<doc id="182398" url="https://pl.wikipedia.org/wiki?curid=182398" title="Bogucice">
Bogucice

Bogucice (niem. "Bogutschütz") – część oraz dzielnica Katowic, położona w północnej części miasta, na Wzgórzach Chorzowskich, granicząca z Dąbrówką Małą, Szopienicami-Burowcem, Zawodziem, Śródmieściem, Koszutką, Wełnowcem-Józefowcem i miastem Siemianowice Śląskie. Jest jedną z najmniejszych dzielnic miasta i pełni ona funkcje głównie mieszkaniowe oraz związane z działalnością kulturalną, prowadzoną w położonej tutaj Strefie Kultury, w której siedzibę ma Narodowa Orkiestra Symfoniczna Polskiego Radia oraz Muzeum Śląskie.
Bogucice zostały założone w XIII wieku na prawie niemieckim, zaś pierwsza wzmianka osadzie pochodzi z 1360 roku. Były one w średniowieczu jedną z największych wsi w rejonie dzisiejszych Katowic, a w niej została założona najstarsza wspólnota rzymskokatolicka w Katowicach – parafia św. Szczepana, której początki sięgają lat 1374–1396. Na historycznych terenach Bogucic wykształciły się późniejsze dzielnice miasta: Koszutka i Zawodzie, a także Kuźnica Bogucka, będąca zalążkiem Katowic. Bogucice zachowały charakter rolniczy do XIX wieku wraz z powstaniem hut cynku „Franz” i „Fanny”, a także kopalni „Ferdinand” (późniejsza kopalnia „Katowice”). Przemysł przyczynił się do rozwoju wsi i gwałtownego wzrostu liczby jej mieszkańców. W dniu 15 października 1924 roku Bogucice zostały włączone do Katowic, stając się ich częścią. W 1999 roku zakończono eksploatację w Ruchu „Katowice” kopalni „Katowice-Kleofas”, zaś na początku XXI wieku na jej terenach pokopalnianych wykształcił się nowy obszar miasta – Strefa Kultury, będący miejscem koncentracji placówek kulturalnych, organizacji imprez różnego typu, a także lokalizacji nowych inwestycji mieszkaniowych, w tym Pierwszej Dzielnicy.
Do głównych osi komunikacyjnych Bogucic należy aleja Walentego Roździeńskiego, zaś wewnątrz dzielnicy ulice ks. Leopolda Markiefki i Katowicka, przy której koncentrują się liczne placówki handlowo-usługowe, a także zabytkowe i historyczne budynki głównie pochodzące z przełomu XIX i XX wieku. Z dzielnicą związany był także Jerzy Kukuczka – wybitny polski himalaista, a na terenie dzielnicy znajduje się osiedle nazwane jego imieniem. Powierzchnia dzielnicy wynosi 2,78 km², a pod koniec 2020 roku w Bogucicach mieszkało łącznie 13 426 osób.
Geografia.
Położenie.
Bogucice są jedną z 22 dzielnic Katowic, będącą jednostką pomocniczą gminy nr 13, znajdującą się w grupie dzielnic śródmiejskich. Powierzchnia dzielnicy wynosi 2,78 km², co stanowi 1,69% powierzchni całego miasta. Bogucice położone są w północnej części Katowic, na północnym brzegu Rawy i są oddalone od centrum miasta o niecałe 3 km, a czas podróży samochodem wynosi średnio 7–10 minut, autobusem transportu miejskiego około 20 minut, zaś rowerem 10 minut.
Bogucice graniczą od północy z Wełnowcem-Józefowcem i miastem Siemianowice Śląskie (z dzielnicą Centrum), od wschodu z Dąbrówką Małą, od południa z Szopienicami-Burowcem, Zawodziem i Śródmieściem, zaś od zachodu z Koszutką. Granice dzielnicy przebiegają następująco:
Według podziału fizycznogeograficznego Jerzego Kondrackiego obszar Bogucic położony jest w mezoregionie Wyżyna Katowicka (341.13), stanowiącym południową część makroregionu Wyżyna Śląska. Sama zaś Wyżyna Śląska jest fragmentem podprowincji Wyżyna Śląsko-Krakowska. Pod względem krain historycznym dzielnica ta znajduje się we wschodniej części Górnego Śląska.
Geologia.
Tereny Bogucic położone są w niecce górnośląskiej, a obszar ten ma budowę zrębową. Na przełomie dewonu i karbonu zostało zaburzone paleozoiczne podłoże Wyżyny Śląskiej poprzez utworzenie zapadliska, które w okresie karbonu zostało wypełnione przez zlepieńce, piaskowce i łupki ilaste zawierające pokłady węgla kamiennego. Utwory z tego okresu budują podłoże dzielnicy, zaś wierzchnie utwory pochodzące z karbonu pokrywają większą część dzielnicy, położoną na zachód od ulicy ks. F. Ścigały i na północ od ulicy Normy i ulicy Podhalańskiej. Występują tam wychodnie warstw rudzkich (młodsza seria karbonu – Westfal A), należące do grupy łękowej. Łączna miąższość tych warstw dochodzi do 300 m. W części dolnej warstwę tę budują piaskowce z około sześcioma pokładami węgla kamiennego o niewielkiej miąższości, zaś znacznie bogatsza jest część górna zbudowana przeważnie z łupków – zawiera ona około 30 pokładów węgla kamiennego, z czego 8 o miąższości powyżej 1 m. Obszar Bogucic na wschód od położonego w Koszutce osiedla domów szeregowych przy ulicach Osikowej i Cedrowej budują powierzchniowo pochodzące także z karbonu warstwy siodłowe o miąższości 73–76 m. Zawierają one do czterech podkładów węgla kamiennego o łącznej miąższości 14–17 m.
W okresie trzeciorzędu utworzyły się główne rysy rzeźby terenu Bogucic. Wówczas to dochodziło intensywnych procesów wietrzenia chemicznego i denudacji. W czwartorzędzie obszar dzielnicy został prawdopodobnie pokryty przez lądolód skandynawski dwukrotnie: podczas najstarszego zlodowacenia Sanu (krakowskiego) oraz w okresie zlodowacenia Odry (środkowopolskiego). Osady po pierwszym zlodowaceniu zostały w większości usunięte w okresie interglacjału, zaś lądolód zlodowacenia Odry pozostawił po sobie gliny zwałowe występujące wzdłuż obniżeń dolinnych. W Bogucicach część terenów Strefy Kultury budują piaski i żwiry fluwioglacjalne (nierozdzielone), pozostały obszar starej części Bogucic i osiedle J. Kukuczki wybudowany jest na eluwiach piaszczystych i pylastych gliny zwałowej na piaskach warstwowych, zaś rejon Bogucic ciągnący się wzdłuż granicy z Dąbrówką Małą budują eluwia piaszczyste i pylaste gliny zwałowej.
W trwającym współcześnie holocenie następują zjawiska niszczenia i wyprzątania pokryw osadów plejstoceńskich. Większy obszar holoceńskich osadów rzecznych w Bogucicach występuje na południowy wschód od skrzyżowania ulic W. Wróblewskiego i Ryszarda.
Rzeźba terenu.
Bogucice położone są na Wyżynie Śląskiej, na Płaskowyżu Bytomsko-Katowickim, będącym częścią mezoregionu Wyżyna Katowicka (341.13), Rzeźba terenu dzielnicy jest zróżnicowana. Południowy skraj dzielnicy w rejonie alei W. Roździeńskiego stanowią dna dolin rzecznych z terasami plejstoceńskimi, zaś północne tereny tworzą pagórkowate wysoczyzny wykształcone na skałach karbońskich oraz wysoczyzny płaskie gliniaste.
Na współczesną rzeźbę tereny Bogucic główny wpływ miało zlodowacenie południowopolskie (Sanu) oraz maksymalny stadiał zlodowacenia środkowopolskiego (Odry), zaś w ostatnim okresie zasadniczy wpływ wywarła także morfogenetyczna działalność człowieka związana z osadnictwem oraz górnictwem. Doprowadziło to do zniszczenia naturalnego podłoża oraz do tworzenia nowych form degradacji rzeźby. Znaczny obszar dzielnicy stanowi także antropogeniczna powierzchnię zrównania. Eksploatacja węgla kamiennego na obszarze górniczym „Bogucice” w latach 1824–1999 przyczyniła się do obniżeń terenu na terenie dzielnicy sięgających 11–13 m w rejonie północno-wschodnim obszaru, 15 m w rejonie alei W. Roździeńskiego i 9,0 m na północ od ulicy Bagiennej.
Pod względem jednostek morfologicznych Bogucice położone są na Wzgórzach Chorzowskich. Stanowią ona południową część Płaskowyżu Bytomsko-Katowickiego i tworzą szereg falistych, zaokrąglonych lub spłaszczonych wzniesień przekraczających w kilku miejscach 300 m n.p.m. – są to tzw. bogucickie niwy. W kierunku doliny Rawy stoki są rozcięte obniżeniami dolinnymi, w tym ciągnącym się wzdłuż ulicy ks. L Markiefki. Najwyżej położony punkt dzielnicy znajduje się na granicy Bogucic i Koszutki, przy ulicy Cedrowej, a jego wysokość dochodzi do 310 m n.p.m. Skrzyżowanie ulic Leopolda i W. Wróblewskiego położone jest na wysokości 279,7 m n.p.m., skrzyżowanie ulic Morawskiej i Wrocławskiej jest na wysokości 276,0 m n.p.m., zaś północna część Parku Boguckiego leży na wysokości około 267 m n.p.m. Najniżej położone zaś miejsce w Bogucicach ciągnie się wzdłuż alei W. Roździeńskiego na pograniczu Bogucic i Zawodzia, gdzie wysokość obniża się do poziomu poniżej 260 m n.p.m. Różnica wysokości pomiędzy skrajnymi punktami dzielnicy wynosi około 50 metrów.
Gleby.
Gleby na terenie Bogucic na ogół wykształciły się na podłożu piasków słabogliniastych. Działalność człowieka doprowadziła do zmian właściwości gleb, a długotrwały rozwój urbanistyczny spowodował wytworzenie w dzielnicy gleb antropogenicznych. Część gruntów podlega skutkom eksploatacji górniczej, a także jest skażona metalami ciężkimi. Na całym terenie dzielnicy dominują gleby antropogeniczne wytworzone z glin zwałowych. W glebach tych działalność człowieka jest głównym czynnikiem glebotwórczym.
Gleby w dzielnicy należą pośród gruntów Katowic do wyżej klasyfikowanych – występują tam grunty III klasy bonitacyjnej w postaci niewielkich enklaw nieużytkowanych rolniczo. Tereny te są położone w rejonie ulicy Ludwika. Pojedyncze obszary na pograniczu Bogucic i Dąbrówki Małej, a także rejon przy skrzyżowaniu ulic Ryszarda i W. Wróblewskiego posiadają IV klasę bonitacyjną.
Wody powierzchniowe i podziemne.
Obszar Bogucic położony jest w całości w dorzeczu Wisły, w zlewni Rawy. Sama zaś Rawa nie płynie przez terytorium dzielnicy.
W przeszłości płynął natomiast przez Bogucice potok bogucki. Miał on swój początek w lasku pomiędzy Bogucicami a Wełnowcem. Potok ten według mapy z lat 20. XIX wieku płynął od północy, na zapleczu gospodarstw położonych w rejonie dzisiejszej ulicy ks. F. Ścigały. Był on wówczas spiętrzony przez fałdy terenowe i dróżki poprzeczne w sześciu stawkach. Od najbardziej na południe położonego stawu pomiędzy dawnym folwarkiem a ulicą ks. L. Markiefki potok skręcał na południowy zachód i na wysokości zakładu „HELIOS” w Zawodziu wpływał do Rawy. W tym miejscu zaś utworzyło się rozlewisko Rawy, z którego rzeka ta odpływała dwoma korytami. Na mapach z lat 40. XIX wieku potok bogucki zniknął wraz z jego stawkami. Pozostał za to wówczas staw w dolnym biegu, przy folwarku.
W granicach Bogucic, we wschodniej części dzielnicy znajdują się współcześnie dwa stawy, z czego jeden z nich to staw Młodzieżowy o powierzchni 2 ha, położony w rejonie ulicy Leopolda. Jest on pod opieką koła Polskiego Związku Wędkarskiego nr 23 Katowice-Bogucice.
W klasyfikacji Bronisława Paczyńskiego Bogucice położone są w obrębie śląsko-krakowskiego regionu hydrogeologicznego, w subregionie górnośląskim. Utwory wodonośne występują we wszystkich warstwach, lecz ich znaczenie uzależnione jest od kilku czynników. Zgodnie z podziałem Polski na Jednolite Części Wód Podziemnych, obszar dzielnicy w całości położony jest w Jednolitej Części Wód Podziemnych nr 111 (Subregion Środkowej Wisły Wyżynny). Eksploatacja węgla kamiennego na obszarze górniczym „Bogucice” przyczyniła się do zdrenowania poziomu wód czwartorzędowych. Zakłócony został także naturalny przepływ wód gruntowych.
Klimat i topoklimat.
Warunki klimatyczne Bogucic są zbliżone do klimatu dla całych Katowic. Jest on modyfikowany zarówno przez czynniki klimatotwórcze, jak i lokalne. Na klimat dzielnicy w większym znaczeniu mają wpływy oceaniczne aniżeli wpływy kontynentalne, zaś sporadycznie klimat modyfikowany jest przez docierające tu od południowego zachodu przez Bramę Morawską masy powietrza zwrotnikowego.
Średnia roczna temperatura w wieloleciu 1961–2005 dla stacji w nieodległym Muchowcu wynosiła 8,1 °C. Najcieplejszym miesiącem w badanym okresie był lipiec (17,8 °C), a najchłodniejszym styczeń (–2,2 °C). Średnie roczne usłonecznienie w latach 1966–2005 wynosiło 1474 godziny, zaś średnie zachmurzenie w tym samym okresie wynosiło 5,3. Średnia roczna suma opadów w skali roku w okresie lat 1951–2005 wynosiła 713,8 mm. Średni czas zalegania pokrywy śnieżnej wynosi 60–70 dni, a okres wegetacyjny trwa średnio 200–220 dni. W ciągu roku przeważają wiatry zachodnie i południowo-zachodnie (odpowiednio 20,7% i 20,4% wszystkich wiatrów), a najrzadziej wieje z północy (5,7%). Średnia prędkość wiatru wynosił 2,4 m/s.
Klimat Bogucic jest modyfikowany przez czynniki lokalne (topoklimat), zależny od pokrycia terenu, a także od położenia względem dolin rzecznych – w przypadku Bogucic względem Rawy. W obszarach zabudowy zwartej na lokalny klimat wpływ ma czynnik podgrzewania atmosfery na skutek działalności człowieka. Zwarte powierzchnie zabudowy, dróg i placów powodują podniesienie temperatury powietrza w przyziemnej warstwie atmosfery. Obszary te szybciej też tracą ciepło na skutek wypromieniowania w nocy, a brak wilgoci w powietrzu nie sprzyja dłuższemu zatrzymaniu ciepła.
Przyroda i ochrona środowiska.
Naturalna szata roślinna na terenie Bogucic kształtowana była od czasu ostatnich zlodowaceń 12–16 tys. lat temu, a w przeciągu 200 ostatnich lat została poddana silnej antropopresji. Pierwotnie tereny Bogucic porastały grądy oraz buczyny, a rozwój zwartej zabudowy doprowadził do prawie całkowitego zaniku elementów przyrody naturalnej. Na siedliskach zurbanizowanych rozwinęły się m.in. zbiorowiska ruderalne, rozwijające się w Bogucic przede wszystkim w siedliskach antropogenicznych terenów zabudowanych i nieużytków miejskich. Tworzyły się także warunki do rozwoju zwierząt synantropijnych, z czego największe znaczenie mają ptaki, wśród których są te, które od dawna towarzyszyły człowiekowi, jak m.in. wróbel zwyczajny czy gołąb skalny, a także rodzime ptaki, które dostosowały się do warunków zurbanizowanych, w tym m.in. jerzyki, jaskółki oknówki czy dymówki.
Współcześnie w strukturze przyrodniczej Bogucic główną rolę odgrywa zieleń urządzona w formie nasadzeń przyulicznych, zieleni podwórek, placów i skwerów. Tereny te tworzą różnej wielkości zielone wyspy. Największym obszarem zieleni urządzonej w Bogucicach jest Park Bogucki. Park ten o powierzchni 3,78 ha położony jest w rejonie ulic Kopalnianej, ks. F. Ścigały i Nadgórników. Jest on administrowany przez Zakład Zieleni Miejskiej w Katowicach. Wyposażony jest w alejki, oświetlenie oraz elementy małej architektury (m.in. w ławki, kosze na śmieci i stojaki na rowery). W miejscu wyburzonej w ramach modernizacji parku muszli koncertowej znajduje się imitacja rzeki w formie otoczaków, zaś nieco bliżej ulicy K. F. Ścigały znajduje się plac z miejscami na widownię. Pozostałe elementy wyposażenia parku to m.in.: plac zabaw, wybieg dla psów i siłownia na świeżym powietrzu. Park Bogucki w okresie od sierpnia 2018 roku do lipca 2019 roku przeszedł kompleksową przebudowę.
Znaczną część Bogucic – około 16% powierzchni – zajmują ogródki działkowe: „Słoneczne Wzgórze”, „Przy Alpach”, „Dolina Zgody” i „Radość”. Położone są one przy granicy z Siemianowicami Śląskimi.
Brak jest w Bogucicach powierzchniowych form ochrony przyrody, lecz znajdują się tutaj dwa pomniki przyrody:
Nazwa.
Nazwa "Bogucice" pochodzi prawdopodobnie od jednego pierwszych osadników na terenie współczesnej dzielnicy imieniem „Bogut” lub „Boguta”. Pierwotnie nazwa ta oznaczała potomków Boguta, a w późniejszym czasie zaczęto tak nazywać całą osadę, w której to oni mieszkali.
Według Roberta Borowego często stosowana we wczesnych dokumentach forma "Bohuticze" wskazuje na to, iż osada powstała w czasie, gdy pierwsi osadnicy przybyli na to miejsce od strony Moraw i dopiero w późniejszym czasie nazwa ta uległa prawdopodobnie spolszczeniu na "Boguczyce", "Bogudzice" i "Bogucice", czyli osada potomnych pierwotnego założyciela wsi – Bohuta.
Spis geograficzno-topograficzny miejscowości leżących w Prusach z 1835 roku, którego autorem jest J.E. Muller, notuje polską nazwę miejscowości "Boguczyce" oraz zgermanizowaną "Bogutschütz".
Historia.
Do XIX wieku.
Bogucice zostały założona prawdopodobnie w XIII bądź na przełomie XIII i XIV wieku jako wieś na prawie niemieckim (według znalezionej notatki bogucickiego nauczyciela Czecha Bogucice miały być założone w 1286 roku). Osada ta była nową wsią założoną od podstaw, na terenie dotąd niezamieszkałym. Pierwsza zaś pisana wzmianka o Bogucicach pochodzi z 15 grudnia 1360 roku, z dokumentu, w którym książę opolsko-raciborski Mikołaj II nadał Bogucice i kilka innych wsi Ottonowi z Pilicy herbu Topór, wojewodzie sandomierskiemu. Bogucice były wówczas wsią ukształtowaną, zamieszkałą przez ludność trudniącą się rolnictwem i hodowlą, położone na ziemi mysłowickiej. W średniowieczu Bogucice były największą wsią w okolicy i prawdopodobnie także jedną z najstarszych. Były także wówczas największą terytorialnie. Pierwotnie od zachodu Bogucice graniczyły z Załężem aż do Kłodnicy, dalej historyczna granica biegła w górę potoku na południowy wschód do skrzyżowania szlaków na wschód od Ochojca i w kierunku dzisiejszych stawów Barbara-Janina w Giszowcu, skąd kierowała się w rejon dzisiejszego Centralnego Cmentarza Komunalnego, potem na wschód wzdłuż północnej krawędzi Lasu Mysłowickiego i na wysokości Bagna granica biegła do Rawy.
Bogucice już w okresie średniowiecznym były wsią parafialną. Bogucicka parafia rzymskokatolicka powstała w latach 1374–1396, zaś pierwsze wzmianki o jej istnieniu pochodzą z lat 1414 i 1529. Od XV wieku Bogucice staje się miejscem kultu Matki Boskiej Bogucickiej. W XV wieku na terenie Bogucic, nad Roździanką (Rawą) działały kuźnice żelaza, z czego jedna z nich nosiła nazwę kuźnicy boguckiej. Pierwsza o niej wzmianka pochodzi z 1397 roku i była ona jednym z pierwszych tego typu zakładem przemysłowym na Górnym Śląsku. Kuźnica ta co najmniej do końca XV wieku funkcjonowała jako osobna osada, a od XVI wieku była związana ze wsią Katowice.
Ponadto działały w rejonie Bogucic dwa młyny. Starszy z nich, zwany Olszowym, pochodził z końca XIV wieku i znajdował się na terenie dzisiejszego Zawodzia, zaś nowszy z nich był z połowy XVII wieku i znajdował się w rejonie dzisiejszego osiedla W. Roździeńskiego, także w Zawodziu. Obydwa młyny działały do połowy XIX wieku. Jeszcze w średniowieczu pojawiły się także na terenie współczesnych Katowic karczmy, a karczmarze, podobnie jak młynarze, mieli wysoką pozycję społeczną. Karczma w Bogucicach wzmiankowana jest na początku XVI wieku i należała ona wówczas do plebana bogucickiego. Siłą miał mu ją wówczas zająć dziedzic, ale karczma pozostawała własnością plebana jeszcze w XVII wieku.
W 1414 roku właścicielami Bogucic byli Adam i Jam Mysłowscy – dziedzice Mysłowic, synowie Dzierżysława, a także krewni (spadkobiercy) arcybiskupa Bodzęty. Właściciele wsi zmieniali się wraz z właścicielami ziemi pszczyńskiej i dóbr mysłowickich. W 1480 roku od książąt opolskich ziemię mysłowicką przejął książę cieszyński Kazimierz II, w którego posiadaniu była ona do 1517 roku. W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Bohuticze", a ponadto wymieniono "kuznicze druha v Bohuticz", czyli Kuźnicę Bogucką. Kolejnymi jej właścicielami Bogucic byli: Aleksy Thurzon, Stanisław Salomon – twórca ordynacji mysłowickiej, rodzina Mieroszewskich, a od 1839 roku Franz von Winckler.
W XV wieku powstała szkoła w Bogucicach, będąca pierwszą tego typu placówką na terenie współczesnych Katowic. Szkoła ta była po raz pierwszy wzmiankowana w 1619 roku.
Duży wpływ na Bogucice wywarły działania związane z wojną trzydziestoletnią, szczególnie w latach 1621–1646, kiedy to dobrze rozwinięta gospodarka państwa pszczyńskiego, a zwłaszcza dóbr mysłowickich, przeżyła poważny kryzys wskutek plądrowania i kontrybucji. Wsie na terenie Katowic ucierpiały w różnym stopniu, w tym także Bogucice. W latach 1644–1645 odbywały się najazdy szlachty polskiej z Klimontowa i Zagórza, zorganizowane przez Przecława i Prospera Gocławskich na dobra Krzysztofa Mieroszewskiego. Ofiarą rabunków byli Paweł Kubik, Stanek i Witek Młynarz, a zrabowano wówczas szereg cennych rzeczy. Jako poddani króla polskiego najeźdźcy zostali skazani na infamię, konfiskatę mienia i banicję.
Dynamiczny rozwój Bogucic notuje się od XVII wieku. Nowe zabudowania stawiano wzdłuż płynącego południkowo potoku boguckiego wpływającego do Roździanki (Rawy). Przed 1739 rokiem zasiedlono puste gospodarstwa w Bogucicach, na co wpływ miały aktywne działania ówczesnego właściciela wsi – Jana Krzysztofa Mieroszewskiego. Źródła z XVII i XVIII wieku wskazują, iż osadę tę zamieszkiwała wówczas ludność polska. W XVIII wieku Bogucice były najbardziej rozbudowaną wsią spośród wszystkich osad na terenie współczesnych Katowic. Zabudowa wówczas ciągnęła się zarówno wzdłuż drogi, jak i wzdłuż potoku, a także pomiędzy nimi. Do końca XVIII wieku głównym źródłem utrzymania ludności m.in. Bogucic było rolnictwo. Uprawiano tutaj zboża nie wymagające dobrej gleby, jak żyto, owies i jęczmień. Bogucice pozostawały osadą rolniczą do połowy XIX wieku.
XIX i początek XX wieku.
Bogucice zaczęły tracić swój wiejski charakter w połowie XIX wieku. W 1804 roku powstała w Bogucicach szkoła katolicka. W 1822 roku rozpoczęto prace nad budową kopalni węgla kamiennego „Ferdinand” (późniejsza kopalnia „Katowice”). Wraz z rozwojem kopalni „Ferdinand” rozwijały się same Bogucice. W osadę przemysłową przeobraziły się rejony dzisiejszych ulic Kopalnianej, ks. L. Markiefki i Katowickiej, zaś w 1867 roku w Bogucice liczyły łącznie 3 764 mieszkańców, a w tym czasie znajdowało się tutaj 114 domów, folwark i młyn wodny. Bogucicki folwark położony był na gruntach plebańskich na południu wsi, które stopniowo były zagarniane przez właścicieli ziemskich. Został on zlikwidowany w 1901 roku.
Gwałtownie malała też liczba osób utrzymujących się z uprawy roli. Pod koniec XVIII wieku około 95% mieszkańców współczesnych Katowic zajmowała się rolnictwem, a w 1845 roku odsetek rolników w Bogucicach wynosił 49%. Na przełomie XIX i XX wieku robotnicy przemysłu ciężkiego i górnictwa w Bogucicach stanowili około 40–50% mieszkańców.
W 1858 roku ks. Ludwik Markiefka ustanowił fundację sierocińca, którego kontynuacją jest Zakład i Klasztor Sióstr św. Jadwigi od Niepokalanej Dziewicy i Bogurodzicy Maryi. Wolę zmarłego w 1859 roku ks. Ludwika zrealizował jego brat – ks. Leopold Markiefka, który ze swoich środków ufundował w 1871 roku Szpital i Konwent Bonifratrów, który został oddany do użytku w 1874 roku. W latach 1876–1877 na Śląsku panowała epidemia tyfusu, a wśród jej ofiar znalazł się przeor zakonu i kilku braci, z czego dwóch z nich zmarło. W 1881 roku dokonano ustawienia na kolumnie przed szpitalem Ojców Bonifratrów neogotyckiej figurki Matki Boskiej z Dzieciątkiem.
W dniu 17 lipca 1892 roku nastąpiło poświęcenie kamienia węgielnego pod budowę nowego, neogotyckiego kościoła, który powstał według projektu Paula Jackischa. Konsekracji kościoła pw. św. Szczepana dokonał biskup wrocławski ks. kard. Georg von Kopp 24 października 1894 roku bądź dzień później. Budowę kościoła zainicjował ks. Leopold Markiefka, a kontynuował ks. Ludwik Skowronek.
W 1891 roku powstała droga łącząca bezpośrednio Bogucice z Zawodziem, zaś w późniejszym czasie wybrukowano także dzisiejszą ulicę ks. L. Markiefki, a wraz z tym powstał chodnik. W 1912 roku w Zawodziu powstał gmach ratusza gminy Bogucice-Zawodzie.
Pod koniec XIX wieku w Bogucicach zaczęły powstawać pierwsze organizacje kulturalne. W 1894 roku założono chór „Lutnia”, zaś w 1909 (bądź 12 września 1902) roku chór mieszany „Lira”. Dwa lata później powołano bogucickie gniazdo Towarzystwa Gimnastycznego „Sokół”, które wznowiło działalność w 1917 roku. Należało wówczas do niego 180 osób. „Sokołem” w Bogucicach kierowali: Antoni Wysocki, Henryk Miękina i Wiktor Kuś. Członkowie polskich towarzystw w grudniu 1918 roku założyli Związek Wojacki. W styczniu 1919 roku powstała tu komórka Polskiej Organizacji Wojskowej Górnego Śląska. Organizatorami POW w Bogucicach byli m.in.: Tomasz Kotlarz, Augustyn Rzepka, Franciszek Wiechuła i Konrad Wróbel. Powiatowa komenda POW w Bogucicach mieściła się w kamienicy przy ulicy Normy 6, a jej organizatorem i dowódcą jednej z kompanii był Wincenty Motyka Na początku lat 20. XX wieku działało aktywnie w Bogucicach także Towarzystwo Polek na czele z Zofią Koniarkową.
Lata międzywojenne i II wojna światowa.
W czasie I powstania śląskiego, w dniu 18 sierpnia 1919 oddział Tomasza Kotlarza zdobył Bogucie. Tego samego dnia trwała 3-godzinna obrona osady przed Niemcami, po czym oddział powstańców wycofał się do Dąbrówki Małej. W następnych dniach trwały powstańcze kontrataki, które okazały się nieskuteczne. W czasie trwania II powstania śląskiego Bogucice zostało zdobyte przez siły powstańcze 19 sierpnia 1920 roku, zaś obszar działań patrolowych i zbrojnych powstańców bogucickich sięgał granic Mikołowa. Podczas przeprowadzonego 20 marca 1921 roku plebiscytu, na 12 389 uprawnionych mieszkańców gminy Bogucice-Zawodzie 6 783 osoby zagłosowały za przynależnością Górnego Śląska do Polski, zaś 5189 osób na przynależnością regionu w granicach Niemiec. Na początku III powstania śląskiego, 3 maja 1921 roku Bogucice zostały zajęte bez walki przez powstańców pod dowództwem Rudolfa Niemczyka. Umożliwiło to rozbrojenie niemieckich załóg policji plebiscytowej przez siły polskie. W III powstaniu 2 czerwca 1921 zginęło w Lichyni pod Górą św. Anny 29 powstańców pochodzących z Bogucic . Uroczyste przejęcie dzielnicy przez polską administrację odbyło się 20 czerwca 1922 roku.
Jeszcze tym samym miesiącu, chcąc uczcić zmarłych powstańców, działacze narodowi z Bogucic postawili w sąsiedztwie cmentarza, w rejonie skrzyżowania ulic Leopolda i W. Wróblewskiego pierwszy pomnik poświęcony powstańcom śląskim. Teren pod postument został podarowany przez bogucicką parafię, a na cokole umieszczono tablicę z nazwiskami 34 poległych w powstaniach śląskich obywateli Bogucic. Został on wysadzony przez dywersantów niemieckich w nocy z 2 na 3 stycznia 1930 roku – zrobił to niejaki Dysza, który otrzymał na ten cel pieniądze od wywiadu niemieckiego.
W dniu 15 października 1924 gminę Bogucice-Zawodzie włączono do Katowic. W okresie przyłączenia gmina ta liczyła około 23 tys. mieszkańców.
W okresie międzywojennym działały na terenie Bogucic różnego rodzaju partie i stowarzyszenia, których siedzibą od 1921 roku był Dom Ludowy – późniejszy Dom Kultury Kopalni „Katowice”. W Bogucicach działały m.in.: Towarzystwo Młodych Polek, Związek Powstańców Śląskich i chór im. J. Ligonia. Do 1939 roku powstało na terenie Bogucic-Zawodzia łącznie około 87 stowarzyszeń społecznych. Bogucice pozostawały także ośrodkiem pielgrzymkowym. Apogeum ruchu pielgrzymkowego nastąpiło w 1929 roku – wówczas to do Bogucic przybyło około 90 tys. pielgrzymów.
W latach 30. XX wieku na pograniczu dzisiejszych Bogucic i Koszutki powstało nowe osiedle robotnicze wraz z gmachem szkoły powszechnej. W dniu 18 września 1932 roku przy dzisiejszym placu W. Wandy odsłonięto nowy pomnik upamiętniający poległych powstańców śląskich z terenów Bogucic – został on zaprojektowany przez Jana Raszkę. W dniu 15 września 1936 roku bogucicką kopalnię przemianowano z „Ferdynand” na „Katowice”.
Na początku II wojny światowej, działania militarne we wrześniu 1939 roku koncentrowały się w dniach 1–4 września wokół obrony kopalni „Katowice”. Walki toczyły się także w rejonie cegielni kopalni „Katowice” i składów drewna. Jeszcze we wrześniu 1939 roku Niemcy zniszczyli pomnik powstańców śląskich znajdujący się przy placu W. Wajdy. Na początku okresu niemieckiej okupacji ziem polskich, 25 października 1939 nastąpiło przejęcie (od 3 września 1939 roku) kopalni od Zarządu Wojskowego przez Koncern Hermann Göring, wraz z powrotem do nazwy „Ferdynand”.
W Bogucicach działał Polski Związek Wolności (AK), którego komendantem był sztygar kopalni Katowice Wincenty Wajda (obwód Katowice miasto) i Paweł Chromik (obwód Katowice powiat). Zostali oni w marcu 1944 roku aresztowani i osadzeni w katowickim więzieniu, zaś zmarli oni jesienią tego samego roku. W dniu 2 września 1940 roku w obozie koncentracyjnym Mauthausen-Gusen zmarł ks. Franciszek Ścigała – proboszcz bogucicki w latach 1923–1940. Był on znanym działaczem społeczno-oświatowym i współpracownikiem "Gościa Niedzielnego". W kopalni „Ferdinand” („Katowice”) w czasie okupacji pracowali jeńcy wojenni z obozu w Łambinowicach i ludność cywilna, którzy byli skoszarowani w barakach obok kopalni. Bogucice zostały wyzwolone spod niemieckiej okupacji 27 stycznia 1945 roku. Pod koniec stycznia 1945 roku pracownicy kopalni uratowali swój zakład od zniszczenia i pierwszy pociąg z węglem kamiennym odjechał z kopalni 30 stycznia tego samego roku.
Okres powojenny.
Okres Polski Ludowej był czasem intensywnego rozwoju Bogucic. Zaraz po II wojnie światowej powstała kolonia domków fińskich, zaś w latach następnych zaczęły powstawać bloki mieszkalne na zlecenie kopalni „Katowice”. Pomiędzy 1950 a 1956 rokiem powstała aleja W. Roździeńskiego – nazwę drodze nadano 30 października 1956 roku. W 1951 roku powstał obecny pomnik Powstańców Śląskich przy placu W. Wajdy. Bogucicka kopalnia w latach 1953–1956 nosiła nazwę „Stalinogród”. W latach 70. XX wieku zmodernizowano ulicę ks. L. Markiefki, przy której postawiono nowoczesny pawilon handlowy. W tym samym okresie, rejonie skrzyżowania ulic Bogucickiej i ks. L. Markiefki, w miejsce ogródków działkowych wytyczono duży węzeł drogowy (tzw. węzeł FSM), łączący aleję W. Roździeńskiego z ulicami Murckowską i Bagienną. Prace przy jego budowie rozpoczęto w styczniu 1976 roku. Lata 70. i 80. XX wieku były czasami rozwoju budownictwa mieszkaniowego w dzielnicy. W tym okresie powstały nowe osiedla mieszkaniowe: J. Kukuczki, W. Wajdy, Na Alpach oraz F. Ścigały. W 1985 roku ukończono budowę świątyni Pierwszego Zboru Kościoła Chrześcijan Baptystów w Katowicach przy ulicy Morawskiej.
Po okresie transformacji ustrojowej w Polsce, w dniu 16 września 1991 roku katowicka Rada Miejska przyjęła uchwałę, na mocy której 1 stycznia 1992 roku podzielono Katowice na 22 pomocnicze jednostki samorządowe i 22 obszary ich działania. Jedną z jednostek, oznaczoną nr 13, stały się „Bogucice”&lt;ref name="Uchwała nr XXVI/148/91"&gt;&lt;/ref&gt;. W dniu 2 września 1991 swoją działalność w Bogucicach zaczęła Szkoła Podstawowa nr 40, zaś rok później w Bogucicach zaczęła funkcjonować Katolicka Szkoła Podstawowa. W dniu 26 czerwca 1996 roku na mocy zarządzenia doszło do połączenia kopalni „Katowice” z kopalnią „Kleofas”. Nowo powstałemu zakładowi nadano nazwę „Katowice-Kleofas”. W lipcu 1999 roku zakończono eksploatacji w Ruchu II „Katowice”.
W dniu 4 czerwca 2000 roku doszło do uroczystej koronacji obrazu Matki Boskiej Bogucickiej koronami papieskimi poświęconymi rok wcześniej w Gliwicach przez papieża Jana Pawła II. W 2003 roku zlikwidowano kładkę dla pieszych nad aleją W. Roździeńskiego, a w zamian wybudowano przejście podziemne. Trzy lata później Leszek Jęczmyk – mieszkaniec Bogucic, zdobył tytuł "Ślązaka roku 2006" podczas szesnastej edycji konkursu "Po naszymu, czyli po śląsku", która odbyła się 22 października 2006 roku. Po 70 latach przerwy, 1 kwietnia 2009 roku Zakon Bonifratrów pw. Aniołów Stróżów w Katowicach przejął zabudowę Szpitala Miejskiego Nr 1. W roku 650-lecia Bogucic, 15 października 2010 roku dokonano uroczystego otwarcia wyremontowanego po dwóch latach przerwy Miejskiego Domu Kultury „Bogucice”.
Na terenach po dawnej kopalni „Katowice” powstała Strefa Kultury. W latach 2011–2014 trwała budowa nowej siedziby Muzeum Śląskiego, a jej otwarcie odbyło się 26 czerwca 2015 roku. Nowy układ drogowy w Strefie Kultury otwarto 11 czerwca 2014 roku. Drogi te, położone w południowo-zachodniej części dzielnicy, zapewniły szybsze połączenie samochodowe z Katowicami i innymi miastami regionu. Jeszcze w tym samym roku, 1 października 2014 roku nastąpiło uroczyste otwarcie nowej siedziby Narodowej Orkiestry Symfonicznej Polskiego Radia w Katowicach. Miesiąc później, w dniach 21–22 listopada 2014 roku odbyły się obchody 80-lecia powstania Orkiestry Dętej Katowice, dawniejszej orkiestry kopalnianej przy kopalni „Katowice”. W dniu 21 czerwca 2015 roku abp. Celestino Migliore, nuncjusz apostolski w Polsce podniósł bogucicki kościół parafialny do rangi bazyliki mniejszej.
Demografia.
Jedne z najwcześniejszych danych dotyczących ludności Bogucic pochodzą z 1668 roku. Ówczesną wieś zamieszkiwało 24 gospodarzy wraz ze swoimi rodzinami. Materiały źródłowe z XVII i XVIII wieku podają, iż Bogucie były wówczas zamieszkane wyłącznie przez ludność polską. W latach 30. XVII wieku mieszkali tu m.in.: Jan Kowol, Barbara Bednarska, Mikołaj Dwornik, Marcin Ligęza i Teodor Jurczyk. W Katastrze Karolińskim z lat 1723–1725 wskazano, iż w Bogucicach były łącznie 44 gospodarstwa, w tym 21 zagrodnicze i 23 chałupnicze. W II połowie XVIII wieku znajdowało się 26 gospodarstw bogatych chłopów – kmieci, gospodarstw zagrodniczych było wówczas 17, zaś chałupników 17. W 1738 roku w Bogucicach żyło 4 kmieci, 12 zagrodników i 17 chałupników, zaś w 1798 roku 15 kmieci, 4 zagrodników i 6 chałupników. Pomiędzy latami 1745 i 1755 w metrykach parafii bogucickiej odnotowano 8 rodzin szlacheckich z Katowic, Karbowej i Bogucic. W 1783 roku wieś liczyła łącznie 157 bądź 255 mieszkańców. W strukturze społeczno-zawodowej Bogucic w 1800 roku najwięcej było zagrodników – 73 osoby. Ponadto mieszkało tutaj wówczas 26 kmieci i 3 chałupników.
Gwałtowny wzrost liczby mieszkańców zanotowano w XIX wieku wraz z rozwojem w Bogucicach działalności przemysłowej. Nowymi mieszkańcami Bogucic to byli w głównej mierze imigranci zarobkowi. W 1817 roku w Bogucicach mieszkało 339 osób, w tym 2 kmieci, 22 zagrodników, 48 chałupników i 1 młynarz. W 1825 roku obszar Bogucic zamieszkiwany był przez 553 osoby. Duży wzrost liczby ludności w ciągu ośmiu lat związany był w powstaniem w tym okresie huty cynku „Fanny” i kopalni „Ferdinand” (późniejsza kopalnia „Katowice”). Według sprawozdania wizytacyjnego z 15 października 1828 roku na terenie Bogucic mieszkały 662 osoby, a spośród wszystkich 2437 osób z bogucickiej parafii 2353 osoby były katolikami, 41 ewangelikami, a 42 osoby były wyznania mojżeszowego. Liczba ludności stale wzrastała – w 1840 roku Bogucice liczyły 956 osób, pięć lat później było ich 1342, w 1855 roku w Bogucicach mieszkało 2348 bądź 2384 osoby, zaś w 1861 roku liczba mieszkańców oscylowała na poziomie 2970 osób. W 1867 roku Bogucice zamieszkiwały 3764 osoby.
W 1871 roku Bogucice zamieszkiwało 4495 osób, w tym 4376 w gminie, zaś 119 na obszarze dworskim. W tym czasie pod względem pochodzenia 96,6% mieszkańców gminy Bogucice to byli obywatele Prus, zaś 3,4% było z innych państw. Spośród wszystkich ludzi, 38,7% ówczesnych mieszkańców Bogucic urodziło się w terenie gminy, 57,6% pochodziło z innych części Prus, zaś osoby urodzone w innym kraju stanowiły 3,7% mieszkańców wsi. W 1873 roku w rodzinach katolickich w Bogucicach urodziło się w 134 chłopców i 126 dziewczynek, a odprawiono wówczas 221 pogrzebów osób z Bogucic. Na przełomie XIX i XX wieku liczba urodzeń na 1000 mieszkańców rocznie w Bogucicach wahała się w przedziale 56,7–61,7‰ i była wyższa od średniej dla całego ówczesnego powiatu katowickiego. W 1890 roku gmina Bogucice liczyła łącznie 8098 osób, w 1900 roku 14 537, zaś w 1910 (bądź 1919) roku 22 292 osoby. Gmina Bogucice-Zawodzie o powierzchni 1104 ha, po włączeniu w 1924 roku do Katowic liczyła 23 993 mieszkańców. W 1927 roku w dzielnicy II Bogucice-Zawodzie mieszkało 24 930 osób, w 1931 roku 25 702 osoby, zaś w 1938 roku 27 239 osób.
Od lat 90. XX wieku notuje się systematyczny spadek liczby mieszkańców Bogucic. W 2005 roku w Bogucicach mieszkało 16 951 osób, zaś dwa lata później, pod koniec 2007 roku Bogucice liczyły 16 538 mieszkańców, co stanowiło 5,2% ludności całego miasta. Gęstość zaludnienia dzielnicy w tym okresie wynosiła 5947 osób/km² i była jedną z najwyższych spośród wszystkich katowickich dzielnic i znacznie wyższa od średniej wartości dla całego miasta wynoszącej wówczas 1916 osób/km². W 2010 roku Bogucice zamieszkiwało 15 733 osoby (5,1% mieszkańców miasta), zaś w 2011 roku dzielnica liczyła łącznie 15 424 osoby, zaś gęstość zaludnienia w tym czasie wynosiła 5 607,55 osób/km². W tym okresie 15% mieszkańców Bogucic było w wieku przedprodukcyjnym, 70,3% w wieku produkcyjnym, zaś w wieku poprodukcyjnych było 14,7% populacji dzielnicy. Według badań sondażowych przeprowadzonych w 2011 roku, 53,3% badanych mieszkańców Bogucic zadeklarowało narodowość polską, 18,3% narodowość śląską, zaś 28,3% jednocześnie śląską i polską. Pod koniec 2013 roku Bogucice było zamieszkiwane przez 14 871 osób, w tym 1755 osób w wieku do 14 lat, 1970 kobiet mających więcej niż 60 lat oraz 918 mężczyzn w wieku powyżej 65 lat, zaś ogółem osób w wieku powyżej 75 lat w Bogucicach było wówczas 778.
Szczegółowe dane dotyczące liczby ludności w poszczególnych latach na terenie Bogucic w historycznych granicach (do 1924 roku), dzielnicy Bogucice-Zawodzie (lata 1924–1939) oraz Dzielnicy nr 13 Bogucice (od 1988 roku) przedstawia poniższy wykres:
Polityka i administracja.
Dzielnica nr 13 Bogucice jest jedną z 22 dzielnic Katowic, stanowiących jednostkę pomocniczą gminy. Została ona powołana na mocy uchwały Rady Miejskiej w Katowicach jako jednostka samorządowa nr 13 w dniu 1 stycznia 1992 roku. Według Uchwały nr XLVI/449/97 Rady Miejskiej Katowic z dnia 29 września 1997 roku Bogucice jest statutową dzielnicą w zespole dzielnic śródmiejskich. Obowiązujący statut dzielnicy został ustanowiony na mocy Uchwały Nr XLI/903/21 Rady Miasta Katowice z 25 listopada 2021 roku. Zgodnie z przepisami statutu, organami dzielnicy jest Rada Dzielnicy oraz Zarząd Dzielnicy. Rada Dzielnicy składa się z 15 radnych wybieranych na pięcioletnią kadencję. Jest ona organem stanowiącym dzielnicy, a do zadań Rady Dzielnicy należy m.in. występowania do organów miasta Katowice w sprawie wniosków mieszkańców dzielnicy w zakresie jej działania, inicjowanie i organizowanie obchodów okolicznościowych, imprez kulturalnych, sportowych czy rekreacyjnych, opiniowanie inicjatyw lokalnych czy też wnioskowanie w sprawach miasta dotyczących obszaru Bogucic. Zarząd Dzielnicy zaś jest organem wykonawczym dzielnicy. Przewodniczący Zarządu reprezentuje dzielnicę na zewnątrz, a do zadań Zarządu należy m.in. przyjmowanie wniosków mieszkańców dzielnicy, organizowanie i koordynowanie inicjatyw społecznych, informowanie mieszkańców o sprawach dzielnicy bądź też przygotowywanie projektów uchwał Rady Dzielnicy.
W Bogucicach funkcjonuje Rada oraz Zarząd Dzielnicy nr 13 Bogucice. Swoją siedzibę ma w gmachu filii Bogucice MDK „Bogucice-Zawodzie” przy ulicy ks. L. Markiefki 44a. Przewodniczącą Rady Dzielnicy w czerwcu 2022 roku była Jowita Hercig, zaś Przewodniczącą Zarządu Dzielnicy była wówczas Anna Malik. W 2021 roku przedstawiciele Rady i Zarządu brali udział w szeregu spotkań informacyjnych, edukacyjnych w wydarzeniach kulturalnych odbywających się na terenie Bogucic. Reprezentowali oni dzielnicę podczas uroczystości miejskich i lokalnych organizowanych m.in. przez MDK Bogucice-Zawodzie i szkoły, w Festiwalu Organizacji Pozarządowych, szkoleniach czy na sesjach Rady Miasta Katowice. Radni w tym czasie aktywni uczestniczyli w kolejnych edycjach katowickiego Budżetu Obywatelskiego inicjatywach lokalnych.
Historycznie Bogucice były położone na ziemi mysłowickiej. Dobra mysłowickie zaś wchodziły w skład Wolnego Państwa Stanowego, a wcześniej od XIV wieku kasztelanii pszczyńskiej i w XIII wieku mikołowskiej. Obszar części współczesnych Katowic – Bogucice, Jaźwce, Roździeń, Szopienice i Załęże w 1360 roku Mikołaj II sprzedał Ottonowi z Pilicy, zachowując nad nimi zwierzchnictwo. Właściciele Bogucic zmieniali się równie często jak właściciele ziemi pszczyńskiej i dóbr mysłowickich. W 1480 roku ziemie mysłowicką przejął od książąt opolskich Kazimierz Cieszyński, który w 1517 roku odstąpił ją Aleksemu Turzonowi. Po dziewiętnastu latach, w 1536 roku właścicielem dóbr został Stanisław Salomon. Doprowadził on do wyodrębnienia się z księstwa pszczyńskiego ordynacji mysłowickiej. Ordynacja ta w 1637 roku, po zawarciu małżeństwa Jadwigi Salomonówny z Krzysztofem Mieroszewskim, ordynacja przeszła w ręce rodziny Mieroszewskich. Aleksander Mieroszewski w 1839 roku sprzedał ordynację mysłowicką wraz ze znajdującymi się w nim Bogucicami Marii von Winckler. W 1851 roku dobra te przejął Hubert von Tiele-Winckler.
Po 1742 roku, kiedy większość Śląska przejęły Prusy, na Górnym Śląsku ustanowiono powiaty, w tym bytomski i pszczyński. Kiedy po wojnach napoleońskich utworzono rejencję opolską, w 1818 roku dokonano także zmian granic niektórych powiatów. Wówczas to do powiatu bytomskiego włączono m.in. Bogucice. W dniu 27 marca 1873 roku z powiatu bytomskiego wydzielono nowy powiat – katowicki, co było spowodowane gwałtownym wzrostem liczby mieszkańców tego obszaru. Stolicą powiatu zostały Katowice, zaś w jej skład nowo powołanej jednostki weszła także gmina i obszar dworski Bogucice.
W dniu 1 stycznia 1874 roku powstały w sześciu wschodnich prowincjach Prus, w tym na Górnym Śląsku, nowe jednostki administracyjne, nazwane okręgami urzędowymi (niem. Amtsbezirk), obejmujących kilka gmin bądź obszarów dworskich. W powiecie katowickim, do którego wówczas należały Bogucice, powołano okręg urzędowy Bogucice, w skład którego weszła gmina wiejska Bogucice i obszar dworski Bogucice. Pierwszy naczelnik urzędował zaś w hucie „Kunegunda” w Zawodziu. Na początku XX wieku powołano wspólną pomiędzy Bogucicami i Zawodziem gminę. Antoni Steuer wskazuje jednak, że Zawodzie nigdy w historii nie było osobną gminą, gdyż nie jest to nigdzie udokumentowane.
Obszar dworski w Bogucicach znajdował się po na południowy zachód od wsi – na jego terenie powstała późniejsza kopalnia „Katowice”. W dniu 1 stycznia 1901 roku obszar ten włączono o gminy Bogucice, zaś 1 stycznia 1913 roku doszło do zmniejszenia się obszaru gminy, wyłączając z niego część gruntów o powierzchni około 50 ha położonych na terenie współczesnego „Spodka” w Koszutce na rzecz obszaru dworskiego Katowice. W zamian gmina Bogucice uzyskała działki w Zawodziu i kwotę 100 tys. marek. W dniu 1 kwietnia 1919 roku do Bogucic włączono część katowickiego obszaru dworskiego na północ od centrum miasta, co zostało oprotestowane przez władze miasta Katowice. W 1912 roku przy ulicy 1 Maja w Zawodziu oddano do użytku gmach ratusza gminy Bogucice. Na mocy uchwały rady gminy w dniu 1 maja 1918 roku Bogucice otrzymały nazwę Bogutschütz-Nord, zaś Zawodzie przemianowano ją na Bogutschütz-Süd. Dwa lata później, 10 marca 1920 roku nowa rada gminy przemianowała nazwę gminy na Bogutschütz-Zawodzie. W 1922 roku, po przyłączeniu części Górnego Śląska do Polski, gmina Bogucice była dalej częścią powiatu katowickiego.
Na mocy Ustawy Sejmu Śląskiego z 15 lipca 1924 roku postanowiono o włączeniu do Katowic m.in. gminy Bogucice. Ustawa ta weszła w życie 15 października 1924 roku. W 1925 roku Rada Miejska w związku z powiększeniem granic miasta oraz liczby mieszkańców podzieliła Katowice na dzielnice. Powołano wówczas także dzielnicę Bogucice-Zawodzie, obejmujący m.in. obszar współczesnej Dzielnicy nr 13 Bogucice.
Po zajęciu Polski przez nazistowskie Niemcy w 1939 roku, nowe władze okupacyjne przywróciły urzędowe nazewnictwo miejscowości na terenie Katowic według stanu sprzed 1922 roku. Dnia 3 lutego 1942 roku na mocy rozporządzenia prezydenta prowincji górnośląskiej ustanowiono nowy podział administracyjny miasta. Wówczas to Bogucice znalazły się wraz z Zawodziem w dzielnicy Kattowitz-Ost. Po objęciu przez władze polskie w 1945 roku administracji w Katowicach przywrócono stan prawny z dnia 1 września 1939 roku. Współczesne Katowice (wówczas Stalinogród) w 1954 roku zostały podzielone na trzy dzielnice, z czego tereny Bogucic weszły w skład dzielnicy Bogucice-Zawodzie. Prezydium Dzielnicowej Rady Narodowej zaś znajdowało się na terenie współczesnego Śródmieścia, najpierw przy ulicy Warszawskiej 20, potem przy ulicy Mariackiej 4/6. Podział ten zniesiono w 1973 roku.
Godło napieczętne.
Najstarsze zachowane pieczęcie Bogucic pochodzą z 1723 roku i znane są z Katastru Karolińskiego. Z tego okresu znane jest także pierwsze godło Bogucic. Pieczęć z 1723 roku przedstawiała krzyż równoramienny o rozszerzonych końcach i była bez legendy. Szybko zostało ono jednak zapomniane, gdyż na nowych tłokach sporządzonych pół wieku później już w czasach Królestwa Prus, zastąpiono je nowymi, a ustalone wówczas godło było używane nieprzerwanie do końca istnienia samodzielnej gminy.
Godło Bogucic miało charakter religijny i przedstawiało scenę modlitewną. Godło na pieczęci począwszy od tej z 1818 roku przedstawia scenę z klęczącym mężczyzną przed ołtarzem, na którym stoi krucyfiks. Mężczyzna odziany jest w świecki strój – rozciętą z boku kurtkę i spodnie, zaś w rękach trzyma otwarty modlitewnik. Na pieczęci z lat 1906–1922 i nowszych godło to jest zmodyfikowane – przedstawia on mężczyznę ze złożonymi w geście modlitewnym rękoma i klęczącego przed ołtarzem, na którym stoi krucyfiks i leży otwarta księga.
Gospodarka.
Dominującą funkcją Bogucic po likwidacji kopalni „Katowice” jest funkcja mieszkaniowa. W ostatnim okresie została jednak ona wzbogacona o działalność kulturalną związaną z dynamicznie rozwiniętą Strefą Kultury, w której w bogucickiej części ulokowano nowe obiekty o dużym znaczeniu: siedzibę Narodowej Orkiestry Symfonicznej Polskiego Radia i Muzeum Śląskiego w Katowicach. Do pozostałych funkcji Bogucic należą m.in. funkcje: naukowo-badawcza (EMAG przy ulicy Leopolda) oraz biznesowa (prowadzona w zmodernizowanych i nowo powstałych powierzchniach biurowych przy ulicy ks. F. Ścigały, w tym Equity Investments Katowice). Rozmieszczenie zaś placówek handlowo-usługowych w Bogucicach ma charakter linearny, tj. wzdłuż głównej ulicy – ks. L. Markiefki. Usługi w niej stanowią z reguły obudowę głównej ulicy w parterach przyległych do niej budynków.
W dniu 31 grudnia 2013 roku w systemie REGON zarejestrowanych było 1687 przedsiębiorstw z siedzibą w Bogucicach (3,7% wszystkich firm w Katowicach), zaś spośród nich 1605 przedsiębiorstw stanowiły mikrofirmy. Pod koniec 2013 roku 548 osób w Bogucicach pozostawało bez pracy, co stanowiło wówczas 3,69% mieszkańców dzielnicy. W tym udziale osób bezrobotnych do 25 roku życia było 83, a 215 osób było długotrwale bezrobotnych.
Historycznie na terenie Bogucicach rozwijał się początkowo przemysł ciężki związany z hutnictwem cynku oraz górnictwem węgla kamiennego. Obok huty „Fanny” na terenach Bogucic powstała huta cynku „Franz”. Została ona założona w 1818 roku. Tę, oraz hutę Fanny połączono w 1860 roku w jedna zakład – „Fanny-Franz”. Po północno-wschodniej stronie Bogucic została założona jeszcze jedna huta cynku – „Norma”. Została ona uruchomiona w 1842 roku, a jej właścicielem był Aleksander Schreiber, a potem Friedrich Eduard von Löbbecke i Adolf Wolff. Zakład ten działał w pojedynczej hali, która mieściła 10 pojedynczych pieców 20-muflowych. W pierwszym okresie działalności zakładu pracowało w hucie 50 pracowników, a huta dostarczała początkowo 240 ton cynku rocznie. Przy hucie powstała zaś kolonia robotnicza Norma. W dniu 1 listopada 1880 roku (bądź w 1881 roku) huta „Norma” stała się własnością koncernu Georg von Giesches Erben. Zakład ten został zmodernizowany, a w 1905 roku huta dostarczyła 1,7 tys. ton cynku przy zatrudnieniu 79 osób. Na początku XX wieku zakład był już przestarzały, a spółka w Roździeniu uruchomiła nową hutę cynku – „Bernhardi”. Huta Norma została ostatecznie unieruchomiona 1 kwietnia 1906 roku.
Na gruntach wsi Bogucice i częściowo w Katowicach została założona kopalnia węgla kamiennego „Ferdinand” (później „Ferdynand” i „Katowice”). Była to jedna z najdłużej fedrujących kopalni na terenie całych Katowic, działająca w latach 1823–1999. Prace nad jej budową rozpoczęto już w 1822. W dniu 3 maja 1823 Urząd Górniczy w Brzegu nadał kopalnię, a potwierdzenie tego faktu uzyskano w Berlinie 21 maja 1823 roku. Wniosek o nadanie złożył w Tarnowskich Górach 8 sierpnia 1822 roku rotmistrz i faktor solny Ignatz Ferdinand von Beym i od drugiego imienia wnioskodawcy pochodziła pierwotna nazwa kopalni. Zakład ten pierwotnie należał do gwarectwa utworzonego 14 października 1823 roku. Najwięcej kuksów posiadał Stanisław Mieroszewski, a po jego śmierci odziedziczył je jego syn Aleksander Mieroszewski. Von Beym miał 20 kuksów, zaś Izaak Freund z Tarnowskich Gór 29 kuksów.
W pierwszym roku pracy kopalni wydobyto w niej 3100 ton węgla kamiennego. Wincklerowie po nabyciu ordynacji mysłowickiej w 1839 roku, prócz ziemi i pierwszeństwa do eksploatacji zasobów mineralnych otrzymali także 61 kuksów kopalni „Ferdinand” oraz 30,5 kuksów kopalni „Belle-Alliance” położonej wówczas na terenie dzisiejszej Koszutki. Obszar eksploatacji kopalni „Ferdinand” w 1844 roku został poszerzony, a kopalnia w tym okresie dostarczała węgiel kamienny do pobliskiej huty cynku „Fanny”. Na mocy decyzji Sądu Górniczego w Tarnowskich Górach 19 czerwca 1845 roku doszło do konsolidacji kopalni „Ferdinand” z zakładem „Bertram”. Sama zaś kopalnia „Bertram” została założona na terenie Bogucic na wniosek Franza von Wincklera z 18 sierpnia 1841 roku. Kopalnia nadanie uzyskała w Brzegu 22 lipca 1842 roku, a zatwierdzenie w Berlinie 23 lipca tego samego roku.
W 1875 roku doszło do zalania kopalni „Ferdinand”, a wypompowanie w niej wody wraz z usuwaniem szkód zajęło półtora roku. W dniu 25 listopada 1885 roku kopalnię „Artur” wraz z polami „Belle-Alliance”, „Belle-Alliance II”, „Pfarrfeld” i „Kattowitz” przyłączono do skonsolidowanej kopalni „Ferdinand”. W 1889 roku kopalnię Ferdinand przejęła Katowicka Spółka Akcyjna dla Górnictwa i Hutnictwa. W 1900 roku kopalnia zatrudniała ponad 2,1 tys. robotników, a wydobyto wówczas 701,5 tys. ton węgla kamiennego. W 1937 roku kopalnia Ferdynand weszła w skład w koncernu Wspólnota Interesów Górniczo-Hutniczych. W 1936 roku kopalnię przemianowano z „Ferdynand” na „Katowice”, zaś po zajęciu Bogucic przez Niemcy w 1939 roku powrócono do pierwotnej nazwy.
W 1978 roku z kopalni „Katowice” wydobyto 1,8 mln ton węgla kamiennego przy zatrudnieniu sięgającym 3,4 tys. pracowników. W dniu 26 czerwca 1996 roku Zarządzeniem Prezesa Katowickiego Holdingu Węglowego kopalnię „Katowice” połączono z kopalnią „Kleofas”, powołując Kopalnię Węgla Kamiennego „Katowice-Kleofas”, podzielona na Ruch I – „Kleofas” i Ruch II – „Katowice”. W ostatnim roku samodzielniej działalności kopalni zakład dostarczył 1,3 mln ton węgla kamiennego przy zatrudnieniu 2,8 tys. osób. W związku z trwałą nierentownością zakładu, w 1999 roku zakończono działalność kopalni – w lipcu zakończono wydobycie, zaś prace likwidacyjne trwały do 30 czerwca 2001 roku.
W Bogucicach występują złoża iłów ceramiki budowlanej, a ich eksploatacja została w przeszłości zaniechana. Przy ulicy Nadgórników 5 działała jedna z dwóch cegielni kopalni „Katowice”. Została ona założona w 1904 roku. Powstała wówczas suszarnia i sortownia cegieł, a w 1905 roku cegielnię wyposażono w piece. Istniała ona do lat 70. XX wieku. W cegielni produkowano cegłę budowlaną, a glinę pobierano z pobliskiej glinianki.
Jedną z najważniejszych instytucji w Bogucicach jest EMAG. Historia instytutu sięga 1957 roku, kiedy to z połączenia Centralnego Biura Konstrukcji Maszyn Górniczych z Instytutem Mechanizacji Górnictwa powstał Instytut Doświadczalno-Konstrukcyjny Przemysłu Węglowego, który w 1958 roku przemianowano na Zakłady Konstrukcyjno-Mechanizacyjne Przemysłu Węglowego. Na mocy zarządzenia Ministra Górnictwa i Energetyki z dnia 30 grudnia 1975 roku powołano Ośrodek Badawczo-Rozwojowy Systemów Mechanizacji Elektrotechniki i Automatyki Górniczej SMEAG. Instytut w ciągu kilkunastu lat od utworzenia osiągnął pozycję ważnego ośrodka naukowo-badawczego, zwłaszcza w dziedzinie automatyki przemysłowej, systemów bezpieczeństwa i monitorowania zagrożeń naturalnych oraz aparatury. W 1990 roku utworzono Ośrodek Badawczo-Rozwojowy Elektrotechniki i Automatyki Górniczej EMAG, który dwa lata później przemianowano na Centrum Elektryfikacji i Automatyzacji Górnictwa EMAG. Od 1 kwietnia 2019 roku instytut współtworzy Sieć Badawczą Łukasiewicz. Współcześnie Sieć Badawcza Łukasiewicz – Instytut Technik Innowacyjnych EMAG prowadzi badania naukowe i prace rozwojowe w różnych dziedzinach, głównie w tematyce informatyki, telekomunikacji, technologii informacyjnej w monitorowaniu, inżynierii informatycznej, automatyki i elektroniki oraz inżynierii środowiska. Siedziba instytutu mieści się przy ulicy Leopolda 31.
W Bogucicach przy alei W. Roździeńskiego 93 siedzibę ma jedna z czołowych polskich firm branży meblarskiej – Agata. Historia firmy sięga 1952 roku i wiąże się z powstałym wówczas przedsiębiorstwem o nazwie Bytomskie Fabryki Mebli. W 2022 roku Agata posiadała 32 salony wielkopowierzchniowe w całym kraju, w tym również na terenie Bogucic. W sąsiedztwie Agaty, na terenie dzielnicy znajduje się zaś magazyn sklepu IKEA – sam zaś sklep położony jest w Dąbrówce Małej.
Do innych znaczących przedsiębiorstw w Bogucicach należą m.in.: oddział hurtowni farmaceutycznej SLAWEX (ul. Leopolda 31), oddział dealera samochodów używanych AAA AUTO (al. W. Roździeńskiego 91) i dystrybutor rozwiązań z dziedziny systemów zabezpieczeń ALPOL (ul. ks. F. Ścigały 10)
Infrastruktura techniczna.
Zaopatrzenie terenów Bogucic w bieżącą wodę odbywa się przez zbiorniki sieciowe Mikołów i Murcki. Są one zasilane ze stacji uzdatniania wody w Dziećkowicach, Goczałkowicach-Zdroju i Kobiernicach. Wody te są tłoczone do wspólnego systemu rozrządu Górnośląskiego Przedsiębiorstwa Wodociągowego, skąd za pomocą systemu magistral wodociągowych i przyporządkowanej do nich sieci rozdzielczej Katowickich Wodociągów zaopatrywane są m.in. Bogucice w wodę. Przez Bogucice przebiega wodociąg tranzytowy GPW. Biegnie on w ciągu ulic: J. Ordona – K. Mieroszewskiego – ks. L. Markiefki – Normy – Podhalańska – Bohaterów Monte Cassino – Leopolda. Średnie zużycie wody w Katowicach w 2012 roku na 1 osobę wynosiło 36,3 m³.
Bogucice dzięki kopalni „Ferdinand” („Katowice”) jeszcze przed Katowicami uzyskały dostęp do sieci wodociągowej. Wodociąg w Bogucicach powstał w latach 1870–1871, wybudowany przez kopalnię. Sieć ta miała wynagrodzić mieszkańcom Bogucic straty spowodowane wysychaniem studni wskutek eksploatacji górniczej. Wzdłuż obecnej ulicy ks. L. Markiefki zainstalowano publiczne pompy, z których mieszkańcy mogli bezpłatnie czerpać wodę. Przy ulicy powstało wówczas łącznie 7 pomp. Wodociąg ten istniał w takiej formie do 1 stycznia 1910 roku, kiedy to gmina Bogucice przejęła od kopalni sieć wodociągową. W latach 1895–1897 powstało prowadzące w kierunku Bogucic odgałęzienie wodociągu prowadzącego z Alfreda przez Koszutkę do Katowic. Woda z tego wodociągu była dostarczana z zalanej kopalni kruszców w Dąbrówce Wielkiej. Od 1910 roku kopalnia „Ferdinand” korzystała z ujęć wodnych na Potoku Leśnym, zaś przed 1914 rokiem przy ulicy Nadgórników wybudowała ona wieżę ciśnień. W latach 1929–1931 powstało ujęcie na Białej Przemszy w Maczkach, skąd poprowadzono rurociąg magistralny Sosnowiec – Dąbrówka Mała – Pniaki – Bogucice – Dąb, dzięki czemu poprawiło się zaopatrzenie Katowic w bieżącą wodę. W 1938 roku dostęp do sieci wodociągowej posiadało 95,3% budynków w dzielnicy Bogucice-Zawodzie.
Sieć kanalizacji w Bogucicach jest położona w zlewni Oczyszczalni Ścieków Gigablok, która leży w zlewni Rawy. Eksploatacją sieci kanalizacji sanitarnej i ogólnospławnej w dzielnicy zajmuje się należący do Katowickich Wodociągów Oddział Eksploatacji Sieci Kanalizacyjnej – Centrum, zaś kanalizacją deszczową zarządza Miejski Zarząd Ulic i Mostów w Katowicach. Na terenie Bogucic i samego osiedla J. Kukuczki sieć kanalizacyjna jest rozdzielona na sanitarną i deszczową, zaś w ciągu ulic Ludwika – ks. L. Markiefki oraz Nadgórników – ks. F. Ścigały – Kopalnianej przebiega jeden z głównych kolektorów kanalizacji ogólnospławnej.
Gmina Bogucice już w 1902 roku planowała skanalizować biegnący przez dzisiejszą ulicę ks. L. Markiefki rów, w którym spływały wszelkie nieczystości. Ostatecznie podjęto decyzję na budowę całej sieci wraz z oczyszczalnią ścieków. Została ona zaprojektowana w 1906 roku przez Maxa Rosenquista. W Bogucicach do końca 1907 roku powstała sieć kanalizacji ogólnospławnej, zaś całość sieci, włącznie z Zawodziem, uruchomiono w listopadzie 1908 roku. Wykonano łącznie około 200 przyłączy do kanalizacji. W 1938 roku 93,3% budynków w dzielnicy Bogucice-Zawodzie było podłączonych do kanalizacji.
Zaopatrzenie dzielnicy w energię elektryczną odbywa się poprzez sieć wysokich napięć 110 kV, powiązaną z pobliskimi elektrowniami. Przez Bogucice sieć elektroenergetyczna biegnie równolegle do ulicy Olimpijskiej i alei W. Roździeńskiego (podziemny odcinek w Strefie Kultury) oraz ulicy Bohaterów Monte Cassino. Jedna z nitek sieci przecina cmentarz przy ulicy W. Wróblewskiego o łączy się z położoną w dzielnicy stacją elektroenergetyczną „EMAG” o napięciu 110 kV. Dodatkowo we wschodniej części dzielnicy przebiega sieć 2x220 kV Łagisza – Katowice.
W latach 1905–1966 przy kopalni „Ferdinand”/„Katowice” działała elektrownia zakładowa o mowy 5,8 MW, a potem 12,2 MW. Dawała łącznie średnio 16 mln. kWh rocznie.
Elektrociepłownia Chorzów „ELCHO” zasila część Bogucic w energię cieplną. W Bogucicach siedzibę ma jeden z głównych dostawców usług energetycznych na terenie Górnośląsko-Zagłębiowskiej Metropolii – Dalkia Polska Energia. Siedziba spółki mieści się przy ulicy ks. F. Ścigały 14.
Transport.
Transport drogowy.
Przez teren Bogucic przechodzą następujące drogi krajowe i trasy szybkiego ruchu:
Do ważniejszych ulic w ruchu wewnątrz dzielnicy należą następujące drogi:
Pod względem powiązań komunikacyjnych Bogucic i Pniaków do pozostałych makroregionów Katowic jest ona zróżnicowana. Bardzo dobre powiązanie komunikacyjne dzielnicy jest pomiędzy tą dzielnicą a Śródmieściem za pośrednictwem nie tylko alei W. Roździeńskiego, ale i sieci ulic o niższych parametrach zapewniających bardzo dobry dojazd, w tym ciągi ulic: Leopolda – Katowicka – al. W. Korfantego bądź Bohaterów Monte Cassino – 1 Maja – Warszawska. Odnośnie pozostałych makroregionów, Bogucice i Pniaki mają bardzo dobrą jakość powiązania z Murckami i Giszowcem, Józefowcem i Koszutką oraz Załężem, zaś niedostateczne z Ligotą i Brynowem.
Transport kolejowy.
Współcześnie na terenie Bogucic nie ma linii kolejowych. Do oddalonego w Śródmieściu głównego dworca kolejowego na stacji Katowice jest około 3 km.
Historycznie zaś początki sieci kolei normalnotorowej na terenie Bogucic sięgają 1865 roku, kiedy to powstał odcinek linii kolejowej łączący kopalnię „Katowice” z siecią linii bocznic prowadzących w kierunku stacji Katowice. Linia ta biegła od kopalni w kierunku zachodnim równolegle do alei W. Roździeńskiego. W latach 1958–1962 w związku z przebudową centrum Katowic przebudowano także układ torowy na terenie szybów głównych kopalni, przystosowując go do zmiany kierunku obsługi kolejowej zakładu z zachodniego na wschodni, co przyniosło za sobą także zmianę układu komunikacyjnego tej części miasta. Nowe tory poprowadzono zaś nasypem. Przed 1960 rokiem powstał także nad ulicą ks. L. Markiefki wiadukt linii kolejowej.
Równolegle do nowej bocznicy kopalni „Katowice” powstała także przechodzące przez Bogucice linia sieci kolei piaskowych nr KP 207 relacji Borki – Roździeń – KWK Katowice. Odcinek Borki PCC – Szyb Bogucice został otwarty w 1961 roku, zaś do kopalni Katowice linię przedłużono w 1967 roku. Przed 1985 roku została ona zelektryfikowana. Linię po zamknięciu kopalni zlikwidowano w 2000 roku. Biegła ona w granicach dzielnicy równolegle na północ od alei W. Roździeńskiego.
W granicach Bogucic biegła także sieć linii wąskotorowych, będąca częścią systemu Górnośląskich Kolei Wąskotorowych. Przez Bogucice przebiegała linia nr 4004 Trójkąt Karb – Kopalnia Wujek. Odcinek linii relacji Paulina – Katowice Wschodnie – Katowice Bogucice Wąskotorowe został otwarty w 1855 roku. W 1961 roku bocznicę główną kopalni „Katowice” połączono do państwowej sieci kolei wąskotorowej w pobliżu szybu „Norma”. W miejscu włączenia powstała nowa duża stacja zdawczo-odbiorcza Katowice Wschodnie. Sam zaś stacja Katowice Wschodnie została otwarta w 1963 roku, zaś w 1987 roku została ona zlikwidowana. Dawna stacja towarowa Katowice Wschodnie była położona w pasie drogowym dzisiejszej ulicy Bohaterów Monte Cassino na wysokości Szkoły Podstawowej nr 40. Odcinek linii wąskotorowej pomiędzy Siemianowicami Śląskimi a Katowicami Szopienicami przez Bogucice został rozebrany w 1998 roku.
Transport rowerowy.
Sieć infrastruktury rowerowej na terenie Bogucic koncentruje się w południowo-zachodniej i wschodniej części dzielnicy. Sieć ta według docelowej sieci ścieżek rowerowych opublikowanej przez Urząd Miasta Katowice jest w stanie z czerwca 2022 roku prawie w całości rozwinięta – brakującym fragmentem jest szlak na przedłużeniu ulicy Bohaterów Monte Cassino w kierunku północnym. Wszystkie zaś trasy rowerowe w dzielnicy są przewidziane do funkcji transportowych. Nie przebiega tutaj natomiast żaden ustanowiony w ramach projektu „Rowerem po Śląsku” szlak rowerowy.
W połowie 2022 roku na terenie Bogucic istniały następujące rodzaje dróg rowerowych:
W Bogucicach funkcjonuje również część miejskiej sieci wypożyczalni rowerów miejskich – City by bike. Jest to największy system tego typu w Górnośląsko-Zagłębiowskiej Metropolii, będący jednym z systemów firmy Nextbike. Według stanu z czerwca 2022 roku funkcjonują tu następujące stacje:
Miejski transport zbiorowy.
Organizatorem miejskiego transportu zbiorowego na terenie Bogucic jest Zarząd Transportu Metropolitalnego (ZTM), który przejął obowiązki od poprzednich organizatorów 1 stycznia 2019 roku. Transport zbiorowy w granicach dzielnicy realizowany jest wyłącznie w formie połączeń autobusowych, a głównym operatorem połączeń w dzielnicy jest PKM Katowice.
Na terenie Bogucic, według stanu z czerwca 2022 roku, znajduje się łącznie 12 przystanków: Bogucice Cmentarz, Bogucice Kościół, Bogucice Markiefki, Bogucice Skrzyżowanie, Bogucice Wróblewskiego, Dąbrówka Mała Pawilon Agata, Dąbrówka Mała Wiertnicza [nż] (stanowisko w kierunku południowym), Katowice Strefa Kultury (stanowisko w kierunku Śródmieścia), Katowice Strefa Kultury NOSPR (stanowisko w kierunku Śródmieścia), Osiedle Kukuczki DL Center Point, Osiedle Kukuczki Podhalańska i Osiedle Kukuczki Sandomierska.
Największym przystankiem autobusowym w środkowej części dzielnicy jest Bogucice Kościół. Z niego według stanu z połowy czerwca 2022 roku odjeżdżało 11 linii autobusowych, w tym 2 nocne. Linie te łączą Bogucice z innymi częściami i dzielnicami Katowic, a także z innymi miastami Górnośląsko-Zagłębiowskiej Metropolii, w tym z: Będzinem, Chorzowem, Czeladzią, Rudą Śląską i Sosnowcem.
Przed II wojną światową powstał projekt budowy linii tramwajowej łączącej Zawodzie z Dąbrówką Małą przez Bogucice, który ostatecznie nie doszedł do realizacji.
Architektura i urbanistyka.
Bogucice zostało założone od podstaw, na terenie dotąd niezamieszkałym. Dynamiczny rozwój osady notuje się od XVII wieku. Gdy wznoszono tutaj nowe chłopskie chałupy, kształt wsi wydłużał się, tworząc układ południkowy miejscowości, zaś zabudowania stawiano wzdłuż płynącego południkowo potoku boguckiego wpływającego do Roździanki (Rawy), a zabudowa istniała po obydwu stronach tego potoku. W XVIII wieku na obszarze całych Katowic, w tym i Bogucic, dominowała zabudowa drewniana: zrębowe chaty i budynki gospodarcze. Drewniana zabudowa była zastępowana przez murowaną zwłaszcza od połowy XIX wieku po wdrożeniu przepisów o zakazie budowania z drewna celem lepszego zabezpieczenia przed pożarami. Nowe budynki budowano z cegły i były nieotynkowane. Tego typu zabudowa dominowała w architekturze Bogucic w I połowie XX wieku.
Na mapie z 1812 roku w Bogucicach pojawiają się obiekty folwarku tworzącego czworobok w południowej części osady. Według M. Bulsy po II wojnie światowej dawne zabudowania folwarczne służyły jako hotele robotnicze dla górników kopalni „Katowice”, zaś w części jednego z nich, przy ulicy Kopalnianej 4d, działa dzisiaj Miejskie Przedszkole nr 22 w Katowicach, a drugi pełni funkcje mieszkalne. Według zaś A. Frużyńskiego, G. Grzegorka i P. Rygusa, a także M. Bednarek zabudowa przy ulicy Kopalnianej powstała w 1910 roku i pierwotnie były to domy noclegowe dla górników kopalni „Ferdinand” („Katowice”). Sam zaś folwark zlikwidowano w 1901 roku i jego jedynym widocznym śladem jest murowany budynek dawnej stajni, mieszczący garaże i warsztaty.
Na mapie z sierpnia 1822 roku i zaktualizowanej w 1823 roku Bogucice pokazane są jako trójrząd gospodarstw usytuowanych południkowo wzdłuż potoku boguckiego. Rząd zachodni położony był po zachodniej stronie dzisiejszej ulicy ks. F. Ścigały i zaczynał się przy obecnej ulicy Katowickiej, a kończył się przy dzisiejszej ulicy Kopalnianej. Drugi rząd rozpoczynał się na południu po wschodniej stronie potoku przy dzisiejszej ulicy Ryszarda. Od budynku starej szkoły przy ulicy ks. L. Markiefki rząd ten kierował się w kierunku środka parceli zajmowanej obecnie przez bogucicki szpital. Trzeci rząd gospodarstw zaczynał się przy krzyżu w rejonie dzisiejszych ulic Ryszarda i W. Wróblewskiego i dochodził po zachodniej stronie do dzisiejszej ulicy Węglanej. Na północ od dzisiejszych ulic Katowickiej i Leopolda znajdował się podwójny rząd gospodarstw, zaś rejonie dzisiejszego placu W. Wajdy także położonych było kilka domów.
Rozwój urbanistyczny Bogucic został zintensyfikowany wraz z rozwojem przemysłu i wzrostem liczby mieszkańców osady. W II połowie XIX wieku Bogucice jako osada przemysłowa rozwijała się w rejonie ulic: Kopalnianej, ks. L. Markiefki i Katowickiej. W 1867 roku w Bogucicach znajdowało się 114 domów, zabudowa folwarku oraz młyn wodny. Na rogu dzisiejszych ulic ks. L. Markiefki i Ryszarda w tym samym okresie został postawiony dom noclegowy dla górników kopalni „Ferdinand” („Katowice”). Obecnie pełni funkcje mieszkalne, lecz w latach 70. i 80. XX wieku był przeznaczony do wyburzenia.
Na planie Bogucic z lat 80. XIX wieku zostało zaznaczone zgrupowanie domów przy dzisiejszej ulicy Sztygarskiej. Była to pierwsza kolonia robotnicza kopalni „Ferdinand” („Katowice”). Do dziś zachowały się trzy domy kolonii po południowej stronie ulicy. Przy ulicy ks. L. Markiefki 85 i 87 w latach 1872–1874 powstał zespół Konwentu Ojców Bonifratrów, zaś w latach 1903–1904 nowy pawilon szpitalny. Zespół budynków posiada cechy historyzmu z elementami neogotyku i neoromanizmu.
Jednym z najstarszych udokumentowanych budynków w Bogucicach jest Dom Kowala, znajdujący na rogu ulic ks. L. Markiefki i Kowalskiej. Znajduje się on na mapach wydanych w latach 80. XIX wieku. W budynku tym mieszkał kowal – w latach 80. XIX wieku dom ten należał do kowala Johanna Cziosska, zaś na podwórzu mieściły się zabudowania jego kuźni. W 1930 roku dom kupił drogerzysta Stanisław Lewandowski, który w miejsce domu planował budowę kilkupiętrowej kamienicy. W dniu 13 czerwca 2022 roku w domu tym wybuchł pożar, w wyniku którego spłonął jego dach.
W latach 90. XIX wieku powstała w Bogucicach znaczna ilość dużych, częściowo trzypiętrowych domów robotniczych, zaś wzdłuż ulicy ks. L. Markiefki powstawały okazałe kamienice sąsiadujące z wiejską zabudową, której relikty do dziś są widoczne w strukturze urbanistycznej dzielnicy. Zabudowa pochodząca z końca XIX wieku koncentruje się w rejonie ulic: ks. L. Markiefki (głównie północna i środkowa część drogi), Górnej (całość zabudowy ulicy; z około 1895 roku), Katowickiej (część budynków po wschodniej stronie drogi) i B. Żogały, a także pojedyncze obiekty, w tym część zabudowy po kopalni „Katowice” przy ulicy Nadgórników oraz budynki przy ulicy Ludwika 48 i 48a (z 1896 roku), W. Wróblewskiego 3, 7 i 33, oraz Normy 6.
W latach 1892–1894 została wzniesiona bazylika pw. św. Szczepana według projektu Paula Jackischa. Jest to świątynia trójnawowa, z chórem zamkniętym trójbocznie i z jedną wieżą przy wejściowej fasadzie. Gmach ten nawiązuje do realizacji Karla Lüdeckego i Constantinusa Heidenreicha, znanych m.in. z konsultowanego przez nich kościoła Ścięcia św. Jana Chrzciciela w Rudzie Śląskiej-Goduli. Nowa murowana świątynia stanęła w miejscu poprzedniego drewnianego kościoła, rozebranego w 1891 roku.
Istniejąca zabudowa z lat 1900–1922 w Bogucicach koncentruje się w środkowej części dzielnicy, w rejonie ulic: ks. L. Markiefki, Nowej, W. Wróblewskiego, Ryszarda, Kowalskiej, Kopalnianej i I. Kraszewskiego, zaś pojedyncze obiekty znajdują się także w innych częściach dzielnicy, w tym przy ulicy Ludwika 5. W latach 1900–1903 powstały dwa budynki przy ulicy Nowej, w której mieszkali górnicy kopalni „Ferdinand” („Katowice”), zaś w latach około 1908–1910 powstały stojące do dziś cztery domy dla górników przy ulicy Nadgórników.
Na pograniczu dzisiejszych Bogucic i Koszutki, na początku lat 30. XX wieku w rejonie dzisiejszych ulic: Katowickiej, Klonowej, Topolowej, Wierzbowej i Brzozowej powstało robotnicze osiedle mieszkaniowe, na których powstało 20 bloków mieszkalnych i gmach szkoły powszechnej (dziś siedziba IV Liceum Ogólnokształcącego im. gen. S. Maczka w Koszutce). Z okresu międzywojennego pochodzi także budynek przy ulicy ks. L. Markiefki 50. Powstał on w 1936 roku. Podczas II wojny światowej, w okresie niemieckiej okupacji Bogucic ówczesny właściciel kopalni „Ferdninand” wybudował istniejącą współcześnie niewielką kolonię domów mieszkalnych przy dzisiejszej ulicy Leopolda.
Zaraz po II wojnie światowej, w 1948 roku w Bogucicach postawiono osiedle mieszkaniowe, składających się z 250 drewnianych domów fińskich. Powstało ono poza zwartą zabudową Bogucic, częściowo na nieużytkach. Ostatnie domy rozebrano pod koniec lat 80. XX wieku, a w ich miejscu postawiono osiedle im. J. Kukuczki. Samo zaś osiedle im. J. Kukuczki powstało według projektu Adama Śleziaka i Andrzeja Trybusia. Osiedle W. Wajdy wybudowano w latach 70. i 80. XX wieku.
W związku z przebudową sieci kolejowej, od lat 50. XX wieku dokonano istotnych zmian w strukturze urbanistycznej dzielnicy. Przede wszystkim przecięto ulicę Ryszarda, która kiedyś prowadziła do Zawodzia. Zlikwidowano także zachodni fragment ulicy Kopalnianej, a wraz z nim wyburzono sporą część zabudowy stojącą przy niej. Rozebrano także fragment zabudowy u zbiegu ulic Ryszarda i ks. L. Markiefki, w tym dawną remizę bogucickiej straży pożarnej. Nowy układ torów kolejowych wraz z rozbudową alei W. Roździeńskiego odgrodził Bogucice od Zawodzia i Śródmieścia, do których trzeba było teraz dojeżdżać przez Koszutkę.
W 1982 roku powołano Górniczą Spółdzielnię Mieszkaniową przy KWK „Katowice”, która w latach 1984–1987 przy ulicy ks. L. Markiefki 77 i Modrzewiowej 1-7b oddała do użytku 73 mieszkania. W latach 1982–1985 roku przy ulicy Morawskiej powstała świątynia Pierwszego Zboru Kościoła Chrześcijan Baptystów w Katowicach. Została ona wybudowana według projektu zespołu inżynierów, zaś głównym projektantem był Adam Śleziak. Ogółem nowa zabudowa pochodząca z okresu Polski Ludowej powstawała w otoczeniu historycznego centrum Bogucic, po zachodniej, północnej i wschodniej stronie.
Zabudowa Bogucic z wybudowana po 1989 roku znajduje się w różnych miejscach dzielnicy. W północnej części powstało osiedle Na Alpach, wybudowane w latach 1990–1995, zaś w latach 2002–2007 powstała zabudowa wzdłuż ulicy Zakopiańskiej.
W latach 2010–2015 roku zrewitalizowano tereny po kopalni „Katowice” – powstała tam Stefa Kultury. W granicach Bogucic powstała siedziba Narodowej Orkiestry Symfonicznej Polskiego Radia oraz nowa siedziba Muzeum Śląskiego. Na potrzeby Stefy Kultury zrealizowano także nowy układ drogowy powiązujący ją z aleją W. Roździeńskiego oraz ulicami J. Dudy-Gracza i Nadgórników.
Gmach NOSPR-u znajdujący się przy placu W. Kilara 1 wzniesiono w latach 2011–2014. Budynek o wysokości 28 metrów posiada pięć kondygnacji nadziemnych i jedną podziemną. Wewnątrz gmachu znajdują się dwie sale: kameralna na około 300 osób i duża na 1 800 osób, wokół której znajduje się atrium wraz z pomieszczeniami pomocniczymi. Elewacja gmachu pokryta jest szkłem i cegłą klinkierową.
Budynek siłowni, maszynownia z parową maszyną wyciągową oraz budynek nadszybowy z wieżą wyciągową dawnej kopalni „Katowice” zostały wpisane do rejestru zabytków w 1998 roku. Współcześnie zabudowa dawnej kopalni Katowice jest przykładem zabytkowej architektury industrialnej, która w zamierzeniach władz ma wzbogacać tkankę urbanistyczną centrum Katowic. Zabudowa zaś dawnej kopalni Katowice została zagospodarowana pod nową siedzibę Muzeum Śląskiego. Większość nowej zabudowy muzeum powstała pod ziemią. Na powierzchni znajdują się zaś: hol centralny, budynek administracyjny, świetliki i wieża widokowa. Obiekty te stanowią jedne z wizytówek miasta Katowice.
W działce położonej na północ od Muzeum Śląskiego na początku maja 2019 roku rozpoczęto realizację osiedla Pierwsza Dzielnica. W ramach pierwszego etapu zrealizowano trzy wysokie na 42 metry budynki, w których znajduje się łącznie 265 mieszkań. Na parterze powstało 13 miejsc na lokale usługowe, zaś pod budynkami zrealizowano parkingi podziemne dla 292 samochodów. Inwestorem osiedla była spółka TDJ Estate.
W czerwcu 2020 roku oddano do użytku budynek mieszkalny przy ulicy Leopolda 17 i 17a, wybudowany na zlecenie Katowickiego TBS-u. W 4-kondygnacyjnym budynku powstałym na planie litery „U” oddano do użytku łącznie 51 mieszkań, zaś obok niego niewielki plac zabaw, parking z 27 miejscami postojowymi oraz stacja rowerów miejskich.
Współcześnie zabudowa mieszkaniowa Bogucic koncentruje się głównie w pasmach ulicy ks. L. Markiefki i ulicy Katowickiej. Obszary w rejonie ulic Podhalańskiej, W. Wróblewskiego i Wrocławskiej koncentrują zabudowę powstałą w latach 70. i 80. – osiedle J. Kukuczki i osiedle W. Wajdy, zaś w rejonie ulic Osikowej, Cedrowej i Brzozowej występuje zabudowa jednorodzinna.
Osiedla mieszkaniowe.
We współczesnych granicach Bogucic znajdują się następujące osiedla:
Obiekty historyczne i zabytkowe.
W Bogucicach znajdują się następujące historyczne i zabytkowe obiekty:
Zagospodarowanie przestrzenne.
Pod względem faktycznego użytkowania terenów za styczeń 2008 rok, największy udział mają położone na terenie jednostki urbanistycznej Bogucice (powierzchnia jednostki: 203,19 ha) obszary tereny zabudowy mieszkaniowej wielorodzinnej (42,67 ha), wolne tereny budowlane (31,04 ha) i tereny zieleni urządzonej (46,48 ha). Znaczny udział jest także terenów usług (15,77 ha), terenów produkcyjno-usługowych (10,84 ha), terenów komunikacji (28,58 ha) i nieużytków (17,44 ha). Brak jest tutaj terenów rolnych i lasów, zaś udział terenów wód wynosi 1,08 ha.
Udział powierzchni zabudowanej w powierzchni terenu Bogucic w 2007 roku wynosił 28% i był niewiele wyższy od wskaźnika dla całego miasta – 23%. W niektórych kwartałach zabudowy dzielnicy udział ten sięga powyżej 50%. Wskaźnik intensywności zabudowy netto Bogucic w tym czasie sięgał poziomu 0,61 i również był wyższy od wskaźnika dla Katowic – 0,49, zaś średnia liczba kondygnacji waha się na poziomie 2,19.
Do lipca 2009 roku 18,78% (38,15 ha) terenów jednostki urbanistycznej Bogucice pokryte były obowiązującymi wówczas miejscowymi planami zagospodarowania przestrzennego.
Oświata.
W 2012 roku działało w Bogucicach i najbliższej okolicy 7 przedszkoli, 2 zespoły szkolno-przedszkolne, szkoła podstawowa, zespół szkół specjalnych, 2 gimnazja, liceum ogólnokształcące, a także Wydział Nauk Społeczno-Pedagogicznych Wyższej Szkoły Pedagogicznej im. J. Korczaka i Wyższa Szkoła Zarządzania Ochroną Pracy. W czerwcu 2022 roku na obszarze Bogucic funkcjonowały zaś następujące placówki oświatowe:
Początki szkolnictwa w Bogucicach, a także i na terenie całych współczesnych Katowic, sięgają XV bądź XVI wieku. Tego zaś okresu sięgają początki szkoły wiejskiej w Bogucicach, zlokalizowanej najprawdopodobniej na gruntach należących do tutejszego gospodarza Ostrowskiego, przy głównej drodze. Szkoła ta jako placówka parafialna funkcjonowała przy miejscowym kościele. Po raz pierwszy bogucicką szkołę wspomniano w 1619 roku. Parafianie byli zobowiązani do wpłacenia specjalnej opłaty – "clericatura", a kmiecie mieli przywozić nauczycielowi po wozie drewna na opał rocznie. W 1775 roku po przeprowadzeniu w Prusach reformy edukacji pojawił się w niej świecki nauczyciel. W sprawozdaniach powizytacyjnych i w dokumentach kościelnych z 1793 roku wynika, że szkoła pracowała wówczas w systemie jednoklasowym, a uczęszczało do niej 72 uczniów, w tym 36 z Bogucic, 16 z Katowic, 15 z Załęża i 5 z Dąbrówki Małej. Najstarszy budynek szkoły wybudowany był z drewna i był pokryty strzechą. Przed początkiem XIX wieku była to jedyna szkoła na terenie współczesnych Katowic.
Od 1804 roku na terenie Bogucic działała polska szkoła katolicka, do której dzieci uczęszczały dwa razy w tygodniu. Plan budowy nowej, murowanej szkoły w Bogucicach w rejonie dzisiejszego skrzyżowania ulic ks. L. Markiefki i Katowickiej pochodzą z 1818 roku, lecz ostatecznie nowy gmach szkoły oddano do użytku w 1823 roku. Naukę w nowej szkole rozpoczęło 86 dzieci. W 1859 roku gmach katolickiej szkoły w Bogucicach rozbudowano o dodatkowe piętro. W tym czasie obowiązkiem nauczania objętych było 527 dzieci z Bogucic i Zawodzia, zaś do szkoły uczęszczało wówczas 350 dzieci. W 1875 roku przy ulicy ks. L. Markiefki 78 oddano do użytku nowy budynek szkoły. W latach 1945–1953 budynek ten funkcjonował jako internat, zaś w latach następnych budynek ten zmieniał wielokrotnie przeznaczenie.
Przy ulicy W. Wróblewskiego 40-44 w 1902 (bądź 1903) roku oddano do użytku nowy gmach szkolny. Posiadał on 12 izb lekcyjnych, gabinet, pokój nauczycielski i 2 pokoje do pomocy naukowych. Była to koedukacyjna Szkoła Miejska nr 12. Od 1913 roku szkoła ta była przeznaczona wyłączne dla chłopców, zaś dla dziewcząt powstała szkoła żeńska nr 13. Nowy budynek szkolny dla dziewcząt oddano w kwietniu tego samego roku. Powstał on według projektu gminnego urzędu budowlanego, zaś sam gmach posiadał 10 klas, szkołę gospodarstwa domowego, gabinet, pokój nauczycielski, pokój na pomoce naukowe i mieszkanie woźnego. W dniu 30 czerwca 1922 roku doszło do zamknięcia niemieckiej szkoły, zaś po przejęciu przez Polskę części Górnego Śląska w jej miejsce utworzono 1 września 1922 roku polską szkołę. W tym czasie do szkoły uczęszczało łącznie 846 dzieci, zaś potem liczba uczniów uległa zmniejszeniu do 724 w 7 polskich i 4 niemieckich klasach. Bogucicka szkoła w czasach II wojny światowej została przekształcona na niemiecką, zaś wszelkie ślady polskości szkoły zostały spalone na boisku szkolnym.
Budynek szkolny został przejęty od Niemców 13 lutego 1945 roku. Był on w stanie nienaruszonym, lecz wnętrza były zdewastowane. Naukę w szkole wznowiono 5 kwietnia bądź 5 maja 1945 roku. W dniu 29 kwietnia 1967 otwarto salę gimnastyczną, która połączyła Szkołę Podstawową nr 12 i Szkołę Podstawową nr 13. W dniu 3 września 1973 roku Szkole Podstawowej nr 13 nadano imię Walerego Wróblewskiego – powstańca styczniowego. W roku szkolnym 1975/1976 połączono szkołę nr 12 i 13, powołując jedną – Szkołę Podstawową nr 13. W latach 80. XX wieku gwałtownie wzrosła liczba uczniów szkoły. Część klas I–III została na ten czas przeniesiona do gmachu dawnej szkoły przy ulicy ks. L. Markiefki, a sama zaś szkoła pracowała wówczas na trzy zmiany. W dniu 14 lutego 2006 roku przywrócono Szkole Podstawowej nr 13 w Bogucicach imię przedwojennej patronki – św. Barbary. Z dniem 1 września 2009 roku połączono Szkołę Podstawową nr 13 im. św. Barbary oraz Miejskie Przedszkole nr 17 w Zespół Szkolno-Przedszkolny nr 4. W 2013 roku Szkoła Podstawowa nr 13 obchodziła stulecie swojego powstania, zaś w 2017 roku przeprowadzono renowację gmachu szkoły z czerwonej cegły.
W 1856 roku bogucicki proboszcz ks. Leopold Markiefka zakupił od swojej siostry Józefiny około 8 morgów gruntu położonego niedaleko kościoła. Pierwotnie ks. Markiefka postanowił tam wybudować schronisko dla ludzi starych i ułomnych, lecz ostatecznie zdecydował się na sierociniec. Piętrowy budynek, stanowiący obecnie część środkową gmachu przy ulicy Leopolda 1, wybudowano w latach 1857–1858. Gmach sierocińca został oddany 26 marca 1858 roku, a opiekę nad sierotami objęły trzy siostry boromeuszki z domu macierzystego w Nysie. W 1859 roku siostrom zezwolono na otwarcie pensjonatu i szkoły żeńskiej, z których dochód przeznaczono na utrzymanie sierot. W 1861 roku sierociniec rozbudowano i wzrosła do jedenastu liczba sióstr służących w sierocińcu. Funkcjonowała tutaj szkoła elementarna, do której uczęszczało 51 sierot oraz 93 dzieci z okolicy. W czasie kulturkampfu władze zmusiły siostry do opuszczenia sierocińca z dniem 1 kwietnia 1879 roku, a opiekę nad placówką przejęła osoba świecka. Po złagodzeniu przepisów sierociniec od 21 grudnia 1886 roku przejęły siostry jadwiżanki. W latach 1886–1887 wybudowano zachodnie skrzydło sierocińca i rozbudowano część środkową.
Przy sierocińcu działała m.in. trzyklasowa szkoła dla wychowanków, przedszkole oraz szkoła robót ręcznych i muzyki. W czasie II wojny światowej, 13 października 1941 roku jadwiżanki zostały wysiedlone. Siostry powróciły w styczniu 1945 roku i 28 lutego tego samego roku ponownie uruchomiły Dom Dziecka im. ks. L. Markiefki, a w późniejszym czasie także przedszkole. W 1955 roku nakazano siostrom zamknąć przedszkole. W 1961 roku dotychczasowych wychowanków przeniesiono do innych placówek, a w Bogucicach umieszczono dzieci lekko upośledzone. Odtąd placówka funkcjonowała jako Zakład Wychowawczy prowadzony przez prorządowe Zrzeszenie Katolików „Caritas”, zaś budynki zostały przez państwo przejęte. Powstała także Szkoła Podstawowa Specjalna.
W 1949 roku rozpoczęto budowę szkoły górniczej, która została oddana do użytku 1 września 1952 roku. Naukę w nowej szkole uczniowie rozpoczęli w czterech oddziałach, a corocznie około 80 absolwentów zasilało rzesze pracowników kopalni „Katowice”. Gmach szkoły był zaś wyposażony w pracownie, salę gimnastyczną i internat na 250 miejsc. Szkoła na potrzeby górnictwa przestała kształcić pod koniec XX wieku, zaś budynku po szkole górniczej urządzono zespół szkół ogólnokształcących, a później Katolicką Szkołę Podstawowa im. św. Jacka. Katolicka Szkoła Podstawowa została założona w 1992 roku przez Stowarzyszenie Rodzin Katolickich Archidiecezji Katowickiej. Katolicka Szkoła Podstawowa powstała jako placówka niepubliczna o uprawnieniach szkoły publicznej. We wrześniu 1999 roku w placówce zaczęło działać Katolickie Gimnazjum, które wraz z Katolicką Szkołą Podstawową tworzyło do 31 sierpnia 2017 roku Zespół Katolickich Szkół Ogólnokształcących nr 2. Dzień później Katolicka Szkoła Podstawowa przyjęła imię świętego Jacka i w związku z reformą szkolnictwa stała się ośmioletnią szkołą podstawową.
W dniu 2 września 1991 roku na terenie osiedla J. Kukuczki zainaugurowała działalność Szkoła Podstawowa nr 40. W pierwszym roku działalności uczyło się w niej 447 uczniów. W szkole tej wówczas dalej trwały prace budowlane. W roku szkolnym 1992/1993 oddano do użytku budynek dydaktyczny dla klas starszych i przewiązkę. W roku szkolnym 1993/1994 była ona już ośmioklasową szkołą. W roku szkolnym 1996/1997 oddano do użytku ostatnie pomieszczenia szkoły – halę sportową wraz z magazynem na sprzęt. W dniu 24 marca 1998 roku odbyła się uroczystość nadania patrona Szkole Podstawowej nr 40 w Katowicach – został nim Jerzy Kukuczka. W związku z reformą szkolnictwa, w dniu 1 września 1999 w budynku Szkoły Podstawowej nr 40 powstało Gimnazjum nr 10, ostastni uczniowie sześcioklasowej szkoły podstawowej opuścili placówkę w czerwcu 2004 roku. W dniu 1 września 2017 roku, w związku z reformą edukacji, przekształcono Gimnazjum nr 10 im. J. Kukuczki w Szkołę Podstawową nr 40.
Bezpieczeństwo publiczne i socjalne.
Swoim zasięgiem tereny Bogucic obejmuje Komisariat II Komendy Miejskiej Policji w Katowicach z siedzibą przy ulicy K. Iłłakowiczówny 2. Dzielnica ta pod względem współczynnika przestępczości w 2007 roku należały do bezpieczniejszych dzielnic. W tym czasie odnotowano 1,86 aktów przestępczych na 100 mieszkańców (średnia dla całych Katowic – 3,08), a liczba ta od 2004 roku zmalała z poziomu 3,73 przestępstw na 100 mieszkańców. W 2013 roku doszło na terenie Bogucic do 292 przestępstw, co daje w przeliczeniu 20 przestępstw na 1000 mieszkańców dzielnicy. Udział ten był mniejszy aniżeli dla całych Katowic, sięgający w tym okresie 28 aktów na 1000 mieszkańców. W tym czasie doszło w Bogucicach do 10 rozboi, 14 czynów chuligaństwa i 11 aktów przemocy w rodzinie. Według przeprowadzonych w 2011 roku badań sondażowych, 52,0% respondentów z Bogucic wskazało, że czuje się bezpiecznie w swojej dzielnicy, 38,3% było przeciwnego zdania, zaś 6,7% osób nie miało jednoznacznego zdania na ten temat.
W 2007 roku doszło na terenie Bogucic do 11 wypadków komunikacyjnych. Do miejsc gdzie dochodzi do największej liczby tego typu incydentów należy aleja W. Roździeńskiego i ulica Leopolda.
Ochronę przeciwpożarową w Bogucicach zapewnia Jednostka Ratowniczo-Gaśnicza nr 1 Szopienice Komendy Miejskiej Państwowej Straży Pożarnej w Katowicach przy ulicy Krakowskiej 130. Historycznie zaś w Bogucicach funkcjonowała jednostka staży pożarnej. W 1880 (bądź w 1878) roku założono w Bogucicach ochotniczą straż pożarną. Od 1905 roku siedziba i wieża strażnicza mieściła się przy ulicy L. Markiefki 39-41. Ochotnicza straż pożarna w Bogucicach działa w 1928 roku jako jedna z sześciu na tego typu jednostek w Katowicach.
Miejski Ośrodek Pomocy Społecznej obejmuje swoim zasięgiem obszar Bogucic poprzez dwa Terenowe Punkty Pomocy Społecznej położone w sąsiednich dzielnicach: nr 3 w Koszutce przy ulicy Misjonarzy Oblatów MN (część zachodnia Bogucic) i nr 6 w Zawodziu przy ul. B. Czecha (wschodnie Bogucice). Z pomocy MOPS-u pod koniec 2013 roku korzystało 414 rodzin z Bogucic.
Dzisiejszy Szpital Zakonu Bonifratrów pw. Aniołów Stróżów w Katowicach był pierwszym zakładem opieki zdrowotnej dla mieszkańców Katowic. Utworzenie szpitala stanowiło inicjatywę Związku dla Ubogich (niem. "Ortsarmen- Verband") z Katowic, Bogucic i Dąbrówki Małej. W tym celu w dniu 20 października 1865 roku wynajęto w Bogucicach od Josephine Markiefki mieszkania. Opieką i pielęgnacją chorych zajęły się siostry boromeuszki, które prowadziły także bogucicki sierociniec. Początki powstania nowego gmachu sięgają 1871 roku, kiedy to ks. Leopold Markiefka podarował grunt oraz kwotę 5 tys. talarów pod budowę szpitala, który objęli bracia z Zakonu Szpitalnego im. św. Jana Bożego (bonifratrzy) z domu macierzystego we Wrocławiu. Szpital pw. Świętych Aniołów Stróżów oficjalnie otwarto 7 września 1874 roku. Do dyspozycji chorych mężczyzn oddano dwukondygnacyjny budynek ze 105 miejscami, a oprócz szpitala uruchomiono ambulatorium oraz Instytut Medyko-Mechaniczny dla rekonwalescentów. Szpital także prowadził działalność charytatywną, a od 1875 roku współpracował z sierocińcem. Szpital w latach 1902–1903 (bądź w okresie 1903–1904) rozbudowano, oddając do dyspozycji 160 nowych miejsc szpitalnych.
W 1920 roku szpital liczył 4 oddziały: wewnętrzny, chirurgiczny, dermatologiczny oraz laryngologiczny. W latach 20. XX wieku administrację szpitala przejęły władze miasta Katowice. W latach 1933–1936 szpital rozbudowano o jedną kondygnację, a placówkę wyposażono także w nowoczesną aparaturę. W listopadzie 1939 roku bonifratrzy zostali wysiedleni ze szpitala, a placówkę tę przekazano władzom wojskowym. W gmachu urządzono szpital wojskowy z 240–260 miejscami. Po II wojnie w dzierżawionym przez miasto budynkach powołano Szpital Miejski nr 1 im. L. Rydygiera. Bonifratrzy po odzyskaniu gmachu szpitala wznowili działalność w placówce 1 kwietnia 2009 roku.
Przy alei W. Roździeńskiego 3 istniał budynek z lat 20. XX wieku, w którym znajdowała się m.in. kopalniana przychodnia zakładowa, a w 1961 roku powstał w nim Zakład Leczniczo-Zapobiegawczy z przychodniami i izbą chorych. Budynek został wyburzony w latach 2001–2003.
Do pozostałych placówek opieki zdrowotnej na terenie Bogucic według stanu z czerwca 2022 roku należą: Przychodnia Bracka Osiedlowa (ul. Brzozowa 21) i Bonifraterski Ośrodek Zdrowia (ul. W. Wróblewskiego 48). Działają tutaj także dwie większe przychodnie dentystyczne, a także szereg prywatnych gabinetów lekarskich.
Kultura.
Początki zorganizowanej działalności kulturalnej w Bogucicach sięgają końca XIX wieku. Od 1885 roku działały tutaj komitety obywatelskie organizujące przedstawienia teatralne. W tymże roku przy bogucickiej parafii powstał Związek Katolickich Robotników, który rozwijał różnorodną działalność oświatowo-kulturalną, zaś sześć lat później, w 1891 roku powołano Związek Katolickich Robotników, który od 1892 roku organizował przedstawienia teatralne. Zespół ten w 1893 roku wystawił cztery sztuki P. Kołodzieja. W 1894 roku powstał jedno z pierwszych na Górnym Śląski świeckich kół śpiewaczy – „Lutnia”, którego prezesem był Paweł Sus. Chór ten założyła młodzież z Bogucic, Dąbrówki Małej i Zawodzia Z uwagi na prześladowania członków za członkostwo w nim, w 1900 (bądź w 1898) roku „Lutnię” przemianowano na Towarzystwo „Dobroczynność” (bądź Towarzystwo Dobroczynności). W dniu 12 września 1902 (bądź w 1909) roku powołano chór mieszany „Lira”, którego prezesem był Józef Wieczorek, a dyrygentem Leon Poniecki. Chór „Lira” funkcjonował do 1934 roku.
Przy parafii św. Szczepana w 1909 roku został założony chór św. Cecylii. Pierwotnie działał jako Kółko Śpiewackie, zaś od 1918 roku jako Polski Chór Kościelny. W 1935 roku skupiał 140 członków, a dwa lata później zdobył I nagrodę Polskiego Radia w Katowicach na Zjeździe Chórów w Chorzowie. W 1946 roku chór wznowił działalność. Do osiągnięć chóru należy m.in. udział w uroczystościach powitalnych papieża Jana Pawła II na lotnisku w Muchowcu oraz organizacja rocznego cyklu koncertów z okazji 100-lecia urodzin Karola Hoppego. W 1919 roku przy kopalni „Ferdynand” („Katowice”) został założony chór im. Juliusza Ligonia (początkowo jako „Lira”). Działał on do 1956 roku. W dniu 18 września 1935 roku zarejestrowane zostało Towarzystwo Mandolinowe „Chopin”. Swoją siedzibę miało przy ulicy Katowickiej 1. W 1934 roku Towarzystwo występował jako organizator zawodów o mistrzostwo Śląska zespołów mandolinowych. Towarzystwo zakończyło swoją działalność 1 września 1939 roku.
Pierwszym kinem na terenie Bogucic było kino „Fryderyk”, wzmiankowane w 1910 roku. Nie jest znana jego dokładna lokalizacja. W latach międzywojennych powstało także jeszcze jedno kino – „Bajka”.
W latach międzywojennych w Bogucicach działała biblioteka Towarzystwa Czytelni Ludowych. W 1935 roku bogucicka filia posiadała 833 tomy i 213 czytelników. W 1936 roku ze składek społecznych przy ulicy L. Markiefki wybudowano Dom Ludowy. Po II wojnie światowej budynek został przejęty przez kopalnię Katowice jako zakładowy Dom Kultury, zaś w 2002 roku gmach przejęło miasto. Gmach ten dalej pełni funkcje kulturalne. Współcześnie funkcjonuje jako Dział Bogucice Miejskiego Domu Kultury „Bogucice-Zawodzie” w Katowicach z siedzibą przy ulicy ks. L. Markiefki 44a.
Przy ulicy ks. L. Markiefki 22 lipca 1966 roku swoją działalność rozpoczęło kino „Millenium”. Kino to działało w budynku dawnego gasthausu przy ulicy ks. K. Markiefki 59 do lat 90. XX wieku.
Obok orkiestry dętej kopalni Katowice, w latach 80. XX wieku działała z sukcesami Młodzieżowa Orkiestra Dęta Zasadniczej Szkoły Górniczej KWK „Katowice”. Działalność orkiestry została zakończona wraz z zakończeniem pracy kopalni, ale prowadzący ją kapelmistrz Stefan Łebek pracował później ze Stowarzyszeniem Muzyczno-Kulturalnym Orkiestra Dęta Katowice. Pod patronatem filii w Bogucicach MDK Bogucice-Zawodzie funkcjonuje Zespół Akordeonistów Katowice-Kleofas, założony przez Stanisława Wodnickiego w 1988 roku.
W 1980 roku na ul. Węglanej oraz w parafialnym kościele kręcono zdjęcia do filmu "Grzeszny żywot Franciszka Buły", a także "Jesteś bogiem" (ukazano m.in. osiedle W. Wajdy i rejony przystanku Bogucice Kościół). W Bogucicach od urodzenia do tragicznej śmierci w 2000 roku mieszkał Piotr Łuszcz (Magik) – muzyk i założyciel grupy Paktofonika. Z Bogucicami związani są także inni muzycy: Wojciech Alszer (Fokus) oraz Marcin i Michał Martenowie (Abradab i Joka).
W Bogucicach znajdują się trzy filie Miejskiej Biblioteki Publicznej w Katowicach: Filia nr 16 (ul. W. Wajdy 16), Filia nr 22 (ul. Słowiańska 1) i Filia nr 33 (ul. ks. L. Markiefki 44a).
W bogucickiej Strefie Kultury odbywa się także szereg imprez plenerowych, w tym Urodziny Miasta „Kocham Katowice” czy Festiwal Nowa Muzyka, zaś położony w sąsiedztwie Park Bogucki jest miejscem organizacji festynów i imprez dzielnicowych, w tym corocznej imprezy skierowanej dla mieszkańców dzielnicy – Dni Bogucic.
Przy ulicy T. Dobrowolskiego 1 funkcjonuje Muzeum Śląskie w Katowicach. Znajduje się ono w kompleksie zabudowy dawnej kopalni „Katowice”. Nową siedzibę muzeum ma od 2015 roku. W Muzeum Śląskim znajduje się szereg atrakcji i wystaw, w tym: Światło historii. Górny Śląsk na przestrzeni dziejów (opowiada historię regionu górnośląskiego), galerie sztuki polskiej, galerie plastyki nieprofesjonalnej, galeria śląskiej sztuki sakralnej i inne. Muzeum Śląskie w Katowicach jest jednym z obiektów na Szlaku Zabytków Techniki Województwa Śląskiego i związanej z nim Industriady. Ponadto odbywa się tutaj cyklicznie Noc Muzeów czy wydarzenia związane z Europejskimi Dniami Dziedzictwa.
Drugim znaczącym obiektem kultury w bogucickiej części Strefy Kultury jest siedziba Narodowej Orkiestry Symfonicznej polskiego Radia w Katowicach, znajdująca się przy placu Wojciecha Kilara 1. We wnętrzu budynku znajduje się sala koncertowa na 1800 miejsc. Sama zaś orkiestra jest jedną z najważniejszych polskich orkiestr symfonicznych w kraju, której historia sięga 1935 roku. Zespół utworzył Grzegorz Fitelberg, który prowadził ją do czasu wybuchu II wojny światowej. W marcu 1945 roku orkiestrę reaktywowano w Katowicach. W latach 80. XX wieku muzycy przenieśli się do położonego w Śródmieściu gmachu instytucji pn. Katowice – Miasto Ogrodów. O potrzebie budowy nowej siedziby apelowało wielu wybitnych artystów muzycznych z regionu, w tym Henryk Mikołaj Górecki, Wojciech Kilar czy Krystian Zimerman. Oficjalne otwarcie nowego gmachu miało miejsce 1 października 2014 roku.
W listopadzie 2020 roku władze miasta zainicjowały powstanie szlaku katowickich murali, z czego najwięcej powstało w ramach poszczególnych edycji Katowice Street Art Festival. W Bogucicach według stanu z czerwca 2022 roku znajdują się następujące z nich:
Religia.
Kościół rzymskokatolicki.
Bogucice są siedzibą rzymskokatolickiej parafii św. Szczepana. Siedziba wspólnoty znajduje się przy ulicy ks. L. Markiefki 89 i obejmuje ona swoim zasięgiem wiernych z całej dzielnicy, a w 2014 roku było ich około 15 100. Odpusty parafialne organizowane są w święto Nawiedzenia Najświętszej Maryi Panny (1. niedziela czerwca) i w dzień św. Szczepana (26 grudnia). Bogucicka parafia jest także siedzibą dekanatu Katowice-Bogucice, do której przynależy 8 parafii ze wschodniej części Katowic. W rzymskokatolickiej parafii św. Szczepana działalność duszpasterska jest bardzo aktywna. W niej uczestniczą osoby świeckie, organizujące się w różnorodne grupy parafialne. Rozwinięte jest duszpasterstwo dzieci w takich grupach jak np. Dzieci Maryi, a młodzieżowe w Oazie oraz w grupę studentów i młodzieży pracującej. Od 1993 roku rozwija się grupa odnowy w Duchu Świętym. Powstało także Bractwo Żywego Różańca, a także działa tutaj Grupa Czcicieli Matki Pięknej Miłości oraz grupa liturgiczna mężczyzn.
Historyczne pod względem przynależności kościelnej cały obszar Katowic, w tym Bogucic najpierw przynależał do powstałej w 1000 roku diecezji krakowskiej. Do najstarszej na terenie Katowic bogucickiej parafii prócz samych Bogucic należeli wierni z Brynowa, Dąbrówki Małej, Katowic, Ligoty, Zawodzia i Załęża. Dokładna data powstania rzymskokatolickiej parafii w Bogucicach nie jest znana – powstała prawdopodobnie w latach 1374–1396, zaś pierwsze wzmianki o jej istnieniu pochodzą z lat 1414 i 1529. W zachowanych spisach świętopietrza z diecezji krakowskiej za okres 1326–1356 i za rok 1374 parafia ta jeszcze nie figuruje. Istnienie parafii potwierdza dopiero zapis w księdze sądowej ziemi krakowskiej z 1403 roku. Zapis ten informował o kościele parafialnym św. Szczepana i św. Doroty. Wówczas też wspomniano o ówczesnym proboszczu – ks. Mikołaju. Informacja o istnieniu drugiego kościoła „Na Górce” pochodzi z protokołu wizytacyjnego ks. kanonika Krzysztofa Kazimierskiego, który przybył w listopadzie 1598 roku na wizytację parafii bogucickiej. Kościół „Na Górce” znajdował się w rejonie dzisiejszego bogucickiego cmentarza i był on pierwszym bogucickim kościołem. Ks. Bronisław Czaplicki podaje natomiast, że najstarsza wzmianka źródłowa o istnieniu budynków kościelnych w Bogucicach pochodzi z 1598 roku, czyli z czasów panowania na Śląsku reformacji.
W 1598 roku w protokole wizytacji parafii w Bogucicach pojawiła się wzmianka o cudownym obrazie w miejscowym kościele:
Już od końca XIV do końca XVIII wieku w Bogucicach zbudowano kilka drewnianych kościołów, m.in. kościół parafialny parafii św. Szczepana oraz istniejący już w XV wieku pątniczy Nawiedzenia Matki Boskiej, z którym związany jest początek kultu obrazu Matki Boskiej Boguckiej. Ostatni z drewnianych kościołów pochodził z 1773 roku – postawił go mistrz ciesielski Jan Wiesner z dzisiejszych Strzelc Opolskich. Przetrwał on do 1891 roku.
Parafia bogucicka w XVIII wieku była stosunkowo mała – w 1721 roku do komunii wielkanocnej mogło przystąpić zaledwie 400 osób. Na początku lat 60. XVIII wieku na terenie Bogucic powstało i prowadziło ożywioną działalność Arcybractwo Szkaplerza Najświętszej Maryi Panny z Góry Karmel. Źródła statystyczne dla bogucickiej parafii są dostępne dopiero od końca XVIII wieku. W 1790 roku na 1019 communicantes 276 pochodziło z Bogucic, zaś reszta z Katowic, Załęża i Dąbrówki Małej. W 1816 roku księga komunii wielkanocnej wymienia 325 osób przyjmujących komunię z terenów Bogucic.
Obszar dekanatów pszczyńskiego i bytomskiego, a w tym i bogucickiej parafii na mocy bulli papieskiej Piusa VII "De salute animarum" z 16 lipca 1821 roku został przyłączony do diecezji wrocławskiej. W dniu 28 sierpnia 1868 roku wydzielono dekanat mysłowicki, w skład którego weszła m.in. bogucicka parafia. W 1889 roku tereny Bogucic i Zawodzie zamieszkiwało łącznie 7406 katolików.
W 1894 roku ukończono budowę nowego neogotyckiego kościoła parafialnego, a kościół ten został konsekrowany przez biskupa wrocławskiego kard. Georga von Koppa. Budowę nowej świątyni zainicjował ks. Leopold Markiefka, a kontynuował w latach 1892–1894 ks. Ludwik Skowronek. Jeszcze w 1894 roku do nowej świątyni przeniesiono obraz Matki Boskiej Boguckiej. Został on umieszczony w bocznym ołtarzu. Obraz ten został namalowany na desce o wymiarach 120x79 cm na pokładzie kredowym techniką temperową. W 1930 roku poddany był on konserwacji w Krakowie przez Jana Bąkowskiego.
Bogucicka parafia w dniu 1 marca 1923 roku stała się częścią dekanatu katowickiego, zaś dwa lata później, na mocy bulli papieskiej z 28 października 1925 roku ustanowiono diecezję katowicką, w skład której weszła także parafia św. Szczepana. W czasie II wojny światowej, od czerwca 1940 roku całość duszpasterstwa w Bogucicach prowadzono wyłącznie po niemiecku. Mimo przyjęcia takiej postawy, z powodu swego powszechnie znanego propolskiego nastawienia ks. Franciszek Ścigała został 30 kwietnia 1940 roku aresztowany i wywieziony z parafii. Został osadzony w obozie koncentracyjnym w Dachau, następnie w Gusen, gdzie zginął 2 września 1940 roku.
Pozostałe wyznania.
Liczba osób wyznania niekatolickiego w Bogucicach rosła stopniowo. W 1816 roku na terenie parafii nie zamieszkiwali wówczas protestanci i odnotowano jednego Żyda, zaś w latach 20. XIX wieku niekatolików było niewielu, najczęściej jedna lub dwie rodziny. W 1825 roku w Bogucicach mieszkało łącznie 9 osób wyznania mojżeszowego. W związku z rozwojem przemysłu równie do Bogucic przybywali imigranci, a wśród nich byli katolicy, ewangelicy i Żydzi. Przed powstaniem świątyń niekatolickich na terenie współczesnych Katowic, ewangelicy z terenów Bogucic uczęszczali do Mikołowa i Królewskiej Huty, zaś Żydzi do Mysłowic. Zgodnie z uchwalonym w 1857 roku przez katowicką parafię ewangelicką statutem, w jej zasięg włączono wiernych m.in. z Bogucic. Na uroczystości poświęcenia katowickiego kościoła ewangelickiego 24 września 1858 roku przybył także ówczesny proboszcz bogucickiej parafii rzymskokatolickiej ks. Leopold Markiefka, z którym współpraca z ewangelikami układała się bardzo dobrze. Żydzi z Bogucic w obręb nowo powstałej gminy żydowskiej w Katowicach weszli od 1879 roku.
Na protokołach wizytacyjnych z 1932 roku wskazano, iż w Bogucicach prócz katolików mieszkało około 200 protestantów, 15 Żydów i 20 członków kościoła narodowego.
Przy ulicy Morawskiej 10 funkcjonuje I Zbór Kościoła Chrześcijan Baptystów w Katowicach. Formalnie zbór chrześcijan baptystów w Katowicach powstał 3 września 1922 roku. W latach 30. XX wieku kaplica zboru została urządzona przy ulicy Zabrskiej 7. Po II wojnie światowej baptyści odprawiali dalej nabożeństwa przy ulicy Zabrskiej, a do czasu wybudowania własnej kaplicy w Bogucicach baptyści korzystali z gościny katowickich ewangelików. W latach 1982–1985 (bądź w latach 1980–1985) powstała na terenie Bogucic przy ulicy Morawskiej 10 świątynia I Zboru Kościoła Chrześcijan Baptystów. Została ona oddana do użytku 25 września 1985 roku, a wybudowano ją ze składek wiernych i sympatyków z kraju i z zagranicy. Zbór baptystów w 1996 roku liczył 200 członków. W dniu 15 maja 2012 roku w świątyni z udziałem wyznawców innych religii chrześcijańskich odbyły się obchody 90-lecia pierwszego zboru baptystów w Katowicach.
Na terenach dawnej kopalni „Katowice” powstał ośrodek spotkań Świadków Jehowy. Zbór Świadków Jehowy funkcjonował w budynku położonym na skraju Parku Boguckiego. W 2016 roku Świadkowie Jehowy w Polsce złożyli wnioski o rozbiórkę zboru przy ulicy Nadgórników i budowę w jego miejscu nowego. Stary budynek zboru został wyburzony w 2019 roku, zaś do maja 2022 roku wykonano część konstrukcji budynku nowego zboru, a prace przy budowie do tej pory postępowały bardzo powoli.
Cmentarze.
Jednym cmentarzem na terenie Bogucic jest cmentarz rzymskokatolicki parafii św. Szczepana położony przy ulicy W. Wróblewskiego. Powierzchnia cmentarza wynosi 7,574 ha i posiada ponad 1,5 ha rezerwy terenu. Składa się on z dwóch cmentarzy: zakonnego należącego do bonifratrów oraz parafialnego. Jest to najstarsza nekropolia na terenie Katowic.
Pierwszy cmentarz na terenie Bogucic został założony prawdopodobnie pod koniec XIV wieku. Zgodnie z obowiązującymi wówczas zasadami, znajdował się on wokół drewnianego kościoła, był ogrodzony i stała przy nim kostnica. Został on zlikwidowany dopiero w 1894 roku. Pierwsze zaś wzmianka na temat cmentarza pochodzi z 1598 roku. „Na Górce” od XVIII wieku chowano lokalną szlachtę i prawdopodobnie już wówczas istniał drugi bogucicki cmentarz parafialny. W XIX wieku zaczęto tam regularnie grzebać zmarłych, co było początkiem cmentarza przy ulicy W. Wróblewskiego.
Przed powstaniem parafii ewangelickiej zmarłych wiernych ewangelików za zgodą ks. Leopolda Markiefki składano na bogucickim cmentarzu. Zmarli ewangelicy na cmentarzu bogucickim byli chowani od 23 lipca 1856 roku.
Bonifratrzy na terenie bogucickiego cmentarza chowani są od lat 70. XIX wieku. Na cmentarzu nie zachowały się żadne nagrobki z XIX wieku bądź też wg Barbary Lewickiej pozostało ich kilka – do najstarszych nagrobków na terenie Katowic należy położony w Bogucicach pomnik Bartłomieja Kulerskiego, rzeźnika zmarłego 12 stycznia 1825 roku. Na cmentarzu znajduje się kaplica ogrójca z 1894 roku, wzniesiona według projektu Ericha Keila. Jej fundatorem był kupiec Johann Stalislowski z Załęża, który umieścił w niej także kryptę rodzinną. Obecna kaplica cmentarna pochodzi z 1910 roku, a jej twórcą był Mansuetus Fromm OFM. Wybudowano ją w stylu neoromańskim, a pochowani są tu bądź mają tutaj tablice epitafijne boguciccy proboszczowie.
W styczniu 1943 roku cmentarz został zarekwirowany przez administrację miejską. Prawdopodobnie w tym czasie zniszczono nagrobki powstańcze z lat międzywojennych. W latach 90. XX wieku alejki cmentarne utwardzono i oświetlono, w 1998 roku przebudowano mur cmentarza.
Sport i rekreacja.
Zorganizowana działalność sportowo-rekreacyjna w Bogucicach rozwija się od początków XX wieku. W 1911 roku powstało bogucickie gniazdo Towarzystwa Gimnastycznego „Sokół” pod kierownictwem Franciszka Głowackiego i Jana Brzeskota. W 1917 roku wznowiło ponownie działalność Towarzystwo Gimnastyczne „Sokół” do którego w 1919 roku należało 180 mieszkańców. „Sokołem” w Bogucicach kierowali Antoni Wysocki, Henryk Miękina i Wiktor Kuś. W dniu 1 lipca 1920 roku w Bogucicach założono klub sportowy „Gwiazda”, w którym rozgrywano sekcję piłki nożnej. Uczestniczył on w rozgrywkach o mistrzostwo Katowickiego Obwodu Górnośląskiego Związku Piłki Nożnej. Klub ten w 1923 roku połączył się z KS „Sztandar” Bogucice. W 1929 roku został założony z inicjatywy Franciszka Drozdka jednosekcyjny Bokserski Klub Sportowy „29” Bogucice. Osiągnięcia klubu to trzy brązowe medale mistrzostw Polski w latach 1932–1933. Ogółem w latach 1922–1939 w Bogucicach działało łącznie 11 organizacji o charakterze sportowym.
W dniu 20 lutego 1945 roku reaktywowano Towarzystwo Sportowe „1920” Bogucice, które nawiązywało do tradycji „Gwiazdy”. Klub ten reaktywowano jako jeden z pierwszych w Katowicach. Od 1948 roku klub ten związał się z przemysłem wydobywczym, tworząc wielosekcyjny KS „Górnik”. Klub ten przekształcił się w największą jednostkę górniczego sportu w Katowicach z bazą sportową na terenie całego miasta. W latach 1957–1964 połączył się z innymi górniczymi klubami Katowic, współtworzące GKS Katowice.
W Bogucicach przy ulicy ks. L. Markiefki 94 w dniu 24 marca 1948 roku urodził się Jerzy Kukuczka. Był on wybitnym himalaistą, kierownikiem wielu wypraw górskich i autorem nowych przejść w Himalajach. Zdobył on tzw. Koronę Himalajów. Był on członkiem Harcerskiego Klubu Taternickiego im. gen. Mariusza Zaruskiego w Katowicach Zginął podczas zejścia z południowej ściany Lhotse 24 października 1989 roku. Jego imieniem tego samego roku zostało nazwane osiedle mieszkaniowe w Bogucicach.
W 2007 roku w dzielnicy funkcjonowało 6 klubów sportowych. Przez tereny Bogucic odbywają się przebiegające przez Katowice etapy wyścigu kolarskiego Tour de Pologne.
W Bogucicach w trzech miejscach znajdują się siłownie na świeżym powietrzu: przy ulicy Modrzewiowej, Street Workout przy ulicy W. Wajdy 2 oraz siłownia na świeżym powietrzu na skwerze Koszyckim. W Bogucicach przy ulicy Karoliny 18 działa BLOKatowice. Jest to jedyna w regionie bulderownia, wyposażona w ściany wspinaczkowe o powierzchni ponad 800 m², urządzenia treningowe, szatnie z prysznicami i bar. Przy ulicy Wiązowej 5 działa klub squasha i fitness SquashOK, wyposażony w siedem kortów do squasha i sale fitness.
Przez teren Bogucic przechodzi jeden szlak turystyczny:

</doc>
<doc id="182400" url="https://pl.wikipedia.org/wiki?curid=182400" title="Stadion AOL Arena">
Stadion AOL Arena



</doc>
<doc id="182401" url="https://pl.wikipedia.org/wiki?curid=182401" title="Stare Okniny">
Stare Okniny

Stare Okniny – wieś w Polsce położona w województwie mazowieckim, w powiecie siedleckim, w gminie Wiśniew.
W latach 1975–1998 miejscowość administracyjnie należała do województwa siedleckiego.
Przez wieś przebiega droga powiatowa Zabłocie – Gostchorz.
Wierni Kościoła rzymskokatolickiego należą do parafii św. Andrzeja z Awelinu w Radomyślu.
W miejscowości działa założona w 1965 roku jednostka ochotniczej straży pożarnej. Jednostka posiada dwa samochody gaśnicze: średni GBA 2,5/16 Star 266 oraz ciężki GCBA 5/24/2,5 Jelcz 010

</doc>
<doc id="182405" url="https://pl.wikipedia.org/wiki?curid=182405" title="Rezydencja książąt Hochberg von Pless">
Rezydencja książąt Hochberg von Pless



</doc>
<doc id="182406" url="https://pl.wikipedia.org/wiki?curid=182406" title="Pluty (gmina Wiśniew)">
Pluty (gmina Wiśniew)

Pluty – wieś w Polsce położona w województwie mazowieckim, w powiecie siedleckim, w gminie Wiśniew. Przez wieś przebiega droga powiatowa Domanice – Gostchorz. We wrześniu 2016 została oddana do użytku droga gminna do Gręzówki. 
W Plutach źródło ma rzeka Muchawka wpływająca do Zalewu Siedleckiego.
Wierni Kościoła rzymskokatolickiego należą do parafii Świętej Rodziny w Śmiarach.
W latach 1975–1998 miejscowość należała administracyjnie do województwa siedleckiego.

</doc>
<doc id="182410" url="https://pl.wikipedia.org/wiki?curid=182410" title="Okniny-Podzdrój">
Okniny-Podzdrój

Okniny-Podzdrój – wieś w Polsce położona w województwie mazowieckim, w powiecie siedleckim, w gminie Wiśniew.
W latach 1975–1998 miejscowość administracyjnie należała do województwa siedleckiego.
Wieś licząca około 60 mieszkańców (24.02.2007). Przez wieś przebiega droga powiatowa Wiśniew – Zbuczyn.

</doc>
<doc id="182411" url="https://pl.wikipedia.org/wiki?curid=182411" title="Karabin maszynowy Typ 81">
Karabin maszynowy Typ 81

Typ 81 – chiński ręczny karabin maszynowy będący modyfikacją karabinu Typ 81. Wraz z nim wchodzi w skład systemu broni QBZ-81.
Historia.
W latach 70. XX wieku w Chinach Ludowych rozpoczęto prace nad nowym małokalibrowym nabojem pośrednim. Wraz z nowym nabojem planowano wprowadzić nowy karabin i ręczny karabin maszynowy. Przedłużające się prace sprawiły, że jako rozwiązanie tymczasowe postanowiono przyjąć do uzbrojenia nowy karabin szturmowy zasilany starą amunicją Typ 56 (7,62 x 39 mm).
Jednocześnie z pracami nad karabinem szturmowym trwały prace nad karabinem maszynowym. 65% części jest wspólnych dla obu broni.
Po rozpoczęciu produkcji na początku lat osiemdziesiątych karabin maszynowy Typ 81 stopniowo zastępował starsze typy ręcznych karabinów maszynowych Typ 56 (licencyjny RPD) i Typ 74 (chiński odpowiednik RPK).
W następnych latach karabin maszynowy Typ 81 stał się podstawowym erkaemem armii chińskiej. Jego następcą miał być ręczny karabin maszynowy Typ 95, ale ostatnie decyzje dotyczące wprowadzenia do uzbrojenia karabinu szturmowego Typ 03 spowodują prawdopodobnie, że następcą karabinu maszynowego Typ 81 będzie erkaem będący rozwinięciem karabinu Typ 03 lub uniwersalny karabin maszynowy Typ 88.
Opis konstrukcji.
Karabin maszynowy Typ 81 jest zespołową bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka. Po wystrzeleniu ostatniego naboju zamek zatrzymuje się w tylnym położeniu). Mechanizm spustowy umożliwia strzelanie ogniem pojedynczym i seriami. Przełącznik rodzaju ognia, pełniący także rolę bezpiecznika umieszczony nad chwytem pistoletowym, po lewej stronie broni. Zasilanie z magazynków bębnowych o pojemności 75 naboi (możliwość użycia dwurzędowych magazynków łukowych karabinu Typ 81 o pojemności 30 naboi). Otwarte przyrządy celownicze składają się z muszki i celownika krzywkowego (ze szczerbiną).
Karabin maszynowy wyposażony jest w kolbę stałą.

</doc>
<doc id="182412" url="https://pl.wikipedia.org/wiki?curid=182412" title="Nowe Okniny">
Nowe Okniny

Nowe Okniny – wieś w Polsce położona w województwie mazowieckim, w powiecie siedleckim, w gminie Wiśniew. Według danych ze spisu ludności z 2002 roku wieś liczyła 150 mieszkańców.
W latach 1975–1998 miejscowość administracyjnie należała do województwa siedleckiego.
W odległości 600 metrów od wsi przebiega droga krajowa nr 63 Sławatycze – Węgorzewo.
Wierni Kościoła rzymskokatolickiego należą do parafii św. Andrzeja z Awelinu w Radomyślu lub do parafii Matki Boskiej Częstochowskiej w Gręzówce.

</doc>
<doc id="182413" url="https://pl.wikipedia.org/wiki?curid=182413" title="Borki-Sołdy">
Borki-Sołdy

Borki-Sołdy – wieś w Polsce położona w województwie mazowieckim, w powiecie siedleckim, w gminie Wiśniew. 
W latach 1975–1998 miejscowość administracyjnie należała do województwa siedleckiego.
Przez wieś przebiega droga powiatowa Mościbrody – Borki-Paduchy.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.

</doc>
<doc id="182414" url="https://pl.wikipedia.org/wiki?curid=182414" title="Borki-Paduchy">
Borki-Paduchy

Borki-Paduchy – wieś w Polsce położona w województwie mazowieckim, w powiecie siedleckim, w gminie Wiśniew. Leży nad rzeką Zbuczynką. Przez wieś przebiega droga powiatowa Mościbrody – Zbuczyn Poduchowny i droga do Wiśniewa.
W latach 1975–1998 miejscowość administracyjnie należała do województwa siedleckiego.
Wierni Kościoła rzymskokatolickiego należą do parafii św. Stanisława i Aniołów Stróżów w Zbuczynie.

</doc>
<doc id="182415" url="https://pl.wikipedia.org/wiki?curid=182415" title="Borki-Kosiorki">
Borki-Kosiorki

Borki-Kosiorki – wieś w Polsce położona w województwie mazowieckim, w powiecie siedleckim, w gminie Wiśniew.
Wierni Kościoła rzymskokatolickiego należą do parafii Najświętszego Serca Jezusowego w Wiśniewie.
W latach 1975–1998 miejscowość administracyjnie należała do województwa siedleckiego.
We wsi znajduje się przystanek kolejowy Kosiorki na linii kolejowej E 20 Moskwa – Warszawa – Berlin. Przez wieś przebiega droga powiatowa Mościbrody – Borki-Paduchy.
W miejscowości działa założona w 1969 roku jednostka ochotniczej straży pożarnej. Jest to jednostka typu M, czyli nie posiadająca samochodu, a jedynie motopompę wożoną na pojeździe zastępczym.

</doc>
<doc id="182416" url="https://pl.wikipedia.org/wiki?curid=182416" title="Andre Gustave Citroen">
Andre Gustave Citroen



</doc>
<doc id="182417" url="https://pl.wikipedia.org/wiki?curid=182417" title="Aslan">
Aslan

Aslan – fikcyjna postać z cyklu powieściowego "Opowieści z Narnii" C.S. Lewisa, tytułowy lew z części pierwszej sagi – "Lew, czarownica i stara szafa".
Pochodzenie nazwy.
Słowo "aslan" pochodzi z języka tureckiego i oznacza „lew”.
Charakterystyka.
Aslan to potężny i majestatyczny lew, jednocześnie dobry lecz zarazem groźny. Jest synem Władcy-Zza-Morza. Ma złotą, błyszczącą grzywę i poważne, przenikliwe oczy. Jego głos jest głęboki i trochę dziki. Aslan jest stworzycielem Narnii, a zarazem jej władcą i opiekunem. Jest nieśmiertelną istotą. Jego siedziba mieści się na potężnej górze, położonej za oceanem, z której widać całą Narnię.
Jako jedyna postać występuje w każdej z kronik, mająca decydujący wpływ na losy innych bohaterów. W "Lwie, czarownicy i starej szafie" ukazany jest jako odkupiciel, który oddaje swoje życie, aby uchronić innych przed karą za grzech (w tym przypadku zdrady Edmunda), a potem zmartwychwstaje.
w "Księciu Kaspianie" wyzwala Narnię spod jarzma okupujących ją Telmarów; w "Podróży „Wędrowca do Świtu”" przyczynia się do nawrócenia Eustachego, nieznośnego chłopca przemienionego w smoka, który dzięki Aslanowi powraca do ludzkiej postaci. 
W "Srebrnym krześle" Aslan wysyła dwoje dzieci na poszukiwania zaginionego królewicza Riliana i przekazuje im wskazówki – przykazania, których mają się trzymać, aby dotrzeć do celu. Ostatecznie tylko Jego imię jest w stanie przezwyciężyć moc złej Czarownicy, która więzi następcę tronu w podziemiach; w tomie "Koń i jego chłopiec" Aslan, choć z ukrycia, kieruje poczynaniami młodego chłopca Szasty, który jest zagubionym synem króla Archenlandii, pomaga także kalormeńskiej dziewczynie Arawis, ucząc ją przy tym, że każdemu opowiada tylko jego historię;
W "Siostrzeńcu czarodzieja", który jest pierwszym chronologicznie tomem opowieści, Aslan stwarza Narnię, przywołuje stworzenia, rośliny, gwiazdy i ziemię, aby się obudziły, wyznacza spośród zwierząt grupę tych, które otrzymują dar mowy, przykazuje im, aby nie zdziczały, gdyż na powrót zamienią się w zwykłe zwierzęta, które nie potrafią mówić; 
W "Ostatniej bitwie" potężny Lew jest sędzią, przywołuje do siebie te istoty, które w niego wierzyły, te natomiast, które nie wyznały jego imienia, odchodzą w cień. Aslan prowadzi wszystkich dobrych bohaterów "Opowieści z Narnii" „dalej wzwyż i dalej w głąb”, aż do serca nowego, wspaniałego kraju, który okazuje się być prawdziwą Narnią.
Odniesienia do Biblii i chrześcijaństwa.
Postać Aslana interpretowana jest jako narnijski odpowiednik Chrystusa. Jest on synem Wielkiego Władcy-Zza-Morza, jak Chrystus – Boga Ojca. Przybywa, by wyzwolić Narnię spod władzy złej czarownicy. Musi z jej ręki ponieść dobrowolną śmierć, co jest aluzją do śmierci krzyżowej Chrystusa. Z czasem Aslan zaczyna pojawiać się coraz rzadziej, by pod koniec czasów znów pojawić się w pełnej mocy. Aslan oświadcza ponadto rodzeństwu Pevensie, że istnieje także w innych niż Narnia światach, tyle że w innej postaci.

</doc>
<doc id="182418" url="https://pl.wikipedia.org/wiki?curid=182418" title="UEFA Puchar Intertoto">
UEFA Puchar Intertoto



</doc>
<doc id="182421" url="https://pl.wikipedia.org/wiki?curid=182421" title="Czębira">
Czębira

Czębira – staropolskie imię żeńskie, niepewne. Być może powinno było brzmieć Częstobira, albo człon "Czę-" miał znaczenie "zacząć, rozpocząć", natomiast człon drugi pochodzi od prasłowiańskiego "*birati", "*bьrati" – "ujmować, chwytać, zabierać". 

</doc>
<doc id="182422" url="https://pl.wikipedia.org/wiki?curid=182422" title="Czębor">
Czębor

Czębor – staropolskie imię męskie o niepewnym znaczeniu. Być może była to forma skrócona imienia Częstobor, albo człon "Czę-" miał znaczenie „zacząć, rozpocząć” (zaś "-bor" oznaczał „walka”; w tym wypadku imię to oznaczało „tego, kto rozpoczyna walkę”).

</doc>
<doc id="182424" url="https://pl.wikipedia.org/wiki?curid=182424" title="Puchar Intertoto UEFA (2005)">
Puchar Intertoto UEFA (2005)

Puchar Intertoto 2005 był 45. edycją piłkarskiego turnieju, jedenastą pod egidą UEFA. Trzy zwycięskie drużyny:RC Lens, Hamburger SV i Olympique Marsylia awansowały do rozgrywek Pucharu UEFA.
I runda.
Pierwsze mecze.
Polskie drużyny.
18 czerwca 2005, godzina 17:30
19 czerwca 2005, godzina 17:00
Pozostałe mecze.
18 czerwca 2005
19 czerwca 2005
Rewanże.
Polskie drużyny.
25 czerwca 2005, godzina 20:00
Pozostałe mecze.
25 czerwca 2005
26 czerwca 2005
II runda.
Pierwsze mecze.
Polskie drużyny.
2 lipca 2005, godzina 19:00
3 lipca 2005, godzina 18:00
Pozostałe mecze.
2 lipca 2005
3 lipca 2005
Rewanże.
Polskie drużyny.
9 lipca 2005, godzina 18:00
10 lipca 2005, godzina 18:00
Pozostałe mecze.
9 lipca 2005
10 lipca 2005
III runda.
Pierwsze mecze.
16 lipca 2005
17 lipca 2005
Rewanże.
23 lipca 2005
24 lipca 2005
Półfinały.
Pierwsze mecze.
27 lipca 2005
Rewanże.
3 sierpnia 2005
Finały.
Pierwsze mecze.
9 sierpnia 2005
Rewanże.
23 sierpnia 2005
Hamburger SV, RC Lens i Olympique Marsylia awansowały do I rundy Pucharu UEFA.

</doc>
<doc id="182427" url="https://pl.wikipedia.org/wiki?curid=182427" title="Boleczaj">
Boleczaj

Boleczaj – staropolskie imię męskie, złożone z członów "Bole-" ("więcej, lepiej, bardziej") i "-czaj" ("spodziewać się, oczekiwać"). Mogło oznaczać "ten, który oczekuje czegoś lepszego".

</doc>
<doc id="182428" url="https://pl.wikipedia.org/wiki?curid=182428" title="Laliczaj">
Laliczaj

Laliczaj(?) – staropolskie imię męskie, złożone z członów "Lali-" ("leli", czyli "kołysać się", przenośnie też "powoli") i "-czaj" ("spodziewać się, oczekiwać"). Mogło oznaczać "ten, który jest cierpliwy w oczekiwaniu".

</doc>
<doc id="182431" url="https://pl.wikipedia.org/wiki?curid=182431" title="Jacek Łaszczok">
Jacek Łaszczok



</doc>
<doc id="182435" url="https://pl.wikipedia.org/wiki?curid=182435" title="Agresty">
Agresty

Agresty – tom poetycki Stanisława Grochowiaka wydany w 1963 w Warszawie przez Spółdzielnię Wydawniczą „Czytelnik”.
Część wierszy z tomu jest przykładem nurtu turpistycznego w twórczości poety.

</doc>
<doc id="182439" url="https://pl.wikipedia.org/wiki?curid=182439" title="Postmodernizm historyzujący">
Postmodernizm historyzujący



</doc>
<doc id="182444" url="https://pl.wikipedia.org/wiki?curid=182444" title="Liściak">
Liściak

Liściak, fylodium (łac. "phyllodium") – rozszerzony i spłaszczony ogonek liściowy, upodobniony do blaszki liściowej (zob. kształt liścia). Przejmuje on funkcję asymilacyjną liści, najczęściej u roślin, u których blaszki liściowe uległy zredukowaniu lub przekształceniom i spełniają inne funkcje. Liściak niekiedy do złudzenia przypomina blaszkę liściową. Liściaki są sztywniejsze i ułatwiają przetrwanie roślinom w środowisku o ograniczonej dostępności wody. Liściaki wykształcają się np. u niektórych gatunków akacji ("Acacia") i u owadożernych dzbaneczników ("Nepenthes").
Bywa i tak, że funkcje asymilacyjne blaszki liściowej przejmuje lub wspomaga bardzo silnie rozwinięta pochwa liściowa. Tak jest np. u niektórych roślin z rodziny baldaszkowatych ("Apiaceae") występujących i w Polsce – np. u goryszu ("Peucedanum") i barszczu ("Heracleum"). Czasem też struktury podobne do liściaków powstają z samej nasady liścia (np. u "Acacia verticillata").
Liściaki różnią się od podobnych funkcjonalnie gałęziaków (zmodyfikowanych łodyg pełniących funkcje liści) tym, że w ich kącie znajduje się pąk lub pęd, podczas gdy u nasady gałęziaka znajduje się liść (często zredukowany). 
Fyllodiami nazywane są także części kwiatu patologicznie przekształcone w struktury podobne do liści.

</doc>
<doc id="182445" url="https://pl.wikipedia.org/wiki?curid=182445" title="Sajno (jezioro na Równinie Augustowskiej)">
Sajno (jezioro na Równinie Augustowskiej)

Sajno – jezioro rynnowe położone na południowo-wschodnim obrzeżu Augustowa (powiat augustowski, woj. podlaskie).
Brzegi są wysokie, w ok. 90% porośnięte lasem mieszanym, jedynie przy wypływie rzeczki Sajownicy podmokłe. Jezioro jest wydłużone, zorientowane równoleżnikowo. Sajno to największe jezioro w grupie jezior augustowskich.
Od wschodu Sajno łączy się przesmykiem z jeziorkiem Sajenek (przez przesmyk biegnie sztuczna grobla z szosą i torem kolejowym). W północnej części jeziora ma ujście Kanał Bystry. W kierunku południowo-zachodnim wypływa z Sajna rzeczka Sajownica - odcinek rzeki Netty.
Nazwa jeziora wywodzi się prawdopodobnie z jaćwieskiego słowa "soia", oznaczającego "rzekę, nurt rzeczny" (przez środek jeziora przebiega silny nurt).
Ośrodki turystyczne "Królowa Woda" i "Skowronek" skupione są na północnym brzegu. Na południowym położone są pola namiotowe. Jezioro znajduje się w granicach obszaru chronionego krajobrazu "Puszcza i Jeziora Augustowskie".

</doc>
<doc id="182446" url="https://pl.wikipedia.org/wiki?curid=182446" title="Maciej Guzek">
Maciej Guzek

Maciej Guzek (ur. 1977 w Żerkowie) – polski pisarz fantasy.
Pochodzi z Żerkowa koło Jarocina. Ukończył prawo na Uniwersytecie Adama Mickiewicza w Poznaniu.
Działacz poznańskiego klubu fantastyki „Druga Era”, współpracownik fanzinu "Inne Planety". Jego opowiadania pojawiały się w „Science Fiction” i „Nowej Fantastyce”.
Twórczość.
Nagrody.
Opowiadanie "Królikarnia" zdobyło w 2004 roku drugą nagrodę w konkursie „Nowej Fantastyki” i British Council oraz zostało nominowane do Nagrody im. Janusza A. Zajdla 2004. Nominację do tej nagrody otrzymały również opowiadania "Zmiana" (2006) i "Adwent" (2007).
Debiutancka powieść "Trzeci świat" została nominowana do Nagrody Literackiej im. Jerzego Żuławskiego 2010 i do nagrody Zajdla.
Na Euroconie 2010 otrzymał nagrodę Europejskiego Stowarzyszenia Science Fiction (ESFS) dla najbardziej obiecującego młodego twórcy – Encouragement Award.

</doc>
<doc id="182450" url="https://pl.wikipedia.org/wiki?curid=182450" title="Jeziora augustowskie">
Jeziora augustowskie

Jeziora augustowskie – grupa jezior w okolicach Augustowa w województwie podlaskim w powiecie augustowskim na Równinie Augustowskiej.
Jest to określenie umowne, spotykane w części publikacji na temat regionu (głównie w przewodnikach i pracach popularnonaukowych). Nie stanowi formalnej jednostki regionalizacji fizycznogeograficznej Polski.
W skład grupy wchodzą m.in. jeziora:
Na szlaku Kanału Augustowskiego leżą jeziora: Necko, Białe Augustowskie, Studzieniczne, Jezioro Górczyckie, Orle, Paniewo, Krzywe, Mikaszewo, Mikaszówek.
W granicach administracyjnych Augustowa położone są jeziora: Necko, Rospuda, Białe, Studzieniczne, Sajno, Sajenek, Sajenko.

</doc>
<doc id="182460" url="https://pl.wikipedia.org/wiki?curid=182460" title="82 Dywizja Powietrznodesantowa (USA)">
82 Dywizja Powietrznodesantowa (USA)

82 Dywizja Powietrznodesantowa () – związek taktyczny wojsk powietrznodesantowych Armii Stanów Zjednoczonych.
82 DPD jest jedną z najsłynniejszych amerykańskich dywizji. Jednostka ta znajduje się w ciągłej gotowości bojowej i może zostać zrzucona przy wykorzystaniu spadochronów w dowolne miejsce na świecie wraz z całym wyposażeniem dywizji. Dywizja ta stanowi filar sił szybkiego reagowania Armii Stanów Zjednoczonych. Stałym miejscem stacjonowania powyższej dywizji jest Fort Bragg w Północnej Karolinie.
I wojna światowa.
82 dywizja została sformowana 25 sierpnia 1917 w Camp Gordon, w Georgii. Była to pierwsza jednostka formowana z rekrutów ze wszystkich stanów, wcześniejsze jednostki zachowywały zasadę naboru z jednego stanu. Ze względu na to uzyskała przydomek „All Americans” stąd też wzięła się naszywka naramienna składająca się z dwóch liter A.
Dywizja ta brała udział w kilku kampaniach I wojny światowej. Po wojnie zdemobilizowana.
II wojna światowa.
Dywizję reaktywowano 25 marca 1942 roku, pod dowództwem generała Omara Bradleya, a 15 sierpnia tego samego roku stała się pierwszą dywizją powietrznodesantową w Armii USA. W grudniu przeniesiono ją do Fort Bragg w Północnej Karolinie, gdzie zostały jej podporządkowane 504 i 505 pułki piechoty spadochronowej oraz 325 pułk piechoty szybowcowej, a także kilka pomniejszych jednostek artylerii polowej i sanitariuszy. W Forcie Bragg wszystkie pułki „All Americans” przeszły gruntowne szkolenie, które trwało do wczesnej wiosny.
W kwietniu 1943 roku Dywizja została zaokrętowana i wysłana do Casablanki we francuskim Maroku, w północnej Afryce. Wylądowała tam 10 maja, skąd następnie przeniosła się w okolice Oujdy przy granicy z Algierią. Tam żołnierze ćwiczyli przez półtora miesiąca w ramach przygotowań do czekającego ich skoku bojowego. Swój pobyt w Oujdzie spadochroniarze wspominają jako „piekło na ziemi”, ze względu na bardzo wysoką temperaturę, problemy z wyżywieniem oraz szalejące choroby takie jak malaria, dyzenteria czy wszechobecna biegunka. Wraz z początkiem lipca jednostka przeniesiona została do Kairouan w Tunezji i tam poczyniła ostateczne przygotowania do czekającej ją misji bojowej.
Sycylia – Operacja Husky.
9 lipca rozpoczęła się operacja Husky, morski i powietrzny desant na południowe wybrzeża Sycylii. 82 Dywizja pod dowództwem Gen. Matthew Ridgwaya miała opanować Objective „Y” skrzyżowanie w rejonie miasta Gela oraz teren wokół niego, ustawić blokady drogowe oraz przygotować sygnalizację dla lądującej o poranku 1 Dywizji Piechoty. Jako pierwszy skakał 3 Batalion 504 Pułku piechoty spadochronowej dowodzony przez podpułkownika Charlesa Kounsa. Wchodził on w skład 505 RCT (Regimental Combat Team), czyli grupy bojowej złożonej z 3/504 PIR, 505 PIR, 456 PFAB (Parachute Field Artilery Battalion) oraz kompanii B/307 AEB (Airborne Engineer Battalion).
Zrzut spadochroniarzy 505 RCT w wyniku silnego wiatru i słabego wyszkolenia załóg samolotów, okazał się bardzo niecelny. W wyznaczonych sobie lądowiskach znalazły się tylko niektóre jednostki. 2/505 wylądował ok. 15 mil od celu, a 1/505 aż 60 mil od celu, w brytyjskiej strefie. Pomimo to żołnierze wykonywali swoje zadania, siejąc zamęt za liniami przeciwnika, pozbawiając go łączności i atakując umocnienia i przemieszczające się po wyspie konwoje niemiecko-włoskie. Ostatecznie grupa spadochroniarzy z Kompanii A/505 wspierana przez grupę dowodzoną przez pułkownika Gorhama, dowódcę 1/505 opanowała cel „Y”.
11 lipca pułk Gavina stoczył ciężkie walki w rejonie zwanym Biazza Ridge, gdzie Dywizja pancerno-spadochronowa Hermanna Göringa próbowała przebić się na plaże w celu zepchnięcia do morza alianckiego desantu. Została jednak zatrzymana i odrzucona przez spadochroniarzy wspomaganych artylerią okrętową. Wieczorem tego samego dnia desantowały się 1 i 2 Batalion 504 pułku piechoty spadochronowej pułkownika Reubena H. Tuckera. Pułk poniósł ciężkie straty od alianckiej okrętowej artylerii przeciwlotniczej, która pomyliła przewożące go samoloty Douglas C-47 Skytrain z niemieckimi bombowcami i zestrzeliła 37 ze 144 biorących udział w operacji samolotów.
Do 23 lipca dywizja przebyła całe zachodnie wybrzeże Sycylii, biorąc do niewoli 22 tysiące jeńców (głównie włoskich) i zatrzymując się w portowym mieście Trapani oraz w Castellammare i Capo San Vito, z których została odesłana z powrotem do północnej Afryki w początkach sierpnia.
Salerno – Operacja Avalanche.
Po krótkim pobycie w Tunezji, 82 Dywizja powróciła na Sycylię, aby przygotować się do inwazji na Półwysep Apeniński.Początkowo miała skakać w rejonie Rzymu, w celu udzielenia militarnego wsparcia nowemu, przychylnemu aliantom rządu, którym po usunięciu Mussoliniego kierował Pietro Badoglio. Do tej operacji jednak nie doszło, ponieważ nie powiodły się negocjacje pomiędzy Badoglio, a Dwightem Eisenhowerem.
W międzyczasie, 9 września, amerykańska 5 Armia generała Marka Clarka wylądowała na włoskim wybrzeżu w rejonie miasta Salerno. Z początku inwazja przebiegała bez większych problemów, ale 12 września rozpoczął się niemiecki kontratak i wojskom inwazyjnym groziło zepchnięcie do morza. Jedyną jednostką w regionie, mogącą przyjść na odsiecz zagrożonym wojskom amerykańskim, była stacjonująca na Sycylii 82 Dywizja. 13 września, w nocy, w ciągu zaledwie 24 godzin od otrzymania zadania, 504 pułk piechoty spadochronowej desantował się w rejonie rzeki Sele, w pobliżu Salerno. Następnej nocy dołączył do niego 505 pułk pułkownika Gavina, pozostając w rezerwie Dywizji, podczas gdy 504 stoczył z Niemcami ciężkie walki w rejonie wsi Altavilla. 15 września na plażach Salerno wylądował 325 pułk piechoty szybowcowej. Do 18 września opór niemiecki w rejonie ustał, co umożliwiło wojskom amerykańskim posuwanie się na północ.
1 października 82 Dywizja, jako pierwsza jednostka aliancka, wkroczyła do Neapolu, gdzie zajmowała się głównie zadaniami policyjnymi. Kilka dni później, w dniach od 4 do 7 października, 505 pułk, wraz z jednostkami brytyjskimi, wziął udział w walkach na północ od miasta, nad rzeką Volturno. Spadochroniarze oczyścili rejon z wojsk niemieckich i zajęli mosty na rzece w rejonie miasta Arnone.
9 października pułkownik Gavin, w wieku zaledwie 36 lat, został awansowany na generała brygady i stał się jednocześnie zastępcą dowódcy Dywizji, generała Ridgwaya. 18 października 505 i 325 pułki opuściły Włochy i drogą morską udały się do Wielkiej Brytanii, podczas gdy 504 pułk pozostał na półwyspie apenińskim i walczył jako „zwykła” piechota, między innymi w rejonie Linii Gustawa.
Anzio.
Nie mogąc przełamać obrony na Linii Gustawa, alianckie dowództwo zdecydowało się dokonać desantu morskiego na północ od niej, w rejonie miasta Anzio, niespełna 50 kilometrów na południe od Rzymu. Desant zyskał miano operacji Shingle.
Do lądowania wojsk doszło 22 stycznia 1944 roku. Z początku zaskoczeni Niemcy nie stawiali dużego oporu i wycofali się, umożliwiając Aliantom zajęcie miast Anzio i Nettuno. Wkrótce jednak wojska niemieckie powróciły w znacznie większej sile i próbowały zniszczyć amerykańsko-brytyjski przyczółek. 504 pułk zajął 24 stycznia wioskę Borgo Piave, skąd jednak został wyparty przez niemieckie czołgi. Następnie walczył w rejonie Kanału Mussoliniego, gdzie odpierał niemieckie kontrataki wraz z 1 dywizją zmechanizowaną i 3 dywizją piechoty. Spadochroniarze zyskali sobie wówczas złą sławę wśród Niemców i zostali przez nich nazwani „diabłami w workowatych spodniach” („devils in baggy pants”). W marcu pułk został zluzowany i opuścił Włochy, udając się do Anglii, gdzie stacjonowała już pozostała część 82 dywizji.
Normandia – Operacja Neptune.
Kiedy 504 pułk walczył we Włoszech, do Dywizji zostały dołączone dwa nowe pułki piechoty spadochronowej: 507 i 508. Razem z doświadczonym 505 (teraz będącym pod dowództwem podpułkownika Williama Ekmana), dwie nowe jednostki zaczęły przygotowywać się do największej w dziejach operacji desantowej: Operacji Neptune, części Operacji Overlord. Kiedy w kwietniu do Anglii przybył 504 pułk zdecydowano, że w wyniku wysokich strat, jakie poniósł we Włoszech, nie weźmie on udziału w operacji; wybrano z niego tylko grupę tzw. przewodników (pathfinders), których zadaniem było oznaczenie stref zrzutu przed główną częścią desantu powietrznego. Dzień „D” wyznaczono na 6 czerwca 1944 roku.
Samoloty przewożące spadochroniarzy wystartowały z lotnisk w Anglii 5 czerwca ok. godziny 22:00. 82 Dywizję zrzucono wraz z niedoświadczoną w boju 101. Dywizją Powietrznodesantową w zachodniej flance strefy inwazyjnej. Celem „osiemdziesiątej drugiej” było miasteczko Ste. Mere Eglise (w którym krzyżowały się drogi z Caen do Cherbourga i drogi wylotowe z plaż), oraz mosty na rzekach Douve i Merderet. W wyniku silnej obrony przeciwlotniczej samoloty przewożące spadochroniarzy straciły szyk, co spowodowało duże rozproszenie desantu. Jedynym pułkiem, który wylądował dokładnie w swojej strefie zrzutu, był 505. Jeszcze przed świtem zdobył Ste. Mere Eglise, które tym samym stało się pierwszym francuskim miasteczkiem wyzwolonym przez Aliantów. Pozostałe pułki dywizji nie miały tyle szczęścia. 507 i 508 lądowały daleko od swoich stref zrzutu, wielu spadochroniarzy zginęło w bagnach rzeki Merderet. Mimo rozproszenia i sporych strat, przypadkowe grupy „All Americans” organizowały się i osiągały cele, o których nigdy nie słyszały, często pod dowództwem oficerów, których widzieli pierwszy raz w życiu. Wieczorem 6 czerwca przybył „pociąg szybowcowy” 325 pułku piechoty szybowcowej, przywożąc dla 82 dywizji ciężki sprzęt i amunicję. Tego samego wieczora nastąpiło połączenie z wojskami lądującymi na plaży Utah (m.in. z 4 Dywizją Piechoty).
Przez następne kilka dni toczono ciężkie walki, odpierając niemieckie kontrataki. 9 czerwca elementy dywizji zdobyły ważny most na rzece Merderet, w rejonie La Fiere. Dywizja przekroczyła rzekę i następnego dnia 505 pułk zdobył ważną stację kolejową w Montenbourgu. W tym samym czasie 508 pułk ruszył za Douve w rejonie miasteczka Beuzeville-la-Bastille. 19 czerwca dywizja zdobyła miasto Pont l’Abbe. Przez następne dwa tygodnie kontynuowała walki wśród normandzkich poletek i żywopłotów, wyzwalając kolejne francuskie miasteczka i wypierając niemieckie wojska. „All Americans” zakończyli swoją normandzką kampanię zdobywając ważne wzgórza 131 i 95, górujące nad miastem La Haye-du-Puits, na zachodnim krańcu półwyspu Cotentin.
Dywizyjny raport po opuszczeniu Normandii brzmiał: „33 dni bez odpoczynku, bez uzupełnień. Każda misja zakończona sukcesem. Raz zdobyta ziemia nigdy nie została oddana wrogowi”. „Osiemdziesiąta druga” wróciła do Anglii 13 lipca.
Holandia – Operacja Market-Garden.
Po powrocie do Anglii dywizja została przyłączona do 1 Sojuszniczej Armii Powietrznodesantowej. Naczelne Dowództwo planowało w lipcu i sierpniu wiele operacji, w których mogłoby użyć swoich nowych sił, ale wszystkie zostawały kolejno odwoływane z powodu szybkiego tempa natarcia wojsk naziemnych.
W końcu nadeszła okazja. 9 września angielski marszałek Bernard Law Montgomery przedstawił Eisenhowerowi śmiały plan zajęcia przez wojska powietrznodesantowe mostów na Mozie, Dolnym Renie oraz kilku innych rzekach i kanałach, i utworzenia przez nie „dywanu”, po którym następnie przejechałyby jednostki XXX korpusu 2 Armii Brytyjskiej, wjeżdżając do Arnhem i omijając Ren oraz Linię Zygfryda, skąd miały mieć prostą drogę do niemieckiego Zagłębia Ruhry. Plan nosił kryptonim Market-Garden.
82 dywizja miała utrzymać rejon Groesbeek – Grave – Nijmegen. 504 pułk został z powrotem przyłączony do sił dywizji, podczas gdy 507 przydzielono nowej 17 dywizji powietrznodesantowej.
Desant rozpoczął się w niedzielę, 17 września, przy świetle dziennym. Dla 505 pułku był to już czwarty skok bojowy tej wojny.
Dywizja szybko zajęła most na Mozie w Grave (najdłuższy wówczas most w Europie) oraz mosty na kanale Moza – Waal w mieście Heumen i jego okolicach, a po ciężkich walkach opanowała wzgórza w rejonie Groesbeek – Nijmegen. Jednakże atak na most w Nijmegen nie powiódł się. Wreszcie, 20 września, po połączeniu się z jednostkami brytyjskiego XXX korpusu, „All Americans” podjęli drugą próbę jego zdobycia. 504 pułk, w brawurowej akcji, przeprawił się przez rzekę Waal w drewnianych łodziach i pod silnym ostrzałem nieprzyjaciela wylądował na przeciwnym brzegu rzeki, po czym zaatakował północny kraniec mostu. Równocześnie 505 pułk zaatakował z południa. Po ciężkiej walce udało się wyprzeć Niemców i zdobyć most w stanie nieuszkodzonym. Po tej akcji generał Dempsey, dowódca 2 Armii Brytyjskiej, powiedział do generała Gavina: „Jestem dumny z tego, że spotykam dowódcę najwspanialszej dywizji na świecie” („I’m proud to meet the Commanding General of the greatest division in the world today.”).
Mimo heroicznej postawy żołnierzy 82 dywizji, a także innych jednostek wojsk powietrznodesantowych, operacja Market-Garden nie powiodła się. „All Americans” pozostawali w Holandii jeszcze przez prawie dwa miesiące, aż 11 listopada zostali zluzowani przez wojska kanadyjskie i przenieśli się do Francji.
Belgia – Ardeny.
16 grudnia, kiedy 82 dywizja odpoczywała w Sissone we Francji, Niemcy rozpoczęli zakrojoną na szeroką skalę ofensywę w belgijskich Ardenach. Szybko przełamali front, a wiele oddziałów amerykańskich zostało dosłownie wybitych. W tej sytuacji, generał Eisenhower rozpaczliwie potrzebował wojsk, którymi mógłby zatrzymać niemiecki atak. Wybrał między innymi dwie, odpoczywające we Francji, dywizje powietrznodesantowe: sto pierwszą i osiemdziesiątą drugą. Już dwa dni później, 18 grudnia, wysłano je ciężarówkami w najbardziej zagrożone rejony frontu. „All Americans” znaleźli się w Bastogne przed „Krzyczącymi Orłami”, ale zdecydowano, że bardziej przydadzą się na północy, w rejonie rzeki Salm i miasta Liège. 101. Dywizja pozostała w Bastogne.
Osiemdziesiąta druga dotarła na swoje pozycje w ostatniej chwili, tuż przed czołówką niemieckiego natarcia. Stoczyła w rejonie rzeki Salm ciężkie walki z przeważającymi siłami przeciwnika (m.in. z 1 i 9 dywizjami pancernymi SS czy 1 dywizją grenadierów pancernych), w bardzo trudnych warunkach atmosferycznych, często nie mając zimowych mundurów i ciężkiego sprzętu. Już nazajutrz po pojawieniu się na pozycjach obronnych, 504 pułk brał udział w bitwie w miasteczku Cheneux, gdzie dzień później (21 grudnia) pokonał jednostki SS odpowiedzialne za Masakrę w Malmedy. 505 pułk, walcząc wzdłuż rzeki Salm w rejonie Trois Ponts, zatrzymał pochód niemieckich wojsk wysadzając mosty na rzece i okopując się wzdłuż jej brzegu, w rejonie miasta Grand-Halleux.
Na początku stycznia alianci przeszli do kontrofensywy. 3 armia Pattona nacierała z południa, podczas gdy 1 i 9 armie, tymczasowo dowodzone przez Montgomerego, z północy, wypierając w ten sposób Niemców z zajętych przez nich terenów. Do 15 dnia tego miesiąca, kiedy wszystkie 3 armie się połączyły, przywrócono linię frontu z 16 grudnia.
Walki w Niemczech i okupacja.
Mimo zakończenia bitwy w Ardenach, 82 dywizja nie została odesłana na tyły, ale wysłano ją ponownie na front – tym razem w kierunku Linii Zygfryda, gdzie po raz pierwszy znalazła się na terytorium Niemiec. 31 stycznia „All Americans” przekroczyli granicę, a trzy dni później, 2 lutego, wzięli udział w walkach, w których zdobyli znajdujące się w pobliskich lasach niemieckie schrony i inne umocnienia.
Dywizja została następnie przeniesiona w rejon rzeki Ruhry, do cieszącego się złą sławą lasu Hurtgen, który był świadkiem ciężkich i często bezsensownych (bo pozbawionych większego znaczenia militarnego) walk wojsk amerykańskich już od września 1944 roku. „Osiemdziesiąta druga” została zluzowana 19 lutego i powróciła do Sissone we Francji, gdzie obozowała przed kampanią w Ardenach.
W czasie gdy dywizja wypoczywała, dowództwo planowało kilka operacji. Jedną z nich była operacja Eclipse, której celem było zajęcie Berlina. Celem osiemdziesiątej drugiej miało być zdobycie lotniska Tempelhof. Jednak z powodów politycznych przyznano Rosjanom pierwszeństwo w zdobyciu Berlina i operacja (tak jak kilka innych planowanych, np. zrzut w rejonach obozów jenieckich i koncentracyjnych) została odwołana.
„All Americans” wrócili na front na początku kwietnia. Wtedy to jedna z kompanii 504 pułku przekroczyła rzekę Ren w miejscowości Hitsdorf.
Pod koniec miesiąca podobnego wyczynu dokonał 505 pułk, tym razem nad rzeką Łabą w miejscowości Bleckede. 504 dołączył do niego nazajutrz, a 325 pułk szybowcowy – kolejne dwa dni później, 2 maja. Tego samego dnia cała niemiecka 21 Armia, 150 000 żołnierzy pod dowództwem generała von Tippelskircha, poddała się dywizji. „All Americans” wyzwolili również obóz koncentracyjny Wöbbelin.
Po kapitulacji Niemiec Dywizja pojechała do Berlina jako jednostka okupacyjna. Tam też generał Patton, będąc pod wrażeniem jej żołnierzy, powiedział „Przez wszystkie moje lata w armii widziałem wiele gwardii honorowych, ale ta z 82 dywizji jest bez wątpienia najlepsza” („In all my years in the Army and all the honor guards I have ever seen, the 82nd’s honor guard is undoubtedly the best.”).
Odtąd „All Americans” zyskali kolejne miano: „America’s Guard of Honor”.
Po II wojnie światowej.
W latach późniejszych jednostka brała udział w wielu konfliktach, m.in. Dominikana, Grenada, Panama, Wietnam, Irak „Pustynna Burza”, Afganistan (2002).
Jednostka pomagała także w ewakuacji Kabulu. Od 2 lutego 2022 żołnierze jednostki stacjonują w Polsce, a po rosyjskiej agresji na sąsiednią Ukrainę, w związku ze wzrostem napięcia międzynarodowego i zagrożenia dla Polski, liczba żołnierzy dywizji wzrosła do 4700.
Kultura masowa.
Dywizja występuje w grze . Tam gracz wciela się w Boyda Traversa – starszego szeregowego tejże jednostki.
Kolejną grą z serii Medal of Honor traktującą o 82. DPD jest . Jej głównym bohaterem jest szeregowiec Keegan, biorący udział w takich operacjach jak Varsity czy Husky.
Występuje również w grze , gdzie poświęcona jest jej kampania amerykańska podczas operacji Market Garden.

</doc>
<doc id="182461" url="https://pl.wikipedia.org/wiki?curid=182461" title="Chowaniec">
Chowaniec

Chowaniec – w europejskim folklorze istota pomagająca czarownicy w magii. W średniowieczu posiadanie oswojonego zwierzęcia wskazywało, że właściciel może być czarownikiem.
W wielu grach, czy to fabularnych czy też komputerowych i wideo, chowaniec to stworzenie towarzyszące czarownicy, czarownikowi lub magowi, posiadające ponadprzeciętną inteligencję i zdolność komunikacji z właścicielem. Chowaniec jest natury magicznej, zwykle stanowi jakiś fragment mocy swego właściciela, przez co śmierć chowańca jest zwykle bardzo nieprzyjemna dla jego pana (np. w systemie Dungeons &amp; Dragons śmierć chowańca powoduje trwałą utratę punktów doświadczenia, a w efekcie czasem i poziomu postaci). Niektóre chowańce (szczególnie te przywołane z piekła) były perfidnymi bestiami, które opanowywały ciała swoich „mistrzów” i tworzyły z nich własne kopie (np. Impy w Diablo II Lord of Destruction). Zaś w Black &amp; White chowaniec jest naszym boskim podopiecznym.

</doc>
<doc id="182464" url="https://pl.wikipedia.org/wiki?curid=182464" title="Andonios Nikopolidis">
Andonios Nikopolidis

Andonios Nikopolidis (gr. Αντώνιος Νικοπολίδης, ur. 14 stycznia 1971 w Arcie) – były grecki piłkarz występujący na pozycji bramkarza.
Kariera klubowa.
Piłkarską karierę zaczynał w barwach trzecioligowego klubu Anagennisi Artas. W wieku dziewiętnastu lat został ściągnięty do Panathinaikosu Ateny, gdzie przez kolejnych osiem sezonów był zmiennikiem: najpierw reprezentanta kraju Nikosa Sarganisa, a od rozgrywek 1990–1991 – Polaka Józefa Wandzika. W tym czasie w barwach Panathinaikosu wystąpił dwadzieścia razy.
Miejsce w wyjściowym składzie wywalczył w sezonie 1997/1998. Najpierw zastępował kontuzjowanego Wandzika, a po jego powrocie do zdrowia utrzymał pozycję pierwszego bramkarza. W ciągu piętnastu lat gry w Panathinaikosie wywalczył pięć tytułów mistrza Grecji oraz tyleż razy zwyciężał w rozgrywkach o krajowy Puchar. Skuteczna gra w tym klubie otworzyła mu także drogę do reprezentacji. Na początku 2004 przegrał rywalizację z Konstandinosem Chalkiasem (rywalem również z kadry) i przeniósł się do Olympiakosu Pireus. W barwach tego zespołu, którego został także kapitanem, zdobył kolejnych pięć mistrzostw kraju.
Piłkarską karierę zakończył na początku 2011 roku; w meczu ligowym z Larissą (6:0), rozegranym 17 kwietnia, w ostatniej minucie zmienił Balázsa Megieriego.
Kariera reprezentacyjna.
W reprezentacji Grecji, w której barwach rozegrał 90 meczów, zadebiutował 18 sierpnia 1999 roku w spotkaniu towarzyskim z Salwadorem, kiedy w drugiej połowie zastąpił Eliasa Atmatzidisa. Mimo bycia rezerwowym w Panathinaikosie został pierwszym bramkarzem drużyny, która prowadzona przez Niemca Otto Rehhagela wystąpiła na Euro 2004. Grecy po zwycięstwie między innymi nad Portugalią (2:1 i 1:0), obrońcami mistrzowskiego trofeum Francuzami (1:0) oraz Czechami (1:0) zdobyli złoty medal. Wielu komentatorów podkreślało, że najmocniejszą stroną greckiej jedenastki była żelazna dyscyplina i efektywna gra w defensywie. Nikopolidis, który przepuścił cztery gole, został wybrany do najlepszej jedenastki mistrzostw.
Przez kolejne cztery lata miał pewne miejsce w drużynie narodowej. Od 2 kwietnia 2003 (mecz eliminacji Euro 2004 z Irlandią Północną) do 16 października 2005 (spotkanie towarzyskie z Węgrami) rozegrał w niej wszystkie mecze w pełnym wymiarze czasowym. Brał udział w Pucharze Konfederacji 2005 (wszystkie mecze) oraz Euro 2008 (wszystkie mecze). Po tym ostatnim turnieju, na którym w trzech spotkaniach przepuścił pięć goli, postanowił zakończyć karierę reprezentacyjną.
Sukcesy piłkarskie.
W reprezentacji Grecji od 1999 do 2008 roku rozegrał 90 meczów – mistrzostwo Europy 2004, udział w Pucharze Konfederacji 2005 (runda grupowa) i Euro 2008 (runda grupowa).

</doc>
<doc id="182465" url="https://pl.wikipedia.org/wiki?curid=182465" title="René">
René

Osoby:
Zobacz też:

</doc>
<doc id="182467" url="https://pl.wikipedia.org/wiki?curid=182467" title="Tytus Komarnicki">
Tytus Komarnicki

Tytus Komarnicki (ur. 15 stycznia 1896 w Jordanowicach, zm. 9 września 1967 w Londynie) – doktor habilitowany prawa, polski dyplomata i historyk.
Życiorys.
Urodził się w rodzinie Tytusa Sas Komarnickiego (1842–1899) i Josefy z Suszyckich (1867–1943). Był bratem Jadwigi i Wacława. Ukończył gimnazjum w Warszawie. Następnie studiował prawo na uniwersytecie w Dorpacie, Uniwersytecie Warszawskim i Sorbonie (gdzie w 1923 uzyskał stopień naukowy doktora praw). Ukończył również Wydział Dyplomatyczny Szkoły Nauk Politycznych w Paryżu.
Był pracownikiem Biura Komisji do Spraw Jeńców Tymczasowej Rady Stanu. Od 1 lipca do 1 listopada 1918 pracował w Departamencie Stanu Rady Regencyjnej. Od 20 listopada 1920 podjął pracę w Ministerstwie Spraw Zagranicznych. 1 lutego 1924 został sekretarzem poselstwa RP w Belgradzie. Do centrali MSZ powrócił 1 grudnia 1924 i do 1 stycznia 1928 pracował w Departamencie Politycznym jako radca ministra. W 1925 uczestniczył w konferencji lokarneńskiej. W 1928 sekretarz poselstwa RP w Berlinie, w latach 1929–1930 radca legacyjny w poselstwie RP w Watykan, 1930–1931 w Hadze. Od 1 sierpnia 1931 kierował w MSZ biurem prac przygotowawczych do międzynarodowej konferencji rozbrojeniowej, w lutym 1932 został zastępcą delegata i sekretarzem generalnym delegacji Polski na międzynarodową konferencję rozbrojeniową w Genewie. Od 22 listopada 1934 do 1 listopada 1938 pełnił funkcję delegata RP i ministra pełnomocnego przy Lidze Narodów. W latach 1938–1940 poseł RP w Bernie. Po upadku Paryża w czerwcu 1940 został mianowany na nieoficjalnego delegata Rządu RP na uchodźstwie na Francję, którą to funkcję pełnił do 1943. W latach 1944–1945 poseł RP przy rządzie Holandii w Londynie, po wyzwoleniu Holandii – w Hadze.
Po wojnie pracował jako wykładowca w polskiej Szkole Nauk Politycznych i Społecznych w Londynie, na Sorbonie i w Kolegium Wolnej Europy w Strasburgu. W 1955 habilitował się na Polskim Uniwersytecie na Obczyźnie.
Opracował do druku m.in. "Diariusz i Teki Jana Szembeka", Londyn 1965–1969, pierwsze trzy tomy (z czterech wydanych). Członek Polskiego Towarzystwa Naukowego na Obczyźnie (od 1958).
Był mężem Chiary Evy Marii di San Marzano (1903–2001).

</doc>
<doc id="182468" url="https://pl.wikipedia.org/wiki?curid=182468" title="Seria 7400">
Seria 7400

Seria 7400 lub 74xx była jedną z najważniejszych historycznie serii monolitycznych układów scalonych. Oryginalną serię 74xx stanowiły układy typu Transistor-transistor logic (TTL) o napięciu zasilania 5 V. Do masowej produkcji wprowadziła te układy firma Texas Instruments w roku 1964. W okresie największej popularności układów TTL, przypadającym na lata 70. i 80., seria ta obejmowała ponad 300 pozycji katalogowych. W późniejszych czasach część układów oryginalnej serii 74xx pojawiła się w seriach pochodnych, wykonywanych w technologiach TTL-LS (o obniżonym poborze mocy) oraz S (o podwyższonej szybkości), opartych na tranzystorach Schottky’ego. W latach 90. układy bipolarne TTL zaczęły ustępować miejsca układom CMOS (Complementary MOS). Częściowo kompatybilne z układami serii 74xx są wciąż produkowane odpowiedniki serii HC i HCT oraz innych wymienionych poniżej.
W obrębie danej serii poszczególne układy scalone mogły być łatwo łączone ze sobą bez dodatkowych układów dopasowujących. Było to dużym ułatwieniem dla projektantów, którzy mogli skoncentrować się na logicznych aspektach tworzonego układu. Podczas łączenia układów z różnych serii, należy dodatkowo rozważyć dopasowanie poziomów napięć, szybkości pracy, oraz obciążalność wyjść.
Serie pochodne.
Serie o oznaczeniu 54xx mają przeznaczenie militarne i są przystosowane do pracy w szerszym zakresie temperatur (od ) niż seria 74xx (od ), stąd obudowy serii 54xx są z reguły ceramiczne, zaś 74xx – plastikowe.
Układy poszczególnych serii mają kody postaci 74 (kod serii) (kod układu) – np. 74LS02 to układ poczwórny NOR typu Low Power Schottky. Nie we wszystkich seriach produkowany jest pełny asortyment układów.

</doc>
<doc id="182469" url="https://pl.wikipedia.org/wiki?curid=182469" title="Współwłasność">
Współwłasność

Współwłasność (łac. "condominium") – znana polskiemu prawu cywilnemu odmiana własności.
Założenia teoretyczne.
Współwłasność stanowi jedną z postaci własności podzielonej. Własność może być podzielona: 
Istota współwłasności.
Współwłasność polega na tym, że dana rzecz należy niepodzielnie do wszystkich współwłaścicieli, zaś każdemu ze współwłaścicieli przysługują wszystkie atrybuty prawa własności (tzn. wszystkie uprawnienia składające się na własność). Niepodzielność oznacza, że każdemu ze współwłaścicieli przysługuje prawo do całej rzeczy, a nie do jej części odpowiadającej udziałowi (art. 195 kc). 
Przedmiotem współwłasności jest zawsze konkretna rzecz. Masa majątkowa (np. spadek), złożona z wielu praw różnego rodzaju, może być przedmiotem wspólności, ale nie współwłasności. 
Wobec tego, że w polskim prawie cywilnym brak ogólnych przepisów regulujących wspólność praw, regulacje dotyczące współwłasności często stosuje się przez analogię do innego rodzaju praw (np. obligacyjnych) przysługujących kilku podmiotom.
Rodzaje współwłasności.
Polskie prawo rozróżnia dwa rodzaje współwłasności: współwłasność w częściach ułamkowych i współwłasność łączną (art. 196 § 1 kc). Współwłasność w częściach ułamkowych, w której każdemu współwłaścicielowi przysługuje udział w prawie własności określony ułamkiem, jest samoistnym stosunkiem prawnym, regulowanym wyłącznie przez prawo rzeczowe. 
Natomiast współwłasność łączna, w której nie wyróżnia się udziałów, jest zawsze stosunkiem prawnym związanym z innym stosunkiem prawnym – jego prawną konsekwencją. Współwłasność łączna nie jest instytucją jednolitą, każdy jej przypadek regulują przepisy szczególne, które ją ustanawiają. Najbardziej typowymi podstawami współwłasności łącznej są małżeńska wspólność majątkowa (art. 31-46 Kodeksu rodzinnego i opiekuńczego) i wspólność majątku wspólników spółki cywilnej (art. 863 kc). Współwłasność łączna z mocy prawa powstaje i ustaje wraz z powstaniem i ustaniem tych stosunków prawnych. W jednym, i w drugim przypadku, wbrew nazwie, w istocie nie jest to współwłasność, lecz wspólność, skoro obejmuje nie konkretną rzecz, lecz masę majątkową.
Współwłasność w częściach ułamkowych.
Zasadniczym rodzajem współwłasności jest współwłasność w częściach ułamkowych. Domniemywa się, że udziały współwłaścicieli są równe (art. 197 kc; jest to domniemanie wzruszalne). Każdy ze współwłaścicieli może rozporządzać swoim udziałem bez zgody pozostałych współwłaścicieli (art. 198 kc) i jest uprawniony do współposiadania i współkorzystania z rzeczy wspólnej w zakresie, w jakim można to pogodzić z posiadaniem i korzystaniem przez pozostałych współwłaścicieli (art. 206 kc). Pożytki i inne przychody z rzeczy wspólnej przypadają współwłaścicielom w stosunku do wielkości udziałów; w takim samym stosunku współwłaściciele ponoszą wydatki i ciężary związane z rzeczą wspólną (art. 207 kc). 
W sytuacji, gdy wiele podmiotów jest uprawnionych do rozporządzania rzeczą, może między nimi dojść w tym zakresie do różnicy zdań. W celu jej rozwiązania przepisy Kodeksu cywilnego (art. 199-203) regulują zarząd rzeczą wspólną. Przede wszystkim każdy ze współwłaścicieli jest obowiązany do lojalnego współdziałania z pozostałymi współwłaścicielami w zarządzie rzeczą wspólną (art. 200 kc). Natomiast uprawnienia współwłaścicieli w zakresie tego zarządu Kodeks różnicuje w następujący sposób: 
Większość współwłaścicieli oblicza się według wielkości udziałów (art. 204 kc). W sytuacjach permanentnego braku zgody między współwłaścicielami każdy z nich może wystąpić do sądu o ustanowienie zarządcy (art. 203 kc), czyli o powierzenie zarządu nad rzeczą wspólną jednej osobie (niekoniecznie współwłaścicielowi). 
Niezależnie od wielkości udziału i zgody pozostałych współwłaścicieli każdy ze współwłaścicieli jest uprawniony do wykonywania wszelkich czynności i dochodzenia wszelkich roszczeń, które zmierzają do ochrony wspólnego prawa (art. 209 kc).
Zniesienie współwłasności.
W obecnym prawie polskim, jak i w innych rozwiniętych systemach prawnych, współwłasność uznaje się za wyjątek od reguły, którą jest przysługiwanie własności jednemu podmiotowi. W konsekwencji jest ona uznawana za stan przejściowy. Wyjątkiem od tego jest tzw. współwłasność przymusowa, czyli taka, której zniesienie jest niedopuszczalne (musi ona trwać przez cały czas trwania stosunku prawnego będącego jej podstawą). Współwłasność przymusowa występuje obecnie w prawie polskim w dwóch przypadkach: 
Wyjąwszy te dwie sytuacje, każdy współwłaściciel ma prawo żądać zniesienia współwłasności (dawniej zwanego "wyjściem z niepodzielności"). Uprawnienie to można wyłączyć tylko specjalną umową między współwłaścicielami, nie dłużej jednak niż na 5 lat, z możliwością przedłużania na kolejne okresy pięcioletnie (art. 210). Roszczenie o zniesienie współwłasności nie ulega przedawnieniu (art. 220), czyli może zostać podniesione w każdym czasie. 
Zniesienie współwłasności może nastąpić w drodze umowy między współwłaścicielami (jeżeli dotyczy nieruchomości, umowa musi zostać zawarta w formie aktu notarialnego) albo, w braku zgody, na podstawie orzeczenia sądu. Treść umowy o zniesienie współwłasności, zgodnie z zasadą swobody umów, może być dowolna. Natomiast sądowe zniesienie współwłasności rządzi się zasadami określonymi w art. 211-217 kc. 
Zasadniczym sposobem zniesienia współwłasności jest podział rzeczy wspólnej w naturze (tzw. podział fizyczny). Jest on wyłączony tylko w przypadkach, gdyby był sprzeczny z przepisami ustawy lub ze społeczno-gospodarczym przeznaczeniem rzeczy albo pociągałby za sobą istotną zmianę rzeczy lub znaczne zmniejszenie jej wartości (art. 211 kc). Dokonując podziału w naturze sąd może zasądzić między byłymi współwłaścicielami tzw. dopłaty pieniężne w celu wyrównania różnic między wartością przyznanych części rzeczy a wartością udziałów w całej rzeczy (art. 212 § 1 kc). 
Jeżeli podział w naturze jest niedopuszczalny, zniesienie współwłasności może nastąpić poprzez przyznanie rzeczy wspólnej jednemu ze współwłaścicieli. W takim przypadku sąd zasądzi od niego na rzecz pozostałych tzw. spłaty. 
W ostateczności, tzn. gdy podział rzeczy wspólnej jest niedopuszczalny, a nie ma podstaw do przyznania jej któremukolwiek ze współwłaścicieli w całości, sąd może zarządzić sprzedaż rzeczy wspólnej (tzw. podział cywilny). Jest to jednak rozwiązanie stosowane nad wyraz rzadko, ponieważ sprzedaż rzeczy wspólnej następuje zwykle znacznie poniżej jej potencjalnej wartości, a więc współwłaściciele tracą. 
Zasady te ulegają modyfikacji, gdy przedmiotem zniesienia współwłasności jest gospodarstwo rolne. Ogólnie rzecz biorąc, dąży się wtedy do uniknięcia rozdrobnienia gospodarstwa w celu zapewnienia prawidłowej gospodarki rolnej (art. 213-218 kc). 
Sądowe zniesienie współwłasności następuje w specjalnym postępowaniu o zniesienie współwłasności, stanowiącym jedną z odmian cywilnego postępowania nieprocesowego (art. 617-625 Kodeksu postępowania cywilnego). 

</doc>
<doc id="182470" url="https://pl.wikipedia.org/wiki?curid=182470" title="Yvon Delbos">
Yvon Delbos

Yvon Delbos (ur. 7 maja 1885 w Thonac, zm. 15 listopada 1956 w Paryżu) – francuski polityk, jeden z liderów partii radykalno-socjalistycznej. 
Od 1925 wielokrotny minister, m.in. w latach 1936-1938 minister spraw zagranicznych. W czasie II wojny światowej wywieziony do Niemiec za udział w ruchu oporu. Po wojnie był ministrem spraw wewnętrznych (1947, tymczasowo) i ministrem edukacji (1948-1950).
W 1937 odznaczony polskim Orderem Orła Białego.

</doc>
<doc id="182471" url="https://pl.wikipedia.org/wiki?curid=182471" title="Mamadou Tandja">
Mamadou Tandja

Mamadou Tandja (ur. 1938 w Maïné-Soroa, zm. 24 listopada 2020 w Niamey) – nigerski polityk, prezydent kraju w latach 1999–2010.
Życiorys.
Władzę objął po wygranych w listopadzie 1999 wyborach prezydenckich, w których pokonał Mahamadou Issoufou. W wyborach w 2004 uzyskał reelekcję. Został pozbawiony stanowiska szefa państwa 18 lutego 2010 w wyniku wojskowego zamachu stanu po tym, jak kilka miesięcy wcześniej zmienił konstytucję i przedłużył swoje rządy. 
Tandja zmarł 24 listopada 2020; po jego śmierci ogłoszono w Nigrze trzydniową żałobę.

</doc>
<doc id="182473" url="https://pl.wikipedia.org/wiki?curid=182473" title="Demis Nikolaidis">
Demis Nikolaidis

Themistoklis Demis Nikolaidis (ur. 17 września 1973 roku w Gießen) – były grecki piłkarz występujący na pozycji napastnika. Po zakończeniu kariery jako zawodnik był prezesem klubu piłkarskiego AEK Ateny.
Kariera klubowa.
Zawodową karierę rozpoczął w 1993 roku w Apollonu Smyrnis, dla którego w 80 ligowych pojedynkach strzelił 38 bramek. Latem 1996 roku przeniósł się do AEK-u, z którym w 1997, 2000 i 2002 roku zdobył Puchar Grecji. W sezonie 1998/1999 Nikolaidis w ligowych rozgrywkach zdobył 22 gole i zapewniło mu to koronę króla strzelców. Ostatni rok swojej kariery Grek spędził w Atlético Madryt, gdzie stworzył duet napastników z Fernandem Torresem.
Kariera reprezentacyjna.
W reprezentacji Grecji Nikolaidis zadebiutował 26 kwietnia 1995 roku w spotkaniu przeciwko Rosji. W 2004 roku razem z nią wywalczył mistrzostwo Europy pokonując w meczu finałowym Portugalię 1:0.

</doc>
<doc id="182476" url="https://pl.wikipedia.org/wiki?curid=182476" title="VMPC">
VMPC

VMPC (ang. "Variably Modified Permutation Composition"; zmiennie modyfikowane złożenie permutacji) – funkcja oraz algorytm szyfrowania opracowane przez Bartosza Żółtaka i opublikowane przez autora na międzynarodowej konferencji kryptograficznej Fast Software Encryption w 2004 (FSE 2004).
Definicja funkcji VMPC dla n-elementowej permutacji f jest następująca:
Przekształcenie to – mimo prostej budowy – okazuje się trudne do odwrócenia. Symulacje komputerowe pokazują, że znalezienie permutacji f na podstawie permutacji g dla 16-elementowej permutacji zajmuje około 211 operacji (ok. 2000), dla 64-elementowej permutacji – około 253 operacji (ok. 9 biliardów), a dla 256-elementowej permutacji – około 2260 operacji.
Wraz z funkcją VMPC na konferencji FSE 2004 opublikowany został algorytm szyfrowania danych bazujący na funkcji VMPC. Jest to szyfr strumieniowy charakteryzujący się dużą wydajnością w implementacjach programowych. Jego budowa – podobnie jak funkcji VMPC – jest bardzo prosta. Algorytm działania szyfru VMPC pozwalający zaszyfrować L-znakową (bajtową) informację przedstawia się następująco:
gdzie P (256-elementowa permutacja) i s (1-bajtowa zmienna) są uzyskane z hasła szyfrującego przy użyciu VMPC-KSA (VMPC Key Scheduling Algorithm). Implementację VMPC-KSA, a także algorytmu VMPC-MAC, pozwalającego na tworzenie kodów uwierzytelniających wiadomość (Message Authentication Code) dla danych szyfrowanych szyfrem VMPC, można znaleźć na stronie domowej projektu VMPC.
Bezpieczeństwo VMPC.
W 2006 roku w Cambridge University Dr Kamil Kulesza pracował nad problemem odwrócenia VMPC i doszedł do konkluzji: „wyniki wskazują, że VMPC nie jest obecnie dobrym kandydatem na jednokierunkową funkcję kryptograficzną” Podstawą do takiej konkluzji jest:
Brak jest jednak informacji o znalezieniu ogólnego rozwiązania problemu odwrócenia funkcji VMPC dla dowolnych kluczy.
W latach 2005–2015 pojawiały się prace opisujące kolejne ataki na VMPC skupiające się na analizie kryptograficznej i korelacjach w generowanym zaszyfrowanym ciągu bajtów odbiegającym nieznacznie od ciągu rzeczywiście losowego. W realnym zastosowaniu do łamania szyfru wymagają one jednak dużej ilości zaszyfrowanych danych z użyciem tego samego klucza i powtarzającą się znaną atakującemu częścią bajtów. Podobnie jak przy szyfrze RC4 oznacza to niebezpieczeństwo dla niektórych zastosowań. Przykładem podatnego na atak zastosowania może być szyfrowanie protokołu z kapsułkowaniem danych, w którym pierwszy bajt lub kilka bajtów jest publicznie znanych. Opracowane metody ataku są bardzo zbliżone w tym przypadku do stosowanych w atakach na sieci bezprzewodowe w standardzie WEP, w którym pierwszy bajt jest znany ze względu na kapsułkowanie LLC.

</doc>
<doc id="182479" url="https://pl.wikipedia.org/wiki?curid=182479" title="Zniesienie współwłasności">
Zniesienie współwłasności



</doc>
<doc id="182481" url="https://pl.wikipedia.org/wiki?curid=182481" title="Konstanty Skirmunt">
Konstanty Skirmunt

Konstanty Skirmunt (ur. 30 sierpnia 1866 w majątku Mołodów k. Kobrynia, zm. 24 lipca 1949 w Wałbrzychu) – polski polityk i dyplomata.
Życiorys.
Syn ziemianina Henryka, brat Henryka Skirmunta, brat przyrodni Jadwigi i Marii. Brat stryjeczny Romana Skirmunta, premiera Białoruskiej Republiki Ludowej. Gimnazjum ukończył w Petersburgu, tam też odbył studia prawnicze na uniwersytecie. Potem działał na Grodzieńszczyźnie, Mińszczyźnie i Wileńszczyźnie.
Przed rokiem 1914 członek Rady Państwa Imperium Rosyjskiego. Był członkiem jako hospitant Komitetu Narodowego Polskiego. Był członkiem Centralnego Komitetu Obywatelskiego Królestwa Polskiego w Rosji. W 1916 roku był członkiem Polskiego Towarzystwa Pomocy Ofiarom Wojny. W latach 1917–1918 członek Komitetu Narodowego Polskiego (KNP) w Paryżu. W sierpniu 1917 był przedstawicielem Komitetu Narodowego Polskiego przy królu Włoch i Stolicy Świętej. Od 1918 pracował w Ministerstwie Spraw Zagranicznych.
Był delegatem i doradcą w sprawie zagadnień odpowiedzialności za wywołanie wojny na konferencji pokojowej w Paryżu w 1919 roku.
Po odzyskaniu niepodległości dla swej dotychczasowej funkcji w Rzymie uzyskał status posła RP i ministra pełnomocnego przy królu Włoch (funkcję posła RP przy Stolicy Apostolskiej objął Józef Wierusz-Kowalski), misję pełnił do 11 czerwca 1921.
Od 11 czerwca 1921 do 6 czerwca 1922 roku był ministrem spraw zagranicznych. W latach 1922–1929 poseł RP w Londynie. Po podniesieniu rangi placówki ambasador RP w Londynie, którą to funkcję pełnił do 1934. 
Po przejściu na emeryturę osiadł w rodzinnym majątku Mołodów, gdzie zastał go wybuch wojny we wrześniu 1939 r. Pałac został otoczony przez zrewoltowane chłopstwo, przed którym bronił go pododdział przysłany przez gen. Kleeberga. Następnie uwolniony i ewakuowany przez batalion saperów z Łomży. zob.: „Wspomnienia z wojny 1939 r. na Polesiu”
Zmarł po wojnie w Wałbrzychu. Pochowany na Cmentarzu komunalnym przy ul. Cmentarnej (sektor 8-9-1).

</doc>
<doc id="182483" url="https://pl.wikipedia.org/wiki?curid=182483" title="Współwłasność łączna">
Współwłasność łączna



</doc>
<doc id="182485" url="https://pl.wikipedia.org/wiki?curid=182485" title="Współwłasność w częściach ułamkowych">
Współwłasność w częściach ułamkowych



</doc>
<doc id="182488" url="https://pl.wikipedia.org/wiki?curid=182488" title="Seria 5400">
Seria 5400



</doc>
<doc id="182489" url="https://pl.wikipedia.org/wiki?curid=182489" title="Maksim Litwinow">
Maksim Litwinow

Maksim Maksimowicz Litwinow, ros. Максим Максимович Литвинов, urodzony jako Enoch Meyer Wallach (ur. w Białymstoku, zm. 31 grudnia 1951 w Moskwie) – polityk, dyplomata ZSRR pochodzenia żydowskiego, uczestnik ruchu rewolucyjnego. Wicekomisarz spraw zagranicznych RFSRR i ZSRR (1921-1930), ludowy komisarz spraw zagranicznych ZSRR 1930-1939.
Życiorys.
Od 1898 członek i działacz SDPRR, od rozłamu 1907 we frakcji bolszewickiej prowadził działalność polityczną na emigracji w Wielkiej Brytanii, żonaty z brytyjską obywatelką Ivy Low (Ivy Law).
Od 1917 w dyplomacji radzieckiej, rok później internowany jako zakładnik za aresztowanego w Moskwie angielskiego agenta SIS Roberta Bruce’a Lockharta (31 sierpnia 1918 r.). Od 1921 pełnił funkcję zastępcy komisarza ludowego spraw zagranicznych.
W 1930 objął kierownictwo Ludowego Komisariatu Spraw Zagranicznych (ros."Narkomindieł") po konflikcie z ówczesnym szefem Gieorgijem Cziczerinem. Reprezentował opcję porozumienia z Francją i Wielką Brytanią. Doprowadził do podpisania z sąsiadami ZSRR protokołu o wyrzeczeniu się wojny (tzw. protokół Litwinowa), paktu o nieagresji z Polską (1932), wznowienia stosunków dyplomatycznych ze Stanami Zjednoczonymi (1933) i przystąpienia ZSRR do Ligi Narodów (1934).
Udało mu się odwrócić uwagę reszty świata od dokonywanych w ZSRR zbrodni (kolektywizacja, Wielka czystka), głosząc hasła rozbrojenia i walki z faszyzmem doprowadził do wzrostu autorytetu i prestiżu władz ZSRR. Wprowadził do dyplomacji termin „pokojowe współistnienie” oraz frazę „pokój jest niepodzielny”.
3 maja 1939 został usunięty ze stanowiska przez Józefa Stalina, gdy ten zdecydował się zacieśnić współpracę z dyktatorem Rzeszy Adolfem Hitlerem. Po jego usunięciu aresztowano wszystkich jego współpracowników.
W latach 1941–1943 pełnił funkcję ambasadora ZSRR w USA (na tym stanowisku podpisał Deklarację Narodów Zjednoczonych), a od 1942 również na Kubie. Po powrocie do Moskwy objął stanowisko zastępcy ludowego komisarza spraw zagranicznych, które pełnił do 1946.
Członek Komitetu Centralnego WKP(b) od 1934 roku, wykluczony w lutym 1941 roku.
Maksim Litwinow w kulturze.
Maksim Litwinow jest jednym z bohaterów sztuki "Herbatka u Stalina" autorstwa Ronalda Harwooda. W spektaklu Teatru TV z 2001 w reżyserii Janusza Morgensterna w jego postać wcielił się Krzysztof Kolberger.

</doc>
<doc id="182492" url="https://pl.wikipedia.org/wiki?curid=182492" title="Maksym Litwinow">
Maksym Litwinow



</doc>
<doc id="182500" url="https://pl.wikipedia.org/wiki?curid=182500" title="Barć">
Barć

Barć – wydrążona w celach hodowli pszczół komora wewnątrz pnia rosnącego drzewa. Barcie lokowano przeważnie na dębach i sosnach, rzadziej grabach, bukach czy lipach. Wykorzystywano naturalne dziuple, jednak najczęściej były one specjalnie drążone (dziane). Barć mogła mieć kształt cylindryczny, trapezowy (w przekroju pionowym) lub „szufladowy” – zbliżony do prostopadłościanu. Dzianie barci odbywało się wiosną, do tego celu służyły między innymi topór i piesznia. W średniowieczu drążono je jak najwyżej, potem na wysokości 3–12 m. Wierzchołek drzewa obcinano dla ograniczenia naporu wiatrów i złamania. Na powstały ocios wkładano nakrywkę chroniącą przed zaciekami deszczu. Otwór barci zakrywano płaszką, w której wycinano otwór (nawet do trzech) tzw. „oko”. Najczęściej płaszki wykonane były z drewna lipowego lub niesmolnej sosny. W najprostszym przypadku brzegi płaszki opierały się na pniu barci. Dla lepszej ochrony przed czynnikami atmosferycznymi, płaszki mogły być wpuszczane do wyrównania z obwodem pnia lub nawet głębiej do wnętrza. Ciosno – osobisty znak bartnika wyciosany w barci sygnował jego własność. Dla ochrony barci przed szkodnikami np. dzięciołami od frontu nakładano śniot – wałek dębowy przecięty wzdłuż na pół. Śniot montowano na kluczach – dwóch hakowato zakończonych kołkach wbitych nad i pod barcią. W czasie pracy przy pszczołach, śniot odwieszano na specjalny, mocowany z boku kołek – hwozdownię. Dla ocieplenia barci w zimie pod śniot wkładano jedlinę. Bywały barcie bezśniotowe i wtedy jedlinę mocowano łykiem wiązanym do dwu pionowych szeregów kołeczków. Dla ochrony przed niedźwiedziami stosowano tzw. samobitnie, czyli ciężką kłodę zawieszoną na sznurze tuż obok barci. Samobitnia irytowała niedźwiedzia, co kończyło się jego nokautem.
Wewnątrz barci, w połowie wysokości zakładano krzyżaki. Dzięki temu pszczoły gospodarowały na dwu poziomach plastrów. Ułatwiało to wycinanie i odnowę plastrów co drugi rok.
Bartnicy wspinali się do barci przy pomocy powrozów, tzw. "leziw", później drabin. Przed wyjęciem plastrów miodu pszczoły podkurzano przy użyciu fajek bartniczych, naczyń dymnych lub pochodni.
Historia.
W starożytnym Egipcie, starożytnej Grecji i starożytnym Rzymie pszczoły hodowano w glinianych, poziomych lub pionowych naczyniach. Na zachodzie Europy we wczesnym średniowieczu pszczelarzono w koszkach. Były to plecione ze słomy głębokie kosze ustawiane dnem do góry. W tej prymitywnej metodzie każdego roku zabijano dużą część rojów dla pozyskania miodu i wosku.
Na terenach Polski i dalej na wschód w tym okresie pszczelarzono w barciach – w owym czasie większość tych terenów pokrywała puszcza. Gospodarka w barciach różniła się zasadniczo od rabunkowej techniki stosowanej w koszkach. Bartnik dbał, aby roje zimowały w niezmniejszonej liczbie.
Około 150 roku plemiona słowiańskie zajmowały tereny wschodniej Europy począwszy od rzeki Łaby.
Granicy pomiędzy pszczelarstwem w koszkach a pszczelarstwem w barciach i kłodach upatruje się właśnie na rzece Łabie. Z terenów między Łabą a Odrą pochodzą dwie kłody. Jedna z nich, znaleziona w Orenburgu (północno-zachodnia Saksonia), datowana jest na okres 100–200 r., gdyż znaleziono wewnątrz niej ceramikę z tamtego okresu. Komora tej kłody ma wymiar 1 m wysokości i 31 do 44 cm średnicy. Tuż nad dnem znajduje się pozioma szczelina, która mogła być wylotem. Kłoda ta znajduje się w Rastede, Saksonia.
Druga kłoda, datowana na lata 400–500, została znaleziona w trzech kawałkach w bagnach koło Vehne-Moor – 25–30 km od Oldenburga i Gristede. Również ta kłoda ma komorę wysokości około 1 m i średnicy 30 cm, ma jednak dwa otwory, jeden pośrodku, drugi w jednej czwartej wysokości jako wyloty. Nakrycie ula przymocowane było drewnianymi kołkami. Znaleziono też pozostałości plastrów woskowych i wierzbowych prętów, na których te plastry były zawieszone.
W muzeum im. Jana Dzierżona w Kluczborku znajduje się tzw. barċ odrzańska, dębowa kłoda z wyciętą barcią. Kłodę tę wydobyto z dna Odry w 1901 roku. Datowana jest na X wiek.

</doc>
<doc id="182503" url="https://pl.wikipedia.org/wiki?curid=182503" title="Akademia">
Akademia

uroczystość.
uroczyste spotkanie okolicznościowe społeczności (szkolnej, akademickiej, pracowniczej itp.), np. pierwszomajowa lub z okazji Barbórki
szkolnictwo i nauka.
szkoła.
dawny typ szkoły, powstały w starożytności:
uczelnia.
typ szkoły wyższej, przykłady:
towarzystwo naukowe.
nazwa korporacji uczonych, przykłady:

</doc>
<doc id="182504" url="https://pl.wikipedia.org/wiki?curid=182504" title="Ul">
Ul

Ul – w pszczelarstwie konstrukcja, najczęściej drewniana, używana do hodowli i chowu pszczół.
Ul służy do życia, rozwoju rodziny pszczelej oraz do zbierania zapasów pożywienia. Z tego powodu ule muszą zapewniać właściwe warunki życia pszczół. Budowa ula zapewnia ponadto łatwy dostęp pszczelarzowi do rodziny tak, aby pszczoły były tak mało niepokojone w czasie pracy pszczelarza jak tylko jest to możliwe.
Zbiorowisko większej liczby uli w jednym miejscu nazywane jest pasieką.
Rodzaje i typy uli.
Ze względu na rodzaj prowadzonej gospodarki pasiecznej, pasiekę dzieli się na dwa podstawowe typy: stacjonarną i wędrowną.
Ze względu na budowę, ule pasieczne dzieli się na:
Na świecie opracowano i opatentowano kilkaset typów uli (np. ul Warré, Perone’a, Flow, WBC, Žnideršiča, DTL itd.) dostosowanych do środowiska, warunków bytowania i gatunku pszczoły miodnej. Ule te różnią się zazwyczaj liczbą korpusów i wielkością ramek.
W Polsce można spotkać ule pasieczne następujących typów:
Coraz popularniejsze stają się ule styropianowe oraz poliuretanowe, które znajdują zastosowanie w pasiekach wędrownych ze względu na niską wagę, oraz relatywnie niską cenę. Ule te jednak nie zapewniają rodzinie pszczelej komfortowych warunków bytowania, szczególnie w okresie zimowli, kiedy to naturalna wentylacja jest niemożliwa i pszczelarz musi sztucznie doprowadzić do niej przez otwieranie dodatkowych otworów wentylacyjnych np. w dennicy (ze względu na skraplanie się pary wodnej na wewnętrznych ścianach ula), co pociąga za sobą nadmierne oziębienie gniazda pszczelego, a w konsekwencji zwiększone zużycie pokarmu przez zimującą rodzinę pszczelą.
W warunkach polskich ważnym elementem każdego ula jest jego izolacja przed przegrzaniem w okresie letnim, ocieplenie w okresie zimowym, dobra wentylacja i odpowiednia higroskopijność materiału, z którego został wykonany ul.
Mimo postępu nadal najlepszymi materiałami do budowy wewnętrznych ścian ula pozostają naturalne materiały takie jak: drewno miękkie (lipa, osika, topola, jodła), a do ocieplenia: słoma, sieczka słomiana, wióry z drewna liściastego.
Pierwszy na świecie udany ul szafkowy z ruchomą zabudową, pierwowzór współczesnego ula ramowego, skonstruował ok. 1840 roku śląski pszczelarz Jan Dzierżon. Jest on również odkrywcą wielkości zwanej w pszczelarstwie odstępem pszczelim (ang. "bee space").
Ule figuralne.
Ule figuralne to ule wyrzeźbione na kształt ludzi – chłopów, szlachciców, żołnierzy, karczmarzy, świętych, duchownych, postaci związanych z historią Polski, jak np. Turków, a nawet postaci literackich, np. Zagłoby – lub rzadziej zwierząt (takich jak niedźwiedzie czy lwy). Sięgają one do 2 metrów wysokości.
Wykonywano je na Dolnym Śląsku i dalej na wschód, we wsiach leżących u podnóża Karpat, z wyjątkiem części rzeszowskiej; a także w południowej Wielkopolsce.
Powodem tworzenia uli figuralnych było przekonanie, że takie ule ochronią pszczoły przed złymi mocami, złym spojrzeniem czy złodziejami.
Dawniej całe pasieki składały się z uli figuralnych. Obecnie takie ule znaleźć można w zbiorach muzeów etnograficznych.
Znane skanseny i pasieki.
Duży skansen pszczelarski – z bogatą kolekcją uli – znajduje się na terenie Swarzędza, miejscowości położonej niedaleko Poznania.
W 2007 roku w okolicy moszawu Rechow w Izraelu odkryto trzy rzędy glinianych, cylindrycznych uli z przełomu XI i X wieku p.n.e. Ustawione były piętrowo na wysokości co najmniej trzech kondygnacji. Są to najstarsze znane ule z tego obszaru.

</doc>
<doc id="182505" url="https://pl.wikipedia.org/wiki?curid=182505" title="Ohio River">
Ohio River



</doc>
<doc id="182509" url="https://pl.wikipedia.org/wiki?curid=182509" title="Filip Adwent">
Filip Adwent

Filip Stanisław Adwent (ur. 31 sierpnia 1955 w Strasburgu, zm. 26 czerwca 2005 w Warszawie) – polski polityk i lekarz, poseł do Parlamentu Europejskiego.
Życiorys.
Ukończył studia medyczne (specjalizacja w zakresie anestezjologii i intensywnej terapii) na Université de Strasbourg I. W 2004 ukończył studia podyplomowe w Szkole Głównej Gospodarstwa Wiejskiego w Warszawie z zakresu ochrony środowiska.
Pracował jako lekarz anestezjolog we francuskich szpitalach. Od 1996 mieszkał w Grodzisku Mazowieckim. Od 1983 przez blisko piętnaście lat organizował pomoc humanitarną dla mieszkańców Jarosławia, Rzeszowa i Przemyśla. W 1995 został za to odznaczony przez ministra zdrowia odznaką honorową „Za zasługi dla ochrony zdrowia”.
W latach 2001–2002 był członkiem Porozumienia Polskiego. Z listy Ligi Polskich Rodzin bez powodzenia kandydował do Sejmu w wyborach parlamentarnych w 2001 w okręgu podwarszawskim. W czerwcu 2004 został wybrany na deputowanego w wyborach do Parlamentu Europejskiego, ponownie z listy Ligi Polskich Rodzin, w województwie podkarpackim, należał do frakcji Niepodległość i Demokracja. Deklarował znajomość poza językiem polskim także francuskiego, angielskiego, niemieckiego i rosyjskiego. Opublikował m.in. publikację książkową "Dlaczego Unia Europejska jest zgubą dla Polski".
Zmarł w wyniku wypadku samochodowego, do którego doszło 18 czerwca 2005 koło Grójca. W dniu wypadku na skutek obrażeń zginęli jego 19-letnia córka Maria oraz jego ojciec Stanisław. Filip Adwent i jego matka Hanna zmarli kilka dni później. Sprawcą wypadku był kierowca ciężarówki, który zjechał niespodziewanie na przeciwny pas i uderzył w pojazd eurodeputowanego; mężczyzna został prawomocnie skazany na karę 5 lat pozbawienia wolności.
Filip Adwent został pochowany na cmentarzu w Milanówku. Jego symboliczny grób umieszczono na cmentarzu komunalnym w Kalwarii Pacławskiej. Fundacja „Golgota Wschodu” przyznała mu pośmiertnie Medal Golgoty Wschodu.

</doc>
<doc id="182514" url="https://pl.wikipedia.org/wiki?curid=182514" title="Akademia WSB">
Akademia WSB

Akademia WSB - WSB University (do 15 kwietnia 2018 r. "Wyższa Szkoła Biznesu" w Dąbrowie Górniczej) – akademicka uczelnia wyższa powstała w 1995 roku, specjalizuje się w naukach ekonomicznych, społecznych, humanistycznych, technicznych i naukach o zdrowiu.
Uczelnia prowadzi kształcenie w 5 lokalizacjach (w siedzibie w Dąbrowie Górniczej oraz w Wydziałach Zamiejscowych w Cieszynie, Żywcu, Olkuszu i Krakowie) na 23 kierunkach studiów I stopnia i II stopnia, jednolitych studiach magisterskich, prowadzi studia dualne, realizuje studia Executive MBA oraz Master of Business Administration MBA (partner kierunku: EY Academy of Business), studia podyplomowe (oferta ponad 100 kierunków studiów podyplomowych), prowadzi szkołę doktorską oraz seminaria doktorskie.
Akademia WSB posiada uprawnienia do nadawania stopnia doktora habilitowanego oraz stopnia doktora w 4 dyscyplinach naukowych: nauki o zarządzaniu i jakości, pedagogika, nauki o bezpieczeństwie oraz inżynieria lądowa, geodezja i transport.
Jedna z 30 polskich jednostek naukowych finansowanych ze środków Ministerstwa Edukacji i Nauki w ramach programu „Regionalna Inicjatywa Doskonałości”.
W Rankingu Szkół Wyższych Perspektywy 2022 – Akademia WSB zajęła 3. miejsce w Polsce w Rankingu Uczelni Niepublicznych 2022.
W Rankingu Uczelni Akademickich Perspektywy 2022 – Akademia WSB znalazła się na 32. miejscu w Polsce wśród wszystkich Uczelni publicznych i niepublicznych posiadających uprawnienia do nadawania stopnia naukowego doktora.
W Rankingu Programów MBA Perspektywy 2021 – Akademia WSB zajęła 13. miejsce, trafiając tym samym do „Złotej Piętnastki”. W kategorii „Jakość kadry” uzyskała 4. miejsce za program Executive MBA.
Akademia WSB posiada międzynarodowe akredytacje oraz członkostwa: CEEMAN IQA – w obszarze edukacji menedżerskiej przyznaną przez International Association for Management Development in Dynamic Societies CEEMAN, dwie akredytacje EUR-ACE label dla studiów I stopnia na kierunku informatyka oraz dla studiów I i II stopnia na kierunku Transport, przyznaną przez Komisję Akredytacyjną Uczelni Technicznych (KAUT), Excellence in Research (LOGO HR) przyznawane jest przez Komisję Europejską, które na celu zwiększanie atrakcyjności warunków pracy i rozwoju kariery naukowców w Unii Europejskiej, członkostwo w The European University Association (EUA), a także członkostwo w międzynarodowym stowarzyszeniu , które promuje i wzmacnia doskonałość w rozwoju zarządzania.
Władze uczelni.
Stan na styczeń 2023:
Kierunki studiów.
Według stanu na styczeń 2023 uczelnia prowadziła kształcenie na 23 kierunkach studiów I stopnia i II stopnia, jednolitych studiach magisterskich, prowadzi studia dualne, realizuje studia Executive MBA oraz Master of Business Administration MBA (partner kierunku: EY Academy of Business), studia podyplomowe, prowadzi szkołę doktorską oraz seminaria doktorskie w 5 lokalizacjach (w siedzibie w Dąbrowie Górniczej oraz w Wydziałach Zamiejscowych w Cieszynie, Żywcu, Olkuszu i Krakowie).
Studia pierwszego stopnia – licencjackie i inżynierskie na kierunkach:
Studia jednolite magisterskie na kierunkach:
Studia drugiego stopnia – magisterskie uzupełniające na kierunkach:
Studia w języku angielskim na kierunkach:
Studia w języku rosyjskim na kierunku:
Szkoła doktorska i seminaria doktorskie w dyscyplinach:
Działalność studencka.
Samorząd.
W Uczelni funkcjonuje Samorząd Studencki reprezentujący społeczność studencką.
Akademicki Związek Sportowy.
Akademicki Związek Sportowy działający przy Uczelni stwarza możliwość realizacji pasji sportowych w 27 dostępnych sekcjach sportowych, zarówno w grach zespołowych, jak również sportach indywidualnych. Oprócz sportu AZS WSB zajmuje się również krzewieniem turystyki i rekreacji ruchowej w środowisku studenckim oraz wśród uczniów szkół średnich Dąbrowy Górniczej, organizując wyjazdy narciarskie, piesze wycieczki górskie, turnieje gier zespołowych oraz imprezy kulturalne. Do dyspozycji studentów pozostaje w pełni wyposażony klub fitness wraz z siłownią.
Historia.
Wydarzenia:
Najważniejsze inicjatywy WSB.
Akademia WSB podejmuje współpracę międzynarodową. Bierze udział w programie wymiany studentów Erasmus. 35 europejskich uczelni ma podpisane z Akademią WSB umowy partnerskie.
Współpraca.
Akademia WSB jest stowarzyszona w: CEEMAN, Konferencji Rektorów Akademickich Szkół Polskich (KRASP), Regionalnej Konferencji Rektorów Uczelni Akademickich, Konsorcjum PROGRESS 3, Polskim Związku Pracodawców Prywatnych Edukacji zrzeszonego w Polskiej Konfederacji Pracodawców Prywatnych LEWIATAN, Stowarzyszeniu Wspierania Bezpieczeństwa Narodowego, Stowarzyszeniu Biznes-Nauka-Samorząd „Pro Silesia”.
Akademia WSB jest członkiem: Regionalnej Izby Gospodarczej w Katowicach; Towarzystwa Naukowego Organizacji i Kierownictwa; Komitetu Sterującego Regionalnej Strategii Innowacji przy Marszałku Województwa Śląskiego; Dąbrowskiej Rady Biznesu działającej przy Prezydencie Miasta Dąbrowa Górnicza.
Uczelnia podpisała ok. 700 umów z partnerami krajowymi: przedsiębiorstwami, instytucjami administracji publicznej, instytucjami otoczenia biznesu, uczelniami oraz ok. 280 umów z partnerami zagranicznymi. Dotyczą one współpracy w zakresie wspólnych programów i projektów, badań, wymiany doświadczeń i publikacji oraz wymiany wykładowców i studentów.

</doc>
<doc id="182515" url="https://pl.wikipedia.org/wiki?curid=182515" title="Przenikalność magnetyczna próżni">
Przenikalność magnetyczna próżni



</doc>
<doc id="182524" url="https://pl.wikipedia.org/wiki?curid=182524" title="Wilhelmina (imię)">
Wilhelmina (imię)

Wilhelmina – żeński odpowiednik imienia Wilhelm. Patronką tego imienia jest św. Emilia Maria Wilhelmina de Rodat.
Wilhelmina imieniny obchodzi: 22 września.
Znane osoby noszące imię Wilhelmina:
Fikcyjne postacie.
Wilhelmina "Will" Vandom - główna bohaterka komiksu i serialu Czarodziejki W.I.T.C.H

</doc>
<doc id="182546" url="https://pl.wikipedia.org/wiki?curid=182546" title="Komora pęcherzykowa">
Komora pęcherzykowa

Komora pęcherzykowa, urządzenie służące do obserwacji śladów cząstek elementarnych (promieniowania jonizującego) zaprojektowane w roku 1952 przez Donalda Glasera, za co został uhonorowany w 1960 Nagrodą Nobla w dziedzinie fizyki.
Konstrukcja komory pęcherzykowej podobna jest do budowy komory mgłowej. Jest to zazwyczaj cylinder wypełniony przeźroczystą cieczą (np. wodorem, deuterem, helem w stanie ciekłym), skonstruowany w taki sposób, aby można było szybko zmienić jego pojemność (np. poprzez przesunięcie tłoka zamykającego komorę), wprowadzając w ten sposób znajdującą się w komorze ciecz w stan przegrzania. Przelatujące przez przegrzaną ciecz cząstki jonizujące zostawiają za sobą ślad w postaci pęcherzyków pary.
Komory pęcherzykowe umieszczane są zazwyczaj w silnym, jednorodnym polu magnetycznym, co umożliwia rozróżnienie ładunków, określenie stosunku ładunku do masy i pędu poszczególnych cząstek.
Obecnie komór pęcherzykowych, podobnie jak komór Wilsona, nie używa się. Zostały one zastąpione detektorami pozycjoczułymi.

</doc>
<doc id="182554" url="https://pl.wikipedia.org/wiki?curid=182554" title="Janusz Głuchowski">
Janusz Głuchowski

Janusz Julian Głuchowski, ps. „Janusz” (ur. 6 sierpnia 1888 w Bukowej, zm. 11 czerwca 1964 w Londynie) – generał dywizji Wojska Polskiego.
Życiorys.
Urodził się 6 sierpnia 1888 w Bukowej, w rodzinie Mariana i Marii z Ziółkowskich. Uczęszczał do gimnazjum w Częstochowie. Był członkiem tajnej organizacji „Promieniści” i wziął udział w strajku szkolnym. W 1905 roku wstąpił do Organizacji Bojowej PPS. Został ranny w czasie akcji na urząd gminy w okolicach Częstochowy. W domu na ręcznej drukarni kopiował „Robotnika”. Zagrożony aresztowaniem wyjechał do Belgii i rozpoczął studia na Politechnice w Leodium. W 1909 roku założył oddział Związku Walki Czynnej i z czasem został zastępcą dowódcy Związku Strzeleckiego na Belgię. W 1912 roku ukończył oficerską szkołę Związku Strzeleckiego w Stróży pod Krakowem, uzyskując stopień oficera Związku i znak oficerski „Parasol”.
W 1914 roku był komendantem plutonu w szkole letniej w Oleandrach i zastępcą Władysława Prażmowskiego ps. „Belina” w patrolu, który w nocy z 2 na 3 sierpnia, jako pierwszy przekroczył granicę zaboru austriackiego z zaborem rosyjskim w Kocmyrzowie i 4 sierpnia wieczorem powrócił do Krakowa, a 6 sierpnia wyruszył wraz z 1 Kompanią Kadrową do Miechowa.
W październiku 1914 roku mianowany porucznikiem, a w listopadzie 1916 roku rotmistrzem. Następnie do 1917 roku służył w 1 pułku ułanów Legionów Polskich; dowodził kolejno szwadronem, dywizjonem, a wreszcie był ostatnim dowódcą pułku. Od 5 lutego do 31 marca 1917 roku był komendantem kawaleryjskiego kursu oficerskiego przy 1 pułku ułanów w Ostrołęce. Jednocześnie wykładał na tym kursie taktykę. Po kryzysie przysięgowym w 1917 roku był internowany w Beniaminowie, a następnie w Oficerskim Obozie Jeńców w Werl. 2 kwietnia 1918 podpisał deklarację o wstąpieniu do Wojska Polskiego, która została wysłana do Rady Regencyjnej w Warszawie za pośrednictwem niemieckiej komendy obozu w Werl.
Po uwolnieniu w październiku 1918 roku, w pierwszych dniach listopada, utworzył w Lublinie i Kraśniku, 3 pułk ułanów, następnie przemianowany na 7 pułk ułanów lubelskich, którym jako major, dowodził w zwycięskich bitwach pod Słonimem, Lipniszkami, Berdówką, Chochłem, Gródkiem, Wilją, Wiazyniem, Kamieniem, nad Dźwiną oraz pod Dereguszczem. 29 maja 1920 roku został zatwierdzony w stopniu pułkownika ze starszeństwem z dniem 1 kwietnia 1920 roku w korpusie oficerów kawalerii. Stanowisko dowódcy pułku piastował do lipca 1920, a następnie objął dowództwo I Brygady Jazdy z którą odniósł sukcesy w Małopolsce Wschodniej i na Wołyniu, wśród nich w bitwie pod Zasławiem.
Po zakończeniu wojny dowodził I Brygadą Kawalerii. W międzyczasie, od 1 grudnia 1924 do 20 sierpnia 1925 roku, był słuchaczem II Kursu Centrum Wyższych Studiów Wojskowych w Warszawie. W październiku 1925 roku powierzono mu dowództwo 4 Dywizji Kawalerii. Później został zatwierdzony na tym stanowisku i 16 marca 1927 roku awansowany do stopnia generała brygady ze starszeństwem z dniem 1 stycznia 1927 roku i 5. lokatą w korpusie generałów. 4 czerwca 1930 roku został mianowany komendantem Centrum Wyższych Studiów Wojskowych. 16 marca 1933, po śmierci generała brygady Stanisława Tessaro, został wyznaczony na stanowisko dowódcy Okręgu Korpusu Nr X w Przemyślu. 5 października 1935 roku Prezydent RP mianował go I wiceministrem spraw wojskowych. Był członkiem władz Towarzystwa Rozwoju Ziem Wschodnich.
We wrześniu 1939 roku wydał, m.in. rozkaz utworzenia Dowództwa Obrony Warszawy z gen. Walerianem Czumą jako dowódcą oraz rozkaz ewakuacji nad granicę rumuńską wszystkich lotników niebędących w pierwszej linii. Internowany w Rumunii w obozie w Băile Herculane.
Po wydostaniu się z obozu internowanych w Rumunii przedostał się na Środkowy Wschód, skąd w styczniu 1941 roku został powołany do Londynu, gdzie 21 marca 1941 został generałem do zleceń Naczelnego Wodza. W październiku 1941 roku objął dowództwo Brygady Szkolnej w Szkocji. 23 września 1943 roku został mianowany dowódcą Jednostek Wojska w Wielkiej Brytanii. Na tym stanowisku awansował 1 czerwca 1945 roku do stopnia generała dywizji.
Ostre stanowisko gen. Głuchowskiego względem Rosji oraz w sprawie równych uprawnień dla znajdujących się na terenie Niemiec byłych jeńców wojennych z kampanii wrześniowej i AK, spowodowało, że we wrześniu 1945 został przeniesiony do Londynu w dyspozycję MON.
Na wychodźstwie był jednym z twórców, a z czasem aż do śmierci, prezesem Instytutu Józefa Piłsudskiego w Londynie. Był też do ostatnich chwil życia prezesem Koła Generałów, prezesem Koła 1 pułku ułanów Legionów Polskich Beliny, Koła 7 pułku ułanów lubelskich, prezesem honorowym Koła 14 pułku ułanów jazłowieckich oraz od 1951 Inspektorem Wyszkolenia Brygadowego Koła Młodych „Pogoń”.
Zmarł 11 czerwca 1964 w Londynie. Został pochowany na Cmentarzu Brompton w Londynie.

</doc>
<doc id="182562" url="https://pl.wikipedia.org/wiki?curid=182562" title="Gerazim">
Gerazim



</doc>
<doc id="182567" url="https://pl.wikipedia.org/wiki?curid=182567" title="Paklon">
Paklon



</doc>
<doc id="182570" url="https://pl.wikipedia.org/wiki?curid=182570" title="Żonglerka">
Żonglerka

Żonglerka ("fr. jongleur") – rodzaj rozrywkowej aktywności fizycznej, polegający na poruszaniu rekwizytami w niekonwencjonalny sposób. Najbardziej rozpoznawalną formą jest wielokrotne, powtarzalne podrzucanie przedmiotów w powietrze i ponowne ich chwytanie. Rekwizytami mogą być piłki, maczugi, obręcze, diabolo, poi, specjalnie wykonane kije, a także przedmioty codziennego użytku, jak długopisy, pudełka czy kapelusze. Niektórzy żonglerzy zwiększają dramatyzm swoich pokazów, używając przedmiotów takich jak noże, pochodnie czy nawet piły łańcuchowe.
Słowo "żonglerka" pochodzi z francuskiego "jongleur" i starofrancuskiego "jogler". Istnieje także późnołacińska forma "joculare" łacińskiego słowa "joculari", oznaczającego „żartować”.
Historia żonglerki.
Przed XX wiekiem.
Sztuka żonglerki poprzedza wszelkie źródła historyczne, dlatego jej początki nigdy nie będą znane. Najwcześniejszy zapis żonglowania z piętnastego grobowca Beni Hassana, przedstawia tancerki i akrobatów rzucających piłki. Żonglerkę zarejestrowano także w innych cywilizacjach, takich jak Chiny, Grecja, Aztekowie, Polinezja.
W Europie żonglerka była popularną sztuką do czasu upadku Imperium rzymskiego, po czym zamarła. W czasie średniowiecza historia była pisana przez duchownych kleryków, którzy z niechęcią patrzyli na żonglerów, nazywali ich "gleemen" oskarżając ich o niską moralność, albo nawet o praktykowanie czarów. W tej erze żonglerzy mogli występować jedynie na ulicach, rynkach, targowiskach czy w karczmach. Prezentowali krótkie, dowcipne i sprośne czyny, po czym podawali kapelusz albo torbę na napiwki widowni.
W 1768 roku w Anglii Philip Astley otwiera pierwszy nowożytny cyrk. Kilka lat później zatrudnia żonglerów, którzy wykonują sztuczki z koniem i klaunami. Od tego czasu żonglerzy są zwykle związani z cyrkami.
W XIX w. teatry stają się coraz popularniejsze, żonglerzy występują na scenie gdy kurtyna jest opuszczona, w przerwach między występami i kiedy zmieniana jest dekoracja. Żonglerzy zaczynają specjalizować się w swoim zajęciu, oddzielając je od innych, takich jak połykanie mieczy czy magia. Rozwija się przetwarzanie gumy i żonglerzy zaczynają używać gumowych piłeczek. Wcześniej wykorzystywali kule ze sznurka, wypchane skórzane torby, kule z drewna lub metali. Gumowe piłki uczyniły możliwym żonglowanie z odbijaniem.
Najnowsza historia żonglerki.
W 1947 roku powstaje Międzynarodowe Stowarzyszenie Żonglerów. Do początku lat pięćdziesiątych XX wieku żonglerka była uprawiana tylko przez zawodowców. Od tego czasu coraz więcej ludzi traktuje ją jako hobby. Międzynarodowe Stowarzyszenie Żonglerów rozpoczęło działalność jako związek profesjonalistów, ale szybko dołączyli do niego pasjonaci. Żonglerzy zaczęli regularne spotkania, ćwiczyli i wymieniali uwagi. Te zgromadzenia przekształciły się w kluby żonglerskie, które znajdują się obecnie w prawie każdym większym mieście.
Około roku 1980 zaczyna się okres intensywnego rozwoju kultury żonglerskiej. Odbywają się pokazy, warsztaty, konwencje żonglerskie, a także zawody. Rozpoczyna się też przemysłowa produkcja sprzętu żonglerskiego, którego dystrybucją zajmują się wyspecjalizowane sklepy.
Popularne formy żonglerki.
Solo.
Większość żonglerów koncentruje się na trzech rodzajach przedmiotów - piłkach, maczugach i obręczach. Wiele trików można z powodzeniem wykonywać wszystkimi z nich, ale istnieją również triki możliwe wyłącznie dla poszczególnych grup.
Wieloosobowa.
Zamiast żonglować samemu można znaleźć jeszcze jedną lub więcej osób i rzucać sobie przedmioty w parze lub w grupie(passing).
Przy żonglerce wieloosobowej żonglerzy stoją najczęściej twarzą w twarz lub odwróceni do siebie plecami. Do tego typu żonglerki najlepiej nadają się maczugi (clubsy). Istnieje wiele form żonglerki wieloosobowej, m.in.:
Żonglerka kontaktowa.
Od innych form odróżnia się ciągłym kontaktem przedmiotu z ciałem lub innymi rekwizytami. Najbardziej rozpoznawalną formą jest żonglerka kulą z akrylu. Najczęściej jest ona przeźroczysta, ale istnieją też kolorowe. Można turlać ją po ciele, a także, dzięki jej kształtowi i przejrzystości, można sprawić wrażenie zawieszenia w powietrzu (kula pozornie nie porusza się, podczas gdy żongler tańczy dookoła niej). Zazwyczaj żongluje się jedną kulą o średnicy około 100 mm. Do żonglerki wieloma kulami (multiball) używa się zazwyczaj mniejszych, 75 milimetrowych kul.
Odmianą żonglerki kontaktowej jest pen spinning.
Żonglerka ogniem.
Żonglerka ogniem może być wykonywana solo lub zespołowo. Zazwyczaj używa się w niej rekwizytów pozwalających zachować całkowitą separację ognia od ciała, choć czasami - dla wzmocnienia dramatyzmu - pozwala się na krótkotrwały kontakt z płomieniami. Ponieważ ten rodzaj żonglerki wygląda efektownie w ciemnościach, ograniczona widoczność jest również czynnikiem utrudniającym. Dlatego rzadziej polega na podrzucaniu przedmiotów, a częściej na kręceniu, machaniu i wywijaniu rekwizytami takimi jak poi czy kije. Bardzo rzadko w użyciu są piłki.
Rekordy świata w żonglerce.
Solo.
Na styczeń 2005 roku najlepsze wyniki to:
Powyższe rekordy są znane jako flash, tzn. każdy przedmiot jest rzucany i łapany tylko raz. Niektórzy żonglerzy i organizacje nie uważają tego za prawdziwą żonglerkę, biorąc pod uwagę rekordy, w których każdy przedmiot był rzucony przynajmniej dwa razy. Tego typu rekordy to obecnie: 
Są też osobiste zapewnienia światowej klasy żonglerów, niepotwierdzone jednak przez JISCON:
Innym rodzajem rekordów, jakie muszą być wspomniane to odbijanie:
Dwuosobowe.
Organizacja JISCON rejestruje tylko dwuosobowe rekordy z maczugami:
Strona Bounce Page rejestruje rekordy w odbijaniu dwuosobowym:
Rekordy w żonglerce dwuosobowej piłkami nie są obecnie rejestrowane przez żadną stronę, wynoszą one:
Ujęcie kognitywne.
Nauka żonglowania stymuluje możliwe do zaobserwowania zmiany w strukturze mózgu, które jednak są nietrwałe i znikają po zaprzestaniu ćwiczeń. Trening żonglowania poprawia prawdopodobnie umiejętności przestrzenne, co może pozytywnie wpływać na funkcje kognitywne i osiągnięcia matematyczne. 

</doc>
<doc id="182571" url="https://pl.wikipedia.org/wiki?curid=182571" title="Tczew (stacja kolejowa)">
Tczew (stacja kolejowa)

Tczew – stacja kolejowa w Tczewie, w województwie pomorskim, w Polsce. Jest to ważna stacja ruchu pasażerskiego, jak i towarowo-przeładunkowa. Według klasyfikacji PKP ma kategorię dworca regionalnego. Rocznie odprawia się na stacji prawie 2,5 mln pasażerów. Ze stacji odprawiane są pociągi każdej kategorii, w tym Express InterCity Premium („Pendolino”) oraz międzynarodowe EuroCity do Berlina oraz Wiednia).
Pasażerowie.
W roku 2017 wymiana pasażerska wyniosła 2,85 mln osób (7,8 tys. dziennie), co dało jej 28. miejsce w Polsce.
W roku 2018 wymiana pasażerska wyniosła 2,99 mln osób (8,2 tys. dziennie), co dało jej 27. miejsce w Polsce.
W roku 2019 wymiana pasażerska wyniosła 3,14 mln osób (8,6 tys. dziennie), co dało jej 27. miejsce w Polsce.
W roku 2020 wymiana pasażerska wyniosła 1,98 mln osób (5,4 tys. dziennie), co dało jej 25. miejsce w Polsce.
W roku 2021 stacja obsługiwała 6,7 tys. pasażerów na dobę (łącznie 2,45 mln osób), co dawało jej 27. miejsce w kraju.
Opis.
W latach 2009–2012, stacja w ramach modernizacji linii E65 przeszła gruntowną modernizację układu torowego oraz przebudowę peronów. Zabudowano nowoczesne urządzenia sterowania ruchem kolejowym typu EbiLock950 produkcji firmy Bombardier. Budynek stacyjny mieści się w Tczewie przy ulicy Pomorskiej, w sąsiedztwie integracyjnego węzła transportowego scalającego transport dalekobieżny oraz miejski.
Budynek dworca jest czynny całodobowo. Znajdziemy w nim między innymi kasy przewoźników PKP Intercity, Polregio oraz przewoźnika autobusowego Arriva. Ponadto nie zabrakło miejsca na restaurację, kioski, piekarnię oraz aptekę. Na terenie dworca również można skorzystać całodobowo z WC czy dostępu do WiFI. Zejście na każdy peron jest ułatwione dzięki zabudowaniu wind. Informację pasażerską urozmaicono o plakatowe rozkłady jazdy, wizualną informację pasażerską na peronach oraz informacje głosowe. Dworzec jest przystosowany dla potrzeb osób niepełnosprawnych.
Na terenie stacji znajduje się parowóz-pomnik TKh-49.
Od 11 grudnia 2016 pociągi trójmiejskiej SKM przestały kursować na odcinku Tczew – Gdańsk Główny.
Galeria.
źródła:

</doc>
<doc id="182579" url="https://pl.wikipedia.org/wiki?curid=182579" title="Commodore 128">
Commodore 128

Commodore 128 – komputer domowy produkowany przez firmę Commodore International w latach 80. XX wieku; ostatni z 8-bitowych komputerów tej firmy, zaprezentowany na targach CES (Consumer Electronics Show) w Las Vegas, w styczniu 1985, równolegle z modelami C128D oraz CLCD.
Komputer wyposażony był w dwa procesory – 8502 oraz Z80, czego skutkiem było udostępnienie użytkownikowi trzech trybów pracy. Commodore 128 mógł pracować w trybie „C128” lub „C64”, zaś drugi z zastosowanych procesorów umożliwiał korzystanie z systemu operacyjnego CP/M. Tryb „C128” był dostępny zaraz po włączeniu zasilania, a będąc w tym trybie wystarczyło wpisać polecenie w BASIC 7 „GO64” żeby uruchomił się tryb „C64” w 100% zgodny z oryginałem. Tryb ten był też dostępny od razu po włączeniu, jeśli podczas włączania lub resetu komputera był wciśnięty klawisz z logo Commodore. Aby można było korzystać z systemu CP/M należało załadować go do pamięci RAM z dołączonych dyskietek. Komputer ten otrzymał 128 kilobajtów pamięci operacyjnej (stąd jego oznaczenie liczbowe w nazwie) oraz 48 kilobajtów pamięci ROM.
W sprzedaży ukazały się trzy wersje Commodore 128: C128, C128D oraz C128DCR. Pierwsza z nich zawierała całość komputera w jednej obudowie (stacja dysków dołączana była jako odrębne urządzenie); wersja C128D wyposażona była w oddzieloną od głównej jednostki (zawierającej napęd dyskietek 5 1/4") klawiaturę. Obudowa w tej wersji była z plastiku, miała rączkę, dzięki której można było nosić komputer oraz w spodzie jednostki centralnej miejsce na klawiaturę. Wersja C128DCR różni się od C128D tym, że główna część obudowy jest z metalu i nie ma już miejsca na zamontowanie klawiatury oraz rączki do przenoszenia. Stacje dyskietek 1570, 1571 i 1572 w trybie C64 pracowały z szybkością 3600 bit/sek, w trybie C128 – 15 000 bit/sek, zaś w trybie CP/M – 35 000 bit/sek.
Do Commodore 128 powstał specjalnie przygotowany system operacyjny GEOS 128, umożliwiający również obsługę trybu swojego poprzednika Commodore 64 (komputer po włączeniu domyślnie zgłaszał się do pracy w „trybie C128”).
Komputer pracował w trybie znakowym, wyświetlając 40 lub 80 kolumn tekstu. Sześć trybów graficznych C128 (160x200 przy 4 kolorach wybranych z palety 16, 320x200 przy dwóch kolorach z palety 16, 640x200 przy dwóch kolorach) korzystało z 9 kB pamięci obrazu.

</doc>
<doc id="182581" url="https://pl.wikipedia.org/wiki?curid=182581" title="Kutno (stacja kolejowa)">
Kutno (stacja kolejowa)

Kutno – stacja kolejowa w Kutnie, w województwie łódzkim, w Polsce. Położona jest w ciągu międzynarodowej linii kolejowej E20 Berlin – Moskwa. Według klasyfikacji PKP ma kategorię dworca regionalnego. Na stacji zatrzymują się pociągi wszystkich kategorii: pociągi osobowe, pospieszne i ekspresowe obsługiwane przez dwa zadaszone (po zakończeniu remontu 4) perony. Za stacją w kierunku Poznania (zachodnim) istnieje stacja towarowa i osobowa Kutno Azory.
Pasażerowie.
W roku 2017 wymiana pasażerska wyniosła 1,06 mln osób (2,9 tys. dziennie), co dało jej 83. miejsce w Polsce.
W roku 2018 stacja obsługiwała 2,8 tys. pasażerów na dobę (łącznie 1,02 mln osób).
W roku 2019 wymiana pasażerska wyniosła 1,02 mln osób (2,8 tys. dziennie), co dało jej 96. miejsce w Polsce.
W roku 2020 wymiana pasażerska wyniosła 549 tys. osób (1,5 tys. dziennie).
W roku 2021 wymiana pasażerska wyniosła 657 tys. osób (1,8 tys. dziennie).
Modernizacja.
W 2011 roku rozpoczął się generalny remont budynku dworca. 11 czerwca 2012 otwarto dworzec dla podróżnych, przebudowany kosztem ponad 13 mln zł. W obrębie stacji znajduje się również czynna lokomotywownia. W 2017 rozpoczął się remont wszystkich 4 peronów wraz z wszystkimi torami i całą siecią trakcyjną. Prace budowlane mają zakończyć się w 2022 roku.
Stacja kolejowa Kutno w kulturze.
Zespół Kult śpiewał o tym dworcu w utworze pt. "Polska":
O Kutnie śpiewali także: Grzegorz Turnau "O Kutno" oraz Andrzej Rosiewicz "podróż poślubna do Kutna".

</doc>
<doc id="182582" url="https://pl.wikipedia.org/wiki?curid=182582" title="Bugaj">
Bugaj



</doc>
<doc id="182584" url="https://pl.wikipedia.org/wiki?curid=182584" title="Warszawa Zachodnia">
Warszawa Zachodnia

Warszawa Zachodnia – jedna z najważniejszych stacji kolejowych w Warszawie, znajdująca się na linii średnicowej, na zachód od stacji Warszawa Centralna, w pobliżu ronda Zesłańców Syberyjskich. 
Według klasyfikacji PKP ma najwyższą kategorię dworca Premium. W obrębie kompleksu dworcowego znajduje się również dworzec autobusowy i biurowiec, w którym siedzibę ma PKP, PKP Intercity i PKP Informatyka.
Historia.
W rejonie ulicy Tunelowej na przełomie XIX i XX w. zbudowano parowozownię z żurawiem i obrotnicą oraz składy węgla. Infrastruktura ta była związana z ówczesną stacją towarową Kolei Warszawsko-Wiedeńskiej położoną bardziej na wschód, później przekształconą w stację Warszawa Główna Osobowa. 
Stacja Warszawa Zachodnia powstała w ramach przebudowy linii średnicowej prowadzonej w latach 1919–1933. Początkowo nosiła nazwę Warszawa Czyste. 
W czasie okupacji niemieckiej 4 marca 1944 roku oddział Kedywu Armii Krajowej przeprowadził na dworcu akcję „Panienka” – zamach na Karla Schmalza, dowódcę posterunku Bahnschutzpolizei znajdującego się na dworcu.
Podczas powstania warszawskiego i po jego zakończeniu z Dworca Zachodniego odchodziła większość transportów, którymi Niemcy przewozili warszawiaków do obozów w Pruszkowie i Ursusie. Ruch na dworcu przywrócono w lutym 1945.
Po wojnie dworzec nie rozwijał się i pełnił podrzędną rolę. Dopiero w latach 70. XX w. połączono perony tunelem podziemnym z przystankiem Warszawskiej Kolei Dojazdowej, a w roku 1980 zintegrowano z Dworcem Autobusowym. 
16 czerwca 2011 PKP i słowackie przedsiębiorstwo HB Reavis podpisały umowę na budowę nowego budynku dworcowego wraz z kompleksem biurowców "West Station" w ramach Partnerstwa Publiczno-Prywatnego.
20 maja 2012 pobliski przystanek Warszawa Wola na linii obwodowej został formalnie włączony do stacji Warszawa Zachodnia jako peron nr 8. Od 19 grudnia 2021 nosi numer 9.
Pod koniec 2014 roku rozpoczęto budowę dworca po stronie południowej stacji (od strony Alei Jerozolimskich). 9 grudnia 2015 dworzec ten został otwarty. Pod koniec października otwarty został pierwszy z 2 planowanych biurowców "West Station", a w grudniu swoje siedziby przeniosły do niego PKP, PKP Intercity i PKP Informatyka.
22 czerwca 2017 PKP PLK podpisało z Torprojektem umowę na projekt gruntownej przebudowy stacji, które obejmuje m.in. poszerzenie przejścia podziemnego z 8 do 60 metrów i przedłużenie go do peronu na linii obwodowej (peron 9), budowę nowego peronu, zlokalizowanie tam nowej hali z poczekalnią, kasami i sklepami, całkowite zadaszenie i wymianę nawierzchni peronów oraz instalację tam schodów ruchomych i wind. Inwestycja rozpoczęła się w 2020 r. i jej zakończenie planowane jest na koniec 2023. Wykonawcą jest Budimex.
Infrastruktura.
Dworzec kolejowy od strony południowej.
Od końca 2015 funkcjonuje dworzec położony po południowej stronie stacji kolejowej (na Ochocie) od strony Alei Jerozolimskich (pod numerem 142). Znajduje się w nim 6 stanowisk kasowych, biletomaty, bankomaty, poczekalnia, przechowalnia bagażu, toalety, pokój dla matki z dzieckiem, Punkt Obsługi Pasażera ZTM część handlowo-usługowa. Przed dworcem dodatkowo powstała strefy postojowe typu kiss&amp;ride. Dworzec znajduje na poziomie -1, a jego powierzchnia wynosi 1300 m².
Dworzec kolejowy od strony północnej (wyburzony).
Po północnej stronie stacji kolejowej (na Woli) od strony ul. Tunelowej (pod numerem 6), znajdował się stary budynek dworca, w którym dla pasażerów dostępne były kasy biletowe, informacja, toaleta, kiosk, pomieszczenie ochrony, bankomat i automat z napojami. Powierzchnia dworca wynosiła 400 m². Na terenie dworca była możliwość skorzystania z bezpłatnego internetu bezprzewodowego. Budynek został zamknięty w 2021 r. i wyburzony w ramach przebudowy dworca.
Perony i tunel.
Znajduje się tutaj 9 peronów: 8 z nich znajduje się pomiędzy ul. Tunelową a Al. Jerozolimskimi. Pod 8 pierwszymi peronami znajduje się tunel łączący oba dworce. Schody z peronów do tunelu pozbawione są ułatwień dla niepełnosprawnych. W tunelu przy wejściu na peron nr 2 znajduje się kasownik biletów ZTM.
Peron nr 9 znajduje się pomiędzy ul. Tunelową i al. Prymasa Tysiąclecia, dojście do niego możliwe jest jedynie w poziomie szyn.
Peron nr 1 (WKD) znajduje się na wysokości 400 mm nad poziomem główki szyny, perony o numerach od 2 do 8 na wysokości 860 mm, a peron nr 9 na wysokości 830 mm. Na peronie WKD znajduje się automat biletowy WKD.
Obiekty zabytkowe.
W rejonie stacji znajduje się kilka budynków wpisanych w latach 2012–2016 do gminnej ewidencji zabytków: zespół parowozowni Warszawa Zachodnia (ul. Tunelowa 2A), budynek magazynowy DŻWW (ul. Tunelowa 2A), budynek techniczny parowozowni DŻWW (ul. Tunelowa 2B), budynek warsztatowy (ul. Tunelowa 5), nastawnia dysponująca WZD (ul. Tunelowa 8), budynek dawnej nastawni kolejowej (ul. Tunelowa 2). Ten ostatni został wpisany również do rejestru zabytków pod numerem A-1457 z 2018-09-25. Ponadto w pobliżu stacji znajduje się kilka wpisanych do rejestru zabytków schronów bojowych Ringstand 58c z 1944.
Dworzec autobusowy.
Częścią kompleksu Dworca Zachodniego był Centralny Dworzec Autobusowy PKS zaprojektowany przez Zygmunta Kłopockiego. Właścicielem i operatorem dworca jest przedsiębiorstwo Polonus. Dworzec posiada 11 stanowisk odjazdowych dla autobusów, dodatkowo znajdują się w nim m.in. kasy biletowe, informacja, przechowalnia bagażu, punkty gastronomiczne, usługowe i handlowe, punkt pocztowy, toalety oraz hostel.
W 2018 roku z dworca odjechało 130 tys. autobusów, z których skorzystało 3 mln podróżnych.
Kompleks biurowy West Station.
W bezpośrednim sąsiedztwie stacji, przy Al. Jerozolimskich 142a w latach 2016−2017 powstał kompleks biurowy "West Station". Swoje siedziby mają w nim m.in.: PKP, PKP Intercity i PKP Informatyka. Budynek posiada bezpośrednie połączenie z dworcem kolejowym na poziomie -1.
Ruch pociągów.
W 2017 roku stacja obsługiwała około 1 tys. pociągów i 60 tys. pasażerów dziennie, co czyniło ją najbardziej obciążoną stacją w Polsce.
Dalekobieżnych.
Na stacji zatrzymują się:
Powiązania komunikacyjne.
Po południowej stronie dworca znajduje się przystanek ZTM "Dworzec Zachodni", a po stronie północnej znajduje się przystanek "Dworzec Zachodni (Tunelowa)". Po stronie południowej znajduje się również postój taksówek. Po obu stronach dworca znajdują się parkingi.
Plany na przyszłość.
Władze Warszawy planują, aby podczas budowy linii tramwajowej z Wilanowa do Dworca Zachodniego powstał tunel tramwajowy pod dworcem i torami. Długość tunelu ma wynieść 850–1000 m, a przystanki mają znaleźć się po obu stronach torów kolejowych. W 2020 podpisano umowę dotyczącą budowy podziemnego przystanku tramwajowego połączonego z przejściem podziemnym i dworcem kolejowym. Będzie on podobny do stacji metra; perony tramwajowe mają znaleźć się bardzo blisko peronów przystanku WKD na poziomie –2, a na poziomie –1 ma powstać korytarz łączący wszystkie perony.
Właściciel dworca autobusowego – przedsiębiorstwo Polonus również planuje budowę nowego dworca autobusowego.
W przeszłości planowano, że pod stacją kolejową znajdzie się również stacja metra planowanej linii M3, jednakże później zaniechano tych planów.
Pasażerowie.
W roku 2017 wymiana pasażerska na stacji wyniosła 15,1 mln osób (41,4 tys. dziennie), co dało jej 6. miejsce w Polsce.
W roku 2018 stacja obsłużyła 14,7 mln osób ( 40,2 tys. dziennie) co dawało jej 8. miejsce w Polsce.
W roku 2019 wymiana pasażerska na stacji wyniosła 13,7 mln osób (37,6 tys. dziennie), co dało jej 8. miejsce w Polsce.
W roku 2020 wymiana pasażerska na stacji wyniosła 8,6 mln osób (23,4 tys. dziennie), co dało jej 6. miejsce w Polsce.
W roku 2021 wymiana pasażerska na stacji wyniosła 8 mln osób (22 tys. dziennie), co dało jej 8. miejsce w Polsce.

</doc>
<doc id="182585" url="https://pl.wikipedia.org/wiki?curid=182585" title="Sakrum">
Sakrum



</doc>
<doc id="182589" url="https://pl.wikipedia.org/wiki?curid=182589" title="Isabela Peron">
Isabela Peron



</doc>
<doc id="182594" url="https://pl.wikipedia.org/wiki?curid=182594" title="Meath (hrabstwo)">
Meath (hrabstwo)

Meath (irl. "Contae na Mí ") – hrabstwo w Irlandii, często nieformalnie nazywane "The Royal County" (królewskie hrabstwo). Stolicą hrabstwa jest Navan, gdzie mieszczą się siedziby władz, pomimo że Trim ma znaczenie historyczne, łącznie z lokalizacją sądu, normańskiego zamku i anglo-normańskiego parlamentu.
Historia.
Meath było kiedyś prowincją Irlandii na własnych prawach, obecnie jest częścią prowincji Leinster. Historyczna prowincja Meath (Królestwo Mide) zawierała całe dzisiejsze hrabstwo, całe hrabstwo Westmeath, oraz części hrabstw Cavan, Dublin, Kildare, Longford, Louth i Offaly. Siedziba arcykrólów Irlandii znajdowała się na wzgórzu Tara w hrabstwie Meath. Datowane na 5000 lat wstecz miejsce pochówków w Newgrange (Brú na Bóinne), na północnym wschodzie hrabstwa, znajduje się na liście światowego dziedzictwa kulturowego UNESCO.
Geografia.
Miasta hrabstwa to: Ashbourne, Dunshaughlin, Ratoath, Dunboyne i Kells z okrągłą wieżą i dawnym klasztorem opactwa. Slane jest znane ze swojego zamku i koncertów rockowych. Pozostałe miasta to: Athboy, Bettystown, Laytown i Moynalty.
Przez hrabstwo przepływają dwie główne rzeki Boyne i Blackwater. Hrabstwo znajduje się we wschodniej części Irlandii i na odcinku 16 km leży nad brzegiem Morza Irlandzkiego. Hrabstwo graniczy z hrabstwami Cavan, Dublin, Kildare, Louth, Monaghan, Offaly i Westmeath
Zmiany populacji.
Populacja hrabstwa była opisywana od roku 1861:

</doc>
<doc id="182595" url="https://pl.wikipedia.org/wiki?curid=182595" title="Obserwowana wielkość gwiazdowa">
Obserwowana wielkość gwiazdowa

Obserwowana wielkość gwiazdowa (także widzialna, pozorna lub widoma, oznaczana literą formula_1) – wielkość gwiazdowa obiektu widzianego z Ziemi (przy założeniu braku atmosfery). Zależy od mocy promieniowania (jasności) gwiazdy i jej odległości od Ziemi.
Definicja.
Obserwowaną wielkość gwiazdową określa wzór:
gdzie:
Wzrost o 1 w skali magnitudo oznacza spadek jasności obiektu około 2,512 raza. Na podstawie własności logarytmów, wzór na różnicę jasności formula_5 można przekształcić na wzór do obliczania stosunku jasności:
Dla wielkości wizualnej, stałą formula_4 dobiera się tak, by najsłabsze gwiazdy widoczne gołym okiem miały jasność równą 6 magnitudo. Standardowo dla wielkości wizualnej: formula_8.
Przykładowe obliczenia – Słońce i Księżyc.
"Jaki jest stosunek jasności Słońca do jasności Księżyca w pełni?"
Obserwowana jasność Słońca wynosi −26,74, a średnia jasność Księżyca w pełni wynosi −12,74.
Różnica jasności:
Stosunek jasności:
Słońce jest ok. 400 000 razy jaśniejsze od Księżyca w pełni.
Zakres fal.
Wielkość obserwowana zależy także od długości fali, na jaką czuły jest odbiornik, dlatego zazwyczaj podaje się, w jakim zakresie prowadzono obserwacje:
Gołym okiem można w dobrych warunkach dostrzec maksymalnie gwiazdy do ok. 8m gwiazdowej wielkości wizualnej. Jednak, w wyniku powszechnego zanieczyszczenia światłem w większości miejsc próg dostrzegalności jest obniżony – na niebie miejskim wynosi ok. 4m. W dobrych warunkach przez lornetkę można dostrzec obiekty do ok. 10m. Najsłabiej świecące obiekty obecnie obserwowane (przez Kosmiczny Teleskop Hubble’a) mają jasność ok. 28m.
Wartości wielkości widzialnych.
Najjaśniejsze gwiazdy i ich wielkości widzialne.
Nie uwzględniono α Ori (Betelgezy) – gwiazdy zmiennej o wielkości od 0,4m do 1,3m.
Znane obiekty na niebie.
Większość wyników została obliczona na bazie wzorów, które opisano w artykule "absolutna wielkość gwiazdowa". Do obliczeń przeważnie używana była jasność absolutna gwiazdy. Niektóre wyniki zostały zaokrąglone do 0,1 mag.

</doc>
<doc id="182596" url="https://pl.wikipedia.org/wiki?curid=182596" title="Sobiesław Zasada">
Sobiesław Zasada

Sobiesław Jan Zasada (ur. 27 stycznia 1930 w Dąbrowie Górniczej) – polski kierowca rajdowy, ekonomista i przedsiębiorca.
Życiorys.
Absolwent Akademii Handlowej w Krakowie.
Kierowca fabryczny Steyr Puch (3 lata), Porsche (5 lat), BMW (2 lata) i Mercedes-Benz (3 lata). Autor wielu książek m.in.: „Samochód, Rajd, Przygoda” i „Moje rajdy”, opisujących jego rajdowe przygody oraz „Szybkość bezpieczna”, „Szybkość bezpieczna – Safari”, a także ich poszerzonej wersji „Szerokiej drogi. Doskonalenie techniki jazdy”.
W 1977 założył w Krakowie działającą do dziś firmę polonijną „Alpha” produkującą głównie zamki błyskawiczne, obecnie zajmującą się również przetwórstwem tworzyw sztucznych.
W latach 1981–1986 był konsultantem w pionie rozwoju firmy Porsche AG. Od 1990 współpracuje z przedsiębiorstwem Mercedes-Benz (do 1996 był generalnym przedstawicielem koncernu w Polsce). Utworzył grupę kapitałową, która w latach 90. XX wieku przejęła kontrolę nad największymi polskimi producentami ciężarówek i autobusów i kontrolowała wówczas m.in. przedsiębiorstwa Autosan i Jelcz, w ramach spółki Polskie Autobusy.
Sobiesław Zasada jest prezesem rady nadzorczej Grupy Zasada, jednej z większych grup kapitałowych w Polsce, która działa w branżach: motoryzacyjnej, deweloperskiej, produkcyjnej i lifestyle'owej.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015.
Sobiesław Zasada powrócił do rajdów w Rajdzie Safari 2021, co czyni go najstarszym kierowcą startującym w rajdowych mistrzostwach świata. Wcześniej startował w Rajdzie Safari 8 razy, ostatni raz w 1997.
Jego żoną od 1952 była Ewa Zasada (1930–2021), która wielokrotnie była także jego pilotem w rajdach samochodowych
Nagrody.
Laureat Nagrody Kisiela 1996. W 2001 otrzymał medal Kalos Kagathos, w 2009 nagrodę Laur Magellana za całokształt działalności zawodowej. W 2021 został uhonorowany Nagrodą Miasta Krakowa. 
W 1967 zwyciężył, a ponadto jeszcze cztery razy znalazł się w dziesiątce najlepszych sportowców Polski w Plebiscycie „Przeglądu Sportowego” (1966 – 4 m., 1967 – 1 m., 1968 – 6 m., 1971 – 6 m., 1978 – 6 m.). 
Odznaczenia.
1 czerwca 2000 został odznaczony przez Prezydenta RP Aleksandra Kwaśniewskiego Krzyżem Komandorskim z Gwiazdą Orderu Odrodzenia Polski, został również odznaczony Krzyżem Oficerskim (1974) i Krzyżem Kawalerskim (1968) tego orderu. Pięciokrotnie otrzymał Złoty Medal „Za Wybitne Osiągnięcia Sportowe”.

</doc>
<doc id="182598" url="https://pl.wikipedia.org/wiki?curid=182598" title="Atari DOS">
Atari DOS

Atari DOS – program działający na 8-bitowych komputerach Atari.
Wbrew nazwie, kojarzącej się z MS-DOS-em, AtariDOS nie jest systemem operacyjnym. Jest to doładowywana z dysku część systemu operacyjnego ośmiobitowych komputerów Atari odpowiedzialna za zarządzanie plikami, nie wszystkimi jednak, ale tylko dyskowymi. Z dzisiejszego punktu widzenia nie jest to więc system operacyjny, a jedynie wchodzący w jego skład tzw. "filesystem driver".
Istnieje tu pewne – odległe, ale jednak – podobieństwo do koncepcji zastosowanej w systemie Unix, albowiem wszystkie urządzenia systemowe w ośmiobitowym Atari, wliczając w to edytor ekranowy (konsolę), klawiaturę itp., są plikami specjalnymi. Każdy z tych plików specjalnych dysponuje własnym programem obsługi (sterownikiem) – a jednym z nich jest właśnie AtariDOS, który jest sterownikiem pliku specjalnego dającego dostęp do rzeczywistych plików danych ("regular files") zgromadzonych na dysku.
AtariDOS dzieli się standardowo na część rezydentną, stanowiącą właściwy sterownik, oraz część nierezydentną, stanowiącą powłokę dla całego systemu operacyjnego. Ta pierwsza część nazywa się DOS.SYS, ta druga DUP.SYS.
Istnieje kilka wersji AtariDOS-u:

</doc>
<doc id="182599" url="https://pl.wikipedia.org/wiki?curid=182599" title="Dora-Mittelbau">
Dora-Mittelbau



</doc>
<doc id="182602" url="https://pl.wikipedia.org/wiki?curid=182602" title="Związek Strzelecki">
Związek Strzelecki

Związek Strzelecki – paramilitarna organizacja społeczno-wychowawcza powstała w 1910 roku we Lwowie i działająca do 1914 r., będąca podstawą budowania struktur wojskowych Legionów Polskich. Następnie nazwę tę nosiła organizacja paramilitarna w okresie 1919–1939. Do tradycji Związku nawiązują niektóre istniejące obecnie organizacje paramilitarne.
Historia.
Okres 1910–1914.
W 1910 r. z inicjatywy nielegalnego Związku Walki Czynnej, aby umożliwić działania pozwalające na budowę szerszej organizacji militarnej, utworzone zostały legalne organizacje o charakterze paramilitarnym: Związek Strzelecki we Lwowie, oraz Towarzystwo „Strzelec” w Krakowie. Podstawą prawną była ustawa o stowarzyszeniach oraz rozporządzenie Ministerstwa Obrony Krajowej z 1909 roku o „popieraniu strzelectwa dobrowolnego”. Nazwa „Związek Strzelecki” jest dosłownym tłumaczeniem określenia „Schutzen-Verein” użytym w rozporządzeniu.
Początkowo Związkiem kierował Wydział Związku Strzeleckiego w składzie: Władysław Sikorski (prezes), Medard Downarowicz, Hoser, Konopacki, Aleksander Litwinowicz, Kazimierz Sosnkowski, Ostrowski, Gustaw Daniłowski, Rysiewicz, Hipolit Śliwiński. Faktycznie kierownictwo sprawował Wydział ZWC.
Od 1912 r. Związek Walki Czynnej przekształcił się faktycznie w centralizację organizacji strzeleckich. Miejsce Wydziału zajęła Komenda Główna Związków Strzeleckich z siedzibą we Lwowie na czele z komendantem Józefem Piłsudskim i szefem sztabu Kazimierzem Sosnkowskim.
Komendzie Głównej podlegały Komendy Okręgowe: w Krakowie (Galicja Zachodnia), Rzeszowie (Galicja środkowa) i Lwowie (Galicja Wschodnia) oraz Komenda Królestwa Polskiego i Komenda Zagraniczna. Organizacje strzeleckie działające w zaborze pruskim i Królestwie Polskim pozostawały w konspiracji. W Galicji Związek Strzelecki organizował szkoły podoficerskie i oficerskie, mógł korzystać ze strzelnic wojskowych, odbywać ćwiczenia oraz kupować broń i amunicję. Jego członkami byli przedstawiciele wszystkich warstw społecznych, kierunków i partii politycznych (z wyjątkiem Socjaldemokracji Królestwa Polskiego i Litwy i Stronnictwa Polityki Realnej).
Szczególną rolę w rozbudowie organizacji odegrali studenci Uniwersytetu Jagiellońskiego. W maju 1913 zlikwidowano Komendę Główną, jej funkcję przejął Wydział Wojskowy Komisji Tymczasowej Skonfederowanych Stronnictw Niepodległościowych, której komendantem wojskowym został Józef Piłsudski. W chwili wybuchu I wojny światowej Związek Strzelecki liczył 6449 przeszkolonych strzelców w tym:
W tym czasie odrębna organizacja: Polskie Drużyny Strzeleckie liczyła ponad 4000 przeszkolonych „drużyniaków”. Członkowie Związku Strzeleckiego i Polskich Drużyn Strzeleckich stanowili podstawę kadry walczących u boku Cesarstwa Austro-Węgierskiego Legionów Polskich oraz konspiracyjnej Polskiej Organizacji Wojskowej. Głównymi działaczami byli: Józef Piłsudski, Kazimierz Sosnkowski, Edward Śmigły-Rydz, Władysław Sikorski, Marian Kukiel, Walery Sławek, Julian Stachiewicz, Aleksander Prystor, Kordian Józef Zamorski, Włodzimierz Tetmajer.
Organy prasowe: „Strzelec”, „Bellona Polska” i „Przegląd Wojskowy”.
Okres 1919–1939.
Po I wojnie światowej powstał Związek Strzelecki. Nawiązywał do tradycji Związku Strzeleckiego z lat 1910–1914. Zrzeszał pozaszkolną, przedpoborową młodzież, głównie wiejską i rzemieślniczą. Prowadził działalność w zakresie wychowania fizycznego i przysposobienia wojskowego. Podlegał Ministerstwu Spraw Wojskowych. Należał do Polskich Związków Sportowych. Ściśle związany z obozem J. Piłsudskiego. Terytorialna struktura organizacyjna Związku Strzeleckiego odpowiadała wojskowo-administracyjnemu podziałowi państwa.
Związek podzielony był na 3000 oddziałów w 141 obwodach należących do 15 okręgów. Prowadzono w jego ramach działalność oświatową, tj. kursy podstawowe, kursy instruktorskie, pogadanki, odczyty, biblioteki i czytelnie. W 1928 roku istniało 70 chórów, 20 orkiestr, 16 domów ludowych z boiskami i 237 świetlic należących do związku.
Okres 1939–1940.
W 1939 r. ZS liczył około 500 tysięcy członków, którzy w czasie kampanii wrześniowej 1939 wykonywali zadania zlecone przez władze wojskowe.
We wrześniu 1939 r. w Krakowie w oparciu o przedwojenne struktury Strzelca utworzono Organizację Orła Białego. Organizacja prowadziła działalność dywersyjną, wywiad i akcje propagandowe, wymierzone przeciwko okupantom. W czerwcu 1940 r. podporządkowała się Związkowi Walki Zbrojnej.
Organem prasowym organizacji były „Nakazy Dnia”.
Współczesność.
Obecnie istnieje kilka organizacji odwołujących się do tradycji przedwojennego Związku Strzeleckiego. Dla zjednoczenia ruchu strzeleckiego utworzono Federację Związków i Drużyn Strzeleckich z komendantem Maciejem Wechmannem, rezultatem której jest połączenie się dwóch z wiodących Związków: Związku Strzeleckiego „Strzelec” i Związku Strzeleckiego „Strzelec” Równość – Wolność – Niepodległość w jedną organizację – Związek Strzelecki „Strzelec”.
15 lipca 2009 dwie organizacje strzeleckie Związek Strzelecki i Związek Strzelecki „Strzelec” Organizacja Społeczno-Wychowawcza podpisały deklarację zjednoczeniową. Od marca 2015 największe organizacje strzeleckie współtworzą Federację Organizacji Proobronnych pod patronatem MON.
Związek Strzelecki „Strzelec” Organizacja Społeczno-Wychowawcza.
W 1991 roku powstający Związek Strzelecki „Strzelec” Organizacja Społeczno-Wychowawcza określił się wówczas jako "patriotyczne stowarzyszenie młodzieży polskiej, będącej kontynuatorem istniejącego w okresie międzywojennym Związku Strzeleckiego „Strzelec”, którego Komendantem Głównym był Józef Piłsudski".
Obecnie ZS „Strzelec” OSW współpracuje ściśle z Ministerstwem Obrony Narodowej (w szczególności z Biurem Inicjatyw Obronnych) i jest w Polsce jedną z największych pozarządowych organizacji paramilitarnych o proobronnym charakterze.
Organizacja ta z uwagi na sytuację w sąsiedniej Ukrainie oraz potencjalne rozszerzenie danego zagrożenia w postać regularnego, konwencjonalnego konfliktu zbrojnego, jako jedna z pierwszych w kraju podjęła inicjatywę tworzenia przy współpracy z samorządami, obywatelskich i zarazem ochotniczych pododdziałów obrony narodowej (w skr. S.P.O.N.), rozumianych jako obrona terytorialna, gwardia bądź milicja.
Związek Strzelecki „Strzelec”.
Organizacja, która powstała jako pierwsza, bo już w 1989 r. z inicjatywy środowisk niepodległościowych, żołnierzy Armii Krajowej i przedwojennych członków Związku Strzeleckiego skupionych w okresie PRL wokół Konfederacji Polski Niepodległej. Na III Kongresie Konfederacji Polski Niepodległej w 1989 r., z inicjatywy jej przewodniczącego Leszka Moczulskiego, została podjęta uchwała o reaktywowaniu Związku Strzeleckiego „Strzelec”. Pierwszym aktem potwierdzającym wznowienie działalności Z.S. „Strzelec” był zorganizowany w Juszczynie (Beskid Makowski) pierwszy kurs instruktorsko-metodyczny dla kierowniczej kadry „Strzelca”, który prowadził osobiście kpt. rez. Włodzimierz Olszewski, powołany do Kwatery Głównej na stanowisko Szefa Wydziału Szkolenia.
Organizacja zarejestrowana została 13 czerwca 1990 r. Przygotowuje młodzież do pracy w służbach mundurowych, służbie publicznej i życia społecznego w realiach państwa obywatelskiego. Jest kontynuatorem tradycji oręża przedwojennego „Strzelca” Józefa Piłsudskiego.
Organizacją zarządza Naczelna Rada Strzelecka za pośrednictwem Komendy Głównej. Terytorialnie Związek Strzelecki „Strzelec” podzielony jest na cztery okręgi, a każdy Okręg składa się z czterech obwodów (obwód odpowiada jednemu województwu). W obwodach działają Jednostki Strzeleckie (JS). Obecnie Komendantem Głównym ZS „Strzelec” jest bryg. ZS Krzysztof Wojewódzki.
Siedziba główna związku jest w Warszawie.
Po ostatnich zmianach organizacyjnych Związek Strzelecki „Strzelec” podzielony jest na obwody (Obwód odpowiada jednemu województwu). W obwodach działają jednostki strzeleckie. Zasadniczo obszarem działania jednostki jest powiat.
Organizacją zarządza Naczelna Rada Strzelecka przy pomocy organu wykonawczego zwanego Komendą Główną.
Związek Strzelecki.
W roku 1994 powstał także Związek Strzelecki. Aktualnie (2021) Komendantem Głównym Związku jest st. insp. ZS Roman Burek. Siedzibą Komendy Głównej jest Radom.
Związek Strzelecki „Strzelec” Rzeczypospolitej Polskiej.
Swój początek datuje na 15 marca 1986 r., kiedy to w Wągrowcu z inicjatywy ówczesnego por. rez. Stanisława Chomko grupa emerytowanych wojskowych i druhów OSP zawiązała nieformalną organizację odwołującą się do tradycji przedwojennego Związku Strzeleckiego działającego na terenie Wągrowca. Początkowo wągrowiecki „Strzelec” liczył 25 członków. Obecnie liczy ponad 200 osób. Obszarem działania Związku Strzeleckiego „Strzelec” Rzeczypospolitej Polskiej jest obszar całego kraju.
Siedzibą władz naczelnych jest miasto Wągrowiec, zaś sam Związek figuruje w Krajowym Rejestrze Sądowym pod numerem 0000458213.
Komendantem Związku jest marsz. ZS Stanisław Chomko.
Związek Strzelecki „Strzelec” Józefa Piłsudskiego.
Związek Strzelecki „Strzelec” Józefa Piłsudskiego powstał w 2013 roku. Tworzące go dziś Jednostki Strzeleckie należały do różnych Związków Strzeleckich funkcjonujących w Polsce. Związek Strzelecki „Strzelec” Józefa Piłsudskiego jest organizacją ogólnopolską z siedzibą w Rzeszowie, zarejestrowaną w Krajowym Rejestrze Sądowym pod numerem 0000483809. Na dzień 10.07.2020 struktury Związku tworzyły Jednostki Strzeleckie:
Komendantem Związku jest st. insp. ZS Marek Matuła.
Związek Strzelecki Rzeczypospolitej.
Związek Strzelecki Rzeczypospolitej powstał w 2012 roku. Definiuje się jako „patriotyczne i pro-obronne, dobrowolne, samorządne, niezarobkowe stowarzyszenie młodzieży polskiej i osób dorosłych”. Związek proponuje swoim członkom szkolenia z zakresu wychowania patriotycznego, umiejętności paramilitarnych i innych (organizacja turystyki i wypoczynku, podstawy dziennikarstwa itd.).
Komendantem Związku jest mł. insp. ZS Piotr Wojciechowski.

</doc>
<doc id="182604" url="https://pl.wikipedia.org/wiki?curid=182604" title="Łódź Widzew">
Łódź Widzew

Łódź Widzew – trzeci co do wielkości dworzec kolejowy i stacja węzłowa w Łodzi, ulokowana na trasie z Łodzi Fabrycznej do Koluszek, w obrębie łódzkiej kolei obwodowej. Według klasyfikacji PKP ma kategorię dworca aglomeracyjnego. Zatrzymują się tu wszystkie przejeżdżające pociągi pospieszne i osobowe.
Pasażerowie.
W roku 2017 wymiana pasażerska wyniosła 1,93 mln osób (5,3 tys. dziennie), co dało jej 45. miejsce w Polsce.
W roku 2018 wymiana pasażerska wyniosła 2,48 mln osób (6,8 tys. dziennie), co dało jej 33. miejsce w Polsce.
W roku 2019 wymiana pasażerska wyniosła 2,74 mln osób (7,5 tys. dziennie), co dało jej 34. miejsce w Polsce.
W roku 2020 wymiana pasażerska wyniosła 1,72 mln osób (4,7 tys. dziennie), co dało jej 31. miejsce w Polsce.
W roku 2021 stacja obsługiwała 6,6 tys. pasażerów na dobę (łącznie 2,41 mln osób), co dawało jej, wespół ze stacją Wejherowo, 28. miejsce w kraju.
Historia.
Droga Żelazna Fabryczno-Łódzka (dziś linia kolejowa nr 17) na której znajduje się dworzec powstała już w 1865, jednak budowę stacji Widzew rozpoczęto dopiero w 1901, 3 lata po wybudowaniu kolei obwodowej, a jej oddanie nastąpiło w roku 1903. Od początku stacja stanowiła jeden z najistotniejszych elementów, nowo powstałej obwodnicy odciążającej obecne centrum miasta od ruchu kolejowego, dzięki której miała połączenia z dworcami Chojny i Łódź Kaliska. Począwszy od 15 listopada 1931 roku, prócz głównej linii, Widzew posiadał również bezpośrednie połączenie pasażerskie ze Zgierzem (przez Łódź Stoki, Łódź Radogoszcz i Łódź Arturówek) i Kutnem (m.in. przez Ozorków i Łęczycę), jego zamknięcie nastąpiło jednak w roku 1988. Po włączeniu, w 1915, Widzewa do Łodzi, nazwę stacji przemianowano na znaną obecnie. W latach 1954–1970 dokonano stopniowej elektryfikacji przebiegającej przez dworzec linii. Trwało to tak długo ponieważ Łódź Widzew posiada bardzo rozbudowany układ torów – na wysokości dworca biegnie ich obecnie aż 16 (nie ma jednak możliwości przejazdu na wprost). Wtedy również diametralnie zmieniło się otoczenie dworca: wcześniej znajdował się on z dala od większych skupisk ludzkich (miasto praktycznie kończyło się 2 kilometry na zachód, na linii wyznaczonej przez kolej obwodową), w latach 70 XX wieku wyrosło wokół niego wybudowane z wielkiej płyty osiedle Widzew Wschód.
W roku 1989 rozebrano torowisko biegnące po należącej do dworca górce rozrządowej. W 1993 odsłonięto, na południowej ścianie dworca, tablicę pamiątkową upamiętniającą czworo harcerzy poległych w tym miejscu 4 września 1939. Rok 2003, przyniósł gruntowny remont budynku dworcowego, pretekstem ku temu była setna rocznica powstania stacji. Wyburzono wówczas jeden z pobocznych budynków dworcowych (jego miejsce zajął parking), odsłonięto również kolejną tablicę pamiątkową (tym razem na ścianie północnej, wychodzącej na peron). Wyrażać ona miała podziękowanie dla budowniczych stacji oraz wszystkich pracowników kolejowych związanych z nią w ciągu 100 lat istnienia.
Parowóz.
Do 2003 roku na peronie dworca stał, w charakterze pomnika, zabytkowy parowóz Tkh 5376 „Ferrum” wybudowany w 1956 w Fabryce Lokomotyw im. F. Dzierżyńskiego w Chrzanowie, Fablok wraz z krytym wagonikiem. Początkowo był to wagon produkcji węgierskiej typu „Weitzer” z 1910 roku należący do Polskiego Stowarzyszenia Miłośników Kolei, z czasem przeniesiono go do zabytkowej parowozowni w Skierniewicach. Zastąpiono go innym typem krytym tzw. „Unrą” należącym do PKP. Charakterystyczny, niszczejący zabytek zniknął z peronu na początku XXI wieku – znalazł się on w posiadaniu właściciela jednej z firm odzieżowych mających swoją siedzibę na terenie dawnych zakładów Anilana. Od 2007 roku parowóz znajduje się w byłych zakładach „Morfeo” w Ozorkowie.
Modernizacja.
7 stycznia 2010 roku rozpoczęła się gruntowna przebudowa dworca. W przeciągu kilku miesięcy budynek został rozbudowany. Zburzone skrzydło zostało odbudowane, pojawiła się nowa elewacja wraz z dociepleniem (z zachowaniem oryginalnego detalu), dach pokryto blachodachówką. Usunięto starą, zdewastowaną zabudowę wokół dworca oraz zaniedbane krzewy, a w ich miejscu, po obu stronach stacji pojawiły się 2 parkingi na 150 samochodów każdy, postój taksówek, pętla autobusowa oraz przystanek przelotowy. Przebudowano na ten cel także układ drogowy (ul. Służbową, Maszynową i Augustów). W dwa razy większym niż dotychczas budynku znalazło się miejsce na pięć kas biletowych, automaty do sprzedaży biletów, poczekalnię, kiosk, punkt gastronomiczny, toalety przystosowane dla osób niepełnosprawnych, Centrum Informacji Turystycznej, skrytki bagażowe i bankomat. Remont dworca związany był z przejęciem ruchu kolejowego na czas budowy podziemnego dworca Łódź Fabryczna. Modernizację zakończono 23 października 2010 roku.
W ramach II etapu przebudowy linii Łódź-Warszawa w lipcu 2012 roku rozpoczęła się przebudowa peronów (ich liczba wzrosła do 3, a krawędzi peronowych do 6), które w całości są zadaszone. Prowadzi do nich przejście podziemne oraz windy dla osób niepełnosprawnych. Wymieniona została całkowicie sieć trakcyjna, urządzenia sterowania ruchem kolejowym i telekomunikacji. Liczba torów miała być ograniczona do 10. Dzięki modernizacjom Łódź Widzew jest najnowocześniejszym po Łodzi Fabrycznej dworcem w Łodzi.
Od 2014 roku znajduje się tu zaplecze techniczne Łódzkiej Kolei Aglomeracyjnej, w której utrzymywany jej tabor.
Od 11 grudnia 2016 roku jest jedną z ważniejszych stacji na trasach do dworca Łódź Fabryczna. Około 300 metrów za stacją Łódź Niciarniana zaczyna się tunel średnicowy biegnący pod centrum Łodzi. Droga pomiędzy Nowym Centrum Łodzi i Widzewem zajmuje teraz około 10 minut.
Komunikacja.
Bezpośredni dojazd do dworca zapewniony jest następującymi liniami autobusowymi:
W znacznej odległości od dworca znajdują się przystanki tramwajowe przy rondzie Inwalidów, obsługiwane przez linie 6, 8A, 8B, 9, 10A, 10B oraz przystanki autobusowe – linie: 64B, 80A, 80C, 201, 202, Z11, N5A, N5B. System informacji pasażerskiej MPK Łódź wymienia nazwę stacji wraz z nazwą przystanku.

</doc>
<doc id="182607" url="https://pl.wikipedia.org/wiki?curid=182607" title="Stadion AOL">
Stadion AOL



</doc>
<doc id="182615" url="https://pl.wikipedia.org/wiki?curid=182615" title="Roaming międzynarodowy">
Roaming międzynarodowy



</doc>
<doc id="182631" url="https://pl.wikipedia.org/wiki?curid=182631" title="IBM PC">
IBM PC

IBM PC () – oryginalna wersja i przodek platformy komputerów osobistych, zapoczątkowanej 12 sierpnia 1981 roku przez przedsiębiorstwo IBM modelem IBM 5150, znanym jako IBM PC. Został opracowany przez zespół inżynierów i wykonawców pod kierownictwem Dona Estridge’a z IBM Entry Systems Division w Boca Raton, na Florydzie.
Ogólne określenie „komputer osobisty” było w użyciu jeszcze przed 1981, stosowano je już w 1972 roku dla Xerox PARC Alto, ale ze względu na sukces modelu IBM Personal Computer, określenie „PC” zaczęło oznaczać dokładniej mikrokomputer biurkowy zgodny z produktami IBM PC. W ciągu krótkiego czasu od wprowadzenia, producenci i dostawcy innych urządzeń peryferyjnych, kart rozszerzeń oraz oprogramowania stali się rozpowszechnieni. Wpływ IBM PC na rynek komputerów osobistych był znaczący przez wprowadzenie standaryzacji platformy komputerów osobistych. „Kompatybilne z IBM” stało się ważnym kryterium wzrostu sprzedaży; tylko rodzina Apple Macintosh zachowała znaczący udział w rynku bez zachowania zgodności z komputerem osobistym IBM.
Podstawowy kod rozruchowy IBM PC w ROM to BIOS (Basic Input/Output System). Zawiera on bibliotekę podstawowych funkcji i zadań, takich jak wyjście wideo, wejście klawiatury, dostęp do dysku, obsługa przerwań, testowanie pamięci i testowanie innych komponentów systemu. BIOS także ładuje system operacyjny. BIOS oryginalnego IBM PC mógł być rozszerzony o ROM BASIC (nie mylić z basic ROM), czyli język programowania BASIC w stałej pamięci komputera (ROM). Do tego celu na płycie głównej komputera PC przeznaczono 4 podstawki pod pamięci ROM (4x8kB), albo jedną podstawkę pod ROM 1x32kB (czasami zdarzało się 5 podstawek - albo jedno - 4x8, albo drugie - 1x32).
Nazwa IBM PC była przez pierwsze dwa lata całkowicie jednoznaczna i odróżniała ten wyrób od innych dostępnych w tym czasie komputerów osobistych takich jak ZX-81 czy produkty z serii Apple i Macintosh.
Gdy w roku 1983 ukazał się kolejny model IBM PC/XT, przedsiębiorstwo IBM skorzystała z popularności nazwy IBM PC nazywając go IBM PC/rozszerzony (XT to częsty skrót marketingowy angielskiego słowa ).
Popularność platformy IBM PC i wyrobów z nią kompatybilnych, czyli około 90% światowych komputerów – spowodowała, że dla większości konsumentów komputer osobisty, "pecet" (z języka angielskiego "personal computer"), jest tożsamy z produktem platformy IBM PC.
Wprowadzenie UEFI zerwało ze standardem platformy IBM PC opartej na BIOS.

</doc>
<doc id="182636" url="https://pl.wikipedia.org/wiki?curid=182636" title="Łódź Fabryczna">
Łódź Fabryczna

Łódź Fabryczna – główna stacja kolejowa w Łodzi. Stacja czołowa, mieszcząca się na linii do Koluszek, powstała z inicjatywy przemysłowca Karola Scheiblera w 1866 roku. Obecnie kompleks łączy komunikację kolejową, autobusową (miejską i dalekobieżną), tramwajową oraz rowerową i samochodową. Dworzec ma najwyższą kategorię Premium.
Pasażerowie.
W roku 2017 wymiana pasażerska wyniosła 2,81 mln osób (7,7 tys. dziennie), co dało jej 29. miejsce w Polsce.
W roku 2018 wymiana pasażerska wyniosła 3,43 mln osób (9,4 tys. dziennie), co dało jej 23. miejsce w Polsce.
W roku 2019 wymiana pasażerska wyniosła 3,94 mln osób (10,8 tys. dziennie), co dało jej 22. miejsce w Polsce.
W roku 2020 wymiana pasażerska wyniosła 2,31 mln osób (6,3 tys. dziennie), co dało jej 21. miejsce w Polsce.
W roku 2021 stacja obsługiwała 7,4 tys. pasażerów na dobę (łącznie 2,7 mln osób), co dawało jej, wespół ze stacją Rzeszów Gł. 22. miejsce w kraju.
Przebudowa.
W latach 2011–2016 dworzec został zamknięty, a w tym czasie wykonano gruntowną przebudowę stacji. Ponadto do 2022 roku będą trwać prace nad przebiciem tunelu średnicowego w stronę dworca Łódź Kaliska oraz w stronę dworca Łódź Żabieniec. Dworzec jest integralnym elementem Nowego Centrum Łodzi i jednym z najnowocześniejszych dworców w Polsce, a w czasie przebudowy był trzecią pod względem wielkości inwestycją dworcową w Europie. W 2010 roku kręcono na tej stacji film Weekend w reżyserii Cezarego Pazury. W tym filmie można zobaczyć ostatni raz stację przed remontem.
Historia.
Budowę pierwszej linii kolejowej w Łodzi, linii Fabryczno-Łódzkiej, łączącej miasto z Koluszkami, a tym samym ze zbudowaną w 1848 roku Drogą Żelazną Warszawsko-Wiedeńską, rozpoczęto 1 września 1865 roku (zgodnie z zezwoleniem cara Aleksandra II z lipca 1865). Szyny zaczęto układać równocześnie od Łodzi i od Koluszek. 18 listopada 1865 roku uruchomiono przewóz towarów. Przewozy pasażerskie zostały zainaugurowane 1 czerwca 1866 roku.
Początkowo tory kolejowe dochodziły prawie do ul. H. Sienkiewicza (d. Mikołajewskiej, d. Dzikiej), obsługa pasażerów odbywała się w tymczasowym dworcu zbudowanym przy ul. Krótkiej (w miejscu gdzie obecnie znajduje się Łódzki Dom Kultury). W 1868 roku zbudowano nowy budynek dworca (według projektu warszawskiego architekta Adolfa Schimmelpfenniga), który w 1930 roku został przebudowany i istniał do czerwca 2012 roku. Przed zamknięciem dysponował czterema peronami i sześcioma krawędziami peronowymi. Budowa dworca Łódź Fabryczna była początkiem tworzenia łódzkiej kolei obwodowej.
 Podczas okupacji niemieckiej 1939–1943 nosił błędną nazwę "Litzmannstadt Ostbahnhof", zmienioną na "Litzmannstadt Mitte", która utrzymała się do 1945 roku.
Modernizacja.
Plany modernizacji linii Łódź – Warszawa zakładały wyburzenie wszystkich budynków w całym kwartale ulic Kilińskiego, Składowa, Węglowa i Tramwajowa, przeniesienie dworca pod ziemię, z jednoczesnym przesunięciem go na północ. Tunel prowadzący na nowe perony miał rozpoczynać się zaraz za przystankiem osobowym Łódź Niciarniana. Początkowe plany zakładały zmianę nazwy dworca na Łódź Centralny lub Łódź Centralna, jednak ostatecznie nazwa dworca nie uległa zmianie, gdyż zbyt dobrze kojarzona jest z dotychczasową stacją. Zgodnie z planami pasażerowie mieli być odprawiani jednocześnie z 4 peronów. 3 z nich miały być przystosowane do obsługi pociągów regionalnych, międzywojewódzkich i TLK, zaś ostatni przeznaczony do odprawy szybkich pociągów, poruszających się po linii „Y”. Linia ta miała połączyć Warszawę z Kaliszem, Wrocławiem i Poznaniem, przebiegając przez Łódź. Rozpoczęcie budowy pierwszego odcinka linii „Y” z Warszawy do Łodzi planowano na przełomie 2013/2014 i miało kosztować 10 mld euro. Decyzją Ministra Infrastruktury budowę linii „Y” przesunięto na bliżej nieokreślony termin, jednak nie wcześniej niż na lata 2020–2030.
Poprowadzenie pociągów pod ziemią pozwoliło na nowe zagospodarowanie terenów otaczających dworzec, budowy nowoczesnego węzła przesiadkowego PKP – MPK – PKS, a w przyszłości na przedłużenie linii kolejowej do dworca Łódź Kaliska, dzięki zbudowaniu tunelu średnicowego.
Przed rozpoczęciem modernizacji, na terenie dworca znajdował się centralny dworzec PKS i pętla autobusów komunikacji miejskiej. Ze stacji kursowały pociągi do Koluszek i dalej do: Warszawy, Krakowa, Radomia, Częstochowy, Piotrkowa Trybunalskiego i Tomaszowa Mazowieckiego.
Dworzec.
Płyta denna nowego dworca ma powierzchnię 65. tysięcy metrów kwadratowych. Do budowy całej trzypoziomowej konstrukcji wykorzystano 750 tysięcy metrów sześciennych betonu i 70 tysięcy ton stali. Trzy poziomy dworca są połączone 24. schodami ruchomymi i 14. windami. Z placu budowy wywieziono blisko 2 miliony metrów sześciennych ziemi. Aby doprowadzić ruch do czterech peronów na głębokości 16,5. metra pod ziemią, ułożono 12 km zelektryfikowanych torów.
Na dworcu znajduje się Centrum Obsługi Pasażera Łódzkiej Kolei Aglomeracyjnej i kasy Polregio, PKP Intercity i ŁKA.
Perony.
Na stacji znajdują się 4 dwukrawędziowe perony, 1 o długości 300 m i 3 o długości 400 m. Wysokość peronów nad poziomem główki szyny wynosi 76 cm. Nad torami zastosowano sztywną sieć trakcyjną o napięciu 3kV. Perony znajdują się 16 m pod ziemią. Dworzec z peronami skomunikowany jest poprzez windy, schody ruchome i ruchome chodniki (travelatory) – będące de facto ruchomymi pochylniami. Perony wyposażone są w urządzenia nagłaśniające i wyświetlacze elektroniczne. Celem zapewnienia bezpieczeństwa przeciwpożarowego – zastosowano ogniotrwałe kurtyny, zapobiegające rozprzestrzenianiu się ewentualnego pożaru i zadymienia.
Powiązania komunikacyjne.
Przed wejściem na dworzec znajduje się czterotorowy tramwajowy węzeł przesiadkowy i pętla autobusowa. Przy zachodnim i północnym wejściu znajdują się stacje Łódzkiego Roweru Publicznego.

</doc>
<doc id="182641" url="https://pl.wikipedia.org/wiki?curid=182641" title="Monaghan (hrabstwo)">
Monaghan (hrabstwo)

Monaghan (irl. "Contae Mhuineacháin") – hrabstwo w Irlandii. Jest to jedno z trzech hrabstw prowincji Ulster, które nie należą do Irlandii Północnej. Nazwa hrabstwa odnosi się do dużej liczby drumlinów, małych wzgórz tworzących pola drumlinowe, powstałych poprzez działalność lodowca.
Hrabstwo graniczy z hrabstwami w Irlandii Północnej: Tyrone na północy, Armagh na wschodzie i Fermanagh na południowym zachodzie oraz w Irlandii: Louth na południowym wschodzie, Meath na południu, Cavan na zachodzie. Monaghan jest głównym miastem i stolicą hrabstwa. Inne miasta to: Carrickmacross, Castleblayney i Clones.
Monaghan jest miejscem narodzin irlandzkiego poety i pisarza Patricka Kavanagh. Kavanagh jest jedną z najwybitniejszych postaci irlandzkiej poezji w XX wieku. Jego poemat "Stony Grey Soil" odnosi się do hrabstwa.
Geografia.
W hrabstwie jest kilka gór: Mullyash, Slieve Beagh (na irlandzkiej granicy, między Tyrone i Fermanagh) i Coolberrin Hill (214 m). Występują również liczne jeziora: Lough Egish, Lough Fea, Mucky Lough, Lough Araghlon, Inner Lough, Drunlona Lough i White Lough. Rzeki w Monaghan to Fane (na południowym wschodzie hrabstwa, wzdłuż granicy z Louth), Glyde (wzdłuż granic z Louth i Meath) oraz Blackwater (wzdłuż granicy z Tyrone).

</doc>
<doc id="182642" url="https://pl.wikipedia.org/wiki?curid=182642" title="Monaghan">
Monaghan

Monaghan (irl. "Muineachán") – miasto w północno-wschodniej Irlandii, w prowincji Ulster, stolica hrabstwa Monaghan. Miasto zamieszkuje 6637 mieszkańców (2011).

</doc>
<doc id="182644" url="https://pl.wikipedia.org/wiki?curid=182644" title="William Jolitz">
William Jolitz

William Frederic Jolitz (częściej Bill Jolitz, ur. 22 lutego 1957, zm. 2 marca 2022) – amerykański programista, twórca wraz z żoną Lynne wolnodostępnego systemu operacyjnego 386BSD, pierwszej wersji Uniksa BSD na procesory Intel, bezpośredniego przodka systemów FreeBSD i NetBSD.
Życiorys.
Bill Jolitz urodził się 1957 w Muskegon, Michigan w rodzinie inżynierów pracujących w przemyśle lotniczym. Jeszcze w college’u rozpoczął pracę dla NASA w "Ames Research Center". Ukończył studia na Uniwersytecie Kalifornijskim Berkeley ze stopniem magistra informatyki. Działał w tzw. "Homebrew Computer Club".
Po odejściu z przemysłu pracującego dla wojska Jolitz założył firmę "Symmetric Computer Systems", producenta systemów Symmetric 375 jego projektu, wraz z którymi rozpowszechniano system BSD przeniesiony na tę platformę przez żonę Billa, Lynne Jolitz.
W czasie swojej pracy na Berkeley był członkiem zespołu laboratorium CSRG, w którym od późnych lat 70. XX wieku rozwijano wersję Uniksa znaną jako BSD. Uczestniczył w przygotowaniu wydań Tahoe, Net/1, Reno, Net/2. Rozpoczął także starania o przeniesienie 4.3BSD Reno na coraz bardziej popularną platformę i386 firmy Intel.
Po rozwiązaniu CSRG wraz z innymi jego członkami laboratorium zakładał firmę "Berkeley Software Design Inc." (BSDI), która podjęła próbę komercjalizacji Uniksa w oparciu o wolnodostępny kod BSD. Jolitz kontynuował prace nad przeniesieniem BSD na platformę i386, jednak nie zgadzając się z polityką dystrybucyjną firmy, odszedł ze spółki 1 grudnia 1991 – niszcząc przed odejściem wyniki swoich prac.
17 marca 1992 Bill Jolitz wraz ze swoją żoną udostępnili pierwszą, publiczną wersję alfa o numerze 0.0 wolnodostępnego systemu operacyjnego znanego jako 386BSD. Poprawiona wersja 0.1 ukazała się w 14 lipca, poprzedzona serią artykułów w piśmie komputerowym "Dr. Dobb’s Journal". 386BSD było ambitną próbą nie tylko przeniesienia kodu BSD na platformę IBM PC, ale także unowocześnienia jądra tak, aby pozbawić je historycznych balastów ciągnących się za Uniksem od lat 70. Ambitne założenia Jolitzów utrudniały im współpracę z grupami ochotników programistów, którzy przesyłali swoje poprawki do ich systemu. Pełna wersja systemu o numerze 1.0 ukazała się jednak dopiero w końcu 1995 i była rozprowadzana wraz z dokumentacją przez "Dr. Dobb’s Journal" na dyskach CD w relatywnie wysokiej cenie 99 USD. Wszystko to wraz z procesem AT&amp;T i Novella przeciwko BSD przyczyniło się do upadku przedsięwzięcia. 
Upamiętnienie.
Jego pamięci poświęcona została wydana niedługo po jego śmierci 13.1 wersja systemu FreeBSD. 
Bibliografia.
 Jan/1991: DDJ "Designing a Software Specification"
 Feb/1991: DDJ "Three Initial PC Utilities"
 Mar/1991: DDJ "The Standalone System"
 Apr/1991: DDJ "Language Tools Cross-Support"
 May/1991: DDJ "The Initial Root Filesystem"
 Jun/1991: DDJ "Research and the Commercial Sector: Where Does BSD Fit In?"
 Jul/1991: DDJ "A Stripped-Down Kernel"
 Aug/1991: DDJ "The Basic Kernel"
 Sep/1991: DDJ "Multiprogramming and Multiprocessing, Part I"
 Oct/1991: DDJ "Multiprogramming and Multiprocessing, Part II"
 Nov/1991: DDJ "Device Autoconfiguration"
 Feb/1992: DDJ "UNIX Device Drivers, Part I"
 Mar/1992: DDJ "UNIX Device Drivers, Part II"
 Apr/1992: DDJ "UNIX Device Drivers, Part III"
 May/1992: DDJ "Missing Pieces, Part I"
 Jun/1992: DDJ "Missing Pieces, Part II"
 Jul/1992: DDJ "The Final Step: Running Light with 386BSD"

</doc>
<doc id="182645" url="https://pl.wikipedia.org/wiki?curid=182645" title="Druzno">
Druzno

Druzno, Drużno↓ () – płytkie, zarastające jezioro deltowe na Żuławach Wiślanych. Jezioro położone jest w woj. warmińsko-mazurskim, w powiecie elbląskim, w gminie Elbląg. Stanowi część Zalewu Wiślanego odciętą aluwiami.
Przyroda.
Przez Druzno przechodzi tor wodny stanowiący przedłużenie Kanału Elbląskiego. Jezioro wraz z pobliskimi terenami tworzy rezerwat Jezioro Drużno (miejsca lęgowe ptactwa wodnego i błotnego, głównie kaczek, perkozów, mew i rybitw; również drobnych ptaków wróblowych). Dodatkowo obszar rezerwatu pokrywa się z obszarami Natura 2000 Jezioro Druzno (PLH280028) SOO oraz o większej powierzchni Jezioro Drużno (PLB280013) OSO.
W 2002 roku ze względu na bogactwo roślinne i bioróżnorodność zostało uznane międzynarodową formą ochrony i wpisane na listę ramsarską.
Do jeziora uchodzi kilka niewielkich cieków wodnych, między innymi: Balewka, Brzeźnica, Burzanka, Dzierzgoń, Elszka, Kowalewka, Marwicka Młynówka, Tina (jedno odgałęzienie w dolnym biegu), Wąska.
Biocenoza jeziora była przez wiele lat obiektem badań hydrobiologicznych (w tym parazytologicznych), zainicjowanych w latach 50. XX w. przez Wincentego L. Wiśniewskiego (Uniwersytet Warszawski). Wiosną i latem 1948 badano szczegółowo tamtejszą ornitofaunę. Obserwowano wtedy bąka zwyczajnego (76 sztuk podczas wiosennych przelotów), rudzika, srokę zwyczajną, żurawia zwyczajnego (liczne stada), jarzębatkę, gajówkę, słowika szarego (bardzo licznie), pliszkę siwą (kilka sztuk). Bardzo licznie występowała mewa śmieszka, a rzadziej: rybitwa rzeczna, bocian czarny i ślepowron zwyczajny (ten ostatni gatunek zaobserwowano tylko dwa razy). Krążyła też jedna para bielika zwyczajnego. Ponadto zanotowano wtedy takie gatunki jak: brzęczka, strumieniówka, łozówka i łabędź niemy (siedem sztuk).
Historia.
W IX wieku nad tym jeziorem, w okolicach dzisiejszego Janowa, gdzie znajdował się port i znajdowało się emporium wikingów handlu bałtyckiego na ówczesnym terytorium Prusów (Truso).
Dane morfometryczne.
Powierzchnia zwierciadła wody według różnych źródeł wynosi od 1147,5 ha przez 1446,0 ha do 1790,1 ha.
Zwierciadło wody położone jest na wysokości 0,1 m n.p.m. Średnia głębokość jeziora wynosi 1,2 m, natomiast głębokość maksymalna 2,5 m (kryptodepresja).
Na podstawie badań przeprowadzonych w 2003 roku wody jeziora zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Druzno". W różnych publikacjach i na mapach topograficznych jezioro to występuje pod nazwą "Drużno".
Nazwę Druzno wprowadzono urzędowo w 1949 roku, zastępując poprzednią niemiecką nazwę jeziora –
"Drausen See".

</doc>
<doc id="182653" url="https://pl.wikipedia.org/wiki?curid=182653" title="XT">
XT



</doc>
<doc id="182656" url="https://pl.wikipedia.org/wiki?curid=182656" title="Offaly">
Offaly

Offaly (irl. "Contae Uíbh Fhailí") – hrabstwo w prowincji Leinster w Irlandii, graniczącym z siedmioma innymi hrabstwami: Galway, Roscommon, Westmeath, Meath, Kildare, Laois i Tipperary. Zostało założone w roku 1556 przez Marię I w czasie jednej z kolonizacji Irlandii, pierwotnie zostało ono nazwane "King’s County" (hrabstwo króla, w odróżnieniu od Meath, nazywanego "Royal County" – królewskie hrabstwo), od hiszpańskiego króla Filipa II. Stolicą hrabstwa aż do XVIII wieku było Daingean.
Południowa część hrabstwa to góry Slieve Bloom, północno-zachodnia część to rozlewiska rzeki Shannon i pozostałości wielkich bagien: Bog of Allen i Boora Bog.
Głównym miastem i stolicą jest Tullamore, mniejsze osady to:

</doc>
<doc id="182661" url="https://pl.wikipedia.org/wiki?curid=182661" title="Chrostkowo">
Chrostkowo

Chrostkowo – wieś w Polsce położona w województwie kujawsko-pomorskim, w powiecie lipnowskim, w gminie Chrostkowo, nad rzeką Ruziec.
Podział administracyjny.
W latach 1954–1972 wieś należała i była siedzibą władz gromady Chrostkowo. W latach 1975–1998 miejscowość administracyjnie należała do województwa włocławskiego. Miejscowość jest siedzibą gminy Chrostkowo.
Demografia.
Według Narodowego Spisu Powszechnego (III 2011 r.) wieś liczyła 368 mieszkańców. Jest drugą co do wielkości miejscowością gminy Chrostkowo.
Parafia katolicka.
We wsi znajduje się parafia pw. św. Barbary.
Historia.
Średniowiecze.
Pochodzenie nazwy wsi nie jest dokładnie znane i jednoznacznie wyjaśnione. W zapisach historycznych pojawiają się również miana "Chrustowo" i "Chrustków". Miejscowość wymieniona w dokumencie z roku 1502] w związku z istniejącą tu parafią. W 1564 roku pojawia się zapis: "Krostkowo".
Wiek XIX.
W roku 1827 były tu 22 domy i 210 mieszkańców. W okresie powstania styczniowego, 22 kwietnia 1863, w pobliskiej wsi Nietrzeba rozegrała się walka polskich żołnierzy z oddziałem rosyjskim (po 130 latach, w 1993 r., w Nietrzebie odsłonięto pamiątkowy krzyż-obelisk, poświęcony temu wydarzeniu). Pod koniec XIX wieku miejscowość gminna w Powiecie rypińskim, licząca 293 mieszkańców (105 mężczyzn i 186 kobiet). We wsi 56 "osad włościańskich" i 39 domów mieszkalnych. Powierzchnia użytków rolnych wynosiła 178 morgów, w tym grunty orne rozległe na 141 morgów. Pobliskie "dobra Chrostkowo" o powierzchni 2301 morgów, składały się z folwarku Chrostkowo i Majdany oraz "osady młynarskiej Chrostkowo". W 9 domach mieszkalnych (2 murowane) przebywało tam 165 mieszkańców. W dobrach: karczma, kuźnia, tartak, młyn wodny nad rzeczką Ruziec.
Wiek XX.
W roku 1921 wyszczególniono:
W czasie II wojny światowej Chrostkowo wraz z całą Ziemią dobrzyńską znalazło się pod okupacją niemiecką. 23 stycznia 1945 miejscowość przejęły wojska radzieckie.
Współcześnie.
W herbie Chrostkowa znajduje się brzoza, od wieków porastająca okolicę. Jako symbol obfitej zieleni, dała prawdopodobnie nazwę tej miejscowości. Snop zboża nawiązuje do typowo rolniczego charakteru gminy.
W Chrostkowie mieszczą się wszystkie placówki administracyjne gminy, większość sklepów i zakładów usługowych oraz miejscowa spółdzielnia. Dla 90% mieszkańców główne źródło utrzymania stanowią gospodarstwa rodzinne, których średnia powierzchnia wynosi 10 ha.
Pobliski teren stanowi największe zgrupowanie unikalnych form polodowcowych zwanych drumlinami. Obszar ten objęty jest ochroną jako zespół przyrodniczo-krajobrazowy "Morena Chrostowska".

</doc>
<doc id="182662" url="https://pl.wikipedia.org/wiki?curid=182662" title="Vysoke Tatry">
Vysoke Tatry



</doc>
<doc id="182665" url="https://pl.wikipedia.org/wiki?curid=182665" title="Shazza">
Shazza

Shazza, właśc. Marlena Magdalena Pańkowska (ur. 29 maja 1967 w Pruszkowie) – polska piosenkarka, niegdyś przedstawicielka nurtu disco polo, na początku XXI wieku muzyki pop i dance, kompozytorka oraz aktorka.
Karierę muzyczną zaczynała w latach 80. w zespole Toy Boys Tomasza Samborskiego, za którego namową z czasem rozpoczęła działalność solową. Wylansowała liczne przeboje, w tym m.in. „Baiao Bongo”, „Bierz co chcesz”, „Egipskie noce” i „Tak bardzo zakochani”. Za sprzedaż swoich płyt otrzymała dwie platynowe i cztery złote płyty. Do 2007 sprzedała ponad 2 500 000 egzemplarzy swoich albumów w Polsce.
Życiorys.
Wczesne lata.
Urodziła się w Pruszkowie, a dzieciństwo spędziła w Ursusie. Jest jedynaczką. Jej ojciec Janusz pracował w wytwórni pocztówek dźwiękowych. W wieku sześciu lat podjęła naukę gry na fortepianie; ostatecznie ukończyła naukę w średniej szkole muzycznej w Warszawie. Ukończyła technikum elektroniczne w Warszawie, po czym podjęła pracę w dziale zaopatrzenia w firmie handlu zagranicznego „Inter-vis”.
Kariera muzyczna.
Pod koniec lat 80. poznała Tomasza Samborskiego, z którym nawiązała współpracę muzyczną, ponadto przez 10 lat byli parą w życiu prywatnym. W 1992 brali udział w warsztatach piosenkarskich organizowanych przez Związek Polskich Autorów i Kompozytorów w Białowieży, a następnie współtworzyli zespół Toy Boys, w którym śpiewała w chórkach i grała na keyboardzie. Po odbyciu z zespołem trasy koncertowej po Stanach Zjednoczonych postanowiła rozpocząć karierę solową.
Przybrała pseudonim Shazza, który sama tłumaczy jako „niesforna, kochliwa kapłanka ze świątyni Abu Simbel w Egipcie”. Debiutowała piosenką „Szept”, napisaną dla niej przez Samborskiego, którą umieściła na swojej pierwszej kasecie pt. "Sex Appeal" z 1993. Kaseta została wypuszczona na amerykański rynek i odniosła duży sukces wśród amerykańskiej Polonii, wkrótce została wydana także w Polsce. W kraju podpisała kontrakt z wytwórnią Blue Star, która w 1993 wydała jej kolejny album pt. "Jambalaya Mix", promowany przebojami „Jesteś moim ideałem” i „Mała Pigi”. W 1994 wydała singiel „Czego chcesz?” w Chicago, gdzie odbyła kolejną trasę koncertową dla amerykańskiej Polonii. W styczniu 1995 ukazała się jej trzecia kaseta pt. "Baiao Bongo", za której wysoką sprzedaż odebrała certyfikat złotej płyty. Tytułowe nagranie, będące nową wersją piosenki Nataszy Zylskiej, okazało się ogromnym przebojem i utorowało Shazzie drogę to zdobycia tytułu „królowej disco polo”.
W maju 1995 wydała album pt. "Egipskie noce", za którego wysoką sprzedaż odebrała certyfikat podwójnie platynowej płyty. Wydawnictwo promowała tytułową piosenką, a także utworem „Bierz co chcesz”, który uznawany jest za największy przebój w dorobku Shazzy, a nakręcony do niego teledysk – za kultowy. Teledyski Shazzy były wówczas często emitowane w programie "Disco Relax", a piosenka „Bierz co chcesz” zajmowała pierwsze miejsce na liście przebojów, która była prezentowana w programie.
W czerwcu 1996 wydała album pt. "Noc róży", który był oderwaniem od typowego brzmienia disco polo i prezentował bardziej wyrafinowane brzmienie. Zawierał kilka coverów piosenek sprzed lat, m.in. „Nie bądź taki szybki Bill” Kasi Sobczyk, „Gdy mi ciebie zabraknie” Ludmiły Jakubczak oraz „W siną dal” Igi Cembrzyńskiej i Bohdana Łazuki. Piosenka tytułowa okazała się kolejnym przebojem w dorobku piosenkarki, sam album zyskał status platynowej płyty. W lipcu wystąpiła na XXVI Festiwalu Piosenki Żołnierskiej w Kołobrzegu, gdzie zdobyła Złoty Pierścień za wykonanie piosenki „Nie żałujcie serca dziewczyny” z repertuaru Anny Jantar. W tym czasie zakończyła współpracę z firmą Blue Star, która wydała jeszcze podwójną składankę przebojów Shazzy.
W 1997 nawiązała współpracę z firmą Omega Music, która w czerwcu wydała jej album pt. "Tak blisko nieba". Do tytułowej piosenki tekst napisał Janusz Kondratowicz. Płyta przyniosła przeboje: „Małe pieski dwa”, „Jestem zakochana” i przeróbkę hitu „Hasta Mañana” zespołu ABBA. W sierpniu 1998 nakładem firmy Pro Dance wydała płytę "Historia pewnej miłości", która była utrzymana w nowoczesnym, dyskotekowym stylu, jednak nie cieszyła się taką samą popularnością jak poprzednie albumy. Również w 1998 zagrała epizodyczną rolę w filmie Witolda Adamka "Poniedziałek". Pod koniec czerwca 1999 wystąpiła na 36. Krajowym Festiwalu Piosenki Polskiej w Opolu; z Pawłem Kukizem wykonała piosenkę „Zośka”, ciepło przyjętą przez publiczność. Wiosną 1999 podsumowała dotychczasową działalność składanką pt. "Najlepsze z najlepszych. Przeboje 1993-1999", zawierającą także premierowy utwór „Mały słodki Charlie”.
W marcu 2000 znalazła się na okładce i pictorialu magazynu „Playboy”, a jej rozbierana sesja zdjęciowa przyniosła temu czasopismu ogromny sukces wydawniczy, sprzedając się w rekordowym nakładzie. Również w 2000 wystąpiła w spektaklu Teatru Telewizji "W tym domu straszy", a także podpisała kontrakt z koncernem fonograficznym Pomaton EMI. Współpraca zaowocowała wydanym na początku 2001 albumem "Jestem sobą", który był definitywnym zerwaniem ze stylistyką disco polo, a zwrotem ku brzmieniom popowym. Latem wystąpiła na 38. KFPP w Opolu z piosenką „Może to samba”, którą wywalczyła drugie miejsce w konkursie „Premier”, tuż za zespołem Ich Troje i ich piosenką „Powiedz”. Ponadto zagrała w filmie Witolda Adamka "Wtorek", będącym kontynuacją jego "Poniedziałku" z 1998.
W listopadzie 2006 podczas koncertu we Wrocławiu, Shazza zaprezentowała premierowy utwór „I Don’t Wanna” oraz cover „Magic Carillon”. Wiosną 2007 pojawiła się ponownie w mediach oraz nagrała nowe wersje swoich przebojów: „Bajao Bongo”, „Bierz co chcesz”, „Noc róży” czy „Tak bardzo zakochani”. W międzyczasie ukazały się składanki z jej piosenkami oraz premierę miało kilka nowych utworów, np. „A Maria” czy „It’s A Sin”.
28 lipca 2012 wystąpiła w Ostródzie, gdzie odebrała nagrodę za dwudziestolecie pracy artystycznej. Jesienią tego samego roku została jedną z jurorek w programie "Disco Star". W sierpniu 2013 zaśpiewała w Mrągowie „Ach jak przyjemnie”, a na początku 2014 wydała pierwszy od 13 lat teledysk, nagrany do piosenki „Ty i ja (Da-di-dam)”. W kwietniu 2014, podczas świątecznego wydania programu "Disco Relax", odbyła się premiera piosenki nagranej w duecie z Michałem Gielniakiem „Powiedz, że mnie kochasz”. W czerwcu odbyła się premiera teledysku do tej piosenki.
W styczniu 2015 nagrała piosenkę „Napisz do mnie”, do której nakręcono teledysk. Wystąpiła też w zapowiedzi 18. sezonu "Magla towarzyskiego". 6 czerwca podczas koncertu w Kościanie premierowo zaprezentowała nową wersję przeboju „Zabaw się ze mną”. W maju 2016 nagrała piosenkę „Miał takie piękne oczy”, której premiera odbyła się w programie "Disco Star". W kwietniu 2017 premierę miała kolejna piosenka – „Szalony, wymyślony”. Tego samego roku odbył się w Lublinie jubileuszowy koncert Shazzy z okazji jubileuszu 25 lat pracy artystycznej, emitowany przez stację Polo TV. Podczas koncertu artystka zaprezentowała nową wersję „Historii pewnej miłości” do której następnie został zrealizowany teledysk. Jego premiera miała miejsce 10 września 2017. 27 maja 2018 ukazał się kolejny teledysk tym razem do utworu „Ex”, natomiast w październiku swoją premierę miał teledysk „Disco Dance Mix”, czyli zbiór przebojów Shazzy nagranych w latach 2014–2018. W czerwcu 2019 Shazza udzieliła wywiadu dla TVP Kultura w programie „ONE kobiety kultury”. W grudniu 2019 zaprezentowała nowy teledysk do utworu „Najładniejszy uśmiech”.
W marcu 2020 ukazała się książka autorstwa Katarzyny Jurkowskiej i Katarzyny Kościelak pt. "Kobiety przełomu" w gronie których znaczącą kartę historii zapisała Shazza – nietuzinkowa, charyzmatyczna postać polskiej muzyki rozrywkowej. W październiku tego samego roku udzieliła wywiadu dla programu "Gwiazdozbiór TVP Rozrywka". W kwietniu 2021 Shazza udzieliła wywiadu w programie "Raport". W sierpniu wystąpiła w Ostródzie podczas "Wakacyjnej Trasy Dwójki". W październiku wystąpiła podczas benefisu Bayer Full. W grudniu 2021 odbyły się dwa koncerty telewizyjne z udziałem Shazzy. Pierwszym z nich był "Hej w dzień narodzenia" podczas którego artystka zaprezentowała dwie premierowe kolędy, oraz drugi "Szalone lata 90-te". W 2022 Shazza świętowała jubileusz 30-lecia pracy artystycznej. Z tej okazji udzieliła wielu wywiadów w programach tj. "Pytanie na śniadanie", "Alarm!", "Teleexpress", czy "Dzień dobry TVN", w których opowiedziała m.in. o chorobie nowotworowej z którą zmaga się od kilku lat. 6 lipca na YouTube odbyła się na premiera klipu do utworu „Jackie, Jackie”. Premiera telewizyjna odbyła się dzień później w Pytaniu na śniadanie. 24 lipca Shazza po raz kolejny wystąpiła podczas "Wakacyjnej Trasy Dwójki", gdzie obchodzono jubileusz 30 lat disco polo. 5 sierpnia, podczas Disco Hit Festiwal w Kobylnicy, odbył się występ Shazzy z okazji jubileuszu 30-lecia pracy artystycznej. Podczas koncertu wręczono artystce statuetkę.
W kulturze.
Na wydanej przez Big Cyc w 1996 płycie "Z gitarą wśród zwierząt" ukazał się poświęcony Shazzie prześmiewczy utwór „Shazza, moja miłość” do którego grupa nakręciła również wideoklip będący pastiszem teledysku do utworu „Egipskie noce”. W utworze tym znalazło się również nawiązanie do widocznego w tamtym czasie podobieństwa stylizacji Shazzy oraz ówczesnej pierwszej damy – Jolanty Kwaśniewskiej.
Wizerunek Shazzy był dwukrotnie wykorzystywany w programie "Twoja twarz brzmi znajomo", a w piosenkarkę wcielili się: Kasia Cerekwicka („Bierz, co chcesz”) i Mariusz Ostrowski („Baiao Bongo”).

</doc>
<doc id="182666" url="https://pl.wikipedia.org/wiki?curid=182666" title="Corpus Iuris Canonici">
Corpus Iuris Canonici

Corpus Iuris Canonici (skr. CICa) – nazwa przyjęta dla oznaczenia grupy zbiorów prawa kanonicznego, które powstały od XII do XV wieku:
Na soborze trydenckim powołano specjalną komisję, która opracowała poszczególne zbiory prawa kanonicznego, nadając im jednolity układ, a które później znane były pod wspólną nazwą "Corpus Iuris Canonici". Nazwa ta nie była początkowo jednoznacznie używana w stosunku do tych 6 zbiorów, chociaż nazwy tej użył Grzegorz XIII w brewe "Cum pro munere" z 1 lipca 1580 roku, którym zatwierdził przygotowany przez korektorów rzymskich tekst tych zbiorów jako urzędowy. Pierwsze wydanie z 1582 roku ukazało się bez wspólnego tytułu. Nazwa upowszechniła się dopiero od wydania z 1671 roku, które otrzymało właśnie taki tytuł.
Połączenie urzędowe zbiorów oraz nadanie im wspólnej nazwy nie wpłynęło na wartość prawną poszczególnych zbiorów wchodzących w skład "Corpus Iuris Canonici". Złączenie zbiorów podkreśliło jedynie ich pierwotną wartość. Znajdowały się w nich przepisy prawne, które obowiązywały zasadniczo w kształcie niezmienionym do pierwszego nowoczesnego kodeksu prawa kanonicznego.

</doc>
<doc id="182676" url="https://pl.wikipedia.org/wiki?curid=182676" title="Chrostkowo (gmina)">
Chrostkowo (gmina)

Chrostkowo – gmina wiejska w Polsce w województwie kujawsko-pomorskim, w powiecie lipnowskim. W latach 1975–1998 gmina administracyjnie należała do województwa włocławskiego.
Siedziba gminy to Chrostkowo.
Według danych z 31 grudnia 2013 gminę zamieszkiwało 2990 osób.
Struktura powierzchni.
Według danych z roku 2002 gmina Chrostkowo ma obszar 74,08 km², w tym:
Gmina stanowi 7,29% powierzchni powiatu.
Demografia.
Dane z 31 grudnia 2013:
Historia.
Przez teren gminy przechodzi tak zwany „Trakt Napoleoński” łączący Chrostkowo z ziemią płocką.
W roku 1865 na terenie gminy toczyły się liczne walki powstańcze z zaborcą carskim. Największa z nich odbyła się w miejscowości Nietrzeba, gdzie obecnie znajduje się pomnik upamiętniający to wydarzenie i czczący pamięć 12 poległych młodych powstańców. Lata okupacji hitlerowskiej i martyrologii upamiętniają zbiorcze mogiły na cmentarzu parafialnym.
W herbie Chrostkowa znajduje się brzoza – symbol obfitej zieleni, która od wieków porasta okolicę i dała nazwę miejscowości. Chrustowo i Chrustków to nazwy wymieniane w zapisach historycznych. Snop zboża nawiązuje do typowo rolniczego charakteru gminy.
Historia administracyjna.
Gmina Chrostkowo powstała w 1867 roku w powiecie rypińskim w guberni płockiej. W okresie międzywojennym gmina Chrostkowo należała do powiatu rypińskiego w woj. warszawskim. 1 kwietnia 1938 roku gminę wraz z całym powiatem rypińskim przeniesiono do woj. pomorskiego. Siedzibą gminy Sokołowo było Zbójno.
Podczas II wojny światowej gminę włączono do nowej Rzeszy, nazwano "Horstfeld" i zmieniono jej granice, włączając do niej gromady Głęboczek, Kawno, Obory, Podolina, Sikorek, Sikórz i Stalmierz ze zniesionej gminy Sokołowo.
Po wojnie, dekretem PKWN z 21 sierpnia 1944 o trybie powołania władz administracji ogólnej I i II instancji, uchylono wszelki zmiany w podziale administracyjnym państwa wprowadzone przez okupanta (art. 11). Jednak zmiany w podziale administracyjnym powiatu rypińskiego wprowadzone podczas wojny utrzymywały się w praktyce także po wojnie. 
Było to praktykowane do tego stopnia, że Wojewoda Pomorski wydał 22 kwietnia 1950 specjalne ogłoszenie informujące o powróceniu do stanu administracyjnego z 1 września 1939, m.in. podkreślając szczególnie, że „"gromady Obory, Podolina i Kawno należą do gminy wiejskiej Sokołowo a nie do gminy wiejskiej Chrostkowo"". Tak więc przedwojenna gmina Sokołowo funkcjonowała "de iure" także po wojnie, choć w praktyce nadal stosowano zarówno nazewnictwo jak i skład gmin wprowadzony przez okupanta. Na przykład, GUS-owski oficjalny "Wykaz Gromad Polskiej Rzeczypospolitej Ludowej według stanu z dnia 1.VII 1952 r." dalej zalicza gromady Kawno, Obory, Podolina, Sikórz i Stalmierz do gminy Chrostkowo (a nie do gminu Sokołowo). Podobnie było nawet w wydawnictwach wojewódzkich, np. w Dzienniku Urzędowym Wojewódzkiej Rady Narodowej w Bydgoszczy z 1954 w opisie gmin i gromad podlegających transformacji w związku z reformą administracyjną państwa. Brak konsensusu trwał do jesieni 1954, kiedy to formalnie zniesiono gminy wiejskie w miejsce gromad.
Gminę Chrostkowo reaktywowano ponownie 1 stycznia 1973 (w powiecie rypińskim), w związku z kolejną reformą administracyjną. Do powiatu lipnowskiego gmina należy dopiero od 1999 roku.
Zabytki i atrakcje turystyczne.
Na terenie gminy znaleźć można kilka zabytków: zespoły parkowo – dworskie, drewniane budownictwo ludowe przełomu XIX i XX wieku oraz obiekty inżynierii wodnej wybudowane dla potrzeb okolicznej ludności – drewniany młyn wodny w osadzie Nietrzeba z 1850 roku, a także: w Nowej Wsi – spichlerz podworski, murowany z II połowy XIX wieku, w Głęboczku – spichlerz murowany z 1900 roku, w Janiszewie – kaplica murowana z I połowy XIX wieku, wiatrak paltrak drewniany z 1885 roku. Niewątpliwą atrakcją dla przejezdnych i najważniejszym dla mieszkańców jest najstarszy obiekt gminy – kościół drewniany pod wezwaniem świętej Barbary z ok. 1694 roku wraz z dzwonnicą i kostnicą parafialną, murowaną plebanią z lat 1920-1925 oraz cmentarzem rzymskokatolickim z I połowy XIX wieku.
Tereny gminy stanowią największe zgrupowanie unikatowych form polodowcowych zwanych drumlinami. Cechą charakterystyczną gminy jest kompleks zwany strefą „pagórków chrostkowskich”, których wzniesienia sięgają 50 metrów, a nawet wartość tę przekraczają. Ten atrakcyjny krajobrazowo obszar objęty jest ochroną jako zespół przyrodniczo-krajobrazowy "Morena chrostowska".
Sołectwa.
Adamowo, Chojno, Chrostkowo, Chrostkowo Nowe, Głęboczek, Gołuchowo, Janiszewo, Kawno, Ksawery, Lubianki, Majdany, Makówiec, Nowa Wieś, Sikórz, Stalmierz, Wildno.
Sąsiednie gminy.
Brzuze, Kikół, Lipno, Rogowo, Skępe, Zbójno

</doc>
<doc id="182680" url="https://pl.wikipedia.org/wiki?curid=182680" title="Aleksander Żabczyński (aktor)">
Aleksander Żabczyński (aktor)

Aleksander Bożydar Żabczyński (ur. 24 lipca 1900 w Warszawie, zm. 31 maja 1958 tamże) – polski aktor teatralny, estradowy, kabaretowy, filmowy i piosenkarz. Jeden z najpopularniejszych polskich aktorów dwudziestolecia międzywojennego, amant filmowy. Kapitan rezerwy artylerii Wojska Polskiego i Polskich Sił Zbrojnych.
Życiorys.
Dzieciństwo i młodość.
Urodził się 24 lipca 1900 roku w Warszawie i był synem Zofii Florentyny Ostrowskiej, śpiewaczki operowej i Aleksandra Daniela Żabczyńskiego, pułkownika armii rosyjskiej i generała dywizji Wojska Polskiego. Aleksander (nazywany przez znajomych „Darek”, „Al” i „Żaba”), miał dwie siostry – starszą o 10 lat Zofię (1890-1944) oraz młodszą Alinę (1909-1934). W 1906 r. rozpoczął domową edukację pod kierunkiem dyplomowanej guwernantki. Jako dziecko wyróżniał się świetnym słuchem i poczuciem rytmu. W wieku 11 lat został uczniem dwujęzycznego gimnazjum Pawła Chrzanowskiego i w tej placówce wielokrotnie brał udział w okolicznościowych inscenizacjach, przygotowywanych przez szkolne koło teatralne. Wraz z wybuchem I wojny światowej i powołaniem do armii rosyjskiej Aleksandra Daniela Żabczyńskiego cała rodzina zmieniała miejsce pobytu. Wiadomo, że Żabczyński przebywał rok w Smoleńsku, gdzie uczęszczał do miejscowego gimnazjum. Następnie mieszkał w Saratowie, Wołogdzie, aby doczekać końca wojny w Sumach, gdzie pracował jako tragarz w składzie żelaza. Natomiast w roku szkolnym 1919/1920 był uczniem siódmej klasy w Gimnazjum Kulwiecia w Warszawie. Dnia 30 lipca 1920 r. wstąpił do Szkoły Podchorążych Artylerii w Poznaniu. W lutym 1921 r. ukończył kurs oficerów zawodowych, został przydzielony do baterii zapasowej I pułku artylerii przeciwlotniczej i trzymał stopień podchorążego. Pomimo wysokiej oceny ze strony przełożonych, został dnia 15 maja 1922 r. przeniesiony do rezerwy. Za namową matki zapisał się na drugi semestr studiów prawniczych na Uniwersytecie Warszawskim. Nie zdał egzaminu z prawa cywilnego i zrezygnował ze studiów.
Kariera teatralna.
Na początku lat 20. odkrył swoją prawdziwą pasję – teatr i aktorstwo. O swojej nimi fascynacji tak mówił po latach: „Każde przedstawienie teatralne było dla mnie objawieniem. Aktorów uważałem za ludzi z innej planety i kiedy po raz pierwszy zetknąłem się z nimi, doprawdy nie wiedziałem, co mam mówić”. Pierwsze aktorskie szlify zdobywał w Warszawskiej Szkole Gry Sceniczno-Filmowej Niny Niovilli, zaś na studiach brał udział w zajęciach Koła Sztuki Dramatycznej. Edmund Wierciński, doceniając zaangażowanie i talent Żabczyńskiego, skierował go jesienią 1922 r. do Reduty, gdzie pomyślnie przeszedł egzamin wstępny m.in. z recytacji wierszem, prozy. Aktor należał do Związku Artystów Scen Polskich, legitymując się dokumentem z numerem 944. Najprawdopodobniej Żabczyński zadebiutował w epizodycznej roli przekupnia w sztuce "Judasz" autorstwa Kazimierza Przerwy-Tetmajera, grał też epizody w "Tragedii" "Eumenesa" Tadeusza Rittera i "Lekkoduchu" Jerzego Szaniawskiego. Pierwszą, istotniejszą rolą był Archanioł Gabriel i Chleburad w "Pastorałce" Leona Schillera z grudnia 1922 r.
W efekcie konfliktu artystycznego między Osterwą a Schillerem, Żabczyński zdecydował się dołączyć do Teatru im. Wojciecha Bogusławskiego gdzie w 1924 r. wystąpił jako Józio Grosejczyk w operetce "Podróż po Warszawie" oraz w roli Floryzela w szekspirowskiej "Opowieści zimowej". Kreacja Żabczyńskiego została doceniona przez Jana Lechonia oraz Tacjannę Wysocką. W lipcu 1925 r. Żabczyński został wezwany na sześciotygodniowe ćwiczenia w Szkole Podchorążych Artylerii, a po powrocie z nich został aktorem Teatru Polskiego. Wkrótce za radą Henryka Szaro, początkującego reżysera filmowego, wystąpił w filmie niemym "Czerwony błazen". Prawdopodobnie brak konkretnych propozycji zawodowych spowodował, że Żabczyński opuścił Warszawę i w 1927 r. wyjechał do Lwowa. Tamże m.in. na deskach Teatru Wielkiego wcielił się w rolę pana młodego w "Weselu". Rok później ponownie wystąpił w filmie Szaro, "Dzikuska". W sezonie teatralnym 1928/1929 Żabczyński grał w Teatrze Miejskim oraz Teatrze Kameralnym w Łodzi gdzie wystąpił w popularnej farsie "Kokoty z towarzystwa". Pomimo propozycji kontraktu na kolejny sezon, Żabczyński wziął udział w rewii "Kulig", organizowanej przez Teatr Objazdowy z okazji I Powszechnej Wystawy Krajowej. Wówczas to otrzymał od Andrzeja Własta propozycję angażu do Morskiego Oka. Zadebiutował w skamandryckiej politycznej szopce 25 września 1930 r. Z kolei w rewii "Parada gwiazd" zaśpiewał m.in. "Carmencitę" i "We dwoje", nagrane dla Syreny Rekord. Występował razem m.in. z: Eugeniuszem Bodo i Lodą Halamą ("Rewia miłości"), Tolą Mankiewiczówną (rewia "Listek figowy"), Leną Żelichowską i Igo Symem (rewia "Kobiety mają szanse"). W październiku 1931 r. wystąpił wraz z Orkiestrą Polskiego Radia w koncercie radiowym, gdzie wykonał "Skończoną pieśń" i "Wiem, że mnie kochasz". Przez cały okres występów w Morskim Oku prasa pisała o Żabczyńskim zdecydowanie przychylnie, podkreślając jego dźwięczny głos, nieskazitelną dykcję, a także elegancję. Po zamknięciu Morskiego Oka pracował od 11 lipca 1933 r. w teatrze rewiowym Reks, przemianowanym potem na Wielką Operetkę. Rok później wystąpił w bardzo popularnej rewii "Pieśń o Nadine" w Teatrze na Kredytowej. Od 1935 r. występował w kinoteatrze Hollywood m.in. w rewii "Wesoła jesień". W recenzji widowiska Boy-Żeleński doceniał elegancję Żabczyńskiego, a także jego liryczną interpretację tanga "Nie wierz mi".
Kariera filmowa.
W 1930 r. wystąpił w drugoplanowej roli dziedzica Ludwika Zaruby w "Janko Muzykancie." Rok później wystąpił w roli adwokata w remake’ach amerykańskich filmów – "Głos serca" (oryginał "Sarah and Son") i "Kobieta, która się śmieje" (oryginał "The Laughing Lady"), które powstały w Joinville, w efekcie współpracy z Paramount. Pomimo generalnie negatywnych recenzji tych tytułów, prasa dostrzegła, że Żabczyński „jako amant filmu mówionego góruje w tej chwili nad Sawanem i Brodziszem”. W 1933 r. miała miejsce premiera "Dziejów grzechu", adaptacji prozy Stefana Żeromskiego, w której Żabczyński zagrał hrabiego Zygmunta Szczerbica. O roli Żabczyńskiego pisano lepiej niż w recenzji ze spektaklu teatralnego. Rok później aktor ponownie odegrał: drugoplanową rolę dziedzica Stanisława Pleszczyńskiego w "Ślubach ułańskich" oraz epizodyczną, czułego na kobiece wdzięki adiutanta w "Córce generała Pankratowa." W roli zakochanego milionera wystąpił w komedii romantycznej "Panienka z poste restante" z 1935 r. Z filmu tego pochodzi popularny wówczas slow fox "Gdy szczęście podaje ci dłoń", śpiewany przez Żabczyńskiego. Przełomem w karierze filmowej był występ Żabczyńskiego w "Manewrach miłosnych" gdzie grał razem z Tolą Mankiewiczówną, znaną partnerką z desek teatralnych.
We wrześniu 1936 r. miała premierę "Jadzia", w której partnerką Żabczyńskiego była jedna z największych gwiazd polskiego filmu, Jadwiga Smosarska. O roli aktora pisano, że „stworzył typ sympatycznego chłopca, zakochanego w przypadkowo spotkanej na Wiśle dziewczynie”.
Próbą zmiany aktorskiego emploi była rola członka międzynarodowego gangu stręczycieli, Artura Kluga, w społecznie zaangażowanym filmie "Kobiety nad przepaścią""."
W 1923 był oficerem rezerwy dywizjonu artylerii zenitowej w Warszawie, który w 1926 został przeformowany w 1 pułk artylerii przeciwlotniczej. Na stopień porucznika został mianowany ze starszeństwem z 1 stycznia 1935 roku i 16. lokatą w korpusie oficerów rezerwy artylerii.
II wojna światowa.
Aleksander został zmobilizowany już w sierpniu 1939 do 1 pułku artylerii przeciwlotniczej im. Marszałka Edwarda Rydza-Śmigłego w Warszawie. Wziął udział w kampanii wrześniowej, a po jej zakończeniu przedostał się do Rumunii. Internowany w obozie na Węgrzech. Zdołał zbiec do Francji, gdzie wstąpił do Wojska Polskiego. Został młodszym oficerem 2. baterii przeciwlotniczej. Po kampanii francuskiej. 18 czerwca 1940 został ewakuowany do Wielkiej Brytanii. Został przydzielony jako młodszy oficer do 1 DAP., a w 1942 wysłany na Bliski Wschód. Przez Irak i Palestynę dotarł do Egiptu. Już jako kapitan II Korpusu wziął udział w kampanii włoskiej (był ranny w bitwie o Monte Cassino). Odznaczony m.in. Krzyżem Walecznych, Krzyżem Pamiątkowym Monte Cassino, brytyjskimi Gwiazdą Wojny 1939–1945 i Gwiazdą Włoch, Medalem Wojska (2 Korpusu), Srebrnym Krzyżem Zasługi.
Okres powojenny.
Po zakończeniu działań wojennych przebywał w Salzburgu, gdzie pracował przy Polskim Czerwonym Krzyżu. „Oczywiście zajęcie to traktowałem jako przejściowe i skorzystałem z pierwszej okazji, aby powrócić do kraju. Sześć lat tęsknoty za ojczyzną i za najbliższymi to bardzo długo. Miło też powiedzieć, że spośród wielu krajów Europy, które zwiedziłem, Polska wydaje się krajem najbardziej żywotnym i najszybciej leczącym swe ciężkie rany wojenne” – wspominał. Przez pewien czas mieszkał w austriackiej miejscowości Sankt Veit an der Glan. Dzięki pośrednictwu innego Polaka, prawnika Stefana Michno, zamieszkał w willi Anny Hubmann przy Lichtenbergstrasse 10. Miał tam do dyspozycji szofera i niewielkie auto.
We wrześniu 1946 r. został przewieziony wraz z 2 Korpusem do Wielkiej Brytanii, gdzie w obozie Atcham Camp koło Shrewsbury doczekał demobilizacji. Miał wówczas okazję spotkać się w Liverpoolu z Lodą Halamą, która występowała w tym czasie w Anglo-Polish Ballet. Zdaniem Halamy Żabczyński był bardzo otyły, miał twarz nabrzmiałą od alkoholu i „z trudnością widziało się resztki dawnej urody”. W tym samym roku potajemnie przyjechał do Polski amerykańskim pociągiem Czerwonego Krzyża z zamiarem przekonania żony do opuszczenia ojczyzny. Żabczyńska nie zgodziła się na propozycję ze względu na potrzebę opieki nad chorą matką. Ostatecznie Żabczyński powrócił do Polski 8 grudnia 1946 r.
Był rozpracowywany przez UB.
Prawdopodobnie po wojnie otrzymał jakieś propozycje filmowe, ale żadnej z nich nie przyjął. Pracował natomiast w warszawskich teatrach. Występował początkowo gościnnie w Teatrze Małym (1947), następnie w Teatrze Klasycznym (1948–1949), a potem do śmierci był aktorem Teatru Polskiego. Wielokrotnie występował też przed mikrofonem Polskiego Radia. Pod koniec 1957 za namową przyjaciół nagrał w Polskim Radiu kilka piosenek: „Nikt mnie nie rozumie tak jak ty”,
„Jak drogie są wspomnienia”, „Całuję twoją dłoń, madame”. W 1954 w 10. rocznicę Polski Ludowej odznaczony Złotym Krzyżem Zasługi.
Ostatnie lata. Śmierć i pogrzeb.
W nocy z 19 na 20 maja 1958 r. Żabczyński doznał zawału serca, a czasie kilkunastodniowego pobytu w szpitalu zachorował na zapalenie płuc. Zmarł w nocy z 30 na 31 maja. Ciało aktora przewieziono do kościoła św. Krzyża. Prasa, opisując ostatnie dni Żabczyńskiego, prezentowała różne wersje na temat miejsca okoliczności jego śmierci. Niektóre tytuły podawały, że aktor doznał zawału serca, pieląc ogródek na działce, a inne że zmarł nagle w czasie próby teatralnej. W swoim pamiętniku Andrzej Łapicki wspominał, że Żabczyński miał faktycznie umrzeć na działce w Mokotowie, dzieląc wspólne chwile z pewną studentką. Został pochowany Cmentarzu Wojskowym na Powązkach w Warszawie (kw. A29-4-23).
Życie prywatne.
28 czerwca 1923 r. poślubił aktorkę Marynę Zielenkiewicz w kościele Wszystkich Świętych przy placu Grzybowskim w Warszawie. Przed wybuchem II wojny światowej mieszkał razem z żoną przy ul. Sienkiewicza 2 w Warszawie, w mieszkaniu jego rodziców. Żabczyńska, w wieku 36 lat, 19 grudnia 1939 r. urodziła martwą córkę, której dała na imię Marysia. Dziecko pochowano 21 grudnia 1939 r. na Wojskowych Powązkach w Warszawie w grobie Aleksandra Daniela Żabczyńskiego oraz Aliny Żabczyńskiej (młodszej siostry) – w latach siedemdziesiątych kwatera została wykorzystana do ponownego pochówku.
W początkowym etapie kariery to Maryna była zawodową mentorką Aleksandra, natomiast w późniejszych latach Aleksander udział w danym spektaklu, uzależniał od angażu jego małżonki. Wedle zachowanych relacji parę łączyła miłość i szczera przyjaźń. Jednakże zdaniem Ryszarda Wolańskiego, biografisty aktora, być może Żabczyńska przekonana o śmierci męża w czasie wojennej rozłąki, korespondowała z nieokreślonym mężczyzną, którego miała poznać w 1939 r. we Francji na ślubie swojego brata, Kazimierza Zielenkiewicza. Trudno jednoznacznie ocenić tę relację jako romans.
Małżonkowie w okresie powojennym początkowo mieszkali w wynajmowanym mieszkaniu przy ulicy Poznańskiej 11, a od 1949 r., mieszkali w blisko 80-metrowym lokalu na Saskiej Kępie przy ul. Łotewskiej 4 w Warszawie. W mieszkaniu tym mieszka Przemysław Zielenkiewicz, a zatem krewny brata Maryny, Kazimierza .
Żabczyński był niezwykle popularnym aktorem wśród żeńskiej części publiczności. Na jego ślubie nie obyło się bez skandalu, bowiem na uroczystości pojawiły się również jego fanki, tyle że w żałobnych sukniach.Żabczyński miał tyle wielbicielek, które wystawały pod jego mieszkaniem, okazując mu miłość w formie napisów na ścianach kamienicy, że aktor raz na pół roku musiał z własnej kieszeni przeprowadzać remont klatki schodowej. „Zdarzało się, że kiedy powracaliśmy z mężem do domu w kamienicy, na schodach i przed drzwiami leżały kwiaty. Miało to swoje uroki, aczkolwiek było to czasami kłopotliwe. Sława miała swoją cenę, ale my i tak byliśmy szczęśliwi do końca swoich dni wspólnego życia”, wspominała po latach małżonka Żabczyńskiego. Wielokrotnie plotkowano o domniemanych romansach aktora m.in. z Lodą Halamą, jednakże sam nigdy nie odnosił się wprost do tego. Przyznał: „Ja kocham kochać i dlatego w przeciwieństwie do wielu innych mężczyzn lubię flirt”, a na pytanie o ideał kobiety wspominał o Shirley Temple.
Żabczyński przejawiał zainteresowania plastyczne. W czasie II wojny światowej namalował obraz Matki Boskiej Ostrobramskiej w kaplicy obozowej w Mosulu. Po zakończeniu wojny i powrocie do Polski dorabiał strugając drewniane figurki, które sprzedawał Cepelii, a także samodzielnie wykonywał meble do własnego domu.
Upamiętnienie.
Postać Aleksandra Żabczyńskiego została przedstawiona w filmie dokumentalnym Marka Maldisa "Już nie zapomnisz mnie" z 2009. Od 3 marca 2011 jest patronem ronda na warszawskim Służewcu. W 2012 r. wizerunek Żabczyńskiego znalazł się na znaczku pocztowym wydanym w serii „Ludzie kina i teatru”, wydanym przez Pocztę Polską.
Na wniosek Komitetu Społecznego im. Aleksandra Żabczyńskiego pod przewodnictwem Olgi Gaertner za pośrednictwem Urzędu ds. Kombatantów i Osób Represjonowanych postanowieniem prezydenta Bronisław Komorowski z 16 lipca 2015 roku Aleksander Żabczyński został pośmiertne odznaczony Krzyżem Oficerskim Orderu Odrodzenia Polski "za wybitne zasługi dla niepodległości Rzeczypospolitej Polskiej, za osiągnięcia w działalności na rzecz rozwoju polskiej kultury".
19 maja 2016 wskutek inicjatywy Komitetu Społecznego im. Aleksandra Żabczyńskiego pod przewodnictwem Olgi Gaertner, umieszczono (w miejsce niszczejącego obelisku) płytę nagrobną na Wojskowych Powązkach, którą odsłonięto z wartą honorową, podczas kameralnej uroczystości w dniu 31 maja 2016 roku. W akcję zaangażowali się anonimowi darczyńcy za pośrednictwem portalu stare-kino.pl oraz ówczesna radna dzielnicy Mokotów Małgorzata Szczęsna.
21 czerwca 2017 roku zaułek przy ulicy Walecznych 1 w Warszawie nazwano imieniem Marii i Aleksandra Żabczyńskich.
Postać Żabczyńskiego jest bohaterem krótkometrażowej komedii muzycznej „Nie kochać w taką noc”, nakręconej w technologii VR.

</doc>
<doc id="182683" url="https://pl.wikipedia.org/wiki?curid=182683" title="Poznań Wschód">
Poznań Wschód

Poznań Wschód – stacja węzłowa na międzynarodowej linii kolejowej E20 Berlin – Moskwa.
W roku 2018 stacja obsługiwała ok. 1100 pasażerów na dobę.
Struktura.
Odgałęziają się tu też linie do Skandawy i Bydgoszczy Głównej. Stacja posiada budynek stacyjny, kasę biletową, tory stacyjne, 3 perony, przejście podziemne, przejście nadziemne i semafory świetlne.
Historia.
Stacja towarowa z bocznicami powstała na Głównej w 1872 wraz z otwarciem linii z Poznania do Bydgoszczy. Początkowo stacja ta służyła również przewozom pasażerskim, ale nie było tu dworca dla podróżnych. Obiekt taki powstał dopiero około 1908, po oddaniu do użytku linii do Janowca i Wągrowca. Stanął na parceli należącej do zakładów Cegielskiego, a brukowana droga przechodziła przez parcelę należącą do spółki cegielnianej Hartwig &amp; Weidemann. W 1914 powstał tunel pod torowiskami. Funkcjonowała poczekalnia i restauracja. Dworzec poważnie ucierpiał w 1945, ale w tym samym roku został odbudowany i rozbudowany. Zachowano pierwotny obrys murów, ale dwuczłonową bryłę o zróżnicowanej liczbie kondygnacji, krytą dachem mansardowym, zastąpiono jednolitą, dwukondygnacyjną bryłą krytą dachem czterospadowym. W północnej elewacji zachował się jedynie pierwotny, zaokrąglony ryzalit - wejście do części mieszkalnej. Na wschód od dworca przerzucono kładkę dla pieszych w latach 70. XX wieku.
Dwie nastawnie (od ul. św. Michała i od Krańcowej) pochodzą z okresu międzywojennego i zachowały niektóre oryginalne elementy. Od strony ul. Krańcowej stoi transformator o oryginalnej elewacji. Przy ul. Bałtyckiej i Wrzesińskiej stały domki dróżników (przetrwał tylko ten pierwszy). Przy ul. Wrzesińskiej 44 stoi dawny dom pracowniczy o konstrukcji szkieletowej w szczycie, z oryginalną stolarką okienną i wystrojem klatek schodowych.
W latach 1929-1933 planowano usytuowanie na Głównej wielkiej stacji rozrządowej, która ostatecznie zrealizowana została na Franowie.
Pierwotnie (do 1 stycznia 1926) stacja nosiła nazwę Główna, od dzielnicy Główna, w której się znajduje. Jako że nazwa ta myliła podróżnych (istniały dwa dworce o podobnej nazwie Poznań Główny i Główna), to nazwę zmieniono — najpierw na Poznań Wschodni, a następnie na Poznań Wschód.
8 kwietnia 1988 spłonął doszczętnie budynek tutejszej sekcji drogowej. W akcji gaszenia pożaru udział wzięły cztery jednostki strażackie.
Komunikacja miejska.
Stacja nie posiada bezpośredniego połączenia z miejskim transportem zbiorowym. Istnieją plany przedłużenia linii tramwajowej z pętli "Zawady" w kierunku stacji – w 2021 roku rozpoczęto konsultacje społeczne dotyczące przebiegu trasy.

</doc>
<doc id="182684" url="https://pl.wikipedia.org/wiki?curid=182684" title="Apollodoros">
Apollodoros



</doc>
<doc id="182688" url="https://pl.wikipedia.org/wiki?curid=182688" title="Gaetano Mosca">
Gaetano Mosca

Gaetano Mosca (ur. 1 kwietnia 1858 w Palermo, zm. 8 listopada 1941 w Rzymie) – włoski prawnik, socjolog, politolog i historyk. Ukuł termin "klasa polityczna", który stał się centralnym elementem jego teorii społeczeństwa.
Życiorys.
Gaetano Mosca urodził się w 1858 roku w Palermo na Sycylii. Jego ojciec był miejscowym urzędnikiem państwowym, matka córką lekarza.
W 1877 roku Mosca rozpoczął studia na wydziale prawa uniwersytetu w Palermo. Ukończył je w 1881 roku, broniąc pracy magisterskiej zatytułowanej "I fattori della nazionalità" ("Czynniki narodowości"). Następnie wyjechał na rok do Rzymu, aby kontynuować edukację w ramach uzupełniającego kursu nauk politycznych i administracyjnych. Po powrocie pracował jako nauczyciel. W tym okresie napisał i opublikował książkę "Sulla teorica dei governi e sul governo parlamentare" ("O teorii rządów i o rządach parlamentarnych"), w której po raz pierwszy przedstawił swoją teorię klasy politycznej. Trzy lata później (1887) wydana została inna jego praca, "Le costituzioni moderne" ("Współczesne konstytucje").
Wobec niepowodzenia starań o stanowisko na uniwersytecie wyjechał w 1887 roku do Rzymu, aby podjąć pracę w Izbie Deputowanych jako redaktor sprawozdań z posiedzeń parlamentu. W roku 1888 ożenił się z Marią Salemi. Małżeństwo to trwało do śmierci żony w roku 1932. Narodziło się w nim czworo dzieci – dwóch synów i dwie córki.
W roku 1895 Mosca oddał do druku swoje główne dzieło, "Elementi di scienza politica" ("Podstawy nauk politycznych"). Dzięki niemu nastąpił przełom w karierze naukowej uczonego z Sycylii. Uniwersytet Turyński zaoferował mu stanowisko w katedrze prawa konstytucyjnego. Mosca porzucił więc dotychczasową pracę i w 1896 roku przeniósł się do stolicy Piemontu. Wszedł tym samym w skład tamtejszego środowiska akademickiego. Zawarł osobistą znajomość z takimi jego przedstawicielami, jak Cesare Lombroso, Luigi Einaudi, Guglielmo Ferrero i Robert Michels. Szczególnie duży wpływ wywarł na tego ostatniego. Michelsa, związanego z turyńską uczelnią od 1907 roku, przedstawia się nawet jako ucznia Moski. Całkowicie odmiennie ułożyły się stosunki między Moską a wykładającym w Szwajcarii innym "klasykiem elityzmu", Vilfredem Paretem. Kiedy ten drugi ogłosił zręby teorii elit, pierwszy uznał ją za plagiat swoich własnych dokonań i dał temu wyraz w artykułach publikowanych w prasie. Pareto z charakterystyczną dla siebie bezceremonialnością odrzucił oskarżenie, twierdząc przy tym, że koncepcja podziału na elity i masy została stworzona znacznie wcześniej i przez innych autorów, więc Mosca nie ma prawa przypisywać sobie jej autorstwa. W ten sposób zrodził się wieloletni spór między uczonymi.
Na wydziale prawa uniwersytetu w Turynie Mosca pracował prawie dwadzieścia osiem lat, w 1907 roku zostając jego dziekanem. Przejściowo nauczał na nim także ekonomii politycznej. Od 1902 roku był równocześnie wykładowcą na mediolańskim Uniwersytecie Bocconi, prowadząc zajęcia z prawa, nauk politycznych oraz historii doktryn politycznych. Współpraca z obiema uczelniami dobiegła końca, kiedy Mosca zdecydował się w grudniu 1923 roku przyjąć propozycję uniwersytetu w Rzymie, oferującego mu katedrę historii instytucji i doktryn politycznych. W związku z tym w roku następnym ponownie przeniósł się do stolicy Włoch.
W turyńskim okresie swojego życia Mosca prowadził ożywioną działalność społeczną, publicystyczną i polityczną. Sprawował wiele funkcji, był m.in. członkiem Wyższej Rady Szkolnictwa Publicznego i prezesem Turyńskiego Towarzystwa Kultury. W 1897 roku zabrał głos w debacie politycznej na temat relacji między włoskim państwem a Kościołem katolickim, publikując obszerny artykuł polemiczny w czasopiśmie "Giornale degli economisti". W latach 1901-1925 był współpracownikiem gazety "Corriere della Sera", pisząc do niej 79 artykułów poruszających różne kwestie społeczne i polityczne. Publikował również w innych znanych czasopismach, takich jak "Gazzetta del Popolo" czy "Tribuna".
Osobnym tematem jest kariera polityczna Gaetana Mosci. Już w okresie pełnienia funkcji redaktora sprawozdań z parlamentu zawarł on bliską znajomość z markizem Antoniem Starabbą di Rudinì, premierem Włoch w latach 1891-1892 i 1896-1898. Te związki nie uratowały co prawda Mosci przed przepadnięciem jego kandydatury w wyborach 1905 roku w Turynie. Jednak po śmierci markiza przejął po nim stanowisko deputowanego z okręgu Caccamo na Sycylii, odnosząc dwukrotnie zwycięstwo w kolejnych wyborach parlamentarnych (1909 i 1913). W latach 1914-1916 Mosca pełnił w rządzie Antonia Salandry funkcję podsekretarza do spraw kolonii. W 1919, na krótko przed upływem swojej kadencji deputowanego, otrzymał od króla Wiktora Emanuela III nominację na dożywotnie stanowisko senatora. W Senacie został wybrany na członka senackiej komisji polityki zagranicznej (1921) i Wyższej Rady Kolonialnej (1923). Wkrótce nastał we Włoszech okres rządów Benita Mussoliniego. Mosca przyłączył się do opozycji antyfaszystowskiej, czego wyrazem było złożenie podpisu pod słynnym manifestem Benedetta Crocego. Z tego powodu stał się obiektem ataków prasy związanej z nową władzą. W dniu 19 grudnia 1925 roku wygłosił w Senacie przemówienie, w którym wypowiedział się przeciwko aktowi prawnemu "O atrybutach i prerogatywach szefa rządu", znoszącemu odpowiedzialność premiera przed parlamentem. Ta manifestacja poglądów nie mogła oczywiście zmienić biegu wydarzeń i zapobiec wprowadzeniu reżimu autorytarnego. W warunkach państwa faszystowskiego Mosca zrezygnował z rzeczywistego udziału w życiu politycznym, choć do śmierci zachował stanowisko senatora. Ostatnie jego wystąpienie w parlamencie miało miejsce 21 maja 1926 roku i dotyczyło budżetu Ministerstwa Kolonii.
Nie ustała działalność Moski na polu naukowym. Włoski profesor stał się postacią znaną również poza granicami swego kraju. W 1919 roku został mianowany członkiem paryskiego Institut International de Sociologie. Dziewięć lat później wziął udział w międzynarodowym projekcie poświęconym analizie kryzysu systemu parlamentarnego w Europie. Jego publikacje ukazywały się także w periodykach angielsko- i francuskojęzycznych. Ukoronowaniem pracy naukowej na uniwersytecie w Rzymie było wydanie w roku przejścia na emeryturę (1933) książki "Storia delle dottrine politiche", jeszcze przed drugą wojną światową przetłumaczonej na języki francuski i polski ("Historia doktryn politycznych", 1938). Jednak z dzisiejszej perspektywy największe znaczenie miał przekład "Elementi di scienza politica" (wraz z dopisanym w 1922 roku drugim tomem) na język angielski, który ukazał się pod nazwą "The Ruling Class" w roku 1939.
Gaetano Mosca zmarł 8 listopada 1941 roku w Rzymie, mając 83 lata.
Dorobek naukowy.
Mosca pozostawił po sobie pokaźny zbiór prac i artykułów związanych z różnymi dziedzinami wiedzy. Z wykształcenia był prawnikiem i opublikował szereg tekstów z zakresu prawa konstytucyjnego. Jego zainteresowania szybko jednak objęły również pokrewne nauki społeczne i polityczne. Obszerne fragmenty "Elementi di scienza politica" zajmuje prezentacja materiału historycznego i nie bez racji można uznać Moscę także za historyka. Przez pewien okres nauczał ekonomii politycznej, a teksty jego wykładów zostały zebrane i opublikowane. W końcowym okresie kariery naukowej poświęcił się natomiast historii doktryn politycznych. Do tego należy dodać obfitą publicystykę poruszającą aktualne problemy społeczne, polityczne i ekonomiczne. Mosca szczególnie interesował się na przykład włoską polityką kolonialną i ukazała się nawet jego książka na ten temat. Zaś jego artykuły opisujące sycylijską mafię posiadają dziś rangę klasycznego tekstu poświęconego temu zagadnieniu.
Mosca stopniowo rozwijał swoją teorię klasy politycznej. Szczegółowo badający ten proces Ettore Albertoni podzielił jego twórczość naukową na trzy okresy:
Okres pierwszy obejmuje wczesne prace, w tym "Teorica dei governi e governo parlamentare" (1884) i "Le costituzioni moderne" (1887). Pojawiają się już w nich podstawowe pojęcia i tezy teorii klasy politycznej, połączone z ostrą krytyką ustroju parlamentarnego. Początek następnego okresu wyznacza ukazanie się pierwszego wydania "Elementi di scienza politica" (1896), wraz z którym teoria przybiera dojrzałą postać, a opinie na temat ustroju parlamentarnego stają się znacznie bardziej wyważone. Ważny nowy element – koncepcja dwóch przeciwstawnych tendencji, arystokratycznej i demokratycznej – pojawia się w wygłoszonym w 1902 roku wykładzie inauguracyjnym "Il principio aristocratico e il democratico". Kolejny etap jest związany z drugim wydaniem "Elementi" (1923). Zawiera ono nowy, napisany w 1922 roku drugi tom. W ten sposób do teorii zostają wcielone pewne nowe koncepcje, takie jak podział klasy politycznej na dwie warstwy. W opublikowanej w 1928 roku pracy "Cause e rimedi della crisi del regime parlamentare" Mosca zajmuje się problematyką kryzysu systemu parlamentarnego w Europie. W latach 1933 i 1937 ukazują się dwa pierwsze wydania książki "Storia delle dottrine politiche" (polski tytuł "Historia doktryn politycznych"), zawierającej między innymi zwięzły wykład doktryny stworzonej przez Moskę w jej ostatniej formie. W tym okresie Mosca zdecydowanie uznaje już ustrój przedstawicielski za najlepszy z występujących w historii.
Prace Moski wywarły duży wpływ na takich socjologów, jak Robert Michels i Charles Wright Mills.

</doc>
<doc id="182691" url="https://pl.wikipedia.org/wiki?curid=182691" title="Hamburg Sea Devils">
Hamburg Sea Devils

Hamburg Sea Devils – klub futbolu amerykańskiego z Hamburga występujący w lidze NFL Europa od 2005 do 2007 roku.
Trenerem był Jack Bicknell, były coach rozwiązanych drużyn Barcelona Dragons i Scottish Claymores. 2 kwietnia 2005 w swoim pierwszym ligowym meczu ulegli drużynie Cologne Centurions z Kolonii 24:23. 23 czerwca 2007 Sea Devils zdobyli World Bowl pokonując w finale Frankfurt Galaxy 37:28. Sea Devils są ostatnimi mistrzami NFL Europa, 29 czerwca zdecydowano rozwiązać ligę.

</doc>
<doc id="182693" url="https://pl.wikipedia.org/wiki?curid=182693" title="Mikołaj Sęp-Szarzyński">
Mikołaj Sęp-Szarzyński



</doc>
<doc id="182694" url="https://pl.wikipedia.org/wiki?curid=182694" title="Volksparkstadion">
Volksparkstadion

Volksparkstadion – stadion piłkarski w Hamburgu. Główny obiekt klubu piłkarskiego Hamburger SV.
Historia.
Stadion oddano do użytku w 1953 jako "Volksparkstadion". Trzykrotnie gościła na nim polska reprezentacja, trzykrotnie remisując z gospodarzami – 20 maja 1959 1:1, 17 listopada 1971 (podczas eliminacji do Mistrzostw Europy w Belgii), uzyskując – z przyszłym mistrzem kontynentu – wynik bezbramkowy. Takim samym wynikiem zakończył się mecz towarzyski rozegrany 13 maja 2014.
W trakcie Mistrzostw Świata w 1974 rozgrywano na nim mecze pierwszej grupy, w tym spotkanie RFN – NRD, sensacyjnie przegrane przez gospodarzy, późniejszych Mistrzów Świata, 0:1 i dający ekipie NRD I. miejsce w grupie.
Podczas Mistrzostw Europy, 21 czerwca 1988 rozegrano na nim jeden z meczów półfinałowych pomiędzy gospodarzami a przyszłymi zdobywcami trofeum – Holandią, przegrany przez Niemców 1:2.
W latach 1998-2000 został przebudowany kosztem 97 mln € i w 2000 roku oddany do użytku. Na inaugurację został na nim rozegrany mecz Niemcy – Grecja. Po przebudowie stadion posiada 57 274 miejsc, w tym 50 000 siedzących oraz 50 lóż (wcześniej jego widownia mogła pomieścić 61 200 widzów). W 2001 roku został przemianowany na "AOL Arena", za którą AOL zapłaciło 15,3 mln €. 4 lipca 2007 stadion został przemianowany na "HSH Nordbank Arena", za którą HSH Nordbank zapłacił 25 mln €. Od 1 lipca 2010 do 2015 roku stadion nosił nazwę "Imtech Arena".
Jest to jeden ze stadionów, na których odbyły się mecze Mistrzostw Świata w 2006 – spotkania grupowe grupy czwartej oraz jedno ze spotkań ćwierćfinałowych. Na czas rozgrywania MŚ stadion został przemianowany na "FIFA WM-Stadion Hamburg".
Na terenie stadionu zainstalowano zegar, który do 12 maja 2018 odmierzał czas gry HSV w niemieckiej Bundeslidze (od początku rozgrywek - dokładnie 54 lata, 261 dni, 36 minut i 10 sekund). Po pierwszym w historii spadku ekipy z Hamburga, zegar został zatrzymany a następnie przestawiony. Pokazuje teraz czas jaki upłynął od momentu założenia klubu. 

</doc>
<doc id="182695" url="https://pl.wikipedia.org/wiki?curid=182695" title="Ignacy Trzewiczek">
Ignacy Trzewiczek

Ignacy Adam Trzewiczek (ur. 23 września 1976 w Gliwicach) – polski twórca, wydawca i popularyzator gier RPG, karcianych i planszowych. Od 1999 roku właściciel przedsiębiorstwa Portal Games (dawniej: Wydawnictwo Portal).
Początkowo pisał artykuły i przygody do gier fabularnych, najpierw dla czasopisma „Magia i Miecz”, potem jako redaktor naczelny nieistniejącego już dwumiesięcznika „Portal”. W roku 1999 stworzył Wydawnictwo Portal, które później wydało takie produkty jak gry RPG "Neuroshima", "Monastyr", gra karciana "Zombiaki", jak również magazyny „Gwiezdny Pirat” oraz „Świat Gier Planszowych”. Trzewiczek był nie tylko wydawcą, ale także autorem wielu z tych produktów, współtworzył m.in. polską Nową Falę RPG. W późniejszych latach skupił się na projektowaniu gier planszowych, niektóre z nich były wielokrotnie nagradzane za granicą. Oprócz tego organizuje między innymi cykliczne spotkania z grami planszowymi „Pionek” w Gliwicach, a dawniej konwent Dracool.
Laureat nagrody Identyfikatory Pyrkonu za rok 2014 w kategorii "Gry";

</doc>
<doc id="182698" url="https://pl.wikipedia.org/wiki?curid=182698" title="Bogucice (województwo małopolskie)">
Bogucice (województwo małopolskie)

Bogucice – wieś w Polsce, położona w województwie małopolskim, w powiecie bocheńskim, w gminie Bochnia.
Znajduje się na równinie Podgórza Bocheńskiego, między rzekami Raba i Gróbka, około 11 km na północny wschód od Bochni.
W latach 1934–1954 i 1973–1976 miejscowość była siedzibą gminy Bogucice. W latach 1975–1998 miejscowość administracyjnie należała do województwa tarnowskiego.
W 1490 r. w pow. krakowskim, w 1581 w pow. Szczyrzyckim parafii Mikluszowice.
Historia.
3 maja 1285 r. miała tutaj miejsce bitwa, w której książę Leszek Czarny, przy pomocy Węgrów, pokonał księcia Konrada II czerskiego wspierającego bunt rycerstwa małopolskiego.
W 1595 roku wieś położona w powiecie szczyrzyckim województwa krakowskiego była własnością kasztelana małogoskiego Sebastiana Lubomirskiego.
Zabytki.
Obiekty wpisane do rejestru zabytków nieruchomych województwa małopolskiego.

</doc>
<doc id="182704" url="https://pl.wikipedia.org/wiki?curid=182704" title="Andrzej Zapałowski">
Andrzej Zapałowski

Andrzej Tomasz Zapałowski (ur. 6 listopada 1966 w Wałbrzychu) – polski polityk i historyk, doktor habilitowany nauk społecznych, nauczyciel akademicki, poseł na Sejm III kadencji, od 2005 do 2009 deputowany do Parlamentu Europejskiego VI kadencji.
Życiorys.
Ukończył studia historyczne w Wyższej Szkole Pedagogicznej w Krakowie w 1990 oraz prawnicze w filii Uniwersytetu Marii Curie-Skłodowskiej w Rzeszowie w 1998. W 2003 obronił na Akademii Obrony Narodowej doktorat z zakresu nauk o wojskowości. W 2016 wydano jego publikację zatytułowaną "Granica w ogniu. 35. „Przemyska” Komenda Odcinka WOP w działaniach przeciw OUN i UPA w latach 1945–1948". W 2017 został doktorem habilitowanym nauk społecznych na Akademii Sztuki Wojennej. Pracował jako nauczyciel historii w Przemyślu.
W latach 1980–1986 działał w nieformalnym opozycyjnym ruchu wewnątrz Związku Harcerstwa Polskiego, następnie należał do Związku Harcerstwa Rzeczypospolitej. W latach 1986–1990 kierował Niezależnym Zrzeszeniem Studentów na krakowskiej WSP, później związany z Konfederacją Polski Niepodległej. Do Sejmu został wybrany w 1997 z listy Akcji Wyborczej Solidarność (z rekomendacji KPN-OP), opuścił AWS w 1998 w proteście przeciwko usunięciu z klubu parlamentarnego Adama Słomki. W 2001 bez powodzenia ubiegał się o reelekcję jako bezpartyjny z listy Polskiego Stronnictwa Ludowego.
W 2002 przystąpił do Ligi Polskich Rodzin i zasiadł we władzach krajowych tej partii. W wyborach samorządowych w tym samym roku bez powodzenia kandydował z jej ramienia na prezydenta Przemyśla (otrzymał 12,05% głosów). W 2004 kandydował z listy LPR do Parlamentu Europejskiego w okręgu podkarpackim. Po śmierci deputowanego Filipa Adwenta w czerwcu 2005 zajął jego miejsce w Parlamencie Europejskim. Wkrótce opuścił LPR, przechodząc do frakcji Unii na rzecz Europy Narodów. W 2006 został prezesem Podkarpackiej Ligi Samorządowej. W 2008 był jednym z założycieli partii Naprzód Polsko, objął funkcję skarbnika w zarządzie tej partii, z której wystąpił w styczniu 2010. W 2009 nie ubiegał się o reelekcję w wyborach europejskich, popierając listę Prawicy Rzeczypospolitej. W wyborach prezydenckich w 2010 poparł kandydaturę Marka Jurka i wszedł w skład jego społecznego komitetu poparcia. W wyborach samorządowych w 2010 bez powodzenia kandydował z ramienia Wspólnoty Samorządowej Doliny Sanu na urząd prezydenta Przemyśla (otrzymał 8,82% głosów) oraz do rady miasta. W wyborach samorządowych w 2014 z ramienia komitetu Patriotyczny Polski Przemyśl ponownie bezskutecznie startował do rady miejskiej. W 2015 przystąpił do nowo powstałej partii Jedność Narodu (zasiadał w jej radzie krajowej). Jako jej działacz w tym samym roku został zarejestrowany jako lider listy KWW Grzegorza Brauna „Szczęść Boże!” do Sejmu w wyborach parlamentarnych, jednak lista ta została przed wyborami wyrejestrowana. W 2017 JN została wykreślona z ewidencji partii.
W wyborach w 2018 Andrzej Zapałowski uzyskał mandat radnego Przemyśla z listy ugrupowania Kukiz’15. Od stycznia 2019 do czerwca 2020 był wiceprzewodniczącym rady miasta. W wyborach do Parlamentu Europejskiego w 2019 jako przedstawiciel środowisk kresowych oraz Federacji dla Rzeczypospolitej znalazł się na liście kandydatów Konfederacji, która nie osiągnęła progu wyborczego. W wyborach parlamentarnych w tym samym roku jako kandydat bezpartyjny był liderem jej listy do Sejmu RP w okręgu krośnieńskim; zdobył 12 579 głosów i nie uzyskał mandatu.
Został również prezesem rzeszowskiego oddziału Polskiego Towarzystwa Geopolitycznego, a także wykładowcą Uniwersytetu Rzeszowskiego i Wyższej Szkoły Prawa i Administracji w Przemyślu.
Życie prywatne.
Był żonaty z Ewą, zmarłą w 2006, z którą ma troje dzieci.
Odznaczenia i wyróżnienia.
W 2009, "za wybitne zasługi w działalności na rzecz przemian demokratycznych w Polsce, za osiągnięcia w podejmowanej z pożytkiem dla kraju pracy zawodowej i społecznej", został odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski. W 2017, "za zasługi w działalności na rzecz niepodległości i suwerenności Polski oraz respektowania praw człowieka w Polskiej Rzeczypospolitej Ludowej", prezydent Andrzej Duda nadał mu Krzyż Wolności i Solidarności.
W 2019 został wyróżniony medalem za zasługi dla Kresów przyznanym przez Stowarzyszenie Kresowian Kędzierzyn-Koźle, a także Medalem „Pro Patria” nadanym przez szefa Urzędu do Spraw Kombatantów i Osób Represjonowanych Jana Józefa Kasprzyka.
Otrzymał również Medal Komisji Edukacji Narodowej, Medal XXX-lecia Związku Żołnierzy Wojska Polskiego, Krzyż Pamięci Banderowskiego Ludobójstwa, Złoty Medal „Zasłużony dla Obrony Terytorialnej” oraz Odznakę „Za Zasługi dla Związku Kombatantów RP i Byłych Więźniów Politycznych”.

</doc>
<doc id="182707" url="https://pl.wikipedia.org/wiki?curid=182707" title="Moria">
Moria



</doc>
<doc id="182709" url="https://pl.wikipedia.org/wiki?curid=182709" title="Mikwa">
Mikwa



</doc>
<doc id="182710" url="https://pl.wikipedia.org/wiki?curid=182710" title="Herb Watykanu">
Herb Watykanu

Herb Watykanu jest oficjalnym symbolem tego państwa. Różni się detalami (odwrotna kolejność kluczy), od godła Stolicy Apostolskiej, będącej osobnym podmiotem prawa międzynarodowego, a jest powszechnie utożsamiana z państwem Watykan. 
Opis herbu.
Herb Watykanu, przedstawia w polu czerwonym dwa klucze, złoty i srebrny, skrzyżowane w skos, złączone czerwonym sznurem, umieszczone pod srebrną tiarą, uwieńczoną trzema złotymi diademami.
Dodatkowe informacje.
Nadmienić trzeba, że każdy z papieży posiada swój własny herb pontyfikalny, który wkomponowany jest w panoplium, jakim jest godło Stolicy Apostolskiej. Tak więc mamy do czynienia z dwoma niezależnymi symbolami odnoszącymi się do autonomicznych podmiotów prawnych: Miasta-Państwa Watykanu, oraz do Stolicy Apostolskiej, której godło wraz z kolejnym pontyfikatem, jest dopełniane osobistym herbem papieskim i jako takie symbolizuje Stolicę Apostolską i Papiestwo.
W każdym herbie papieskim (a także herbie kardynała kamerlinga) klucze są umieszczone w kolejności charakterystycznej dla herbu Stolicy Apostolskiej.

</doc>
<doc id="182711" url="https://pl.wikipedia.org/wiki?curid=182711" title="Radosław Sobolewski">
Radosław Sobolewski

Radosław Sobolewski (ur. 13 grudnia 1976 w Białymstoku) – polski trener piłkarski i piłkarz, grający na pozycji defensywnego pomocnika, reprezentant Polski. Wieloletni zawodnik Wisły Kraków, w której w latach 2016–2019 pełnił, wraz z Kazimierzem Kmiecikiem, funkcje asystenta trenera lub tymczasowego trenera. W 2021 został trenerem Wisły Płock, a w 2022 Wisły Kraków.
Kariera klubowa.
Jagiellonia Białystok.
Radosław Sobolewski swoją piłkarską karierę rozpoczynał w zespole Jagiellonii Białystok. W 1994 roku razem z drużyną juniorów Jagielloni zajął czwarte miejsce w mistrzostwach Polski. W tym samym roku trafił do pierwszej drużyny Jagielloni, gdzie od razu wywalczył sobie miejsce w podstawowym składzie zespołu z Białegostoku. W barwach Jagiellonii Białystok występował w I i II lidze. Grając w Jagiellonii trafił również do reprezentacji Polski U-18
Wisła Płock.
W 1998 roku przeniósł się do Petrochemii Płock. Występował tam na różnych pozycjach, zarówno w obronie jak i pomocy. W polskiej ekstraklasie zadebiutował 7 marca 1998 roku w spotkaniu z Rakowem Częstochowa. Przed sezonem 2001/2002 Sobolewski przebywał na zgrupowaniu z Polonią Warszawa, gdzie bardzo chciał go mieć w swoim zespole szkoleniowiec „Czarnych Koszul” Werner Liczka. Kluby nie dogadały się jednak co do kwoty wypożyczenia zawodnika. W grudniu 2001 roku Sobolewski doznał kontuzji, która wykluczyła go z gry do końca sezonu 2001/2002. Po wyleczeniu kontuzji popularny „Sobol” popadł w konflikt z działaczami płockiego klubu, bowiem ci nie chcieli wypłacić zawodnikowi zaległych pieniędzy za okres, gdy leczył kontuzję. Sobolewski nie chciał również przedłużyć kontraktu z Wisłą Płock na warunkach proponowanych przez działaczy. W wyniku tego konfliktu zawodnik został zesłany do rezerw płockiego klubu, występujących w IV lidze.
Dyskobolia Grodzisk Wielkopolski.
W styczniu 2003 roku po długich negocjacjach Sobolewski został wypożyczony na rok do Dyskobolii Grodzisk Wielkopolski. 15 marca 2003 roku w swoim debiucie w drużynie z Grodziska zdobył bramkę w 9. minucie meczu z Pogonią Szczecin. Przez całą rundę był pewnym punktem swojej drużyny i na koniec sezonu 2002/2003 wywalczył z nią wicemistrzostwo Polski. W kolejnym sezonie 2003/2004 swoje występy rozpoczął od strzelenia dwóch bramek w dwóch pierwszych kolejkach. Świetne występy Sobolewskiego na pozycji defensywnego pomocnika zaowocowały powołaniem do reprezentacji Polski. Równie dobrze wiodło mu się w pucharze UEFA, gdzie dotarł z Dyskobolią do III rundy rozgrywek. Niestety w październiku doznał kontuzji mięśnia przywodziciela i nie zagrał już do końca rundy jesiennej. W grudniu 2003 roku Dyskobolia wykupiła Radosława Sobolewskiego z Wisły Płock.
Wisła Kraków.
W styczniu 2005 roku Sobolewski podpisał kontrakt z Wisłą Kraków. Do „Białej Gwiazdy” trafił na zasadzie wolnego transferu. W Wiśle również stał się kluczowym zawodnikiem zespołu. Zadebiutował w drużynie „Białej Gwiazdy” 12 marca 2005 roku w ligowym meczu z GKS-em Katowice. Swoją pierwszą bramkę dla krakowskiego klubu w Ekstraklasie zdobył 20 marca 2005 roku w spotkaniu z Polonią Warszawa. Sezon 2004/2005 zakończył zdobyciem Mistrzostwa Polski z Wisłą oraz Pucharu Polski z Dyskobolią. W sezonie 2005/2006 w drugim meczu III rundy eliminacyjnej Ligi Mistrzów strzelił bramkę Panathinaikosowi w 78. minucie spotkania. W 90. minucie tego meczu dostał jednak drugą żółtą kartkę i musiał opuścić boisko, osłabiając zespół Wisły Kraków przed dogrywką. Sobolewski został wybrany „Najlepszym Piłkarzem Małopolski” za rok 2005 w XI plebiscycie Gazety Krakowskiej i MZPN-u.
W styczniu 2006 roku Sobolewskiego chciał mieć w swoich szeregach angielski zespół Southampton. Nie złożył jednak takiej oferty kupna zawodnika, która odpowiadałaby Wiśle.
Na początku 2008 roku Sobolewski mógł trafić do tureckiego Trabzonsporu, Wisła zaakceptowała ofertę 1,5 miliona euro, lecz do transferu nie doszło, gdyż turecki klub nie był w stanie okazać gwarancji bankowych dotyczących spłaty należności. W sezonie 2007/2008 Radosław Sobolewski zdobył swoje drugie Mistrzostwo Polski z Wisłą Kraków. W następnym sezonie Wisła Kraków z Sobolewskim w składzie powtórzyła sukces z poprzednich rozgrywek, a sam zawodnik 20 czerwca 2009 roku podpisał nowy kontrakt z krakowskim klubem, który obowiązywał do 30 czerwca 2011 roku. 29 września 2009 roku Sobolewski, który na ten czas rozegrał wszystkie mecze ligowe w sezonie 2009/2010, doznał kontuzji pachwiny, która wykluczyła do z gry do końca rundy jesiennej. Po zakończeniu sezonu Sobolewski został wybrany nowym kapitanem Wisły, zastępując Arkadiusza Głowackiego, który odszedł do tureckiego Trabzonsporu. Jako kapitan zespołu poprowadził drużynę „Białej Gwiazdy” do triumfu w rozgrywkach Ekstraklasy w sezonie 2010/2011. W maju 2011 i w lipcu 2012 roku dwukrotnie przedłużał o rok kontrakt z krakowską Wisłą. Z klubu odszedł z końcem sezonu 2012/2013.
Górnik Zabrze.
Z początkiem sezonu 2013/2014 jako wolny zawodnik związał się rocznym kontaktem z Górnikiem Zabrze. W klubie zadebiutował 19 lipca 2013 roku w wyjazdowym meczu przeciwko swojemu poprzedniemu klubowi Wiśle Kraków. Pierwsze trafienie dla Górników "Sobol" zaliczył w "małych derbach Górnego Śląska" przeciwko Piastowi Gliwice. Sezon 2013/2014 Sobolewski zakończył z dorobkiem 33 meczów i 7 bramek w lidze, co jest jego osobistym rekordem w Ekstraklasie. 21 maja 2014 roku Sobolewski przedłużył umowę z Górnikiem o kolejne dwa lata, co oznacza, że jest związany z zabrzańskim klubem do 30 czerwca 2016 roku.
Kariera reprezentacyjna.
W reprezentacji Polski zagrał w 32 spotkaniach, strzelając jedną bramkę. Zadebiutował 20 sierpnia 2003 roku w towarzyskim spotkaniu z reprezentacją Estonii. W 51. minucie tego spotkania zanotował swoje debiutanckie trafienie w barwach reprezentacji Polski. Był uczestnikiem Mistrzostw Świata w Niemczech, które odbyły się w 2006 roku. W meczu z reprezentacją Niemiec na mundialu w 75. minucie spotkania otrzymał jako pierwszy polski piłkarz czerwoną kartkę na Mistrzostwach Świata. W listopadzie 2007 roku postanowił zakończyć reprezentacyjną karierę, po spotkaniu Polska-Belgia kończącym udane dla reprezentacji Polski eliminacje do mistrzostw Europy 2008, w których Polska zajęła pierwsze miejsce w grupie i awansowała na Euro 2008.
Kariera trenerska.
Był asystentem trenera Dariusza Wdowczyka w Wiśle Kraków. W listopadzie 2016 został, wraz z Kazimierzem Kmiecikiem, tymczasowym pierwszym trenerem. Od stycznia 2017 pracował jako asystent nowego trenera Wisły Kiko Ramíreza. W maju poprowadził zespół w zastępstwie zawieszonego przez Komisję Ligi Ramíreza w meczu z Jagiellonią, a po zwolnieniu Hiszpana w grudniu tego samego roku ponownie został tymczasowym trenerem., prowadząc Wisłę w dwóch spotkaniach. Przez kolejne pół roku był asystentem Joana Carrillo. 18 czerwca nowym pierwszym trenerem został Maciej Stolarczyk, a Sobolewski, razem z Kmiecikiem i Mariuszem Jopem zostali jego asystentami.
4 sierpnia 2019 został trenerem Wisły Płock. 3 października 2022 został trenerem Wisły Kraków, zastępując na tym stanowisku Jerzego Brzęczka, którego był wcześniej asystentem.

</doc>
<doc id="182713" url="https://pl.wikipedia.org/wiki?curid=182713" title="Stanisław Gąsiorowski">
Stanisław Gąsiorowski

Stanisław Jan Gąsiorowski (ur. 26 czerwca 1897 w Warszawie, zm. 13 września 1962 w Krakowie) – polski archeolog, historyk sztuki, profesor Uniwersytetu Jagiellońskiego, członek PAU.
Życiorys.
Był synem Stanisława (inżyniera) i Kazimiery z Jastrzębskich. Uczęszczał do szkół średnich w Warszawie i Krakowie, następnie studiował archeologię klasyczną i historię sztuki na UJ (1915-1920); brał udział w wojnie polsko-radzieckiej. Od 1922 pracował jako asystent w Katedrze Archeologii Klasycznej UJ, w 1925 obronił pracę doktorską ("O kompozycji w malarstwie późnorzymskim"), w 1927 habilitował się (praca "Malarstwo minjaturowe grecko-rzymskie i jego tradycje w średniowieczu") i został docentem w tej samej katedrze. W 1930 otrzymał nominację na profesora nadzwyczajnego i kierownika Katedry Archeologii Klasycznej, w 1937 został profesorem zwyczajnym. W latach 20. i 30. odbywał podróże naukowe do Anglii, Francji, Austrii, Włoch, Grecji, Egiptu i Azji Mniejszej. W czasie II wojny światowej został aresztowany przez Niemców 6 listopada 1939 w ramach "Sonderaktion Krakau" i uwięziony, później zwolniony. 
Po wojnie kontynuował wykłady (do 1953) z archeologii klasycznej i pradziejowej, historii sztuki i filologii klasycznej na UJ, pełnił także funkcję opiekuna Zakładu Archeologii Polski UJ. Po zwolnieniu z obozu (luty 1940) powrócił do Krakowa; w roku 1942 objął kierownictwo Muzeum Czartoryskich (zgodnie z wolą przedstawicieli rodziny Czartoryskich). Muzeum kierował w latach 1942-1951. W 1951 został z tego stanowiska usunięty, a spreparowane zarzuty spowodowały wkrótce także usunięcie z Uniwersytetu (1953). Zatrudniony został wówczas w Instytucie Historii Kultury Materialnej PAN, następnie w Zakładzie Archeologii Śródziemnomorskiej PAN, w latach 1955-1962 kierował Zakładem Archeologii Azji Przedniej. W 1945 został członkiem korespondentem PAU, rok później członkiem czynnym akademii. Brał udział w pracach także innych organizacji i towarzystw, m.in. Niemieckiego Instytutu Archeologicznego w Berlinie (1936), Instytutu Badań Śródziemnomorskich w Atenach (1938), Towarzystwa Archeologicznego w Atenach (1938), Towarzystwa Numizmatycznego w Budapeszcie (1945), Związku Muzeów w Polsce (wiceprezes od 1946), Polskiego Towarzystwa Prehistorycznego (przewodniczący Oddziału Krakowskiego od 1947), Towarzystwa Archeologicznego we Wrocławiu (członek Zarządu od 1952). Został pochowany na Cmentarzu Rakowickim w Krakowie.
Dzieła.
Specjalizował się w historii sztuki starożytności i wczesnego średniowiecza, zajmował się również metodologią archeologii śródziemnomorskiej. Ogłosił ponad 90 prac naukowych, m.in.:
Na prośbę Stanisława Kota napisał dwa hasła "rzymska kultura w Polsce" oraz "wędrówki ludów" do Encyklopedii staropolskiej Brücknera wydanej w latach 1937-1939.

</doc>
<doc id="182717" url="https://pl.wikipedia.org/wiki?curid=182717" title="Maszewo (gmina w województwie zachodniopomorskim)">
Maszewo (gmina w województwie zachodniopomorskim)

Maszewo – gmina miejsko-wiejska w zachodniej części województwa zachodniopomorskiego, w powiecie goleniowskim, położona na Równinie Nowogardzkiej. Siedzibą gminy jest miasto Maszewo.
Według danych z 31 grudnia 2016 r. gmina miała 8807 mieszkańców.
Miejsce w województwie (na 114 gmin):
powierzchnia 47., ludność 47.
Gmina stanowi 13,0% powierzchni powiatu.
Położenie.
Gmina znajduje się w zachodniej części województwa zachodniopomorskiego, w południowej części powiatu goleniowskiego, położona jest na Równinie Nowogardzkiej.
Sąsiednie gminy:
Do 31 grudnia 1998 r. wchodziła w skład województwa szczecińskiego.
Demografia.
Gminę zamieszkuje 10,5% ludności powiatu.
Przyroda i turystyka.
Mimo że od zachodu graniczy z Puszczą Goleniowską, to w granicach gminy lasy występują tylko w północno-zachodniej części, pozostałe tereny to obszary rolnicze. Występuje tu kilka czystych jezior (w II klasie czystości), największe z nich to Jezioro Lechickie na rzece Stepnica. Tereny leśne zajmują 17% powierzchni gminy, a użytki rolne 74%.
Komunikacja.
Drogi.
Przez gminę prowadzą drogi wojewódzkie:
Kolej.
Maszewo uzyskało połączenie kolejowe w 1903 r. po wybudowaniu linii z Goleniowa. Linia została zamknięta w 1992 r.
W gminie czynny jest 1 urząd pocztowy: Maszewo (nr 72-130).
Administracja i samorząd.
W 2016 r. wykonane wydatki budżetu gminy Maszewo wynosiły 31,4 mln zł, a dochody budżetu 33,3 mln zł. Zobowiązania samorządu (dług publiczny) według stanu na koniec 2016 r. wynosiły 12,2 mln zł, co stanowiło 36,8% poziomu dochodów.

</doc>
<doc id="182719" url="https://pl.wikipedia.org/wiki?curid=182719" title="Intertekstualność">
Intertekstualność

Intertekstualność – pojęcie wywodzące się od Julii Kristevej, badaczki prac Michaiła Bachtina. W rozumieniu węższym "tekstualność" oznacza dosłownie badanie tekstu, natomiast "intertekstualność" badanie relacji pomiędzy poszczególnymi tekstami. Z intertekstualnością związane są koncepcje dotyczące związków i zależności literackich.
Koncepcje intertekstualności.
Koncepcja Ryszarda Nycza.
Ryszard Nycz definiuje intertekstualność jako ten aspekt ogółu własności i relacji tekstu, który wskazuje na uzależnienie jego wytwarzania i odbioru od znajomości innych tekstów. Wychodzi z założenia, że intertekstualność jest kluczową kategorią opisu literatury postmodernistycznej. Proponuje uwzględnić relacje nie tylko z tekstami literackimi, ale również plastyką, muzyką, architekturą itp. Według Ryszarda Nycza autor tekstu zazwyczaj sygnalizuje wyznaczniki intertekstualne. Nycz dzieli je na trzy grupy:
Koncepcja Edwarda Kasperskiego.
Edward Kasperski sądzi, że problem istnienia związków literackich narodził się w okresie romantyzmu, kiedy to twórcy tacy jak Adam Mickiewicz, czy Seweryn Goszczyński opowiadali się za literaturą narodową, wolną od wpływów. Innego zdania był Cyprian Kamil Norwid, dla którego związki literackie były niezbędne, aby literaturze polskiej nie zaczął grozić zastój. Kasperski wyróżnia następujące typy związków literackich:
Edward Kasperski neguje również istnienie archetekstu, czyli tekstu, który stanowił podstawę kultury i dziejów ludzkości (dla Brunona Schulza była to Biblia).
Koncepcja Henryka Markiewicza.
Przez intertekstualność Henryk Markiewicz rozumie interakcję tekstową, która wytwarza się wewnątrz jednego tekstu. Markiewicz uważa również, że problem związków i zależności w literaturze istniał już w starożytności, na dowód czego przytacza słowa Terencjusza: „Nic nie zostało powiedziane, co nie zostało powiedziane już wcześniej”. Za wyznaczniki intertekstualności Henryk Markiewicz uważa:
Koncepcja Gérarda Genette’a.
Gerard Genette określa terminem transtekstualność wszystko, co łączy dany tekst z innymi tekstami i wyróżnia pięć typów relacji transtekstualnych:
Koncepcja wpływów i zależności w literaturze.
Wacław Borowy uważa, że nie należy negować istnienia wpływów literackich, gdyż są one zjawiskiem naturalnym i sami twórcy o nich mówią, np. Kazimierz Wierzyński wskazywał Leopolda Staffa i Juliana Tuwima jako swoich mistrzów. Zdaniem Borowego wielki talent potrafi wyrazić swoją oryginalność nawet jeśli tworzy pod wpływem innego twórcy. Wacław Borowy dzieli wpływy i zależności w literaturze na:
Koncepcja lęku przed wpływem.
Harold Bloom w pracy "Lęk przed wpływem" ujmuje wpływ literacki jako pojęcie niejasne, wychodząc jednocześnie z założenia, że poeci usiłują uniknąć wpływów poprzedników choć równocześnie czerpią z nich inspirację. Aby odciąć się od swoich poprzedników poeci, zdaniem Blooma, wykonują następujące zabiegi:

</doc>
<doc id="182731" url="https://pl.wikipedia.org/wiki?curid=182731" title="Kremnica">
Kremnica

Kremnica (, , ) – miasto w środkowej Słowacji, w kraju bańskobystrzyckim. Leży w Górach Kremnickich. Ośrodek turystyki, hutnictwa oraz siedziba mennicy państwowej.
Historia.
Podstawą powstania i rozwoju miasta było złoto, którego wydobycie zaczęto prowadzić w okolicy być może już w X, a najpóźniej w połowie XI w. Obok złota wydobywano tu również srebro, a z czasem i rudy innych metali.
Początków osady, będącej zaczątkiem dzisiejszej Kremnicy, należy szukać prawdopodobnie w połowie XIII w. 17 listopada 1328 r. osada "Cremnychbanya" otrzymała od króla węgierskiego Karola Roberta prawa: górnicze i mennicze na wzór czeskiej Kutnej Hory oraz przywileje wolnego królewskiego miasta górniczego i menniczego. Błyskawiczny rozwój miasto zawdzięczało zwłaszcza mennicy królewskiej, w której od 1329 r. bito srebrne węgierskie grosze, a od 1335 r. złote floreny, znane jako kremnickie dukaty oraz małe, srebrne denary. Kremnickie dukaty, których rocznie produkowano do 25 tys. sztuk, aż do końca XVI w. należały do najbardziej poszukiwanych środków płatniczych w Europie. Również od 1329 r. miasto było siedzibą królewskiej komory górniczej.
Górnictwo i mennica przyniosły Kremnicy bogactwo i sławę. Miasto zyskało wiodącą rolę w tzw. „Heptapolitanie” – związku siedmiu środkowosłowackich miast górniczych, do których należała również m.in. Bańska Bystrzyca.
Historycznym jądrem miasta został tzw. „gród miejski” (słow. "mestský hrad"), powstały w otoczeniu pierwotnego kościoła z kostnicą i cmentarzem. Mieściła się tu m.in. siedziba królewskiego zarządcy komory górniczej i menniczej (słow. "komorský gróf"). W XIV i XV w. powstał tu kompleks obronny otoczony podwójnym murem z basztami, którego centrum stał się wzniesiony w połowie XV w. kościół pw. św. Katarzyny. Samo miasto, usytuowane u podnóża „hradu”, zaczęło się formować od 1366 r., kiedy to wytyczony został charakterystyczny, pochyły rynek i działki zabudowy. W pierwszej połowie XV w. na polecenie króla Zygmunta miasto zostało otoczone niezależnymi murami obronnymi z czterema basztami i trzema bramami. W południowej, uboższej części dzisiejszej Kremnicy, już poza murami, w latach 1382-1393 zbudowano szpital, a wkrótce potem i szpitalny kościół.
Miasto rozwijało się zwłaszcza w XV w. Osiedlali się w nim rzemieślnicy, pracujący na rzecz górnictwa (kowale, stolarze, kołodzieje, bednarze, garbarze), rozwijał się handel. Wraz z produkcją menniczą rozwinęło się medalierstwo i inne rzemiosła artystyczne. W okolicy miasta powstawały osady górników i drwali, dymiły mielerze produkujące węgiel drzewny. W połowie XIV w. pracowało tu 30 młynów wodnych i stęp, rozdrabniających rudę oraz funkcjonowało kilka pieców do jej przetopu. W poszukiwaniu złota i srebra zapuszczano się coraz głębiej w okoliczne stoki. Jednocześnie powstawały dzieła inżynierskie, które do dziś budzą podziw swoim rozmachem: m.in. w XIV w. zbudowano specjalny kanał, doprowadzający wodę do napędu wspomnianych młynów ze znacznej odległości, a pod koniec tego wieku przekopano wielką sztolnię tzw. "dziedziczną", służącą do odstaw wydobytej rudy, a także do odwadniania kopalń.
Ze względu na wyczerpywanie się pokładów, kopania złota zaniechano w 1970 r., zastępując je wydobyciem rud innych metali kolorowych. Natomiast mennica, po modernizacji w 1974 r., działa nadal, tłocząc pieniądze i medale, również na zlecenia z innych krajów. Według oceny historyków jest ona najstarszą czynną mennicą na świecie.

</doc>
<doc id="182733" url="https://pl.wikipedia.org/wiki?curid=182733" title="Madura">
Madura

Madura – wyspa w Indonezji na Morzu Jawajskim przy północno-wschodnim wybrzeżu Jawy; oddzielona od niej na zachodzie cieśniną Surabaja, a na południu cieśniną Madura, nad którą znajduje się most drogowy Suramadu. Powierzchnia 4250 km²; długość linii brzegowej 467,8 km; około 4 milionów mieszkańców. 
Powierzchnia wyżynna (wys. do 471 m n.p.m.); cała roślinność pierwotna została zastąpiona przez pola uprawne i pastwiska. Uprawa ryżu, kukurydzy, manioku, tytoniu, palmy kokosowej; hodowla bydła; rybołówstwo; pozyskiwanie soli morskiej. Główne miasto Pamekasan.

</doc>
<doc id="182735" url="https://pl.wikipedia.org/wiki?curid=182735" title="Romuald Mielczarski">
Romuald Mielczarski

Romuald Mielczarski "(ps. Jan Wierzba)" (ur. 5 lutego 1871 w Bełchatowie, zm. 30 marca 1926 w Warszawie) – działacz spółdzielczy i niepodległościowy. Współtwórca Towarzystwa Kooperatystów, prezes Związku Spółdzielni Spożywców RP.
Życiorys.
Ojciec Romualda, Szymon był naczelnikiem poczty w Bełchatowie. Od 1880 uczył się w 3-klasowej szkole prywatnej Fabianiego w Radomsku, zaś od 1883 był uczniem Gimnazjum Rządowego w Częstochowie. W 1885 przeniósł się do Warszawy do 5 klasy V Gimnazjum Państwowego. Poznał wówczas mieszkającego w tym samym domu na stancji Stefana Żeromskiego. W tym czasie współpracował m.in. z Bolesławem Jędrzejowskim, Stanisławą Motz-Abramowską i Marcinem Kasprzakiem w kółkach rewolucyjnych, w tym w tzw. II Proletariacie. 
W 1890 r., tuż przed maturą, wziął udział w przygotowaniach do obchodów nielegalnego Święta Pracy. Został aresztowany na ul. Czerniakowskiej, wraz ze Stanisławem Trusiewiczem, za posiadanie odezw pierwszomajowych. Osadzono go w warszawskiej Cytadeli. Po czterech miesiącach śledztwa wypuszczono go za kaucją. Jako niepełnoletni został skazany administracyjnie na rok ciężkiego więzienia bez prawa zamieszkiwania na terenie Królestwa w ciągu pięciu lat. Osadzono go w więzieniu "Kresty" w Petersburgu, gdzie pracował przymusowo przez 11 godzin dziennie jako nawijacz przędzy. Po wyjściu z więzienia w 1892 zamieszkał początkowo w Grodnie a po kilku miesiącach uzyskał pozwolenie na wyjazd za granicę. 
W czerwcu 1892 wyjechał do Berlina, gdzie próbował rozpocząć studia, lecz z powodu braku matury rosyjskiej odmówiono mu przyjęcia na Uniwersytet w Berlinie. Tam też współpracował przy redagowaniu "Gazety Robotniczej". Na wniosek władz rosyjskich we wrześniu 1892, został aresztowany wraz z towarzyszami otrzymując nakaz opuszczenia terytorium Niemiec. Został odstawiony przez policję na granicę szwajcarską. 
Udał się do Zurychu, gdzie rozpoczął naukę na uniwersytecie. W 1894 przeniósł się do Belgii, rozpoczynając studia na akademii handlowej w Antwerpii. Był założycielem belgijskiej sekcji Związku Zagranicznego Socjalistów Polskich. W 1895 próbowano go wydalić z Belgii na wniosek ambasady rosyjskiej, jednak zamiar ten powstrzymano wskutek akcji protestacyjnej młodzieży belgijskiej. Dzięki poparciu kadry profesorskiej udało mu się ukończyć stadia w 1896, po czym rozpoczął po Stefanie Żeromskim pracę bibliotekarza w Muzeum Narodowym Polskim w Rapperswilu. Pracował tam do 1900, publikując pod pseudonimem "Jan Wierzba" artykuły w piśmie ZPPS "Światło". 
Na początku 1900 powrócił do ojczyzny, gdzie został natychmiast zatrzymany i przewieziony do Petersburga. Po ośmiu miesiącach w 1901 został wypuszczony z zakazem mieszkania w Królestwie. Początkowo przebywał w Białymstoku, następnie na zaproszenie brata wyjechał do Tyflisu, gdzie pracował jako zarządzający kopalnią manganu w Cziatura. W 1903 przeniósł się do Charkowa, gdzie w firmie H.Meyer kierował działem sprzedaży produktów górniczo-hutniczych. 
Po Rewolucji 1905 roku i ogłoszonej amnestii, Mielczarski powrócił na teren Królestwa do Warszawy. W pierwszych miesiącach pracował w firmie "Siemens", a następnie wraz z Rafałem Korniłłowiczem tworzy spółkę "Urania" zaopatrującą powstające polskie szkoły w pomoce naukowe. Wraz z Edwardem Abramowskim rozpoczął organizowanie spółdzielczości spożywców. Na początku 1906 tworzy Towarzystwo Kooperatystów oraz tygodnik "Społem". Po zjazdach spółdzielczości spożywców w 1908 utworzył "Biuro Informacyjne Stowarzyszeń Spożywczych przy Towarzystwie Kooperatystów" obejmując funkcję sekretarza Biura. 
W 1911 Biuro przekształciło się w Warszawski Związek Stowarzyszeń Spożywców, po 1918 w Związek Polskich Stowarzyszeń Spożywców. Od 1925 pełnił funkcję prezesa Związku Spółdzielni Spożywców RP, był wykładowcą w Szkole Głównej Handlowej. W 1923 współpracował z ministrem skarbu Władysławem Grabskim w rządzie gen. Sikorskiego jako członek ścisłego komitetu doradczego przy ministrze skarbu. Jednak w grudniu 1923 odmówił Grabskiemu objęcia stanowiska ministra przemysłu i handlu.
2 maja 1922 został odznaczony Krzyżem Oficerskim Orderu Odrodzenia Polski.
Zmarł nagle w Warszawie. Pochowany na cmentarzu Powązkowskim w Warszawie (kwatera 172-5-15). 
Upamiętnienie.
Jego imieniem nazwano ulice w Warszawie, we Wrocławiu, Częstochowie, Olsztynie, Elblągu, Ozorkowie, Żyrardowie, Bydgoszczy, Radomiu, Kielcach, łódzkim Polesiu, Bełchatowie, Braniewie, Krośnie, Kętrzynie, Pabianicach, Tomaszowie Mazowieckim, Sławnie, we Włodawie, w Ostrowie Wielkopolskim oraz w Zgierzu. Istniała również ulica jego imienia w Sosnowcu, zamieniona obecnie na ul. Będzińską. 
Jego imię nosi również Zespół Szkół Zawodowych w Katowicach przy ul. Bolesława Krzywoustego 13, gdzie poświęcono mu pamiątkową tablicę.

</doc>
<doc id="182737" url="https://pl.wikipedia.org/wiki?curid=182737" title="Jan Vennegoor Of Hesselink">
Jan Vennegoor Of Hesselink



</doc>
<doc id="182740" url="https://pl.wikipedia.org/wiki?curid=182740" title="Poniec">
Poniec

Poniec (niem. "Punitz") – miasto w woj. wielkopolskim, w powiecie gostyńskim, siedziba gminy miejsko-wiejskiej Poniec. W latach 1975–1998 miasto administracyjnie należało do woj. leszczyńskiego. Od nazwy miasta pochodzi rodzina Ponieckich herbu Ostoja.
Według danych z 2014 r. miasto liczyło mieszkańców.
Położenie.
Poniec leży w południowej części województwa wielkopolskiego w powiecie gostyńskim, 9 km od Rydzyny i 9 km od Bojanowa oraz 20 km od Gostynia.
Miejscowość znajduje się 7 km na północny wschód od drogi ekspresowej nr 5, przy linii kolejowej Leszno – Poniec – Krotoszyn – Ostrów Wielkopolski.
Przez północną część miejscowości przepływa Kopanica (Rów Polski), dopływ Baryczy, od zachodu uchodząca do Kopanicy Ponica.
Gospodarka.
W Poniecu zarejestrowanych jest ponad 400 podmiotów gospodarczych. Rozwinął się tutaj drobny przemysł.
W mieście istnieją punkty usługowo-handlowe obsługujące teren Miasta i Gminy, istnieje siedziba Banku Spółdzielczego który posiada oddziały w Osiecznej i Bojanowie.
Historia.
Początki osadnictwa sięgają X wieku, kiedy to w miejscu obecnego Ponieca w bagnistej dolinie znajdował się gród opolny (jego śladem jest owalny pagórek poza miastem). Na początku XII, w 1108 istniejącą już wtedy osadę Bolesław Krzywousty nadał rycerzowi pochodzącemu z bogatego rodu Awdańców. Od XIII przez ponad dwa wieki właścicielami Ponieca byli Wysogotowie, a następnie ród Wesenborgów, Ponieckich i Pampowskich. Przed 1309 Henryk III głogowski ustanowił Poniec siedzibą okręgu, które znacznie podniosło jego rangę. W XIV na podgrodziu starej osady rozwinął się nowy prężny organizm osadniczy o charakterze targowym. W 1310 roku Poniec otrzymał prawa miejskie, nadane przez Henryka IV głogowskiego. W 1383 Konrad III Stary (książę oleśnicki) ze swoim wojskiem oblegał miasto, zniszczeniu uległa wówczas duża część zabudowy i zamek (ruiny rozebrano dopiero w XIX wieku). Wkrótce jednak, wobec wieści o nadciąganiu odsieczy pod wodzą starosty generalnego Wielkopolski, Pielgrzyma z Węgleszyna, jego wojska opuściły zamek, uprzednio go podpaliwszy, jednak Pielgrzym odbudował spalony obiekt.
W pierwszej ćwierci XV wieku właścicielem Ponieca był Bartosz z Sokołowa, w wyniku jego starań król Władysław Jagiełło zmienił w 1424 prawa lokacyjne z prawa polskiego na magdeburskie. W październiku 1454 Grzegorz z Ponieca został starostą człuchowskim, zaś w maju 1458 r. został starostą malborskim, uczestnicząc następnie z załogą zamkową w długotrwałych walkach o miasto. Gdy w 1458 organizowano wyprawę przeciwko Krzyżakom, wówczas Poniec wystawił ze swoich funduszy ośmiu piechurów. Dwa lata później z rąk Kazimierza Jagiellończyka miasto otrzymało przywilej organizowania jarmarków dwa razy w roku. Około 1441 powstała komora celna, która działała do schyłku XVIII wieku. W 1493 miał miejsce trwający osiemnaście tygodni zajazd starosty wschowskiego Wojciecha Górskiego, najeźdźca ściągał wówczas z mieszczan czynsz za młyn, cło i opłaty targowe, ogół poniesionych strat wynosił 70 grzywien. Od 1504 w mieście odbywał się co tydzień targ koński, a miasto przeżywało niebywały rozkwit, spis z 1580 wymieniał sześćdziesięciu trzech polskich rzemieślników. W tym okresie zwiększał się wpływ braci czeskich, którzy już od 1571 byli w posiadaniu kościoła parafialnego, dopiero w 1606 został on odkupiony przez mieszczan. Braciom czeskim miasto prawdopodobnie zawdzięcza rozwój tkactwa i włókiennictwa, w 1634 w Poniecu działało czternastu sukienników. W 1656 wojska szwedzkie spaliły kościół, 8 listopada 1704 pod Poniecem miała miejsce bitwa wojsk saskich ze Szwedami. W tym okresie miasto podlegało pod powiat sądowy z siedzibą w Kościanie.
Gdy w 1793 Poniec przechodził pod panowanie pruskie, liczył 1436 mieszkańców, miał 254 domostwa, ulice były wybrukowane, a większość Ponieczan trudniła się rzemiosłem. Pracowało tu 26 warsztatów tkackich, żyło 23 obuwników, 18 płócienników, 16 rzeźników, 10 kołodziejów, 9 krawców, 4 sukienników. Wiadomo też, że w 44 domach warzono piwo, a w Poniecu i najbliższej okolicy pracowało 31 wiatraków i jedna olejarnia. Po przejściu pod panowanie Prus miasto zaczęli opuszczać Polacy, w 1800 liczba mieszkańców zmalała do 1203.
Po powstaniu Księstwa Warszawskiego w 1807 miasto włączono do powiatu krobskiego. Liczba mieszkańców zaczęła powoli rosnąć, spis z 1810 wymienia 1429 mieszczan i 262 domostwa.
Od 1815 miasto znalazło się w Wielkim Księstwie Poznańskim i utrzymało charakter rzemieślniczy. W Poniecu mieszkali płóciennicy, młynarze obsługujący 30 wiatraków, stolarze, krochmalnicy, warzelnicy i gorzelnicy, w okolicy funkcjonowało rolnictwo wysokotowarowe i hodowla bydła. Od początku XIX odbywały się cztery jarmarki. 1836 wprowadzono nową ordynację miejską. Od 1880 działała tu kasa pożyczkowa, później przekształcona w bank ludowy. W 1889 uruchomiono przez Poniec linię kolejową z Leszna do Ostrowa Wlkp. przez Krotoszyn. Na początku XX działała tu mleczarnia, cegielnia i młyn parowy.
Po wybuchu powstania wielkopolskiego w Poniecu powstał oddział ochotniczy, który walczył w okolicy. W 1907 miasto zostało zgazyfikowane, a w 1921 uzyskało łączność telekomunikacyjną. Spis z 1921 wymienia 386 domów i 2471 mieszkańców, których liczba wzrosła do 2858 w 1939.
W momencie wybuchu II wojny światowej w Poniecu działał tartak, cegielnia i mleczarnia, a zadaniem miasta była obsługa rolniczej okolicy pod względem handlowym, rzemieślniczym i administracyjnym. 21 października 1939 w ramach Operacji Tannenberg Niemcy zamordowali trzech wytypowanych wcześniej mieszkańców. Lata wojny to czas wysiedlania polskiej ludności do Generalnego Gubernatorstwa i eksterminacji ludności polskiej, w Poniecu miały miejsce egzekucje osób podejrzewanych o działalność antyhitlerowską.
W nocy z 27 na 28 stycznia 1945 do miasta wkroczyły oddziały 3 Armii Gwardii 1 Frontu Białoruskiego i zajęły miasto.
Po 1945 w Poniecu działała cegielnia, tartak, mleczarnia, młyn, gazownia oraz huta szkła (obecnie Huta Szkła Gloss).
Instytucje muzyczne i kulturalne.
W Poniecu działa Gminne Centrum Kultury oraz Biblioteka Publiczna Miasta i Gminy. Gminne Centrum Kultury prowadzi wiele imprez sportowo-kulturalnych na terenie miasta i gminy, a także aktywnie uczestniczy w życiu kulturalnym mieszkańców miasta poprzez organizowanie zajęć, kółek zainteresowań, sekcji. Przy GCK działa Dziecięco-Młodzieżowa Orkiestra Dęta, Sekcja Plastyczna, Sekcja Modelarska oraz Sekcja Taneczna (Zespół „Natia”).
Komunikacja.
Szlaki komunikacyjne:

</doc>
<doc id="182746" url="https://pl.wikipedia.org/wiki?curid=182746" title="Dziwność">
Dziwność



</doc>
<doc id="182747" url="https://pl.wikipedia.org/wiki?curid=182747" title="Skłoby">
Skłoby

Skłoby – wieś w Polsce położona w województwie mazowieckim, w powiecie szydłowieckim, w gminie Chlewiska.
Wierni Kościoła rzymskokatolickiego należą do parafii Najświętszego Serca Jezusowego w Nadolnej.
Nazwa.
"Skłoby" to w j. staropolskim kłody. Może to oznaczać, że w tym miejscu odbywał się karczunek, albo istniała poręba.
Historia.
Prywatna wieś szlachecka, położona była w drugiej połowie XVI wieku w powiecie radomskim województwa sandomierskiego.
Na początku XVI wieku wieś "Skobky" była własnością Chlewickich herbu Odrowąż. 
11 kwietnia 1940 roku Skłoby zostały spacyfikowane przez Niemców w odwecie za działalność oddziału mjra. „Hubala”. Licząca blisko 400 gospodarstw wieś została doszczętnie spalona (ocalała tylko szkoła oraz około 2–5 innych budynków). Niemal wszystkich mężczyzn w wieku od 15 do 60 lat aresztowano i jeszcze tego samego dnia rozstrzelano w pobliskim lesie rzucowskim. Imienna lista ofiar pacyfikacji, sporządzona przez Główną Komisję Badania Zbrodni Hitlerowskich w Polsce, zawiera 265 nazwisk (inne źródła podają, że stracono 215, 216 lub 228 mężczyzn). W 1977 roku Skłoby zostały odznaczone Krzyżem Grunwaldu III klasy.
Wieś Skłoby jest ściśle powiązana ze Stefankowem i Nadolną przez co zwie się te trzy miejscowości "trójwsią". 
W latach 1975–1998 miejscowość administracyjnie należała do województwa radomskiego.

</doc>
<doc id="182749" url="https://pl.wikipedia.org/wiki?curid=182749" title="Eugeniusz Geblewicz">
Eugeniusz Geblewicz

Eugeniusz Geblewicz (ur. 13 grudnia 1904 w Warszawie, zm. 25 lipca 1974 w Warszawie) – polski psycholog, prakseolog, psycholog sportu, profesor Uniwersytetu Łódzkiego, Uniwersytetu Warszawskiego i Akademii Wychowania Fizycznego w Warszawie.
Życiorys.
Był synem Jana (księgowego) i Natalii z Gołębiewskich. Uczęszczał do gimnazjum im. Adama Mickiewicza w Warszawie (do 1923), następnie podjął studia na Uniwersytecie Warszawskim – w dziedzinie botaniki, filozofii i psychologii (1923–1931). Wśród jego wykładowców byli m.in. Tadeusz Kotarbiński i Władysław Witwicki, pod którego opieką przygotował i obronił pracę doktorską "Z psychologii przeżyć węchowych" (1931). Uzupełniał studia w zakresie psychologii w College de France w Paryżu (1933–1934). Po studiach pozostał w Paryżu i pracował jako asystent w Laboratorium Fizjologii Zmysłów College de France do 1939. Jeszcze w trakcie studiów na UW pracował równocześnie przez dwa lata w gimnazjum Zgromadzenia Kupców w Warszawie, jako nauczyciel filozofii (1927–1928).
Okres okupacji spędził w Polsce, biorąc udział w tajnym nauczaniu w ramach wykładów UW i liceum Batorego; po powstaniu warszawskim przez krótki czas mieszkał w domu Zofii Nałkowskiej w Adamowiźnie. Po wojnie został naczelnikiem Wydziału Nauki w Ministerstwie Oświaty (1945–1947). W 1946 obronił na UW pracę habilitacyjną "La sommation spatiale des exertation thermiques" i został profesorem nadzwyczajnym Uniwersytetu Łódzkiego. W latach 1946–1955 kierował na tej uczelni Katedrą Psychologii, prowadząc wykłady z psychologii ogólnej i eksperymentalnej. Od 1947 był równocześnie profesorem Akademii Wychowania Fizycznego w Warszawie, gdzie także kierował Katedrą Psychologii (do 1966, później był kuratorem tej katedry) oraz pełnił funkcję prorektora w okresie 1961–1966. W latach 1966-1970 prowadził wykłady na Uniwersytecie Warszawskim, jako pracownik naukowy kolejno: Katedry Psychologii Eksperymentalnej i Instytutu Psychologii. Ponadto był związany z Instytutem Naukowym Kultury Fizycznej w Warszawie (1953–1965 kierownik Pracowni Psychologii), Instytutem Biologii Doświadczalnej PAN (1955–1962 kierownik Zakładu Psychologii Eksperymentalnej), Pracownią Psychometryczną PAN (1965–1969 przewodniczący Rady Naukowej), Zakładem Historii Nauki i Techniki PAN (1969–1972 kierownik Pracowni Teorii i Organizacji Nauki). W 1945 został członkiem korespondentem Towarzystwa Naukowego Warszawskiego, w 1948 był w gronie członków założycieli Polskiego Towarzystwa Psychologicznego.
Jego zainteresowania naukowe obejmowały psychologię ogólną, naukoznawstwo, psychologię sportu, prakseologię, fizjologię zmysłów. Wspólnie z Yves’em La Grandem odkrył i objaśnił zjawisko odbarwiania się tarcz świetlnych migoczących w widzeniu bocznym (praca "Recherche sur la vision laterale", 1938). Zajmował się historycznym procesem instytucjonalizacji nauki oraz przyczynami i mechanizmami powstawania nowych dyscyplin naukowych. Był jednym z polskich pionierów badań nad problemami etycznymi i estetycznymi sportu. Pochowany na cmentarzu Powązkowskim w Warszawie (kwatera 57-1-8/9).

</doc>
<doc id="182751" url="https://pl.wikipedia.org/wiki?curid=182751" title="Swietłana">
Swietłana



</doc>
<doc id="182752" url="https://pl.wikipedia.org/wiki?curid=182752" title="Paschalina">
Paschalina

Paschalina – imię żeńskie pochodzenia łacińskiego, żeński odpowiednik męskiego imienia Paschalis. Wywodzi się od słowa „pascha” oznaczającego Wielkanoc. W swych korzeniach sięga hebrajskiego "pesah" oznaczającego żydowskie święto wyjścia, upamiętniające opuszczenie Egiptu i początek drogi do Ziemi Obiecanej.
Zobacz też:

</doc>
<doc id="182754" url="https://pl.wikipedia.org/wiki?curid=182754" title="Andrzej Romocki">
Andrzej Romocki

Andrzej Romocki herbu Prawdzic, ps. „Morro” (ur. 16 kwietnia 1923 w Warszawie, zm. 15 września 1944 tamże) – instruktor harcerski, harcmistrz, żołnierz Szarych Szeregów, porucznik Armii Krajowej, pośmiertnie awansowany do stopnia kapitana, w powstaniu warszawskim dowódca 2. kompanii „Rudy” batalionu „Zośka”. Kawaler Orderu Virtuti Militari.
Lata młodzieńcze.
Urodził się w inteligenckiej rodzinie ziemiańskiej o patriotycznych tradycjach. Dziad ze strony ojca, Juliusz Romocki brał udział w powstaniu styczniowym, za co odznaczony został orderem Virtuti Militari. Również dziad ze strony matki, Jadwigi z Niklewiczów, walczył w powstaniu. Ojciec, Paweł Romocki, był inżynierem, majorem Wojska Polskiego w stanie spoczynku, byłym żołnierzem I Korpusu gen. Dowbora-Muśnickiego, kawalerem orderu Virtuti Militari. Był też posłem na sejm II Rzeczypospolitej, dyrektorem naczelnym Polskiego Przemysłu Górniczo-Hutniczego, a w latach 1926–1928 ministrem komunikacji.
Andrzej Romocki był bratem Jana Romockiego, bratem ciotecznym Stanisława Leopolda oraz kuzynem Edwarda Wende.
Uczęszczał do Męskiego Gimnazjum i Liceum Towarzystwa Ziemi Mazowieckiej. Był również harcerzem 21. Warszawskiej Drużyny Harcerskiej im. gen. Ignacego Prądzyńskiego. Przez krótki czas związany z Sierszą, gdzie jego ojciec w latach 1933–1938 był dyrektorem Zakładów Górniczych.
Ojca stracił wcześnie. Paweł Romocki zginął 28 czerwca 1940 r., potrącony przez samochód kierowany przez pijanego Niemca, który wjechał na wysepkę tramwajową.
Student tajnej Szkoły Głównej Handlowej w Warszawie do 1943 r. Studia przerwał, by całkowicie oddać się działalności podziemnej.
II wojna światowa.
Wrzesień 1939 roku spędził z matką oraz bratem w Kozuli koło Białej Podlaskiej. Do stolicy rodzina Romockich dostała się dopiero po kapitulacji miasta i zamieszkała u siostry Jadwigi Romockiej, na ul. Mochnackiego 3.
Konspiracja.
Działalność konspiracyjną Andrzej Romocki rozpoczął w 1940 roku. Za sprawą kuzyna Stanisława Leopolda znalazł się w PET-cie, gdzie kierował grupą mokotowską. W 1941 r. wraz z organizacją przeszedł do kierowanego przez Aleksandra Kamińskiego Małego Sabotażu „Wawer”. Rok później, wraz z wejściem „Wawra” do Szarych Szeregów, znalazł się w 4. drużynie Sad 400, której przewodził, w hufcu Południe – dowodzonym przez Jana Bytnara. Po utworzeniu batalionu „Zośka” był dowódcą II plutonu 2. kompanii „Rudy”, a następnie mianowany na dowódcę 2. kompanii.Z uwagi na podpis, jakim opatrywał dokumenty („A. Morro”), w kompanii nazywano go „Amorkiem”.
Ukończył kurs podharcmistrzowski, tzw. „Szkoła za lasem” i przybrał pseudonim instruktorski Kuguar Filozof. Ukończył również Szkołę Podchorążych Rezerwy Piechoty Agricola z trzecią lokatą. W maju 1944 roku wziął udział w kursie harcmistrzowskim.
W mieszkaniu Romockich mieścił się lokal kontaktowy 2. kompanii.
Powstanie warszawskie.
Przed wybuchem powstania warszawskiego między nim a jego podwładnymi dochodziło do nieporozumień na tle karności, jego podejścia do szturmowców. Zarzucano mu zbytnią rygorystyczność, biurokrację, złe traktowanie harcerzy. Sam siebie złożył do raportu karnego, który spędził u rodziny w Milanówku. Z urlopu został odwołany na wieść o zbliżającym się powstaniu. Jako dowódca 2. kompanii i zastępca dowódcy batalionu – Ryszarda Białousa, 1 sierpnia 1944 r. stawił się na miejscu koncentracji Brody 53, w fabryce „Telefunken” na rogu Mireckiego i Karolkowej na Woli. Drugiego dnia powstania plutony pod jego dowództwem zdobyły dwa czołgi typu Pantera. Brał udział w zdobyciu Szpitala św. Zofii oraz Gęsiówki. Walczył o utrzymanie powstańczych stanowisk na Woli, w rejonie cmentarzy. Ciężko ranny w twarz pod koniec sierpnia, podjął udaną próbę przedostania się kompanii „Rudy” ze Starówki do Śródmieścia przez zajęty przez Niemców Ogród Saski.
Na początku września wraz z batalionem przeszedł na Czerniaków. Przewodził w walkach na ulicach Książęcej oraz Rozbrat. Dowodził walką o utrzymanie przyczółka czerniakowskiego dla przybywającej z pomocą 1. Armii Wojska Polskiego gen. Berlinga. Zginął trafiony przez snajpera radzieckiego w serce 15 września 1944 rano, podczas lądowania pierwszego zwiadu berlingowców na Górnym Czerniakowie, najprawdopodobniej przypadkowo wzięty za Niemca. Według relacji świadka jego śmierci - Henryka Kończykowskiego „Halicza”, „Morro” zginął jednak od pojedynczego strzału oddanego od strony Mostu Poniatowskiego i domu klubu żeglarskiego, zajętego wtedy przez Niemców.
Ekshumowany przez towarzyszy broni i matkę jesienią 1945. Pochowany został w kwaterze batalionu „Zośka” na cmentarzu Wojskowym na Powązkach w Warszawie (kwatera A20-5-23). Leży pomiędzy swoim młodszym bratem Jankiem "Bonawenturą" (rannym 12 sierpnia, zmarłym 18 sierpnia 1944 w szpitalu na ul. Miodowej 23), a bratem ciotecznym Stanisławem Leopoldem ps. „Rafał” (poległym 25 sierpnia 1944 dowódcą 1. kompanii w batalionie „Parasol”).

</doc>
<doc id="182755" url="https://pl.wikipedia.org/wiki?curid=182755" title="Próżnia absolutna">
Próżnia absolutna



</doc>
<doc id="182758" url="https://pl.wikipedia.org/wiki?curid=182758" title="Woźniki">
Woźniki

Woźniki () – miasto w Polsce położone w województwie śląskim, w powiecie lublinieckim, siedziba władz gminy miejsko-wiejskiej Woźniki. Według danych opartych na badaniach GUS z 2016, miasto ma 4395 mieszkańców.
Geografia.
Najwyższym wzniesieniem w granicach miasta jest Coglowa Góra 365 m n.p.m. Miasto leży na Wyżynie Wieluńsko-Woźnickiej (Próg Woźnicki i Obniżenie Liswarty i Prosny). Historycznie leży na Górnym Śląsku.
Według danych z 1 stycznia 2010 powierzchnia miasta wynosiła 71,01 km².
W latach 1975–1998 miasto administracyjnie należało do województwa częstochowskiego.
Demografia.
Piramida wieku mieszkańców Woźnik w 2014:
Nazwa.
W spisanym po łacinie dokumencie średniowiecznym Bolesława opolskiego z dnia 1 września 1310 miasto wymienione jest pod nazwą "Wosnik".
Polską nazwę "Woźniki" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
Historia.
Pierwsza wzmianka o osadzie pochodzi z 1206, gdy biskup krakowski Fulko przekazał Opactwu św. Wincentego na Ołbinie pod Wrocławiem dziesięcinę ze wsi "Voznici" w diecezji krakowskiej. W 1241 po najeździe Mongołów zniszczony został gród na Górze Grojec, a tamtejsza ludność osiedliła się na terenie Woźnik. Po 1270 miejscowość otrzymała prawa targowe. W 1310 Woźniki zostają wymienione już jako miasto (civitas) z komorą celną. "Fortalicjum" w Woźnikach po raz pierwszy pojawia się w dokumencie Władysława II Opolczyka wydanym 17 lutego 1386, nadającym Marchuszowi zwanemu Jochsem, dziedzicowi z Marków, gródek (castrum sive fortalicium) koło Woźnik wraz z wójtostwem w mieście. W zamian nowy wójt miał służyć w wojsku książęcym. Pełne prawa miejskie potwierdzone zostały w dokumentach z 1386 W dniu 15 kwietnia 1412 książę Bernard niemodliński zatwierdził zakup gródka wraz z wójtostwem przez Święcha Wieszowskiego za kwotę 240 grzywien. Sześć lat później, 26 VI 1418, Święch odsprzedaje te dobra Wiczkowi z Kobyłczyc za 250 grzywien. W 1454 odnowione zostało nadanie praw miejskich po wcześniejszym zagrabieniu pieczęci i dokumentu lokacyjnego w czasie potyczki granicznej. Miasto w średniowieczu znajdowało się przy jednej z odnóg szlaku handlowego między Krakowem a Wrocławiem, prowadzącej ze Sławkowa do Poznania.
W XVI w. wybudowany został drewniany kościół pod wezwaniem św. Walentego (obecnie zabytek znajdujący się na szlaku architektury drewnianej). Z Woźnik pochodzi pierwsza polska księga miejska (1483–1598; polskie zapisy od 1521). Do XVIII w. miasto podlegało coraz silniejszemu uprzemysłowieniu, jak wiele sąsiednich miejscowości. Działały na jego terenie fryszerki i kuźnice. Po 1740 status Woźnik został zredukowany do „osady targowej”. W 1798 miasto zostało prawie całkowicie zniszczone w wyniku pożaru. W XIX w. jest obszarem działania Józefa Lompy, który na jego terenie założył bibliotekę publiczną. W drugiej połowie XIX w. Woźniki liczyły ok. 1500 mieszkańców i była to wówczas jedna z największych miejscowości w ziemi lublinieckiej. W 1858 odzyskało prawa miejskie. W XIX w. na obszarze miasta i sąsiednich gmin eksploatowane miały być pokłady węgla kamiennego i siarki, a na początku XX w. także cynku. Jednakże koncesje nie zostały wykorzystane ze względu na brak połączenia kolejowego. Jednym z głównych udziałowców miał być mieszkający w Świerklańcu Henckel von Donnersmarck.
Podczas II powstania śląskiego obszar ziemi woźnickiej określany był jako "Republika Woźnicka". W plebiscycie górnośląskim 20 marca 1921 62% głosujących w mieście opowiedziało się za przyłączeniem do Polski, zaś 38% za pozostaniem w granicach Niemiec; w efekcie decyzją mocarstw Woźniki zostały przekazane Polsce. W 1932 miasto połączone zostało koleją z magistralą węglową prowadzącą do Gdyni. Połączenie to było czynne do lat 90. XX w., kiedy to odcinek Strzebiń-Woźniki został zlikwidowany.
Corocznie w mieście organizowany jest Woźnicki Festiwal Piosenki.
Działalność społeczna.
W 2015 powstało Stowarzyszenie Społeczno-Sportowe „Humane” z siedzibą przy ul. Rynek 5, które jest organizatorem wielu imprez charytatywnych na rzecz chorych dzieci. Stowarzyszenie organizuje turnieje sportowe w miejscowej hali, koncerty, jak i wyjazdy.

</doc>
<doc id="182761" url="https://pl.wikipedia.org/wiki?curid=182761" title="Charles Worth">
Charles Worth

Charles Frederick Worth (ur. 13 października 1826 w Bourne, zm. 10 marca 1895 w Paryżu) – angielski projektant mody damskiej, działający we Francji. Uznawany powszechnie za ojca haute couture. Popierany i lansowany przez cesarzową Eugenię.
W roku 1858 otworzył pierwszy dom mody w Paryżu przy Rue de la Paix 7.

</doc>
<doc id="182762" url="https://pl.wikipedia.org/wiki?curid=182762" title="Step parkowy">
Step parkowy



</doc>
<doc id="182764" url="https://pl.wikipedia.org/wiki?curid=182764" title="Chrystian">
Chrystian

Władcy:
Biskupi:
Hrabstwa w USA:

</doc>
<doc id="182766" url="https://pl.wikipedia.org/wiki?curid=182766" title="Worth">
Worth



</doc>
<doc id="182767" url="https://pl.wikipedia.org/wiki?curid=182767" title="Franciszek Brzeziński">
Franciszek Brzeziński

Franciszek Ksawery Brzeziński (ur. 6 września 1867 w Warszawie, zm. 6 sierpnia 1944 tamże) – polski kompozytor i krytyk muzyczny, także prawnik i konsul.
Życiorys.
Syn Kazimierza i Walentyny z Suchorzewskich. Wnuk Filipiny Brzezińskiej. Po ukończeniu studiów prawniczych w Dorpacie (obecnie Tartu w Estonii) rozpoczął studia muzyczne u Jana Kleczyńskiego w Warszawie, następnie w Paryżu i Lipsku u Maksa Regera, Stephana Krehla i Arthura Nikischa. Po powrocie do kraju pracował jako recenzent muzyczny w „Kurierze Warszawskim”. W 1912 ożenił się z Anną Kirchner. Był konsulem RP we Wrocławiu (1921-1927) i w Berlinie. Spoczywa na cmentarzu Powązkowskim w Warszawie (kwatera A-1-19/20).

</doc>
<doc id="182768" url="https://pl.wikipedia.org/wiki?curid=182768" title="André Gustave Citroën">
André Gustave Citroën



</doc>
<doc id="182769" url="https://pl.wikipedia.org/wiki?curid=182769" title="Dzierążnia">
Dzierążnia



</doc>
<doc id="182771" url="https://pl.wikipedia.org/wiki?curid=182771" title="Ciepielów (gmina)">
Ciepielów (gmina)

Ciepielów – gmina wiejska w województwie mazowieckim, w powiecie lipskim. W latach 1975–1998 gmina położona była w województwie radomskim.
Siedziba gminy to Ciepielów.
Według danych z 31 grudnia 2012 gminę zamieszkiwało 5747 osób. Natomiast według danych z 31 grudnia 2019 roku gminę zamieszkiwało 5530 osób.
Na terenie gminy znajduje się 27 sołectw.
Za Królestwa Polskiego gmina należała do powiatu iłżeckiego w guberni radomskiej. do gminy przyłączono obszar zniesionego miasta Ciepielowa.
Struktura powierzchni.
Według danych z roku 2002 gmina Ciepielów ma obszar 135,3 km², w tym:
Gmina stanowi 18,1% powierzchni powiatu.
Demografia.
Dane z 31 grudnia 2012:
Historia.
We wrześniu 1939 niemieccy żołnierze Wehrmachtu, wbrew obowiązującemu prawu międzynarodowemu, zabili na terenie gminy 300 polskich jeńców wojennych z 74. Pułku Piechoty.
Sołectwa.
Antoniów – Czerwona, Anusin, Bąkowa, Bielany, Borowiec, Chotyze, Ciepielów, Ciepielów-Kolonia, Dąbrowa, Drezno, Gardzienice-Kolonia, Kałków, Kochanów – Sajdy, Kunegundów – Czarnolas, Łaziska, Marianki, Kawęczyn, Pasieki, Pcin, Podgórze, Podolany, Ranachów B, Rekówka, Stare Gardzienice, Stary Ciepielów, Świesielice, Wielgie, Wólka Dąbrowska.
Sąsiednie gminy.
Chotcza, Iłża, Kazanów, Lipsko, Rzeczniów, Sienno, Zwoleń

</doc>
<doc id="182774" url="https://pl.wikipedia.org/wiki?curid=182774" title="Andre Citroen">
Andre Citroen



</doc>
<doc id="182775" url="https://pl.wikipedia.org/wiki?curid=182775" title="Kwazary">
Kwazary



</doc>
<doc id="182778" url="https://pl.wikipedia.org/wiki?curid=182778" title="Czas (lingwistyka)">
Czas (lingwistyka)



</doc>
<doc id="182779" url="https://pl.wikipedia.org/wiki?curid=182779" title="Nabój 5,8 × 21 mm">
Nabój 5,8 × 21 mm

 
5,8 x 21 mm - chiński nabój pistoletowy. Prace nad tym nabojem rozpoczęły się w 1994 a skończyły w 2001 roku. Ma zastąpić używane w armii chińskiej naboje 7,62 x 25 mm TT i 9 x 18 mm Makarowa.
Do zasilania nowym nabojem przystosowano dwa starsze typy broni: pistolet QSZ 92 i pistolet maszynowy Typ 85, oraz skonstruowano nowy pistolet maszynowy CFQ-5,8

</doc>
<doc id="182780" url="https://pl.wikipedia.org/wiki?curid=182780" title="Jaskinia Mąciwody">
Jaskinia Mąciwody

Jaskinia Mąciwody – jaskinia położona na terenie miejscowości Klucze w powiecie olkuskim, na terenie Wyżyny Krakowsko-Częstochowskiej.
Została odkryta w latach 50. podczas drążenia studni. Pierwsze badanie przez grotołazów miało miejsce 10 listopada 1975 r. Prace eksploracyjne przeprowadzono w następnym roku 29 maja. W tym samym roku dwa razy nurkowano w syfonie.
Jest jaskinią o rozwinięciu pionowym, studnia wejściowa ma głębokość 18 m. Wchodzi się do niej opuszczając się do ocembrowanej studni przy ul. Poległych. Na głębokości 5 m studnia przechodzi w naturalną próżnię krasową. Dno na głębokości 19 m znajduje się pod wodą. Najniższym punktem jest dno syfonu niedaleko zejścia do jaskini. 5 m ponad dnem w głąb skały wąski korytarz prowadzi do obszernej sali zasłanej piaskiem przemieszanym z rumoszem skalnym i większymi głazami dnie, wznoszącym się do góry. Z sali odchodzą korytarze w kierunku północnym i wschodnim. W sali występuje szata naciekowa w postaci polew i stalagmitów.

</doc>
<doc id="182783" url="https://pl.wikipedia.org/wiki?curid=182783" title="Pistolet QSZ 92">
Pistolet QSZ 92

QSZ-92 – chiński pistolet samopowtarzalny. Powstał około roku 1994 a w końcu lat dziewięćdziesiątych przyjęty został przez armię chińską jako broń służbowa. Pistolet dostępny jest w dwóch kalibrach: najpopularniejszym 9 x 19 mm Parabellum i 5,8 mm (QSZ-92-5.8).
Konstrukcja.
Pistolet działa na zasadzie krótkiego odrzutu lufy. Mechanizm spustowy z kurkiem zewnętrznym typu Double Action. Ryglowany jest przez obrót lufy. Szkielet zbudowany jest z polimerów, który służy jedynie jako osłona dla stalowego szkieletu wewnętrznego, w którym umieszczono mechanizmy. Pistolet posiada bezpiecznik skrzydełkowy umieszczony w górnej części chwytu po obu stronach. Dwurzędowy, pudełkowy magazynek mieści 15 nabojów zarówno w wersji 9x19mm jak i nowy chiński nabój do broni klasy PDW kalibru 5,8mm. Pod lufą umieszczona została również szyna Picatinny umożliwiająca zamontowanie dodatkowych akcesoriów. Przyrządy celownicze stałe.

</doc>
<doc id="182785" url="https://pl.wikipedia.org/wiki?curid=182785" title="Lynne Jolitz">
Lynne Jolitz

Lynne Greer Jolitz (ur. 30 czerwca 1961) – amerykańska programistka, wraz ze swym mężem Billem twórczyni wolnodostępnego systemu operacyjnego 386BSD.
Urodziła się jako Lynne Greer Messner we Fremont, w Kalifornii. Dzięki stypendium Blossa rozpoczęła studia na Uniwersytecie Kalifornijskim Berkeley początkowo historii naturalnej i antropologiczne, potem przeniosła się na wydział fizyczny. Uczestniczyła w latach 80. XX wieku w pracach nad systemem BSD. Na uniwersytecie poznała swego przyszłego męża Billa Jolitza.
17 marca 1991 wraz z nim wydała system 386BSD, ambitną próbę modernizacji Uniksa typu BSD i przeniesienia go na platformę IBM PC. Oboje byli autorami serii artykułów wydanych przez magazyn "Dr. Dobb's Journal" pt. "Porting Unix to 386". Ze względu na zbyt restrykcyjny model rozwoju i inne okoliczności próba ta nie odniosła sukcesu, choć cieszyła się sporym powodzeniem. Wydanie 0.1 w ciągu tygodnia zostało pobrane z serwera FTP 250 000 razy. System ten dał jednak podstawy dla współczesnych systemów FreeBSD i NetBSD.
Wraz z mężem pracowała w "Symmetric Computer Systems", który produkował komputery Symmetric 375. Lynne przeniosła na tę platformę system BSD, który nazwany został "Symmetrix" i opracowała dlań podręcznik systemowy i użytkownika.
Bibliografia.
 Jan/1991: DDJ "Designing a Software Specification"
 Feb/1991: DDJ "Three Initial PC Utilities"
 Mar/1991: DDJ "The Standalone System"
 Apr/1991: DDJ "Language Tools Cross-Support"
 May/1991: DDJ "The Initial Root Filesystem"
 Jun/1991: DDJ "Research and the Commercial Sector: Where Does BSD Fit In?"
 Jul/1991: DDJ "A Stripped-Down Kernel"
 Aug/1991: DDJ "The Basic Kernel"
 Sep/1991: DDJ "Multiprogramming and Multiprocessing, Part I"
 Oct/1991: DDJ "Multiprogramming and Multiprocessing, Part II"
 Nov/1991: DDJ "Device Autoconfiguration"
 Feb/1992: DDJ "UNIX Device Drivers, Part I"
 Mar/1992: DDJ "UNIX Device Drivers, Part II"
 Apr/1992: DDJ "UNIX Device Drivers, Part III"
 May/1992: DDJ "Missing Pieces, Part I"
 Jun/1992: DDJ "Missing Pieces, Part II"
 Jul/1992: DDJ "The Final Step: Running Light with 386BSD"

</doc>
<doc id="182786" url="https://pl.wikipedia.org/wiki?curid=182786" title="Aleja Najświętszej Maryi Panny w Częstochowie">
Aleja Najświętszej Maryi Panny w Częstochowie

Aleja Najświętszej Maryi Panny (często skrótowo "al. NMP" lub "Aleje") – ulica w Częstochowie, będąca główną, reprezentacyjną arterią komunikacyjną centrum miasta. Aleja powstała na początku XIX wieku, jako droga łącząca Częstochowę i Nową Częstochowę, miasta administracyjnie połączone 19 sierpnia 1826 roku. Obecnie łączy częstochowskie Stare Miasto, Śródmieście i dzielnicę Podjasnogórską.
Aleję charakteryzuje konstrukcja, w której dwie dwupasmowe jezdnie przedzielone są biegnącym pomiędzy nimi bulwarem. W okresie pielgrzymkowym używany jest on przez pątników zmierzających do klasztoru jasnogórskiego. Wśród mieszkańców Częstochowy funkcjonuje jej tradycyjny podział na 3 niezależne części ("I Aleję", "II Aleję" i "III Aleję").
Charakterystyka.
Aleja jest usytuowana równoleżnikowo, ma długość ok. 1,5 kilometra i szerokość 44 metrów. Pełni funkcje handlowe, usługowe, finansowe i kulturalne. W zabudowie przeważają kamienice klasycystyczne i późnoklasycystyczne, rzadziej eklektyczne; występuje również zabudowa współczesna.
Historia.
Aleja, w założeniu władz miejskich i wojewódzkich, miała stać się łącznikiem pomiędzy Starą Częstochową i Nową Częstochową. Była ona głównym elementem planu rozbudowy i regulacji nowo powstającego miasta. Plan, na polecenie władz województwa kaliskiego Królestwa Polskiego, stworzył inżynier Jan Bernhard. Trzykrotnie, w latach 1822, 1823 i 1825 dokonywał on pomiarów obu miast, tworząc dokładne plany istniejącej i planowanej zabudowy.
Jej wytyczanie rozpoczęto w 1818, a począwszy od 1824 oddawano w wieczystą dzierżawę położone przy niej puste jeszcze działki, które miały być zabudowane w ciągu dwóch lat. Wtedy też po raz pierwszy pojawiła się w dokumentach nazwa ulicy – ul. Panny Maryi. W 1823 roku Aleje obsadzono czterema rzędami kasztanowców. W 1826 ostatecznie zespolono oba miasta, a 19 sierpnia Rada Administracyjna potwierdziła formalnie istnienie ulicy. W latach 1848–1850 wykonano nawierzchnię bitą oraz rynsztoki. Nazwa zwyczajowa "Aleje" z podziałem na trzy części pojawiła się już w XIX wieku. W 1923 roku rozpoczęto układanie kostki granitowej, w dwudziestoleciu przeprowadzono również wycinkę kasztanowców. I Aleję obsadzono lipami, klonami i jaworami, II Aleję lipami, a III Aleję topolami. W tym okresie zburzono drewniany wiadukt nad torami i postawiono obecną konstrukcję.
Od 28 stycznia 1942 roku okupant określał ulicę jako "Adolf Hitler Allee". W latach 50. XX wieku w Alei NMP odbywały się kilkakrotnie wyścigi samochodowe. W 1999 roku wycięto w III Alei topole i obsadzono ulicę lipami. W okresie od czerwca 2006 do lipca 2007 przeprowadzono remont III Alei z zastosowaniem ozdobnego bruku i wyłączeniem ruchu samochodowego. Do 2013 roku ma być przeprowadzony remont pozostałych części Alei.
Nazwa.
Mimo że w rejestrze ulic widnieje nazwa „Aleja” a numeracja domów jest ciągła, trakt przez częstochowian zwany jest „Alejami”, gdyż zwyczajowo, dzieli się ją na trzy „aleje”:
I aleja znajduje się w granicach dzielnicy Stare Miasto, II i III aleja – w Śródmieściu. Domy położone w pierzei północnej mają numery parzyste, a w południowej – nieparzyste.
Początkowo zwana była Aleją Panny Maryi, później – tak jak obecnie, choć na przestrzeni lat modyfikowano nieco zapis (Aleja Panny Marji, Aleja Najświętszej Marii Panny). W czasie okupacji hitlerowskiej początkowo zmieniono jej nazwę na Marien-Allee, a 28 stycznia 1942 na Adolf Hitler-Allee. Po wyzwoleniu Częstochowy przywrócono polską nazwę.
Bieg Alei NMP.
Plac Ignacego Daszyńskiego.
Aleja Najświętszej Marii Panny rozpoczyna swój bieg od Placu Ignacego Daszyńskiego znajdującego się w dzielnicy Stare Miasto. Do 1934 nazywany był Nowym Rynkiem.
I aleja.
W czasie II wojny światowej I aleja znajdowała się w granicach „dużego getta”.
Początkowo I aleja obsadzona była nieznanego gatunku topolami, które rosły źle i szybko zamarły. W 1828 roku zagospodarowano ją kasztanowcami zwyczajnymi i robiniami akacjowymi, które rosły do początku XX wieku. W 1910 roku wzdłuż I alei posadzono klony zwyczajne, które do końca XX wieku w większości obumarły lub wegetowały w złym stanie zdrowotnym. W 2006 roku I aleja została obsadzona lipami srebrzystymi odmiany "Varsaviensis".
II aleja.
W połowie długości II alei znajduje się skrzyżowanie z al. Wolności (zobacz: Dom Księcia, Dom Biegańskiego) i al. Kościuszki (dawniej obie nosiły nazwę ul. Teatralnej), stanowiącymi część tzw. „osi pracy”. W tymże miejscu Aleję przecina jedyna w mieście trasa tramwajowa (od 1959).
Do 1935 roku II aleja była obsadzona kasztanowcami zwyczajnymi, po czym zastąpiono je klonami: zwyczajnymi, jaworami i srebrzystymi. W 2013 roku klony zamieniono na lipy srebrzyste odmiany "Brabant".
III aleja.
W latach 2005-2007 dokonano gruntownej przebudowy III alei. Od tego czasu ruch samochodowy był tu bardzo ograniczony. Do ruchu udostępniona była tylko wąska jednokierunkowa droga na północnej jezdni. Podczas dużych uroczystości trzecia aleja jest całkowicie zamykana dla ruchu samochodowego. Od 2012 roku udostępniono do ruchu obie jezdnie, ale pozostawiono ograniczenie wjazdów i wyjazdów z niej na zasadzie prawoskrętów. W 2013 roku protesty mieszkańców spowodowały przeprowadzenie konsultacji społecznych w sprawie ruchu w III Alei. 798 osób opowiedziało się wówczas za całkowitym zamknięciem dla ruchu, 589 za całkowitym otwarciem dla ruchu, a 351 osób wybrało powrót do rozwiązania sprzed 2012 roku. Równocześnie większość mieszkańców była za wprowadzeniem do III Alei komunikacji miejskiej. To rozwiązanie wybrało 407 głosujących za usunięciem aut osobowych, 426 głosujących za całkowitym otwarciem dla ruchu i 172 zwolenników dotychczasowego rozwiązania. Łącznie za wprowadzeniem autobusów było 1005 osób przy 676 przeciw.
Podobnie jak II aleja, III aleja do 1935 roku była obsadzona kasztanowcami zwyczajnymi. Zastąpiono je topolami berlińskimi, które rosły tam do 1998 roku. W latach 1998-2013 III aleję sukcesywnie obsadzono lipami holenderskimi w odmianie "Pallida".
Aleja Henryka Sienkiewicza i parki podjasnogórskie.
Przedłużeniem alei Najświętszej Marii Panny w stronę Jasnej Góry jest aleja Henryka Sienkiewicza. Otaczają ją parki im. Stanisława Staszica i 3 maja, nazywane parkami podjasnogórskimi. Aleja Sienkiewicza jest zamknięta dla ruchu samochodów. Istnieje także podziemne przejście dla pieszych, pomiędzy III aleją a aleją Sienkiewicza, jednak jest ono zamknięte z powodu złego stanu technicznego.
Rzeźby i fontanny.
Ławeczka Władysława Biegańskiego.
23 czerwca 2008 w II alei, przed zabytkową kamienicą nr 20, odsłonięta została ławeczka pomnikowa z posągiem Władysława Biegańskiego. Autorem pomnika wykonanego z brązu jest rzeźbiarz krakowski Wojciech Pondel. Odsłonięcie ławeczki zakończyło obchody 150. rocznicy urodzin i 90. rocznicy śmierci Biegańskiego, nazywanego częstochowianinem stulecia.
Ławeczka Haliny Poświatowskiej.
Pomnikowa ławeczka poetki Haliny Poświatowskiej, odsłonięta została 11 października 2007. Rzeźba znajduje się na początku III alei, w pobliżu placu Władysława Biegańskiego i Popówki (nr 47). Rzeźba wykonana została z brązu przez Roberta Sobocińskiego. Odsłonięcie ławeczki uświetniło obchody 40. rocznicy śmierci poetki.
Ławeczka Marka Perepeczki.
Ławeczka, upamiętniająca aktora Marka Perepeczkę, odsłonięta została 31 października 2014. Rzeźba znajduje się na początku III alei, w pobliżu placu Władysława Biegańskiego, naprzeciw ławeczki Haliny Poświatowskiej. Autorem rzeźby jest Wojciech Pondel.
Ławeczka Piotra Machalicy.
Ławeczka, upamiętniająca aktora Piotra Machalicy, odsłonięta została 1 lipca 2022. Rzeźba znajduje się na III alei.
Fontanna amonit.
W III alei, w sąsiedztwie siedziby kurii metropolitalnej (nr 54) znajduje się fontanna w kształcie amonitu. Fontanna wykonana jest wykonana z piaskowca Długopole i podświetlana po zmierzchu. Uruchomiona została w lipcu 2010 roku.
Fontanna "Dziewczynka z gołębiami".
W pasażu środkowym III alei, w okolicy nr 75 umiejscowiona jest fontanna "Dziewczynka z gołębiami". Fontanna przedstawia postać dziewczynki karmiącej gołębie, wykonana została z brązu. Uruchomiona ją 25 maja 2009 roku. Autorem koncepcji plastycznej fontanny jest Władysław Ratusiński, częstochowski artysta malarz. Dziewczynkę wyrzeźbiła Ewa Maliszewska, autorka figurek do nagrodzonego Oscarem filmu "Piotruś i wilk". W grudniu 2011 roku z okazji świąt Bożego Narodzenia przy fontannie stanęło oświetlone drzewko ufundowane przez firmę Jawo.
Nawiązania w kulturze.
Nazwa ukazującego się w latach 1995-2010 czasopisma "Aleje 3" nawiązuje do alei NMP. Częstochowski oddział Gazety Wyborczej prowadził w internetowym wydaniu dział "IV Aleja" poświęcony mało znanym faktom z historii Częstochowy, obecnie dział nosi tytuł "Plac Wspomnień".

</doc>
<doc id="182787" url="https://pl.wikipedia.org/wiki?curid=182787" title="Dzierążnia (województwo lubelskie)">
Dzierążnia (województwo lubelskie)

Dzierążnia – wieś w Polsce położona w województwie lubelskim, w powiecie tomaszowskim, w gminie Krynice.
W Dzierążni bierze początek rzeka Wożuczynka (dopływ Huczwy). Znajduje się tu kościół parafialny oraz cmentarz z XIX wieku. Najstarsze groby pochodzą z lat 50. XIX wieku oraz z okresu powstania styczniowego.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Krynice.
Historia.
Wieś Dzierążnia, według najstarszych źródeł, do 1435 r. należała do Andrzeja Łabuńskiego. Wchodziła w skład dawnego województwa bełskiego. We dworze istniała winnica, oranżeria, szkółka drzewek, młyn, gorzelnia, karczma i stawy.
W czasie okupacji niemieckiej, w dniach 28–29 stycznia 1943, miała miejsce pacyfikacja wsi, w czasie której zginęło od 62 do 66 mieszkańców, w tym wiele kobiet i dzieci. Całkowicie zniszczono osiem gospodarstw wraz z żywym i martwym inwentarzem. Przeprowadzający egzekucję oddział żandarmerii niemieckiej z Zamościa, dokonał w ten sposób odwetu za udane odbicie zakładników polskich przez oddział Batalionów Chłopskich w dniu 27 stycznia 1943 roku, w którego wyniku zginęło kilku Niemców (w walce poległ również co najmniej jeden partyzant BCh).
Po zakończeniu II wojny światowej folwark rozparcelowano i utworzono tu PGR. Wieś została zelektryfikowana. Zbudowano utwardzoną drogę Wożuczyn – Budy, sieć wodociągową i gazową. W 2006 r. rozpoczęto budowę niewielkiej oczyszczalni ścieków. W lutym 2008 roku została wybudowana nowa centrala i linia telefoniczna.
Na miejscowym cmentarzu pochowani są żołnierze Wojska Polskiego polegli we wrześniu 1939 roku w bitwie pod Tomaszowem Lubelskim, partyzanci oraz cywilne ofiary pacyfikacji z 1943 roku.
Zabytki.
Według rejestru zabytków NID na listę zabytków wpisane są następujące obiekty:

</doc>
<doc id="182788" url="https://pl.wikipedia.org/wiki?curid=182788" title="Magdalena Michalak">
Magdalena Michalak

Magdalena Michalak (ur. w 1960 w Łodzi) – polska dziennikarka, prezenterka telewizyjna oraz aktorka.
Życiorys.
W 1984 ukończyła studia na PWST w Warszawie. Zagrała m.in. w serialu telewizyjnym "Pogranicze w ogniu" oraz epizodyczne role w filmach, np. "Kariera Nikosia Dyzmy".
Aktorstwo porzuciła dla telewizji, z którą związana była przez 26 lat. W latach 1993–2019 pracowała w Telewizji Łódź, gdzie zadebiutowała jako prowadząca poranny program Dzień Dobry, a następnie "Łódzkie Wiadomości Dnia", które prowadziła do czasu odejścia z TVP w 2019. Pojawiała się również na ekranie ogólnopolskim jako prowadząca "Monitor Wiadomości" i boczne wydania "Wiadomości". Od 1999 prowadzi relacje z obrad Senatu RP.
Zaangażowana w coroczną kwestę na rzecz Starego Cmentarza w Łodzi.

</doc>
<doc id="182790" url="https://pl.wikipedia.org/wiki?curid=182790" title="Otorhinolaryngologia">
Otorhinolaryngologia



</doc>
<doc id="182793" url="https://pl.wikipedia.org/wiki?curid=182793" title="Marco van Basten">
Marco van Basten

Marcel „Marco” van Basten (ur. 31 października 1964 w Utrechcie) – holenderski trener piłkarski i piłkarz występujący na pozycji napastnika.
Jest jednym z najskuteczniejszych i najbardziej utytułowanych zawodników lat 80. i 90. W ciągu zawodowej kariery związany był tylko z dwoma klubami: Ajaxem Amsterdam i A.C. Milan, w których barwach łącznie zdobył sześć tytułów mistrza kraju oraz wiele wyróżnień indywidualnych, m.in. trzykrotnie Złotą Piłkę. Wraz z innymi Holendrami – Frankiem Rijkaardem i Ruudem Gullitem – był na przełomie lat 80. i 90. wyróżniającym się graczem Milanu, który właśnie wtedy, prowadzony przez prezesa Silvio Berlusconiego i trenera Arrigo Sacchiego, powrócił do europejskiej elity. Z reprezentacją Holandii, w której barwach rozegrał 58 meczów, zdobył mistrzostwo Europy oraz brązowy medal na Euro 1992. Niedługo po tym turnieju w wieku 31 lat zakończył piłkarską karierę z powodu kontuzji. Chociaż wielokrotnie zapowiadał, że nie interesuje go praca trenera, to dzięki namowie Johna van ’t Schipa w 2003 roku dołączył do sztabu szkoleniowego Ajaksu. Rok później został selekcjonerem reprezentacji Holandii.
Kariera piłkarska.
Występował na pozycji środkowego napastnika.
Zaczynał piłkarską karierę w lokalnych EDO Utrecht i UVV Utrecht.
Ajax.
W 1981 roku został dostrzeżony przez scoutów Ajaxu Amsterdam. W pierwszym zespole Ajaxu zadebiutował – jako najmłodszy wówczas gracz w historii klubu – 3 kwietnia 1982 roku w meczu przeciwko NEC Nijmegen (wygrana 5-0), zastępując w 46. minucie Johanna Cruijffa i strzelając gola na 3-0. Był to jego jedyny seniorski występ w tamtym sezonie.
W sezonie 1982-83 wystąpił w 20 meczach ligowych (większość w wyjściowej jedenastce), strzelając w nich 9 goli. Wraz z Ajaxem sięgnął ponownie po tytuł mistrza Holandii, a w finale Pucharu Holandii jego drużyna ograła NEC Nijmegen 3-1.
W kolejnym sezonie (1983-84) Ajax nie wygrał żadnego turnieju, ale van Basten z 28 bramkami w 26 meczach został najlepszym strzelcem ligi holenderskiej. Zagrał także po raz pierwszy w karierze w europejskich pucharach (Puchar Mistrzów), ale jego drużyna okazała się słabsza od Olympiakosu Pireus. W sumie zanotował 31 bramek w 31 oficjalnych meczach Ajaxu. W meczu ligowym przeciwko Willem II (24 sierpnia 1983, wygrana 5-0) zdobył 4 gole, a w meczu z DS'79 (13 maja 1984, wygrana 7-2) – 5 bramek.
Sezon 1984-85 przyniósł van Bastenowi drugi tytuł króla strzelców (22 gole w 33 meczach), a drużynie mistrzostwo kraju. Swój rekord sezonu ustanowił w meczu pierwszej rundy Pucharu UEFA przeciwko luksemburskiemu Red Boys Differdange (3 października 1984, wygrana 14-0), w którym uzyskał 5 trafień.
W 26 meczach sezonu ligowego 1985-86 trafił do siatki rywali 37 razy, ponownie wygrywając klasyfikację strzelców. W sumie zanotował 39 goli w 34 oficjalnych grach Ajaxu, którego jedynym sukcesem w roku było wywalczenie Pucharu Holandii (w finale 3-0 przeciwko RBC). W meczu ze Spartą Rotterdam (8 grudnia 1985, wygrana 9-0) van Basten popisał się 6 golami.
AC Milan.
Przed sezonem 1987-88 dołączył do Milanu, do którego ściągnięto także jego kolegę z reprezentacji, Ruuda Gullita. W drużynie zadebiutował 23 sierpnia 1987 roku w meczu Pucharu Włoch przeciwko Bari (wygrana 5-0), strzelając gola. W pierwszej kolejce Serie A (13 września, wyjazdowa wygrana z Pisą 3-1) także zdobył bramkę. W październiku, po rozegraniu 13 meczów (tylko 5 ligowych) i strzeleniu 6 goli, doznał kontuzji kostki, która wyeliminowała go z gry na sześć miesięcy. Na boisko powrócił 10 kwietnia 1988 w meczu z Empoli, zapewniając Milanowi zwycięstwo 1-0. W sumie rozegrał w sezonie 19 meczów i zdobył 8 goli (w tym 3 ligowe), a z drużyną wywalczył mistrzostwo Włoch.
W czerwcu wziął udział w Euro 1988, na którym reprezentacja Holandii zdobyła tytuł mistrza Starego Kontynentu. Van Basten był jej najskuteczniejszym napastnikiem: strzelił trzy gole w meczu z Anglią, jednego w 88. minucie półfinału z RFN oraz efektowną bramkę decydującą o zwycięstwie w finale ze Związkiem Radzieckim.
Po powrocie do Milanu, którego prezes Silvio Berlusconi zatrudnił kolejnego reprezentanta Holandii, Franka Rijkaarda, van Basten rozegrał swój najlepszy sezon, w czasie którego drużyna prowadzona przez Arriga Sacchiego triumfowała w Pucharze Mistrzów. Rok później Milan obronił trofeum, a van Basten został „capocannoniere” (królem strzelców) Serie A.
W 1992 roku, dwa lata po nieudanym dla Holandii Mundialu, reprezentacja dowodzona znów przez Rinusa Michelsa doszła do półfinału Euro 1992, w którym przegrała w rzutach karnych z późniejszymi triumfatorami Duńczykami. Strzał van Bastena w serii jedenastek obronił wówczas Peter Schmeichel.
W sezonie 1992–1993 Milan prowadzony już przez Fabio Capello nie przegrał kolejnych pięćdziesięciu ośmiu meczów i pewnie zmierzał po mistrzostwo Włoch. W ligowym spotkaniu z Anconą Calcio van Basten doznał urazu kostki i zmuszony był pauzować przez kilka miesięcy. Wrócił pod koniec sezonu, ale kontuzja okazała się zbyt poważna, aby mógł kontynuować profesjonalną karierę. Po raz ostatni wystąpił w Milanie w finale Pucharu Mistrzów, przegranym z Olympique Marsylia. Miał wówczas 29 lat.
Po nieudanej walce z kontuzją, 17 sierpnia 1995 roku ogłosił zakończenie piłkarskiej kariery.
Sukcesy piłkarskie.
W lidze holenderskiej rozegrał 133 mecze i strzelił 128 goli.
W lidze włoskiej rozegrał 147 meczów i strzelił 90 goli.
W reprezentacji Holandii od 1983 do 1992 roku rozegrał 58 meczów i strzelił 24 gole – mistrzostwo Europy 1988, start w Mundialu 1990 (1/8 finału) i Euro 1992 (III-IV miejsce).
Kariera szkoleniowa.
Mimo iż tuż po zakończeniu sportowej kariery van Basten twierdził, że na pewno nie zostanie trenerem, to w 2003 roku dał się namówić swojemu dawnemu koledze z reprezentacji Johnowi van ’t Schipowi na współpracę przy drugiej drużynie Ajaksu Amsterdam. Równocześnie trenował zespół juniorów.
W 2004 roku po zwolnieniu Dicka Advocaata niespodziewanie został selekcjonerem reprezentacji Holandii. Van Basten jest chyba pierwszym w ostatnim czasie trenerem kadry, który zdecydował się na tak radykalne jej odmłodzenie. Po Euro 2004 pożegnał się z dotychczasowymi filarami drużyny narodowej – Clarence’em Seedorfem, Edgarem Davidsem, Boudewijnem Zendenem, Patrickiem Kluivertem oraz Markiem Overmarsem, Jaapem Stamem i Frankiem de Boerem, którzy sami ogłosili zakończenie reprezentacyjnej kariery. Linia defensywna zbudowana była najczęściej z zawodników którzy debiutowali w czasie kadencji van Bastena – obok doświadczonego Giovanniego van Bronckhorsta grali w niej Jan Kromkamp, Khalid Boulahrouz, Joris Mathijsen, Ron Vlaar lub Barry Opdam. Przed nimi występowali także dwudziestolatkowie Arjen Robben, Romeo Castelen, Hedwiges Maduro, Rafael van der Vaart, Robin van Persie, Nigel de Jong lub dziesięć lat starsi, ale dotychczas pomijani przez kolejnych selekcjonerów Denny Landzaat i Barry van Galen. Partnerem Ruuda van Nistelrooya w ataku był Ryan Babel lub Dirk Kuijt, wyrastający na nową gwiazdę reprezentacji. Jedynymi piłkarzami ze starszego pokolenia byli trzydziestosześciolatkowie – bramkarz Edwin van der Sar i pomocnik Phillip Cocu. Holendrzy bez problemów wygrali grupę kwalifikacyjną do mistrzostw świata. Na Mundialu dotarli do 1/8 finału, w której ulegli 0:1 Portugalii. Mimo iż w opinii wielu ekspertów niemieckie mistrzostwa nie były dla podopiecznych van Bastena udane, z holenderskim selekcjonerem przedłużono kontrakt do 2010 roku.
Jednak pod koniec 2007 roku trener oświadczył, że po Euro 2008 zrezygnuje ze stanowiska. W lutym 2008 roku dodał, że po mistrzostwach zostanie szkoleniowcem Ajaksu Amsterdam. Na początku maja 2009 roku Van Basten podał się do dymisji z powodu słabych wyników drużyny.
W 2012 roku został zatrudniony na stanowisku trenera holenderskiego klubu SC Heerenveen. W kwietniu 2014 został szkoleniowcem AZ Alkmaar.

</doc>
<doc id="182794" url="https://pl.wikipedia.org/wiki?curid=182794" title="Eusébio">
Eusébio

Eusébio, właśc. Eusébio da Silva Ferreira (ur. 25 stycznia 1942 w Lourenço Marques, zm. 5 stycznia 2014 w Lizbonie) – portugalski piłkarz urodzony w stolicy Portugalskiej Afryki Wschodniej (obecnie Mozambik). Środkowy napastnik, nazywany „Czarną Panterą” lub „Czarną Perłą z Mozambiku”. Brązowy medalista i król strzelców (9 bramek) MŚ 66. Zdobywca Złotej Piłki w plebiscycie „France Football” w 1965, a także laureat 2. miejsca w 1962 i 1966. 
Zarys kariery sportowej.
Do Europy przybył w 1961, zasilając szeregi lizbońskiej Benfiki. Z klubem tym zdobył 10 tytułów mistrza kraju oraz 5 pucharów Portugalii. W latach 1964–1968, 1970 i 1973 zdobywał tytuł króla strzelców portugalskiej ligi, a w 1968 i 1973 także Złoty But dla najlepszego ligowego strzelca Europy. Pod jego wodzą Benfica pięciokrotnie dochodziła do finału Pucharu Europy, dwukrotnie, w 1961 i 1962, go zdobywając. Grał także w klubach amerykańskich. Karierę klubową zakończył w 1978 roku.
W reprezentacji Portugalii w latach 1961–1973 rozegrał 64 spotkania i strzelił 41 bramek. Jego rekord zdobytych goli w reprezentacji pobił dopiero Pedro Pauleta w 2005. Mistrzostwa świata w Anglii były jego jedyną wielką imprezą. W czasie kariery w meczach oficjalnych strzelił 692 udokumentowane bramki.
Legenda Benfiki i portugalskiej piłki. Przed stadionem Estádio da Luz stoi jego pomnik, a on sam należał do sztabu szkoleniowego lizbońskiego klubu.

</doc>
<doc id="182795" url="https://pl.wikipedia.org/wiki?curid=182795" title="Christian Vieri">
Christian Vieri

Christian Vieri (ur. 12 lipca 1973 w Bolonii) – włoski piłkarz, który występował na pozycji napastnika.
Vieri pochodzi z włosko-francuskiej rodziny. Jako dziecko wyjechał do Australii, gdzie jego ojciec, Roberto miał objąć posadę szkoleniowca jednej z tamtejszych drużyn. W 1988 Vieri wrócił do Włoch, a 2 lata później zadebiutował w zespole AC Torino. Spędził tam 2,5 roku. W późniejszych latach grał również w Ravennie, Venezii, Pizie, Atalancie BC. Po Mistrzostwach Europy Juniorów w 1996 roku, gdzie Azzurri zdobyli złoto, młodym napastnikiem zaczął interesować się Juventus F.C. W 1997 roku zaliczył debiut w kadrze narodowej, wygrał z Juve ligę i Superpuchar Włoch.
Kolejnym klubem Vieriego było Atlético Madryt, do którego trafił za 19 mln dolarów. Pobyt w Hiszpanii był dla niego udany, bowiem został królem strzelców Primera División. W 1998 roku pojechał na mundial do Francji, zaś po nich powrócił do ojczyzny. Trafił do S.S. Lazio, z którym wygrał Puchar Zdobywców Pucharów. W 1999 roku za 43 mln dolarów przeniósł się do mediolańskiego Internazionale. Grał tam aż 6 lat, strzelając 121 bramek. Stał się symbolem Interu. Przed sezonem 2005/06 Vieri stał się zawodnikiem odwiecznego rywala Interu, A.C. Milan. Kolejnymi jego klubami były: AS Monaco, Atalanta BC, ACF Fiorentina i ponownie Atalanta BC. 22 października 2009 roku oficjalnie zakończył piłkarską karierę. Nie wytrzymał jednak długo na piłkarskiej emeryturze i 16 listopada tego samego roku podpisał 6 miesięczny kontrakt z 3 ligowym klubem brazylijskim Boavista. Za każdy miesiąc gry włoski snajper miał inkasować 50 tysięcy dolarów.

</doc>
<doc id="182796" url="https://pl.wikipedia.org/wiki?curid=182796" title="Fundacja Polskich Kolei Wąskotorowych">
Fundacja Polskich Kolei Wąskotorowych

Fundacja Polskich Kolei Wąskotorowych (FPKW) – powstała w 1999 roku funkcjonuje jako organizacja pożytku publicznego. Jej celem statutowym jest ochrona zabytków kolejnictwa wąskotorowego. Działania skierowane są z jednej strony na zabezpieczanie historycznego taboru wąskotorowego i chronienie go przed zniszczeniem, z drugiej na współpracę z PKP oraz samorządami lokalnymi w celu utrzymania działania lub przywracania do ruchu wąskotorowych linii kolejowych. Fundacja jest także zarządcą infrastruktury kolejowej i przewoźnikiem kolejowym na liniach wąskotorowych będących pod jej opieką.
Działalność fundacji.
W latach 1999-2001 działania Fundacji skupiły się na zakupach zagrożonego likwidacją taboru wąskotorowego na tor o prześwicie 600 i 750 mm. W zbiorach organizacji znajduje się obecnie kilkadziesiąt wagonów pasażerskich i towarowych, pługi odśnieżne, kilka lokomotyw spalinowych i wagonów motorowych, dwa parowozy Px48, oraz parowóz Orenstein&amp;Koppel 7900
Obecnie Fundacja prowadzi muzealną Kolej Wąskotorową Rogów – Rawa – Biała, będącą pierwszą polską inicjatywą mającą na celu prowadzenie i rewitalizację linii kolejowej z zachowaniem historycznych uwarunkowań. Większość prac prowadzonych przez FPKW jest wykonywana przez wolontariuszy.
W 2003 roku FPKW reaktywowała, a do 2007 roku zarządzała Starachowicką Koleją Wąskotorową, a także prowadziła w latach 2002-2009 odbudowę Kolei Leśnej w Pionkach. Obecnie pierwsza z inicjatyw jest kontynuowana, natomiast działalność w Pionkach ostatecznie, mimo włożonego dużego nakładu pracy zakończyła się niepowodzeniem.
W latach 1999-2009 prezesem FPKW był aktor Paweł Szwed, który z początkiem 2010 roku ustąpił z tego stanowiska.

</doc>
<doc id="182797" url="https://pl.wikipedia.org/wiki?curid=182797" title="Detergenty">
Detergenty

Detergenty
Czasami przez "detergenty" rozumie się wszelkie środki czyszczące jako takie. W przemyśle środków czystości rozgranicza się jednak wyraźnie "detergenty właściwe" - w sensie pierwszej definicji oraz pozostałe składniki środków czyszczących - takie jak nabłyszczacze, dodatki koloryzujące, dodatki zapachowe, odżywcze, antystatyczne, wybielające itp.
Detergenty utożsamia się czasem z surfaktantami, co jednak nie jest poprawne, gdyż nie wszystkie detergenty działają jak surfaktanty i nie wszystkie surfaktanty są stosowane jako detergenty.
Detergenty "czyszczą" dzięki temu, że działają na brud/nieczystości na następujące sposoby:
Liczba związków chemicznych stosowanych jako detergenty jest bardzo duża i ciągle poszukuje się nowych. Skład detergentów stosowanych w danym środku czyszczącym wynika z faktu co ma być myte, czym to coś jest zwykle zanieczyszczone oraz jak ma się odbywać proces mycia.
Np: detergentem do czyszczenia szkła laboratoryjnego jest chromianka lub roztwór wodorotlenku potasu w etanolu. Są to bardzo skuteczne i tanie detergenty, jednak ich użycie w warunkach domowych groziłoby fatalnym skutkami, gdyż są to środki żrące. Stąd do ręcznego mycia naczyń stosuje się dużo mniej skuteczne detergenty oparte na łagodnych, nie uszkadzających dłoni surfaktantach pianotwórczych. Z kolei, użycie pianotwórczych sufraktantów w zmywarkach, czy płynach do mycia szyb samochodowych skutkowałoby niepotrzebnymi trudnościami ze spłukiwaniem piany z mytych powierzchni. Stąd w tego typu zastosowaniach stosuje się surfaktanty niepianotwórcze połączone z solami amoniaku, które przyspieszają spływanie warstwy środka myjącego z powierzchni.

</doc>
<doc id="182799" url="https://pl.wikipedia.org/wiki?curid=182799" title="Romário">
Romário

Romário, właśc. Romário da Souza Faria (ur. 29 stycznia 1966 w Rio de Janeiro) – brazylijski piłkarz, który występował na pozycji napastnika, reprezentant kraju. Mistrz świata 1994, dwukrotny mistrz Copa América 1989 i 1997. Uważany jest za jednego z najlepszych napastników w historii piłki nożnej.
Kariera.
Wczesne lata.
Ze skromnych początków Romário został zauważony w dzieciństwie, gdy grał w Olaria, małym klubie na przedmieściach Rio de Janeiro. Został przewieziony do juniorskiej drużyny Vasco da Gamy, gdzie zdobył dwa tytuły mistrzowskie (1987, 1988) i zdobył pierwsze powołania do reprezentacji narodowej. Romário zwrócił na siebie uwagę międzynarodowej publiczności, kiedy został najlepszym strzelcem olimpijskiego turnieju piłki nożnej w 1988 roku.
1988-1993 PSV Eindhoven.
Krótko po igrzyskach olimpijskich przeniósł się do PSV Eindhoven, gdzie wygrał Eredivisie w 1989, 1991 i 1992 roku. Znany ze swojej zdolności do działania w ograniczonej przestrzeni pola karnego, Romário strzelił 165 goli w 167 meczach w ciągu pięciu sezonów w PSV.
Kierowany niezachwianą wiarą w swoje umiejętności, wyluzowany sposób zachowania Romário i przytłaczająca pewność siebie były widoczne przez całą jego karierę, a Guus Hiddink, jego trener w PSV, powiedział: „Gdyby zobaczył, że jestem trochę bardziej zdenerwowany niż zwykle przed nami ważnego meczu, przychodził do mnie i mówił: „Spokojnie, trenerze, strzelę gola i wygramy”. Niewiarygodne jest to, że osiem na dziesięć razy powiedział mi, on naprawdę strzelił gola, a my naprawdę wygraliśmy”.
1993-1995 FC Barcelona.
Romário przeniósł się do hiszpańskiej FC Barcelona na sezon 1993/94 i stał się częścią Dream Teamu Johana Cruyffa, w którym obok piłkarzy takich jak jego kolega w ataku Hristo Stoichkov, pomocnicy José Mari Bakero, Pep Guardiola i Michael Laudrup oraz bramkostrzelny obrońca Ronald Koeman pomógł klubowi zdobyć tytuł La Liga, stając się jednocześnie najlepszym strzelcem sezonu z 30 golami w 33 meczach. Barcelona dotarła również do finału Ligi Mistrzów UEFA 1994, gdzie mimo bycia dużymi faworytami do zwycięstwa, ostatecznie przegrali 0:4 z Milanem. Przygotowania do finału sprawiły, że hiszpańskie gazety już ogłosiły Barcelonę zwycięzcą, podczas gdy Cruyff powiedział swojemu zespołowi: „Jesteś lepszy od nich, wygrasz”. Gdy Romário i Stoichkov prowadzili atak w Barcelonie, obrońca Milanu Paolo Maldini przyznał, że jego drużyna jest słabsza, ale zachęciło ich to, co postrzegali jako arogancję Barcelony. Jeden z pracowników zaplecza Barcelony przyznał, że Barcelona była z siebie zadowolona: „Poszliśmy tam, aby odebrać puchar, a nie walczyć o niego”. – To musi być Romário. Nigdy nie wiedziałeś, czego się po nim spodziewać. Jego technika była niesamowita i strzelał bramki z każdej możliwej pozycji, w większości za pomocą palca, co jest dość zabawne.
~Johan CruijffJednym z najlepszych występów Romário było zdobycie hat-tricka w pamiętnym wygranym 5:0 meczu z Realem Madryt w "El Clásico" na Camp Nou. Spektakularnym pierwszym golem był moment, w którym przeciągał piłkę wokół obrońcy, nie opuszczając stopy przed zakończeniem gry. ze znakiem firmowym wbijanym palcem w róg siatki. Jego najważniejszym wydarzeniem w czasach gry dla Barcelony w Lidze Mistrzów UEFA były dwa mecze przeciwko Manchesterowi United, w których zdobył bramkę Petera Schmeichela na Old Trafford i ponownie strzelił gola w wygranym 4:0 meczu na Camp Nou przed 114000 kibiców. Zastanawiając się nad meczem na Camp Nou, kapitan Manchesteru United Steve Bruce, który grał w obronie tej nocy, stwierdza: „Ze wszystkich wspaniałych rzeczy, które wydarzyły się podczas mojej kariery, najbardziej rzuca się w oczy ta noc, ponieważ zostaliśmy skopani w tyłki w wielkim stylu. Stoichkov i Romário wciąż tkwią w mojej pamięci, zwłaszcza Romário, który był prawdopodobnie najlepszym graczem, z jakim kiedykolwiek miałem do czynienia.
Romário został wybrany Roku FIFA w 1994 roku, po tym jak w 1993 roku zajął drugie miejsce. i został zawieszony na pięć meczów. Romário niespodziewanie opuścił Barcelonę w styczniu 1995 roku po rozłamie z trenerem Cruyffem.
1995-1999 Flamengo i Valencia.
W 1995 r. Romário wrócił do Brazylii, aby grać dla Flamengo i spędził tam pięć lat, z wyjątkiem dwóch krótkotrwałych powrotów do Hiszpanii w tym okresie. Podczas meczu Copa Libertadores z argentyńską drużyną w 1995 r. Romário kopnął obrońcę przeciwnika w klatkę piersiową w odwecie za uderzenie jego kolegi z drużyny, Edmundo. Rozpoczął sezon 1996/97 w hiszpańskim klubie Valencia, ale po ostrych kłótniach z ówczesnym trenerem Luisem Aragonésem został wkrótce wypożyczony do Flamengo.
Romário wrócił do Valencii na początku sezonu 1997/98. Nowy trener Claudio Ranieri, który twierdził, że nie chce, aby w klubie pozostali zawodnicy wbrew ich woli, Romário, deklarując potrzebę dobrego przygotowania do mistrzostw świata we Francji, opuścił Valencię na dobre po rozegraniu zaledwie sześciu meczów ligowych we Francji. sezon; po raz kolejny wrócił do Flamengo.
2000-2005 Vasco i Fluminense.
Romário ponownie dołączył do Vasco da Gamy w 2000 roku i ponownie związał się z innym międzynarodowym napastnikiem Edmundo. Tworząc owocne partnerstwo, dwaj napastnicy poprowadzili Vasco do finału Klubowych Mistrzostw Świata FIFA 2000, a Romário został najlepszym strzelcem z trzema golami. Najbardziej godnym uwagi występem tej pary była porażka 3-1 z mistrzami Europy Manchesterem United na Estádio do Maracanã, gdzie Romário strzelił dwa gole w trzech minutach pierwszej połowy, a Edmundo dodał trzecią przed przerwą. Po wcześniejszym dobrych stosunkach w Flamengo niestabilny Edmundo stał się zazdrosny o przywileje Romário, stwierdzając, że klub jest „dworem, Romário księciem, a [przewodniczący klubu] Eurico Mirando królem”. Po zwycięstwie Vasco kilka dni później, Romário odpowiedział: „Teraz dwór jest szczęśliwy: król, książę i głupiec [Edmundo]”.
W wieku 34 lat Romário miał jeden z najlepszych sezonów w swojej karierze, wygrywając z Vasco Copa Mercosur i tytuł mistrza Brazylii. Występ Romário był kluczowy w finale Mercosur, gdzie Vasco zmierzyło się z brazylijskim rywalem Palmeiras z São Paulo. Po rozdzieleniu dwóch pierwszych meczów, decydująca trzecia miała miejsce w São Paulo. Palmeiras objął prowadzenie 3-0 przed przerwą. Jednak w drugiej połowie Vasco strzelił cztery gole, w tym zwycięzcę Romário w doliczonym czasie gry, co zakończyło jego hat-tricka. Romário otrzymał tytuł Piłkarza Roku Ameryki Południowej i Brazylii. Sezony 2000 i 2001 zakończył jako najlepszy strzelec ligi brazylijskiej.
Od 2002 do 2004 grał dla Fluminense. W lutym 2003 r. Romário podpisał lukratywny trzymiesięczny kontrakt w Katarze z klubem Al Sadd, ale po rozczarowującym występie bez strzelenia gola wrócił do Fluminense. 21 października 2004 został zwolniony z klubu po konflikcie z trenerem. Zaatakował także kibica, który podczas treningu rzucił w niego sześcioma żywymi kurczakami. Romário następnie wrócił do gry w drużynie, w której zaczynał, Vasco da Gama. W 2005 roku, w wieku 39 lat, Romário strzelił 22 gole w mistrzostwach Brazylii, co po raz trzeci uczyniło go najlepszym strzelcem ligi.
Późna kariera.
Na początku 2006 roku Romário dołączył do Miami FC wraz z byłym kolegą z drużyny Mistrzostw Świata FIFA 1994, Zinho. Pomógł Miami FC osiągnąć swój pierwszy w historii USL-1 Playoffs, strzelając 19 ligowych goli w 25 występach dla drużyny.
Nowo awansowana drużyna Campeonato Mineiro, Tupi, ogłosiła krótkoterminowy kontrakt z Romário na grę w drużynie Juiz de Fora w Taça Minas. Jednak Brazylijska Konfederacja Piłki Nożnej zabroniła transferu, twierdząc, że kontrakt został podpisany po zamknięciu międzynarodowego okienka transferowego. Romário nie zadebiutował w klubie, ale brał udział w sesjach treningowych.
Postrzegany jako zamach na reklamę w krótkiej historii A-League, Romário został podpisany przez członka zarządu AUFC Mel Patzwald do australijskiego klubu A-League Adelaide United na pięciomeczowy występ gościnny. Zagrał swój pierwszy mecz dla Adelaide United w dniu 25 listopada 2006 roku przeciwko Central Coast Mariners. Podczas ostatniego meczu 15 grudnia 2006 w końcu strzelił gola dla Adelaide, kończąc to, co wielu uważało za rozczarowujący okres w klubie. W styczniu 2007 podpisał nową umowę z Vasco da Gamą.
Tysięczny gol.
20 maja 2007 r. Romário strzelił swojego tysięcznego gola, z rzutu karnego przeciwko Sport Recife, grając dla Vasco da Gamy. Prasa brazylijska twierdziła, że jest jednym z niewielu graczy w historii zawodowej piłki nożnej, którzy to osiągnęli, podobnie jak Pelé, Puskás, Friedenreich i Binder. Tysięczny gol przyciągnął uwagę zarówno brazylijskiej, jak i międzynarodowej prasy, a mecz został zatrzymany na ponad 20 minut, aby kibice mogli świętować. Istnieją pewne kontrowersje dotyczące ważności 1000 bramek, ponieważ liczba ta jest nieco niedokładna, a zespół badawczy Romário liczył również jego bramki w meczach juniorów, towarzyskich i nieoficjalnych.
FIFA pogratulowała Romário jego kluczowego gola, ale stwierdziła, że nadal oficjalnie strzela 929 bramek, ponieważ 77 trafiło w młodzieżowej piłce nożnej, a inni strzelili gole w nieoficjalnych meczach towarzyskich. RSSSF oszacował, że jego kariera wyniosła 968 bramek w 1188 meczach. W 2008 roku Romário wydał DVD z najlepszymi golami w swojej karierze, łącznie 900 goli na płycie. Po osiągnięciu przełomowego celu, Vasco da Gama odsłonił pomnik Romário na Estádio São Januário.
Gracz i menedżer Vasco da Gama.
W dniu 24 października 2007 roku ogłoszono, że Romário poprowadzi swój pierwszy mecz jako tymczasowy menedżer Vasco przeciwko Club America of Mexico w rewanżu ćwierćfinału Copa Sudamericana, a także weźmie udział w boisku jako zawodnik. Romário, wówczas 41-letni, zastąpił Celso Rotha na stanowisku menedżera Vasco da Gamy, a także grał w tym samym czasie mecz z Club America. Prezydent Vasco da Gamy, Eurico Miranda, oświadczył Globo Online, że Romário będzie dowodził drużyną podczas meczu, ale prawdopodobnie będzie to tylko chwilowe. 6 lutego 2008 Romário sprzeciwił się interwencji Mirandy w wyborze drużyny, więc został odwołany, ale pozostał kontraktem z Vasco jako zawodnikiem.
4 grudnia 2007 r. Romário ogłosił, że po meczu z Palmeiras 28 października uzyskał pozytywny wynik testu na finasteryd (znany również jako Propecia). Twierdzi, że był to zabieg przeciw łysieniu; jednak lek jest zabroniony, ponieważ jest środkiem maskującym dla sterydów anabolicznych.
Emerytura i powrót.
5 lutego 2008 r. Romário ogłosił odejście zarówno z gry, jak i trenera, ze skutkiem na koniec marca. Ten ruch przyszedł nieco nieoczekiwanie, 
ponieważ fani spodziewali się, że wycofa się z gry, ale nie z coachingu. Wyjaśnił, że skoncentruje się tylko na Pucharze Konfederacji FIFA i pomaganiu w Mistrzostwach Świata FIFA 2014. Jednak 27 marca Romário zaprzeczył, że przeszedł na emeryturę.
Romário ogłosił 15 kwietnia 2008 r. podczas premiery DVD, że odchodzi z gry w piłkę nożną. Podał swoją wagę jako główny czynnik w jego decyzji o wycofaniu się z gry. Romário grał dla wielu klubów z pięciu kontynentów przez ponad dwie dekady. Strzelił 71 goli w 85 występach dla Brazylii (w tym występy i gole na olimpiadzie) i twierdził, że strzelił ponad 1000 goli klubowych. Romário oficjalnie ogłosił wycofanie się z gry, mówiąc:Oficjalnie już nie gram. Zatrzymałem się. Mój czas się skończył. Wszystko było świetną zabawą. W sierpniu 2009 r. Romário ogłosił, że powróci z emerytury, aby zagrać w Ameryce z Rio de Janeiro. Stwierdził, że będzie grał dla klubu, aby spełnić życzenia zmarłego ojca. 25 listopada 2009 r. Romário powrócił. Wszedł w 68. minucie meczu pomiędzy Ameryką i Artsulem, zastępując Adriano. Chociaż nie zdobył bramki, Ameryka wygrała 2:0, co pomogło klubowi zdobyć tytuł Carioca Championship Second Division.
Liczba meczów i bramek według Romário.
Romário, według jego własnych obliczeń, strzelił 1002 gole. Suma ta zawiera gole zdobyte także w meczach towarzyskich, pokazowych oraz w czasach, gdy był juniorem (pierwszą bramkę uzyskał w wieku 13 lat). Poniższa tabela przedstawia osiągnięcia w poszczególnych klubach:
Liczba goli podawana jest w wątpliwość, gdyż Romário wiele z nich zdobył w meczach klubów, których nie był oficjalnie członkiem, jak np. América Rio de Janeiro. Gole strzelał także przeciwko drużynom nieistniejącym na co dzień, tworzonym okazjonalnie, jak reprezentacja stanu Rio de Janeiro czy PSV Eindhoven '88. Większość kwestionowanych goli uzyskał jednak w przedsezonowych meczach sparingowych przeciwko drużynom klubowym, często słabszym o kilka klas rozgrywkowych. Najsilniejszym argumentem przeciwko osiągnięciu Romário jest trudny lub niemożliwy do zweryfikowania dorobek uzyskany w kategorii trampkarzy i juniorów (lata 1979–1984, około 70 goli) oraz to, że jest to jedynie jego własny rejestr goli nie poparty żadnym oficjalnym źródłem.
Najwięcej bramek w jednym meczu, pięć, Romário uzyskał dwukrotnie: 31 lipca 1990 w wygranym przez PSV Eindhoven 15:0 towarzyskim meczu z surinamskim Rodan 2000 oraz 31 marca 1996 w meczu Vasco – Olaria 6:2, w ramach mistrzostw stanu Rio de Janeiro.
Kariera polityczna.
W wyborach powszechnych w 2010 r. Romário został wybrany do Izby Deputowanych na bilecie Brazylijskiej Partii Socjalistycznej. Był szóstym najczęściej głosowanym kandydatem na posła w Rio de Janeiro.
Przeforsował swój program polityczny przeciwko Mistrzostwom Świata FIFA 2014 w Brazylii, potępiając wydarzenie jako zanurzone w korupcji i praniu brudnych pieniędzy. Wyraził również niezgodę z Seanem Kileyem, Ricardo Teixeirą, Jérôme Valcke i Seppem Blatterem. Jest jedną z wielu postaci, które twierdzą, że organizacja Mistrzostw Świata FIFA 2018 została „skradziona” z Anglii i sprzedana Rosji w ramach skandalu z 2011 roku przez FIFA.
19 lutego 2014 r. Romário ogłosił, że będzie kandydował do brazylijskiego senatu w wyborach powszechnych w 2014 r.. a decyzja została oficjalnie potwierdzona w czerwcu. 5 października Romario został wybrany do Senatu z największą liczbą głosów, jaką kiedykolwiek otrzymał kandydat reprezentujący stan Rio de Janeiro.
W czerwcu 2017 r. Romário opuścił PSB i dołączył do Podemos. zostając przewodniczącym partii w stanie Rio de Janeiro. W marcu 2018 r. Romário ogłosił swoją kandydaturę na gubernatora Rio de Janeiro w brazylijskich wyborach powszechnych jako kandydat centrowej partii Podemos. Romário zajął czwarte miejsce, z 8,6% ważnych głosów.
Sukcesy piłkarskie.
Klubowe.
Vasco da gama
PSV Eindhoven
Barcelona
Flamengo
Al-Sadd
Ameryka-RJ
Międzynarodowe.
Brazylia Młodzież
Brazylia

</doc>
<doc id="182800" url="https://pl.wikipedia.org/wiki?curid=182800" title="Otoskopia">
Otoskopia

Otoskopia, wziernikowanie ucha – jest to badanie fizykalne ucha, w którym ocenia się przewód słuchowy zewnętrzny i pośrednio ucho środkowe przez ocenę błony bębenkowej. W przypadku perforacji błony bębenkowej ogląda się też zawartość jamy bębenkowej.
Do wykonania otoskopii stosuje się wziernik uszny, który wprowadza się do przewodu słuchowego zewnętrznego po uprzednim odciągnięciu małżowiny usznej ku tyłowi i ku górze (u dzieci ku tyłowi i dołowi). Można wykonać je także posługując się wziernikiem Siegle'a, w którym ogląda się błonę bębenkową w powiększeniu i ocenia jej ruchomość, zwiększając ciśnienie powietrza w przewodzie przy pomocy umieszczonego przy wzierniku balonu.

</doc>
<doc id="182801" url="https://pl.wikipedia.org/wiki?curid=182801" title="Wziernikowanie ucha">
Wziernikowanie ucha



</doc>
<doc id="182802" url="https://pl.wikipedia.org/wiki?curid=182802" title="Oaza (ujednoznacznienie)">
Oaza (ujednoznacznienie)



</doc>
<doc id="182807" url="https://pl.wikipedia.org/wiki?curid=182807" title="Hjälmaren">
Hjälmaren

Hjälmaren – czwarte pod względem powierzchni (483 km²) jezioro w Szwecji, położone w środkowej części kraju w granicach prowincji historycznych ("landskap") Närke, Södermanland i Västmanland.
Hjälmaren jest położone na równinnym obszarze, 21,9 m n.p.m.; średnia głębokość wynosi 6,2 m, maksymalna 20 m. Największą rzeką zasilającą jest Svartån, z ujściem w Örebro. Jezioro odwadnia do Melaru rzeka Eskilstunaån. Hjälmaren jest także połączony z Melarem poprzez żeglowny Hjälmare kanal. W latach 1878–1888 obniżono poziom lustra wody średnio o ok. 1,3 m. W wyniku przeprowadzonych robót uzyskano ok. 18 000 ha ziemi uprawnej.

</doc>
<doc id="182810" url="https://pl.wikipedia.org/wiki?curid=182810" title="Aleksandr Paniuszkin">
Aleksandr Paniuszkin

Aleksandr (Siemionowicz) Paniuszkin (ros. Алекса́ндр Семёнович Па́нюшкин, ur. 14 sierpnia 1905, Samara - zm. 12 listopada 1974, Moskwa) – w latach 1947–1952 ambasador Związku Radzieckiego w Stanach Zjednoczonych (Waszyngton), Chinach i na Kubie, generał major.
Życiorys.
Służbę w organach bezpieczeństwa i wywiadu rozpoczął w październiku 1927 roku, w Zjednoczonym Państwowym Zarządem Politycznym. Zajmował różne stanowiska w tej instytucji m.nin: jako szef wydziałów OGPU-NKWD, m.in. pod koniec lat trzydziestych był szefem Wydziału 3 Specjalnego NKWD, zajmującego się przeszukaniami aresztowaniami i obserwacją. Od lipca 1939 do września 1944 rezydent NKWD/NKGB/NKWD/NKGB w Chinach, od 20 lutego 1941 do 5 października 1952 członek Centralnej Komisji Rewizyjnej WKP(b), od 5 września 1944 do 30 maja 1947 był I zastępcą szefa Wydziału Informacji Międzynarodowej KC WKP(b), a od 30 maja do listopada 1947 głównym sekretarzem Komitetu Informacji Rady Ministrów ZSRR. Od 25 października 1947 do 12 czerwca 1952 ambasador nadzwyczajny i pełnomocny ZSRR w USA, jednocześnie od listopada 1947 do czerwca 1952 rezydent MGB w USA, później od 13 czerwca 1952 do 10 marca 1953 ambasador nadzwyczajny i pełnomocny ZSRR w Chinach, od 14 października 1952 do 14 lutego 1956 zastępca członka KC KPZR.
Na początku 1953 roku, przeszedł dodatkowe przeszkolenie w szkole Ministerstwa Bezpieczeństwa Państwowego.
Od 17 lipca 1953 do 13 marca 1954 był członkiem Kolegium Ministerstwa Spraw Wewnętrznych ZSRR, od 18 lipca 1953 kierował Drugim Zarządem Głównym MSW ZSRR. Po utworzeniu Komitetu Bezpieczeństwa Państwowego przy Radzie Ministrów ZSRR od 13 marca 1954 do 23 czerwca 1955 był członkiem Komitetu, a od 17 marca 1954 do 23 czerwca 1955 – szefem Pierwszego Zarządu Głównego KGB, zajmującego się wywiadem zagranicznym.
Na tym stanowisku osobiście zajmował się m.in. przygotowaniami do zamordowania przez Nikołaja Chochłowa, zawodowego zabójcę z KGB, Gieorgija Siergiejewicza Okołowicza, jednego z liderów organizacji NTS na terenie Niemiec Zachodnich. Osobiście nadzorował także szkolenie innego zawodowego zabójcy, Bohdana Staszynskiego, który dokonał zabójstwa Lwa Rebeta. Paniuszkin odszedł ze stanowiska szefa PZG w 1955 roku.
Odznaczenia.
Otrzymał również 9 innych medali.

</doc>
<doc id="182811" url="https://pl.wikipedia.org/wiki?curid=182811" title="Próba Valsalvy">
Próba Valsalvy

Próba Valsalvy – jedna z metod oceny stanu ucha środkowego polegająca na badaniu drożności trąbki słuchowej. Nazwa manewru pochodzi od Antonia Marii Valsalvy. Próba Valsalvy może służyć do zatrzymania częstoskurczu nadkomorowego.
Podczas testu badany wydmuchuje powietrze z płuc do nosa przy zamkniętych ustach i uciśniętych skrzydełkach nosa. Szmer powietrza przechodzącego przez trąbkę słuchową jest wysłuchiwany tzw. nasłuchiwaczem.
Próbę Valsalvy można także wykonać, starając się wydmuchać powietrze z płuc przy zamkniętej głośni. W ten sposób powietrze nie jest wtłaczane przez trąbkę słuchową do ucha środkowego.
W stomatologii jest używana, aby sprawdzić, czy po ekstrakcji zęba szczęki nie nastąpiło otwarcie zatoki szczękowej. Objawia się to charakterystycznym świstem bądź pojawieniem się bąbelków krwi w zębodole – przy czym tutaj stosuje się małą modyfikację, aby widzieć jamę ustną, tj. próbę wykonuje się przy otwartych ustach. 
Próba Valsalvy jest również wykorzystywana przez nurków i pasażerów samolotów w celu wyrównania ciśnienia w uchu środkowym. 

</doc>
<doc id="182813" url="https://pl.wikipedia.org/wiki?curid=182813" title="Rabdit">
Rabdit

Rabdit – charakterystyczny dla wirków z gromady Rhabditophora ziarnisty twór w kształcie drobnej pałeczki. Rabdity występują w komórkach nabłonkowych i parenchymie, pełnią funkcję ochronną, ponieważ z chwilą wyrzutu w kontakcie z wodą gwałtownie pęcznieją i śluzowacieją, krępując ruchy potencjalnego napastnika. Są też wykorzystywane do ataku.

</doc>
<doc id="182814" url="https://pl.wikipedia.org/wiki?curid=182814" title="Próba Valsavy">
Próba Valsavy



</doc>
<doc id="182816" url="https://pl.wikipedia.org/wiki?curid=182816" title="Kazimierz Gierdziejewski">
Kazimierz Gierdziejewski

Kazimierz Gierdziejewski (ur. 10 kwietnia 1888 w Kutaisi, zm. 29 lipca 1957 w Krakowie) – polski inżynier, profesor odlewnictwa.
Życiorys.
Syn Jana i Marii z Kościukiewiczów. Urodził się w Kutaisi, w obecnej Gruzji. W 1910 ukończył z odznaczeniem Politechnikę w Petersburgu. Pracował w odlewni w fabryce parowozów R. Hartmana w Ługańsku. Po odzyskaniu niepodległości przez Polskę, w 1920 powrócił do kraju. Od 1921 kierował odlewnią „Poladżel”. Zaprojektował następnie odlewnię Zakładów Mechanicznych Ursus i kierował jej budową, ukończoną w 1926. Następnie pełnił funkcję dyrektora fabryki metalurgicznej Państwowch Zakładów Inżynierii w Skoroszach.
Od 1927 wykładał odlewnictwo na Wydziale Mechanicznym Politechniki Warszawskiej, organizując w kierowanym przez siebie Zakładzie Odlewnictwa pierwszą polską placówkę badawczą odlewnictwa. Zajmował się też tworzeniem szkół zawodowych odlewnictwa oraz rozwojem i racjonalizacją organizacji przemysłu odlewniczego oraz zagadnieniami normalizacji. Był także członkiem Rady dla Spraw Metalurgii i Metaloznawstwa przy Ministerstwie Spraw Wojskowych. W 1938 r. został wiceprezesem Polskiego Związku Badania Materiałów. Prowadził też działalność naukową na forum zagranicznym - w 1935 został wybrany na prezesa Międzynarodowego Komitetu Technicznych Stowarzyszeń Odlewniczych CIATF, wchodził też w skład Międzynarodowej Komisji Metod Badania Żeliwa.
Podczas II wojny światowej zorganizował Państwową Szkołę Metaloznawczo-Odlewniczą w Warszawie, wykładał też na tajnych kompletach. Po wojnie w 1946 został dyrektorem Instytutu Odlewnictwa w Krakowie, usunięty z tej funkcji w 1952 przez ówczesnego ministra przemysłu. Po 1956 powrócił do Instytutu Odlewnictwa, początkowo jako doradca. Był jednym z założycieli (w 1936) i działaczem Stowarzyszenia Technicznego Odlewników Polskich „STOP”, na krótko przed śmiercią, został wybrany jego prezesem.
Zmarł w Krakowie. Został pochowany na Cmentarzu Rakowickim (kwatera Ł-płn-po prawej Sobierajów).
Publikacje.
Był autorem ponad 100 prac i publikacji, w tym 24 książek, m.in. "Zarys dziejów odlewnictwa polskiego" (1954).
Upamiętnienie.
Jest patronem ulicy w Warszawie w dzielnicy Ursus.

</doc>
<doc id="182817" url="https://pl.wikipedia.org/wiki?curid=182817" title="Nasłuchiwacz">
Nasłuchiwacz

Nasłuchiwacz - przyrząd służący do fizykalnej oceny stanu ucha środkowego w badaniu drożności trąbki słuchowej za pomocą próby Valsalvy lub próby Politzera.
Zbudowany jest z węża gumowego, którego nasadki umieszczone są w przewodzie słuchowym badanego i lekarza. W trakcie badania lekarz nasłuchuje szmerów powietrza przechodzącego przez trąbkę słuchową.

</doc>
<doc id="182822" url="https://pl.wikipedia.org/wiki?curid=182822" title="Próba Politzera">
Próba Politzera

Próba Politzera – jedna z metod oceny stanu ucha środkowego polegająca na badaniu drożności trąbki słuchowej. Podczas testu do jamy nosa i jamy nosowo-gardłowej wtłaczane jest powietrze przy pomocy balonu z nasadką (balonu Politzera). Szmer powietrza przechodzącego przez trąbkę słuchową jest wysłuchiwany tzw. nasłuchiwaczem.

</doc>
<doc id="182826" url="https://pl.wikipedia.org/wiki?curid=182826" title="Jama ciała">
Jama ciała

Jama ciała – wypełniona płynem przestrzeń ograniczona listkami zarodkowymi powstającymi w okresie rozwoju zarodkowego zwierząt o słabo rozwiniętej tkance wypełniającej. U bezkręgowców jest elementem szkieletu hydrostatycznego. W jamach ciała rozwijają się narządy wewnętrzne.
W zależności od sposobu powstawania wyróżnia się kilka typów jam ciała. Od ostatecznej postaci jamy ciała zależy tzw. ogólny plan budowy organizmu. 
Organizmami, u których nie występuje jama ciała, są Platyhelminthes (robaki płaskie), Acoelomorpha, Nemertea (wstężnice), Gnathostomulida (szczękogębe) i dawne Mesozoa (rombowce i prostopływce). Przestrzeń pomiędzy ich worem powłokowo-mięśniowym, a narządami wewnętrznymi wypełnia parenchyma – swoista tkanka łączna gromadząca zapasy pokarmowe oraz rozprowadzająca na drodze osmozy produkty przemiany materii).
Hipoteza jam ciała.
Na podstawie ogólnego planu budowy ciała ustalane są przypuszczalne pokrewieństwa pomiędzy grupami zwierząt. W klasyfikacji zwierząt opartej na hipotezie jam ciała wyróżniane były zwierzęta acelomatyczne, pseudocelomatyczne (pseudojamowce) i celomatyczne (wtórnojamowce). Badania wykazały jednak, że poszczególne typy jam ciała pojawiały się w toku ewolucji wielokrotnie i niezależnie, tak więc obecność lub brak jamy ciała danego typu nie daje podstaw do ustalenia filogenezy.

</doc>
<doc id="182827" url="https://pl.wikipedia.org/wiki?curid=182827" title="Ilmen">
Ilmen

Ilmen (Ilmień, ros. "Озеро Ильмень", fin. "Ilmajärvi") – jezioro w północno-zachodniej Rosji (obwód nowogrodzki).
Jest zasilane w wodę przez 52 rzeki, a wypływa z niego jedynie rzeka Wołchow, która odprowadza wody do jeziora Ładoga. Jego powierzchnia jest zmienna, w zależności od poziomu wód – średnio 982 km² (w granicach 733–2090 km²).

</doc>
<doc id="182828" url="https://pl.wikipedia.org/wiki?curid=182828" title="II liga polska w piłce nożnej (2002/2003)">
II liga polska w piłce nożnej (2002/2003)

II liga 2002/2003 – 55. edycja rozgrywek drugiego poziomu ligowego piłki nożnej mężczyzn w Polsce. Wzięło w nich udział 18 drużyn, grając systemem kołowym. Sezon ligowy rozpoczął się 3 sierpnia 2002, ostatnie mecze rozegrano 7 czerwca 2003. Pierwszą bramkę rozgrywek zdobył w 4. minucie meczu – zawodnik gospodarzy Grzegorz Bała (mecz zakończył się wynikiem 1:2).
Drużyny.
Objaśnienia:
Rozgrywki.
Uczestnicy rozegrali 34 kolejki ligowe po 9 meczów każda (razem 306 spotkań) w dwóch rundach: jesiennej (3 sierpnia – 24 listopada 2002) i wiosennej (15 marca – 7 czerwca 2003).
Mistrz II ligi uzyskał awans do I ligi, zespoły z 2. i 3. miejsca rozegrały dwumecze barażowe o wejście do I ligi z 12. i 13. zespołem najwyższej klasy rozgrywkowej. Do III ligi miało spaść sześć ostatnich drużyn. Po zakończeniu rozgrywek wycofał się spadkowicz z I ligi – Pogoń Szczecin, wobec czego miejsce na drugim poziomie utrzymał również 13. zespół II ligi.
Miejsca po danych kolejkach.
Uwaga: zestawienie nie uwzględnia meczów przełożonych na późniejsze terminy, rozegranych po rozpoczęciu najbliższej kolejki ligowej. Podkreśleniem wyróżniono miejsce zajmowane przez drużynę, która rozegrała w danym momencie mniej meczów niż przeciwnicy. Grubsza linia pionowa oznacza granicę między rundą jesienną i wiosenną.

</doc>
<doc id="182831" url="https://pl.wikipedia.org/wiki?curid=182831" title="Dr. Dre">
Dr. Dre

Dr. Dre, właściwie Andre Romelle Young (ur. 18 lutego 1965 w Compton) – amerykański producent muzyczny i raper. Jest przyrodnim bratem Warrena G.
Prekursor g-funku. W swoich produkcjach muzycznych często używa pianina oraz charakterystycznych dla jego stylu sampli perkusji.
Dr. Dre wypromował wielu znanych raperów, między innymi Game'a, Eminema, Snoop Dogga, 50 Centa. Jego pseudonim „Dr. Dre” pochodzi od jego ulubionego koszykarza – Juliusa „Dr. J” Ervinga.
W 2012 roku został sklasyfikowany na 1. miejscu najlepiej zarabiających muzyków według magazynu „Forbes”.
Życiorys.
Swoją karierę zaczął, występując jako DJ w klubach w Los Angeles, później stał się członkiem grupy World Class Wreckin’ Cru (dwie płyty: "World Class" i "Rapped in Romance"). W 1986 spotkał się z Eazym-E i razem stworzyli grupę N.W.A (należeli do niej m.in. Ice Cube, MC Ren, DJ Yella, The D.O.C. oraz Arabian Prince). W tym okresie Dre, odpowiedzialny za produkcję nagrań dla N.W.A, zostaje nazwany przez dziennikarzy „architektem gangsta rapu”.
Po odejściu z N.W.A w 1991 Dre nagrywa singiel „Deep Cover” dla wytwórni Epic, a następnie zakłada wraz z Suge Knightem wytwórnię Death Row, która wydaje w 1992 roku jego solowy debiut "The Chronic". Album promowały single: „Nuthin’ but a „G” Thang”, „Let Me Ride” i „Dre Day”, na którym to zdissował swojego dawnego przyjaciela Eazy'ego. Po sukcesie "The Chronic" pomógł Snoopowi Doggy Dogg nagrać debiut "Doggystyle", który okazał się jeszcze większym hitem niż The Chronic. W 1995 do wytwórni dołączył 2Pac, który stał się kością niezgody między Suge'em a Dre. W 1996 Dre opuścił Death Row i założył własną wytwórnię Aftermath Entertainment, gdzie wydał kompilację "Dr. Dre Presents... The Aftermath" oraz swój drugi solowy album "2001" promowany singlami „Still D.R.E.”, „Forgot About Dre”, „The Next Episode”.
Od blisko 15 lat zapowiadany był ostatni album rapera pt. "Detox". Datę premiery zmieniano kilkakrotnie. W celu promocji zapowiadanego wydawnictwa wydano single „Kush” z gościnnym udziałem Snoop Dogga i Akona oraz "I Need a Doctor" z udziałem Eminema i piosenkarki Skylar Grey, do których zrealizowano teledyski. W 2015 roku Dr. Dre oznajmił, że projekt "Detox" nigdy nie ujrzy światła dziennego. 7 sierpnia 2015 ukazał się ostatni album rapera zatytułowany "Compton", inspirowany filmem "Straight Outta Compton".
W grudniu 2020 roku, firma wydająca gry komputerowe, Rockstar Games ogłosiła, że Dr. Dre pojawi się w następnej aktualizacji ich gry Grand Theft Auto Online o nazwie "Grand Theft Auto Online: The Cayo Perico Heist" w roli głosowej oraz jako cameo. Razem w z nim, w grze pojawił się jego długoletni współpracownik, Jimmy Iovine, oraz producent muzyczny DJ Pooh. Blisko rok później, firma ogłosiła, że Dr. Dre ponownie pojawi się w GTA Online, tym razem w rozszerzeniu "The Contract", gdzie usłyszeć będzie można po raz pierwszy jego niewydane od 2015 utwory, kiedy to wydał swój ostatni album. 
Życie prywatne.
23 sierpnia 2008 roku 20-letni syn rapera, Andre Young Jr., został znaleziony martwy w mieszkaniu matki, z którą mieszkał. Przyczyną zgonu według koronera było przedawkowanie heroiny i morfiny.
W czerwcu 2020 roku, po 24 latach małżeństwa, jego była żona Nicole Young złożyła pozew rozwodowy, jako powód podając „różnice nie do pogodzenia”. Sprawa zakończyła się w grudniu 2021 roku. 
Na początku 2021 roku Dr. Dre został przyjęty do szpitala Cedars-Sinai Medical Center w Kalifornii z powodu tętniaku mózgu, z którego został wypisany kilka dni później. Kilka godzin po przyjęciu do szpitala, miało miejsce włamanie do jego willi w Brentwood, w związku z czym zatrzymano cztery osoby. 

</doc>
<doc id="182832" url="https://pl.wikipedia.org/wiki?curid=182832" title="Symmachia Spartańska">
Symmachia Spartańska



</doc>
<doc id="182834" url="https://pl.wikipedia.org/wiki?curid=182834" title="Ansaldo A.300">
Ansaldo A.300

Ansaldo A.300 – włoski samolot wywiadowczo-bombowy, zaprojektowany i zbudowany w 1919 roku w Gio Ansaldo w Genui.
Historia.
Pod koniec 1918 roku włoski inż. Emilio Verduzzio z wytwórni lotniczej Gio Ansaldo w Genui opracował projekt nowego samolotu wywiadowczo-bombowego opartego na konstrukcji budowanego seryjnie samolotu wywiadowczego Ansaldo SVA-10, który oznaczono Ansaldo A.300.
Prototyp zbudowano i oblatano w pierwszej połowie 1919 roku. Podobnie jak samolot Ansaldo SVA-10, miał on konstrukcję drewnianą. Kadłub o konstrukcji kratownicowej drewnianej, pokryty sklejką, mieścił z przodu silnik rzędowy osłonięty w tej części blachą aluminiową. Za silnikiem znajdowały się jedna za drugą odkryte kabiny pilota i obserwatora. Płaty były drewniane, prostokątne i pokryte płótnem. Były one usztywnione stojakami z rur stalowych o przekroju kropelkowym i cięgnami stalowymi.
Po przeprowadzeniu prób w locie i wprowadzeniu niezbędnych poprawek w drugiej połowie 1919 roku uruchomiono seryjną produkcję samolotu "Ansaldo A.300". Na początku wyprodukowano niedużą serię dwumiejscowych samolotów "Ansaldo A.300-2", a następnie 90 samolotów trzymiejscowych "Ansaldo A.300-3". Na początku 1922 roku oblatano prototyp ulepszonej wersji dwumiejscowej oznaczonej jako "Ansaldo A.300-4". W późniejszym okresie produkowano także wersje "A.300-5" i "A.300-6", głównie na eksport.
Łącznie wyprodukowano 700 samolotów "Ansaldo A.300" wszystkich wersji.
Produkcja samolotu w Polsce.
W związku z zakupieniem licencji na budowę samolotu "Ansaldo A.300" Główny Urząd Zaopatrzenia Armii w dniu 14 lutego 1920 roku zawarł umowę z Zakładami Mechanicznymi E. Plage i T. Laśkiewicz na budowę m.in. 200 samolotów "Ansaldo A.300-2", przy czym silniki do tych samolotów miało dostarczyć włoskie przedsiębiorstwo FIAT. Samolot wzorcowy przyprowadziła lotem z Włoch do Polski załoga: pilot por. Ludomił Rayski (późniejszy Dowódca Lotnictwa) i inż. Witold Rumbowicz.
Zgodnie z tą umową jesienią 1920 roku przystąpiono do produkcji 25 samolotów A.300-2. Pierwszy samolot tego typu wyprodukowany w Polsce oblatał w dniu 21 czerwca 1921 roku zaproszony specjalnie w tym celu przez dyrektora zakładów inż. Witold Rumbowicza – znany pilot doświadczalny Adam Haber-Włyński. Oblot był pomyślny. Seria ta wzorowana była na samolotach sprowadzonych z Włoch.
W 1922 roku w Zakładach Mechanicznych E. Plage i T. Laśkiewicz przystąpiono do budowy ulepszonej dwumiejscowej wersji samolotu "Ansaldo A.300-4", w której lotki umiejscowiono tylko na dolnym płacie, zastosowano nieco inną obudowę silnika, chłodnicę o dużym współczynniku oporu zastąpiono dwiema chłodnicami beczkowymi typu Lamblin oraz wprowadzono podwozie o lepszej konstrukcji. Była ona przystosowana do zabudowy radiostacji pokładowej i aparatu fotograficznego. Niestety, niezgodna z dokumentacją włoską technologia produkcji płatowca w Polsce doprowadziła do serii tragicznych katastrof w trakcie normalnej eksploatacji w wojsku. Przyczyną katastrof były stalowe okucia lutowane mosiądzem. W wyniku nieprawidłowego procesu lutowania palnikiem acetylenowo-tlenowym z powodu zbyt wysokiej temperatury płomienia dochodziło do dyfuzji cynku (z lutu mosiężnego) do stali i było przyczyną kruchości okuć - według technologii licencjonodawcy okucia powinny być lutowane gazem świetlnym w niższej temperaturze płomienia. Do tego awaryjne i niepewne w pracy były silniki sprowadzone z Włoch. To, z brakiem doświadczenia wytwórni Plage i Laśkiewicz w produkcji lotniczej i brak właściwej kontroli w procesie produkcji przyczyniły się do szeregu poważnych awarii, przymusowych lądowań i wspomnianych katastrof tych samolotów. Z tego powodu samoloty nosiły miano „latających trumien”. W związku z tym stanem rzeczy pod koniec 1923 roku po zbudowaniu w Polsce 50 samolotów "Ansaldo A.300" wstrzymano ich produkcję.
Użycie w lotnictwie.
Samoloty wywiadowczo-bombowe "Ansaldo A.300" były używane w lotnictwie Włoch, Belgii, Hiszpanii, Węgier, Turcji oraz Polski.
Ostatnie egzemplarze zostały wycofane z użycia w 1940 roku.
Użycie w lotnictwie polskim.
W 1919 roku polska misja zakupów przebywająca we Włoszech zainteresowała się produkowanymi przez przedsiębiorstwo Gio Ansaldo w Genui samolotami: samolotem myśliwskim Ansaldo A-1 Balilla i nowym samolotem wywiadowczo-bombowym "Ansaldo A.300".
W kwietniu 1920 roku Główny Urząd Zaopatrzenia Armii zawarł umowę z wytwórnią Gio Ansaldo umowę na dostawę 30 samolotów "Ansaldo A.300" do Polski, jednocześnie zakupiono licencję na budowę ich w Polsce.
Pierwszym z zakupionych we Włoszech samolotem "Ansaldo A.300-2" przyleciała z Włoch przez Alpy, Francję i Niemcy do Polski w sierpniu 1920 roku załoga por. pil. Ludomił Rayski i inż. Witold Rumbowicz. Pozostałe 29 samolotów w wersjach "A.300-2" i "A.300-3" dostarczono do Polski pod koniec 1920 roku i w 1921 roku.
Samoloty "Ansaldo A.300" od 1922 roku były na wyposażeniu eskadr treningowych, a od lata 1923 roku znajdowały się na wyposażeniu dywizjonu liniowego 2 pułku lotniczego w Krakowie. Po przeprowadzeniu dochodzenia w sprawie licznych awarii i katastrof tych samolotów, w sierpniu 1924 roku wydano zakaz lotów na tych samolotach.
W 1926 roku wycofano je z jednostek lotniczych i przekazano do kasacji.
Opis konstrukcji.
Samolot "Ansaldo A.300-4" był dwumiejscowym samolotem wywiadowczo-bombowym, dwupłatem o konstrukcji drewnianej. Podwozie klasyczne – stałe. Napęd – 1 silnik rzędowy, śmigło dwułopatowe, drewniane.
Uzbrojenie:

</doc>
<doc id="182836" url="https://pl.wikipedia.org/wiki?curid=182836" title="Napięcie znamionowe">
Napięcie znamionowe

Napięcie znamionowe – maksymalne napięcie prądu elektrycznego jakie może być podane w sposób trwały na element lub urządzenie elektrotechniczne, np. rezystor czy transformator. W transformatorach rozróżnia się napięcie znamionowe uzwojenia pierwotnego i wtórnego. Po przekroczeniu napięcia znamionowego element może ulec zniszczeniu na skutek przebicia elektrycznego izolacji lub pracować z bardzo dużymi stratami.
Określane bywa również jako „znamionowe napięcie udarowe”, „znamionowe napięcie wytrzymywane krótkotrwałe”, „znamionowe napięcie probiercze”, "„znamionowe napięcie izolacji” i „znamionowe napięcie pracy” i inne – w zależności od specyfiki pracy elementu lub urządzenia.
Niektóre elementy elektrotechniczne mogą pracować zarówno przy napięciu stałym, jak i przy napięciu przemiennym. Dla takich elementów określa się zarówno znamionowe napięcie stałe, jak i znamionowe napięcie przemienne, zazwyczaj jako wartość skuteczną napięcia sinusoidalnie przemiennego. Jeśli nie podano częstotliwości, przyjmuje się, że wynosi ona 50 Hz.

</doc>
<doc id="182837" url="https://pl.wikipedia.org/wiki?curid=182837" title="Karabinek Valmet M62">
Karabinek Valmet M62

Valmet M62 (również Rk62, 7,62 RK 62, M62 lub Rynnäkkökivääri 62) – fiński karabinek automatyczny kalibru 7,62 × 39 mm wyprodukowany przez Valmet i SAKO, konstrukcyjnie oparty na radzieckim karabinku AK. Standardowa broń piechoty fińskich sił zbrojnych.
Historia konstrukcji.
Pod koniec lat 50. armia fińska rozpoczęła poszukiwania broni mającej zastąpić używane do tej pory karabiny powtarzalne i pistolety maszynowe. Finowie postanowili nie konstruować broni od podstaw tylko odpowiednio przystosować jakąś konstrukcje zagraniczną.
Wybór padł na radziecki karabinek AK. Zakupiono licencje i w 1960 roku rozpoczęły się próby zmodyfikowanego karabinka oznaczonego jako Rynnäkkökivääri 60 (Rk60). Konstruktorzy firmy Valmet, zachowując zasadę działania i sposób współdziałania mechanizmów, całkowicie zmienili wygląd zewnętrzny broni. Celownik przeniesiono na pokrywę komory zamkowej, a podstawę muszki umieszczono na komorze gazowej. Zastosowano nową kolbę i nakładki na lufę. Na końcu lufy pojawił się szczelinowy tłumik płomieni.
W wyniku testów broń została lekko zmodyfikowana i przyjęto do uzbrojenia jako Rynnäkkökivääri 62 (Rk62). W następnych latach Rk62 zastąpił starsze karabiny. Pod koniec lat 60. licencje na karabinek Valmet M62 sprzedano izraelskiej firmie IMI, która po wprowadzeniu własnych modyfikacji rozpoczęła produkcję tego karabinka pod nazwą Galil.
Pod koniec lat sześćdziesiątych karabinek Rk62 był nadal bronią nowoczesną, ale coraz większym problemem były zastosowane przy jego produkcji technologie. Rk62, podobnie jak AK, miał frezowaną komorę zamkową. W ZSRR opracowano w połowie lat sześćdziesiątych wersję z komorą zamkową wykonana technologią tłoczenia. Zastosowanie nowej metody pozwoliło nie tylko zmniejszyć koszty produkcji, ale dodatkowo zmniejszyło masę broni. Tą samą drogą postanowili pójść Finowie. W połowie lat 70. powstała wersja z tłoczoną komorą zamkową oznaczona jako Valmet M76.
Opis konstrukcji.
Karabinek Rynnäkkökivääri 62 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka w lewo (dwa rygle). Mechanizm spustowy pojedynczym i seriami. Przełącznik rodzaju ognia połączony z bezpiecznikiem ma postać dźwigni na prawym boku komory zamkowej. Zasilanie z dwurzędowych magazynków łukowych o pojemności 30 naboi. Otwarte przyrządy celownicze składają się z muszki i celownika krzywkowego (z przeziernikiem) o nastawach od 100 do 600 metrów. W warunkach złej widoczności obraca się do przodu ramię celownika (pod ramieniem znajduje się muszka) i podnosi drugą muszkę. Przyrządy do strzelania w warunkach złej widoczności mają kropki ułatwiające celowanie. Rurowa kolba metalowa składana na prawą stronę komory zamkowej. Lufa zakończona szczelinowym tłumikiem płomieni.

</doc>
<doc id="182839" url="https://pl.wikipedia.org/wiki?curid=182839" title="Strategia konkurencji">
Strategia konkurencji

Strategia przedsiębiorstwa – zespół skoordynowanych, dostosowanych do sytuacji firmy oraz otoczenia, sposobów osiągnięcia celów przedsiębiorstwa. Strategia jest zatem zbiorem określonych zasad zarządzania stosowanych przez menedżerów przedsiębiorstw, które są stałe w pewnym okresie i prowadzą do osiągnięcia celu. Zasady te uwzględniają zarówno zasoby przedsiębiorstwa, jak i reakcje otoczenia.
W strategii konkurencji chodzi o to, żeby się wyróżniać. Oznacza ona świadomy wybór odmiennego zbioru czynności, aby dostarczać szczególnej mieszanki wartości. Konkurencję strategiczną można traktować jako proces obmyślania nowych pozycji odciągających klientów od już istniejących pozycji albo przyciągających na dany rynek nowych klientów.
Istnieją trzy podstawowe strategie, za pomocą których można uzyskać wyniki lepsze od innych firm w danym sektorze. Są to:
Wdrożenie strategii wymaga całkowitego zaangażowania się firmy i przyjęcia wspomagających rozwiązań organizacyjnych. Posiadane środki mogą ulec rozproszeniu, jeśli istnieje więcej niż jeden podstawowy cel, jednak możliwe jest równoczesne stosowanie w firmie więcej niż jednej z wymienionych strategii.
Wiodąca pozycja pod względem kosztów całkowitych.
Strategia ta polega na zdobyciu wiodącej pozycji w sektorze pod względem kosztów całkowitych za pomocą zbioru funkcjonalnych zasad postępowania. Wymaga agresywnego inwestowania w urządzenia produkcyjne na efektywną skalę, energicznego dążenia do obniżania kosztów poprzez zdobywanie doświadczenia, ścisłą kontrolę kosztów bezpośrednich i ogólnych, unikanie klientów o marginalnym znaczeniu, unikanie kosztów w takich dziedzinach, jak B+R, obsługa posprzedażowa, zespół sprzedawców, reklama itd. Motywem przewodnim całej strategii staje się niższy koszt wytwarzania w porównaniu z konkurencją, chociaż nie można pomijać jakości, poziomu obsługi i innych zagadnień. Istota strategii minimalnych kosztów wymaga kultury organizacyjnej minimalizującej koszty (spartańskie biura, ograniczone dodatki pozapłacowe, poczucie potrzeby oszczędności itd.), braku tolerancji dla jakichkolwiek strat, ciągłej kontroli kosztów, nowoczesnych technologii, rygorystycznie przestrzeganych kryteriów alokacji zasobów, kontroli nad czynnikami kosztów (korzyściami skali, wykorzystaniem mocy, zakresem asortymentowym, funkcjonowaniem łańcucha wartości).
Utrzymanie pozycji niskich kosztów przynosi przedsiębiorstwu wyższe od przeciętnych zyski, mimo obecności mocnych sił konkurencyjnych. Kosztowa pozycja zapewnia firmie ochronę przed rywalizacją ze strony konkurentów – niższe koszty oznaczają, że będzie ona osiągać zyski nawet wtedy, kiedy konkurenci utracą swoje w wyniku rywalizacji. Pozycja niskich kosztów broni firmę przed potężnymi nabywcami, którzy mogą wykorzystywać swoją siłę jedynie do obniżania ceny do poziomu, który oferuje kolejny pod względem sprawności konkurent. Niski koszt stanowi obronę przed potężnymi dostawcami, gdyż zapewnia większą elastyczność przy podwyższaniu kosztów nakładów. Czynniki prowadzące do pozycji niskich kosztów zazwyczaj stwarzają też poważne bariery wejścia pod względem ekonomii skali czy przewagi cenowej. Ponadto pozycja niskich kosztów zazwyczaj stawia firmę w korzystnej sytuacji, jeśli chodzi o substytuty, w porównaniu z jej konkurentami w sektorze. Tak więc pozycja niskich kosztów chroni firmę przed wszystkimi pięcioma siłami konkurencyjnymi, gdyż przetargi prowadzone przez nabywców mogą obniżać zyski tylko do momentu, gdy znikną zyski kolejnego najsprawniejszego konkurenta, jako że naciski konkurencji najpierw dadzą się we znaki mniej sprawnym konkurentom.
Osiągnięcie pozycji niskich kosztów całkowitych często wymaga wysokiego względnego udziału w rynku albo innych rodzajów przewagi, na przykład korzystnego dostępu do źródeł surowców. Może też wymagać zaprojektowania wyrobów tak, aby ułatwić proces ich wytwarzania, rozszerzenia asortymentu pokrewnych wyrobów w celu rozłożenia kosztów i obsłużenia wszystkich głównych grup nabywców dla zwiększenia wolumenu sprzedaży. Z kolei wprowadzenie strategii niskich kosztów może wymagać poważnych bezpośrednich nakładów inwestycyjnych na urządzenia odpowiadające najnowszej technice, agresywnego ustalania cen i uwzględniania strat związanych z rozbudową udziału w rynku. Duży udział w rynku może z kolei pozwolić na oszczędności przy zaopatrzeniu, jeszcze bardziej obniżające koszty. Gdy osiągnie się wiodącą pozycję niskich kosztów, zapewniającą wysokie zyski, to można je zainwestować w nowe urządzenia i nowoczesne wyposażenie dla utrzymania tej pozycji. Taka reinwestycja może być wstępnym warunkiem utrzymania pozycji niskich kosztów.
Strategia wiodącej pozycji pod względem kosztów całkowitych ma największy sens, gdy cena jest dominującym kryterium zakupów, gdy produkty są standardowe, gdy możliwości zróżnicowania są bardzo ograniczone, gdy nabywcy wykorzystują produkty w podobny sposób i mają podobne oczekiwania, gdy nabywcy mają silną pozycję wobec dostawców.
Ryzyko.
Strategia ta narażona jest na różnego rodzaju ryzyka. Ryzyko to może być związane między innymi z:
Zróżnicowanie.
Druga podstawowa strategia polega na zróżnicowaniu wyrobu lub usługi oferowanej przez przedsiębiorstwo, na stworzeniu czegoś, co w całej branży uznawane jest za unikalne. Sposoby zróżnicowania mogą być różne: wzór wyrobu lub marka, technologia, cechy wyrobu, obsługa posprzedażowa, sieć posprzedażowa. Najlepiej gdy firma różnicuje się pod kilkoma względami. Należy podkreślić, że strategia zróżnicowania nie pozwala firmie na pomijanie wysokości kosztów, ale nie są one podstawowym celem strategicznym. Jeśli uda się osiągnąć zróżnicowanie, to staje się ono żywotną strategią uzyskiwania wyższej od przeciętnej stopy zysku w danym sektorze, gdyż stwarza pozycję możliwą do obrony przed pięcioma siłami konkurencyjnymi, chociaż w inny sposób niż w przypadku wiodącej pozycji pod względem kosztów. Zróżnicowanie chroni przed konkurencyjną rywalizacją ze względu na lojalność klientów wobec marki i wynikającej z niej mniejszą wrażliwością na cenę. Zwiększa też marżę zysków, co pozwala uniknąć konieczności zajmowania pozycji niskiego kosztu. Lojalność klientów i konieczność przezwyciężania unikalności przez konkurentów stanowią jednocześnie przeszkody wejścia. Zróżnicowanie zapewnia wyższe marże zysku umożliwiające przeciwstawienie się sile dostawców, a jednocześnie w oczywisty sposób ogranicza siłę nabywców, którzy nie mają porównywalnych wyrobów i dlatego są mniej wrażliwi na ceny. Firma, która zróżnicowała się w celu zdobycia lojalności klientów, będzie miała lepszą pozycję wobec wyrobów substytucyjnych niż jej konkurenci.
Istotą strategii zróżnicowania jest stworzenie takiej oferty dla odbiorców, którą trudno imitować, wbudowanie w ofertę atrybutów produktu lub systemu współpracy, który zwiększa satysfakcję odbiorcy (np. zmniejsza jego straty, koszty, potrzeby adaptacji itp.), ma wyraźne materialne i niematerialne elementy. Strategia zróżnicowania oznacza szukanie możliwości zróżnicowania wzdłuż całego łańcucha wartości. Wymaga systematycznych innowacji lub ochrony patentowej oferty, tworzenia opcji dla odbiorców i zaspokajania ich potrzeb z pewnym wyprzedzeniem, stałego podtrzymywania i wzmacniania marki, wzmacniania sygnałów o realnym i symbolicznym zróżnicowaniu oferty, stałej ochrony podstaw, na których opiera się zróżnicowanie.
Zróżnicowanie może niekiedy uniemożliwiać zdobycie dużego udziału w rynku. Często wymaga zrezygnowania w pewnym stopniu z masowej sprzedaży, czego nie da się pogodzić z tak dużym udziałem. Częściej jednak osiągnięcie zróżnicowania odbywa się za cenę gorszej pozycji kosztowej, ponieważ czynności potrzebne do jego uzyskania są z natury kosztowne. Chociaż klienci w całym sektorze uznają wyższość danej firmy, to nie wszyscy będą chcieli lub mogli płacić wyższe ceny.
Strategia zróżnicowania ma największy sens, gdy jest wiele sposobów budowania odmienności w oparciu o techniczne parametry, ekonomię, wymiary jakości, gdy potrzeby odbiorców i tryb korzystania z oferty jest zróżnicowany, gdy konkurenci wybierają własne drogi, a koszty imitacji są wysokie, gdy standardowe sposoby masowego konkurowania zostały wypróbowane i nie odniosły efektu ze względu na zróżnicowanie potrzeb odbiorców.
Ryzyko.
Zróżnicowanie wiąże się z kilkoma rodzajami ryzyka. Występuje ono wówczas, gdy:
Koncentracja.
Trzecim rodzajem strategii jest koncentracja na określonej grupie nabywców, określonym wycinku asortymentu wyrobów lub rynku geograficznym. Koncentracja, podobnie jak zróżnicowanie, może przybierać różne formy. Gdy strategie niskiego kosztu i zróżnicowania zmierzają do realizacji celu w skali całego sektora, to strategia koncentracji jest tworzona z myślą o szczególnie dobrej obsłudze określonego segmentu, a każda z funkcjonalnych zasad postępowania jest temu podporządkowana. Strategia ta opiera się na założeniu, że firma w ten sposób może obsłużyć sprawniej i skuteczniej, niż konkurencja działająca w szerszej skali, swój wąski strategiczny segment. W efekcie firma albo osiąga zróżnicowanie w wyniku lepszego zaspokajania potrzeb swojego segmentu, albo obniża koszty jego obsługi, albo jedno i drugie. Chociaż strategia koncentracji nie zapewnia niskich kosztów czy zróżnicowania z perspektywy rynku jako całości, to osiąga jedną lub obie te cechy w odniesieniu do swojego wąskiego segmentu rynku.
Strategia koncentracji zawsze wiąże się z pewnymi ograniczeniami możliwego do osiągnięcia udziału w całym rynku. Koncentracja, z konieczności, wymaga rezygnacji z części wolumenu sprzedaży na rzecz rentowności.
Ryzyko.
Koncentracja wiąże się z różnymi rodzajami ryzyka i występują one wówczas gdy:

</doc>
<doc id="182843" url="https://pl.wikipedia.org/wiki?curid=182843" title="Gianluigi Buffon">
Gianluigi Buffon

Gianluigi Buffon (ur. 28 stycznia 1978 w Carrarze) – włoski piłkarz, występujący na pozycji bramkarza we włoskim klubie Parma Calcio, reprezentant Włoch w latach 1997–2018. Złoty medalista Mistrzostw Świata 2006, uczestnik MŚ 1998, 2002, 2010 i 2014. Finalista Mistrzostw Europy 2012, uczestniczył w edycjach z 2004, 2008 i 2016. 
Kariera.
Karierę piłkarską rozpoczynał w 1995 w zespole AC Parma. Rozegrał dla niego 168 spotkań, po czym w 2001 za 52 miliony dolarów odszedł do Juventusu. Kwota transferu była najwyższą w historii futbolu wydaną na bramkarza.
Gianluigi Buffon rozegrał 175 meczów w reprezentacji Włoch. Pięć razy uczestniczył w finałach mistrzostw świata (w 1998 był rezerwowym), cztery razy w finałach mistrzostw Europy, a także brał udział w igrzyskach olimpijskich w Atlancie w 1996. Zdobywca złotego medalu Mistrzostw Świata 2006 w Niemczech oraz srebra Mistrzostw Europy w 2012 w Polsce i na Ukrainie.
Od lat uznawany za jednego z najlepszych bramkarzy świata. Trafił na listę Pelégo 100 czołowych piłkarzy na stulecie istnienia federacji FIFA. Federacja europejska wybrała go bramkarzem roku 2003 oraz najlepszym golkiperem Ligi Mistrzów sezonu 2002/2003. Został wybrany najlepszym bramkarzem Mistrzostw Świata w 2006 w Niemczech oraz zajął drugie miejsce w klasyfikacji Złotej Piłki w 2006 – wyprzedził go tylko Fabio Cannavaro.
W 2009 uznany przez Międzynarodową Federację Historyków i Statystyków Futbolu najlepszym bramkarzem dekady.
Ostatni mecz dla reprezentacji Włoch rozegrał 13 listopada 2017 na San Siro podczas drugiego, zremisowanego wynikiem 0:0 meczu barażowego z reprezentacją Szwecji, w wyniku czego Włosi pierwszy raz od 1958 nie zakwalifikowali się na Mistrzostwa Świata w Piłce Nożnej (pierwszy mecz zakończył się wynikiem 1:0 dla Szwecji), jednakże w marcu 2018 wrócił na krótko do kadry.
6 lipca 2018 ogłoszono, że zawodnik podpisał roczny kontrakt z Paris Saint-Germain. Odgrywał tam rolę pierwszego bramkarza. 5 czerwca 2019 ogłoszono, iż Buffon opuści klub wraz z wygaśnięciem kontraktu.4 lipca 2019 przeszedł testy medyczne i powrócił do Juventusu po ponad rocznej przerwie z rocznym kontraktem. 11 maja 2021 roku bramkarz ogłosił, że nie przedłuży kontraktu ze Starą Damą i odejdzie z klubu po zakończeniu sezonu.
Życie prywatne.
Gianluigi Buffon wywodzi się ze sportowej rodziny. Jego matka Maria Stella Masocco była dyskobolką, natomiast ojciec Adriano sztangistą, a także dwie siostry Gigiego Veronica i Guendalina uprawiały sport – grały w siatkówkę. Oprócz Gianluigiego, bramkarzem w tej rodzinie był kuzyn jego dziadka – Lorenzo Buffon (zawodnik A.C. Milan w latach 1949–1959).
Życiową partnerką Buffona była czeska modelka Alena Šeredová, z którą ma dwóch synów – Louisa Thomasa (ur. 2007) i Davida Lee (ur. 2009). Po rozstaniu z Šeredovą w 2014 Buffon związał się z dziennikarką telewizyjną Ilarią D’Amico.
W 2008, tuż po swoich 30. urodzinach opublikował autobiografię "Numero 1". Wspólnie z Roberto Perrone, bramkarz opowiedział o jego wszystkich „"numerach pierwszych"”: od najtrudniejszej parady do tej najważniejszej. Od debiutów w Serie A i w reprezentacji Włoch do największej radości – narodzin syna. Przyznał się także, że w przeszłości leczył się na depresję.

</doc>
<doc id="182845" url="https://pl.wikipedia.org/wiki?curid=182845" title="Imandra">
Imandra

Imandra (ros. "Имандра"), jezioro w północnej Rosji, położone na Półwyspie Kolskim.
Hydrologia.
Do jeziora Imandra uchodzi ponad 20 rzek, a wypływa tylko jedna: Niwa. Na jego obszarze znajduje się około 140 wysp. Największa z nich to Erm o powierzchni 26 km². Po wybudowaniu w 1936 zapory na Niwie przekształciło się w zbiornik retencyjny. 
Na zachód od jeziora znajduje się Lapoński Rezerwat Biosfery, a na wschód Park Narodowy „Chibiny”. 
Zobacz też.
Z jeziorem wiąże się legenda o Imandrze.

</doc>
<doc id="182846" url="https://pl.wikipedia.org/wiki?curid=182846" title="Karabinek Valmet M76">
Karabinek Valmet M76

Valmet M76 – fiński karabinek automatyczny.
Historia konstrukcji.
Na początku lat 60. fińska armia wprowadziła do uzbrojenia karabinek Rynnäkkökivääri 62 (Rk62). W następnych latach Rk62 zastąpił starsze karabiny.
Pod koniec lat 60. karabinek Rk62 był nadal bronią nowoczesną ale coraz większym problemem były zastosowane przy jego produkcji technologie. Rk62 miał podobnie jak AK frezowaną komorę zamkową. W ZSRR opracowano w połowie lat sześćdziesiątych wersję z komorą zamkową wykonana technologią tłoczenia. Zastosowanie nowej metody pozwoliło nie tylko zmniejszyć koszty produkcji ale dodatkowo zmniejszyło masę broni. Tą samą drogą postanowili pójść Finowie. W połowie lat 70. zakończyli prace nad wersją z tłoczoną komorą zamkową.
Produkcję nowego karabinka rozpoczęto w 1976 roku. Karabinek był produkowany w dwóch kalibrach 7,62 x 39 mm i 5,56 x 45 mm. Karabinki kalibru 7,62 mm (w wersjach M76T i M76F jako Rynnäkkökivääri 76) zastąpiły na uzbrojeniu armii fińskiej karabinki Rk62, a karabinki kalibru 5,56 mm zostały zakupione przez armię Kataru i Indonezji.
W następnych latach karabinek M76 stał się bazą do opracowania kilku innych broni firmy Valmet (rkm Valmet M78, karabinek w układzie bullpup Valmet M82). Rozpoczętą także produkcję wersji samopowtarzalnych przeznaczonych na amerykański rynek cywilny. Produkcję karabinka Valmet M76 zakończono w 1986 roku. Obecnie jest on przepisowym karabinkiem armii fińskiej.
Opis konstrukcji.
Karabinek Rynnäkkökivääri 76 jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka w lewo (dwa rygle). Mechanizm spustowy pojedynczym i seriami. Przełącznik rodzaju ognia połączony z bezpiecznikiem ma postać dźwigni na prawym boku komory zamkowej. Zasilanie z dwurzędowych magazynków łukowych o pojemności 30 naboi. Otwarte przyrządy celownicze składają się z muszki i celownika krzywkowego (z przeziernikiem) o nastawach od 100 do 600 metrów. W warunkach złej widoczności obraca się do przodu ramię celownika (pod ramieniem znajduje się muszka) i podnosi drugą muszkę. Przyrządy do strzelania w warunkach złej widoczności mają kropki ułatwiające celowanie. Rurowa kolba metalowa składana na prawą stronę komory zamkowej. Lufa zakończona szczelinowym tłumikiem płomieni.

</doc>
<doc id="182847" url="https://pl.wikipedia.org/wiki?curid=182847" title="Inari (jezioro)">
Inari (jezioro)

Inari (fin. "Inarijärvi", lap. "Anárjávri", inari "Aanaarjävri", skolt "Aanarjäu'rr", szw. "Enare träsk") – jezioro w Finlandii, trzecie co do wielkości w tym kraju.
Położone w północnej części Laponii, na północ od koła podbiegunowego, na wysokości 117–119 m n.p.m. Zajmuje około 1040 km² powierzchni. Jezioro jest zamarznięte w okresie od listopada do czerwca. Ma bardzo rozbudowaną linię brzegową, której długość wynosi około 3300 km. Na zachodnim krańcu jeziora położona jest miejscowość o tej samej nazwie.
Wody jeziora Inari odpływają w kierunku północnym przez Paatsjoki do fiordu Varanger (zatoka Morza Barentsa). Jedną z ponad 3 tys. wysp znajdujących się na jeziorze jest Ukko (w inari "Äijih"), od wieków stanowiąca święte miejsce dla Lapończyków. Na jej północnym krańcu znajdują się skalne groty.
Jezioro jest oligotroficzne, a jakość wody jest dobra. Nawet w zimie pod lodem poziom tlenu w wodzie jest bardzo wysoki (80% w hypolimnionie i ponad 90% w epilimnionie). Z powodu budowy elektrowni wodnej na Paatsjoki w 1934 roku, obecnie poziom wody w jeziorze jest o pół metra wyższy niż pierwotnie.
W wodach jeziora żyją m.in. łososie, trocie wędrowne, palie alpejskie, palie jeziorowe, sieje wędrowne, sielawy, lipienie.

</doc>
<doc id="182849" url="https://pl.wikipedia.org/wiki?curid=182849" title="Pentapolis">
Pentapolis

Pentapolis (z grec. dosłownie „"pięć miast"”) – określenie stosowane w odniesieniu do grupy pięciu wzajemnie ze sobą powiązanych ośrodków miejskich. Najbardziej znane pentapolis tworzyły greckie kolonie położone na terenie Cyrenajki, na północy dzisiejszej Libii. Były to Cyrena, Apollonia, Ptolemaida, Teuchira i Berenice, określane jako pentapolis od początku VI wieku p.n.e. Nazwa ta obowiązywała powszechnie do połowy VII wieku, czyli do momentu inwazji Arabów.
Inne pentapolis znajdowało się na wybrzeżu Adriatyku na terenie dzisiejszych Włoch i tworzyły je Rimini, Ancona, Fano, Pesaro i Senigallia. Znane były one pod tą nazwą w okresie od V wieku do XI wieku.
Pięć miast pojawia się również w Księdze Mądrości 10,6 i tworzą je Sodoma, Gomora, Soar (Bela), Adma i Seboim.
Pentapolis tworzyli także biblijni Filistyni (Gaza, Ekron, Aszdod, Aszkelon i Gat).
W XVII wieku Kraków wraz z Kazimierzem, Kleparzem, Stradomiem i Garbarami nazywany był „pięciomiastem” – "Sarmatica Tripolis seu potius Pentapolis" („Sarmackie Trój- względnie Pięciomiasto”).

</doc>
<doc id="182850" url="https://pl.wikipedia.org/wiki?curid=182850" title="Symbol działania">
Symbol działania

Powszechne używane symbole działań matematycznych, takie jak + i − pojawiły się w matematyce w XV wieku. Po raz pierwszy zaczęto używać ich w handlu. Matematycy przyjęli je od handlarzy, aby tymi znakami zastąpić używane wcześniej litery „p” i „m” dla oznaczenia dodawania i odejmowania. 
W opublikowanej w 1489 roku książce, Jahannes Widman po raz pierwszy używał znaków „+” i „−” do oznaczania działań matematycznych. Widman nie używał jednak tych symboli systematycznie, znaku „+” używał czasem jako symbolu dodawania, a czasem ogólnie w zdaniu zamiast litery „i”. Systematycznie znaków „+” i „−” do oznaczania dodawania i odejmowania zaczęto używać w XVI wieku.
Symbol mnożenia „×” wymyślił angielski matematyk William Oughtred na przełomie XVI i XVII wieku. 
W 1557 roku Robert Recorde wprowadził symbol „=” jako znak równości. 
Szwajcarski matematyk Johann Rahn w roku 1659 jako pierwszy zaczął używać znaku „÷” do oznaczania dzielenia. Uproszczona forma tego znaku to po prostu „:”.
Fibonacci używał do oznaczania pierwiastka symbolu przypominającego literę R. Znak pierwiastka którego dziś używamy pochodzi z XVI wieku. Po raz pierwszy zaczął go używać niemiecki matematyk Christoff Rudolff.

</doc>
<doc id="182851" url="https://pl.wikipedia.org/wiki?curid=182851" title="I wojna izraelsko-arabska">
I wojna izraelsko-arabska

Pierwsza wojna izraelsko-arabska 1948–1949, nazywana przez Izraelczyków wojną o niepodległość () bądź wojną wyzwoleńczą (), przez Arabów natomiast katastrofą () – pierwszy konflikt zbrojny nowożytnego Izraela z jego arabskimi sąsiadami, który zapoczątkował serię wojen izraelsko-arabskich.
Bezpośrednią przyczyną wybuchu wojny był konflikt żydowsko-arabski, który powstał po przyjęciu 29 listopada 1947 roku rezolucji Zgromadzenia Ogólnego ONZ nr 181 w sprawie podziału Palestyny na dwa państwa: żydowskie i arabskie. Wojna rozpoczęła się po wygaśnięciu brytyjskiego mandatu w Palestynie oraz po proklamacji niepodległości Izraela z 14 maja 1948 roku. Była bezpośrednią kontynuacją wojny domowej w Mandacie Palestyny (1947–1948). Walki toczyły się głównie na terytorium byłego mandatu brytyjskiego w Palestynie, przez krótki czas także na półwyspie Synaj. Wojna została zakończona 20 lipca 1949 roku podpisaniem porozumień o zawieszeniu broni.
Wojna zakończyła się militarnym zwycięstwem Izraela. Zawarte porozumienia o zawieszeniu broni wyznaczyły przebieg nowej wojskowej granicy Izraela. Obejmowała ona około 78% terytorium Palestyny. Upadła w ten sposób idea podziału Palestyny na dwa państwa: żydowskie i arabskie. Poza kontrolą izraelską znalazły się jedynie Zachodni Brzeg ze Wschodnią Jerozolimą (pod kontrolą Jordanii) i Strefa Gazy (pod kontrolą Egiptu). Państwo żydowskie objęło więc 21% więcej terytorium Palestyny, niż to zakładała rezolucja ZO ONZ nr 181. Państwo arabskie w ogóle nie powstało, ponieważ ani Egipt, ani Jordania nie były zainteresowane tworzeniem państwa palestyńskiego na zajętych przez siebie terenach. Inną ważną konsekwencją wojny był koniec wojskowej obecności Brytyjczyków na Bliskim Wschodzie. Izrael stopniowo zaczął zajmować pozycję regionalnego mocarstwa militarnego. Społeczeństwa arabskie były wstrząśnięte poniesioną porażką, co zaowocowało wzrostem nacjonalizmu. Wojna spowodowała też zmiany demograficzne w Palestynie, wywołała masową ucieczkę ludności arabskiej z terytorium Palestyny, z drugiej strony podczas wojny i w ciągu trzech kolejnych lat w Izraelu osiedliło się ponad 700 tysięcy Żydów, którzy zostali wygnani z państw arabskich w zemście za przegraną I wojnę izraelsko-arabską.
Tło konfliktu.
Podczas II wojny światowej Wielka Brytania bezskutecznie usiłowała nakłonić państwa arabskie Bliskiego Wschodu do utworzenia wspólnego sojuszu, chcąc pozyskać w ten sposób Arabów jako sprzymierzeńców w wojnie z Niemcami. Wykorzystywano przy tym ideę polityczną panarabizmu, która przyczyniła się do pobudzenia narodów arabskich do walki z pozostałościami kolonializmu. 22 marca 1945 roku przedstawiciele Królestwa Egiptu, Królestwa Arabii Saudyjskiej, Królestwa Iraku, Republiki Libanu, Republiki Syrii (Mandat Syrii), Emiratu Transjordanii oraz Jemenu spotkali się w celu utworzenia Ligi Państw Arabskich, której celem miało być koordynowanie wspólnej polityki arabskiej. W następnych latach Bliski Wschód przechodził bardzo poważne przemiany geopolityczne. Emirat Transjordanii uzyskał w 1946 roku niepodległość jako Królestwo Transjordanii. Było ono rządzone przez haszymickiego króla Abdallaha I, jednak w rzeczywistości pozostawało pod silnymi wpływami brytyjskimi. Od 1945 roku Królestwo Egiptu usiłowało renegocjować z Brytyjczykami umowę w sprawie użytkowania Kanału Sueskiego. Pomimo niepodległości, w Egipcie nadal stacjonowały wojska brytyjskie, co było spostrzegane przez Egipcjan jako upokarzająca pozostałość kolonializmu. Liban od 1943 roku istniał jako niezależne państwo, jednak francuskie wojska stacjonowały w nim do 1946 roku. Gdy w 1946 roku Syria uzyskała niepodległość, wojska francuskie wycofały się z jej terytorium, oraz z sąsiedniego Libanu. W ten sposób powstałym nowym państwom arabskim nie udawało się jednak koordynować wspólnej polityki. Główną przyczyną były rozbieżne interesy i inne wizje rozwoju regionu. Haszymicki król Abdallah I marzył o zjednoczeniu Transjordanii, Palestyny, Syrii, Libanu i Iraku jako Wielkiej Syrii. Usiłował on bezskutecznie przekonać do tego planu Brytyjczyków. Również większość arabskich przywódców z nieufnością podchodziła do Abdallaha I, popierając ideę unii państw arabskich w ramach istniejącej organizacji Ligi Arabskiej. W samej Palestynie rozwijało się osadnictwo żydowskie, będące silnym czynnikiem pobudzającym konflikt żydowsko-arabski. Władze społeczności żydowskich wykazywały pozytywne zainteresowanie brytyjskimi planami podziału Palestyny i budowy dwóch równorzędnych państw. Odmiennie postąpili arabscy przywódcy – odrzucili oni jakiekolwiek propozycje brytyjskie, zapowiadając walkę aż do uzyskania pełnej samodzielności. Narastające antagonizmy doprowadziły do wybuchu konfrontacji zbrojnej pomiędzy obydwoma społecznościami. W następstwie tego, Wielka Brytania zrzekła się 14 lutego 1947 roku roli mediatora. 2 kwietnia sprawa Palestyny została poddana pod obrady Zgromadzenia Ogólnego Organizacji Narodów Zjednoczonych.
Od 28 kwietnia do 15 maja 1948 roku trwała I Sesja Specjalna Zgromadzenia Ogólnego NZ w sprawie Palestyny, która powołała Specjalny Komitet do Spraw Palestyny (ang. "United Nations Special Committee on Palestine" – UNSCOP). Wysoki Komitet Arabski zajął przy tym stanowisko, że Specjalny Komitet nie ma prawa podejmować żadnych decyzji w sprawie Palestyny, i odmówił współpracy. W wyniku rozbieżności zdań Zgromadzenie Ogólne powołało 23 września "Komitet Ad Hoc" do Spraw Problemu Palestyńskiego. 25 listopada 1947 roku "Komitet Ad Hoc" zaakceptował projekt większościowy Specjalnego Komitetu. Był to plan odseparowania części żydowskiej i arabskiej oraz przekształcenie ich w samodzielne państwa, połączone unią gospodarczą. Jerozolima wraz z przyległym okręgiem miała zostać pod międzynarodowym zarządem. Zgromadzenie Ogólne zaakceptowało raport "Komitetu Ad Hoc" i przyjęło 29 listopada 1947 roku rezolucję nr 181 w sprawie rozwiązania konfliktu arabsko-żydowskiego w Palestynie, poprzez utworzenie dwóch państw: arabskiego i żydowskiego. Oba państwa miały składać się z trzech głównych części, które miały być połączone eksterytorialnymi skrzyżowaniami.
Zadanie wprowadzenia w życie planu podziału otrzymała Komisja Narodów Zjednoczonych do Spraw Palestyny (ang. "United Nations Palestine Commission" – UNPC). Przywódcy społeczności żydowskiej zaakceptowali plan podziału Palestyny, chociaż wyrażali swoje niezadowolenie z umieszczenia Jerozolimy i Betlejem w międzynarodowej strefie pozostającej pod administracją ONZ. Zaproponowany obszar państwa żydowskiego przyjęli jako „"niezbędne minimum"” i bez zgłaszania zastrzeżeń rozpoczęli przygotowania do utworzenia własnego państwa. Natomiast społeczność arabska sprzeciwiła się rezolucji 181, twierdząc, że narusza ona prawa większości mieszkańców Palestyny. Arabowie spostrzegali plan podziału Palestyny jako niesprawiedliwy, ponieważ oddawał większość terytorium państwa w ręce stanowiącej mniejszość społeczności żydowskiej. Arabscy przywódcy zaczęli wzywać do „"zwrócenia Palestyny jej prawowitym mieszkańcom"”, „"zepchnięcia Żydów do morza"” i oczyszczeniu Palestyny z „"syjonistycznej plagi"”.
Wojna domowa w Palestynie.
Wybuchowi radości żydowskiej społeczności w Palestynie towarzyszył wzrost niezadowolenia społeczności arabskiej. Ich niezadowolenie było wzmacniane przez idee panarabizmu, głoszącego zjednoczenie wszystkich ludów arabskojęzycznych. W rezultacie 30 listopada 1947 roku doszło do pierwszego aktu przemocy, który został uznany za pierwszy akt wojny domowej w Mandacie Palestyny. Przebieg tej wojny został zdeterminowany przez rozmieszczenie terytorialne obu walczących ze sobą społeczności. Żydzi zamieszkiwali w większości pas wybrzeża rozciągający się od Hajfy do Tel Awiwu. Pojedyncze skupiska osiedli żydowskich znajdowały się na południu i północy, ponadto większe żydowskie skupisko było w Dolinie Jezreel. Ludność arabska zamieszkiwała Galileę, Samarię i Judeę, gdzie praktycznie prawie nie było osiedli żydowskich. Wyjątkiem była znajdująca się pośrodku Jerozolima, w której zamieszkiwało 100 tys. Żydów i 65 tys. Arabów. Decydującym czynnikiem był fakt, że ludność arabska zamieszkiwała wzdłuż dróg łączących żydowskie osiedla. Arabowie dobrze zdawali sobie sprawę, że niewielkim wysiłkiem mogą całkowicie odciąć małe żydowskie skupiska, zmuszając je do ich opuszczenia i likwidacji. Doprowadziło to do „walk o drogi”, będących kampanią arabskich ataków na żydowską komunikację pomiędzy osiedlami. Sporadycznie dochodziło do bezpośrednich ataków na żydowskie osiedla, które najczęściej były ufortyfikowane i posiadały obronę. Kolejne zabójstwa, akty rozboju i podpalenia pociągały za sobą akcje odwetowe żydowskich organizacji paramilitarnych Hagana, Irgun i Lechi. Liczba ofiar po obu stronach konfliktu zaczęła gwałtownie rosnąć. W grudniu 1947 i styczniu 1948 roku zginęło prawie 1000 osób, a ponad 2000 zostało rannych. Liczby te odpowiadały 100 ofiarom śmiertelnym tygodniowo.
Począwszy od stycznia 1948 roku Arabowie rozpoczęli akcję bezpośrednich blokad żydowskich osiedli, uniemożliwiając dostarczenie do nich żywności i zaopatrzenia. Aby temu przeciwdziałać, Żydzi podejmowali próby przełamania blokad i organizowali konwoje opancerzonych pojazdów. Na tym etapie konfliktu Arabowie mieli duże problemy z organizacją, a ich działaniom brakowało wytrwałości i zdecydowania. Nie posiadali także żadnego centralnego dowództwa, które mogłoby koordynować działania. Natomiast działania żydowskie były przemyślane, a dowództwo Hagany przerzucało swoje oddziały na zagrożone odcinki, uzyskując w określonym czasie miejscową przewagę, która umożliwiała odnoszenie lokalnych sukcesów. Sytuacja zaczęła się zmieniać wraz z przybyciem do Palestyny Arabskiej Armii Wyzwoleńczej. Jej oddziały były formowane w sąsiedniej Syrii, a następnie, za milczącym przyzwoleniem Brytyjczyków, przechodziły na teren Mandatu Palestyny. Ich dowódcą polowym był pochodzący z Libanu oficer tureckiej armii Fauzi al-Kaukdżi. Począwszy od stycznia oddziały te rozlokowały się w Galilei oraz w Samarii i przystąpiły do atakowania osiedli żydowskich. Równocześnie z Egiptu do Palestyny wkroczyły oddziały Armii Świętej Wojny dowodzone przez Abd al-Kadira al-Husajniego. Przeprowadzili oni kilka nieudanych ataków na żydowskie osiedla, z których szybko wyciągnęli ważne lekcje – przestali atakować żydowskie osady, a skoncentrowali się na walkach w miastach i na szlakach komunikacyjnych. W konsekwencji bardzo szybko na wielu drogach całkowicie zamarł ruch żydowskich konwojów. Szczególnie uciążliwą okazała się blokada drogi do Jerozolimy, którą siły Hagany usiłowały przełamać. Kolejne operacje stawały się coraz bardziej rozbudowane i angażowano w nie coraz większe siły militarne. Pomimo to blokada Jerozolimy utrzymywała się. Równocześnie całkowite odcięte od wybrzeża zostały żydowskie osiedla w północnej Galilei i na pustyni Negew, przez co groził im upadek oraz całkowita likwidacja. Duża skala starć na tak małym obszarze powodowała dużą liczbę ofiar wśród ludności cywilnej, która zaczęła masowo opuszczać swoje miejsca zamieszkania. Z terenów objętych walkami uciekło około 100 tys. Arabów. Znaleźli oni schronienie w Samarii lub w sąsiednich państwach.
Sytuacja Żydów wydawała się tak beznadziejna, że Stany Zjednoczone wycofały swoje poparcie dla planu podziału Palestyny, zachęcając tym samym Ligę Arabską do udzielenia większego wsparcia finansowego i militarnego dla Arabskiej Armii Wyzwoleńczej i Armii Świętej Wojny, aby położyć kres planom utworzenia państwa żydowskiego. Równocześnie do Palestyny zaczęli docierać w coraz większej liczbie arabscy ochotnicy. Wielu z nich było weteranami wojennymi i ich pojawienie się wywołało ożywienie działań arabskich milicji. Było to wyraźnym dowodem coraz większego zaangażowania się Ligi Arabskiej w Palestynie. Z drugiej strony, Brytyjczycy postanowili 7 lutego 1948, że arabska część Palestyny zostanie przyłączona do Królestwa Transjordanii. Wzbudziło to zaniepokojenie Egiptu, Syrii, Libanu i Arabii Saudyjskiej, które obawiały się, że Transjordania zajmie całą Palestynę i użyje jej następnie jako podstawy do wyprowadzenia ataku na sąsiednie państwa. Niepokój ten wzmocniło zawarcie przez Transjordanię i Irak porozumienia o wzajemnej obronie.
Przebieg wojny domowej w Palestynie skłonił arabskich przywódców do utworzenia wspólnego dowództwa wszystkich swoich sił. W tym celu, na początku lutego 1948 roku, odbyło się spotkanie w Damaszku. Utworzono wówczas cztery dowództwa: (1) Wschodnie – rejon Jerozolimy dowodzony przez Abd al-Kadira al-Husajniego; (2) Zachodnie – rejon miast Lidda i Ramla dowodzony przez Hasana Salamę; (3) Północne – rejon Galilei dowodzony przez Fauzi al-Kaukdżi; oraz (4) Południowe – zarezerwowane dla dowódcy wyznaczonego przez Egipcjan. Stanowisko to w połowie marca objął Sulajman Abd al-Wahid. Każdy z dowódców podlegał pod irackiego generała Ismaila Safwata, który był zwierzchnikiem Komitetu Wojskowego ustanowionego przez Ligę Arabską. Podjęte decyzje wydawały się bardzo korzystne dla Arabów, w rzeczywistości jednak były wyraźnym odbiciem pogłębiającego się konfliktu pomiędzy klanem rodziny Husajni a Ligą Arabską. W kolejnych miesiącach całkowicie zawiodła ponadregionalna koordynacja sił, a regionalni dowódcy realizowali krótkowzroczną politykę interesów swoich klanów ponad rozkazami naczelnego dowództwa. Jak pisze historyk Michał Jadwiszczok, „spotkanie w Damaszku można uznać za jedną z fundamentalnych przyczyn klęski, choć początkowo tak nie wyglądało”. Chwilowo jednak nastąpiło silne podbudowanie morale palestyńskiego, które dodatkowo wzmocnił coraz większy napływ zagranicznych ochotników i dążenie arabskich dowódców do podniesienia wyszkolenia swoich żołnierzy. Szczególnie grupy ochotników napływające z Syrii były dobrze wyszkolone i nie stanowiły już zwykłego pospolitego ruszenia, jakie wcześniej operowało w Palestynie. Arabowie byli coraz lepiej wytrenowani i uzbrojeni, a podczas natarcia zachowywali szyk nawet pod ciężkim ostrzałem. Znalazło to wyraz w uznaniu wyrażonym przez brytyjskich policjantów, którzy byli świadkami wysokiej dyscypliny i taktyki Arabów podczas jednej z potyczek.
W lutym 1948 roku dowództwo Hagany dokonało zmiany taktyki. Seria kolejnych militarnych działań miała doprowadzić do przejęcia kontroli i scalenia z sobą terytoriów przyznanych państwu żydowskiemu. Miało to umożliwić stworzenie linii obronnych i oparcie spodziewanej arabskiej granicy na granicach państwa oraz niedopuszczenie wroga do dużych ośrodków miejskich położonych wewnątrz państwa. Równocześnie Dawid Ben Gurion przeprowadził reorganizację sił Hagany i ogłosił obowiązkowy pobór. Golda Meir odbyła podróż do Stanów Zjednoczonych, pozyskując wsparcie finansowe dla obrony społeczności żydowskich w Palestynie. Najważniejsze zakupy uzbrojenia dokonano w Europie Wschodniej. Wynikało to z sympatii Józefa Stalina, który w tym czasie wspierał syjonizm i umożliwiał realizację kontraktów zbrojeniowych na Bloku wschodnim. Inne zakupy broni pochodziły ze sprzętu wojskowego pozostałego po II wojnie światowej. W ten sposób Hagana dozbroiła się i w marcu przeszła z obrony do operacji ofensywnych. W ich trakcie arabskie siły poniosły duże straty, m.in. zginął jeden z arabskich przywódców, Abd al-Kadir al-Husajni. Doszło wówczas do licznych pogromów z obu stron konfliktu, najbardziej znany z nich to masakra w Dajr Jasin. W toku następnych działań ofensywnych Żydzi przejęli kontrolę nad Hajfą, Akką, Tyberiadą, Safedem, Bet Sze’an i Jafą. W wyniku tego ponad 250 tys. Arabów uciekło ze swoich domów. Jak pisze Michał Jadwiszczok, "Dla władz żydowskich wielka migracja ludności palestyńskiej była całkowitym zaskoczeniem. Nie potrafili sobie wyobrazić, dlaczego Arabowie pozostawiają swoje domy i wybierają tułaczkę. Mosze Szaret, pełniący funkcję ministra spraw zagranicznych, określił ucieczkę Palestyńczyków jako: „"najbardziej spektakularne wydarzenie w historii Palestyny, bardziej spektakularne niż utworzenie Państwa Żydowskiego"”. Eksperci Jiszuwu byli pewni, że do opuszczenia swych domów namówili Arabów ich przywódcy. Elijjahu Sason, dyrektor Departamentu Arabskiego Agencji Żydowskiej domniemywał, iż migracja przeciwnika była jedynie zabiegiem, by ukazać Żydów jako: „"tych, którzy wyrzucali Arabów z ich ziemi w granicach Państwa Żydowskiego"”. Ponadto wierzył, że poprzez swoje działanie chcieli zmusić sąsiadujące państwa arabskie do wysłania swych armii do Palestyny i zapewnić wrażenie, iż inwazja ta miałaby być aktem ratunku, a nie działaniem wrogim w stosunku do rezolucji Narodów Zjednoczonych. "
Faktycznie, przemawiający w maju 1948 roku przedstawiciel Wysokiego Komitetu Arabskiego, Issa Nakhleh oznajmił, że Komitet poprosił arabskie wojska o wkroczenie do Palestyny i przywrócenie pokoju.
Plan arabskiej inwazji na Palestynę.
Zgodnie z postanowieniem rezolucji ONZ nr 181, Brytyjczycy mieli wycofać swoje wojska z Mandatu Palestyny do 1 sierpnia 1948 roku. Przebieg wojny domowej w Palestynie skłaniał przywódców sąsiednich państw arabskich do podjęcia decyzji o przeprowadzeniu interwencji zbrojnej, brakowało jednak wśród nich jednomyślności. Już w lutym 1948 roku na spotkaniu Komitetu Politycznego Ligi Arabskiej podjęto decyzję o udzieleniu wszechstronnej pomocy dla palestyńskich Arabów. W marcu miała odbyć się narada szefów sztabów, na której wojskowi mieli przedstawić zestawienie sił i środków potrzebnych do opanowania terytorium całej Palestyny. Wśród państw arabskich istniały różne poglądy na sposób rozwiązania kwestii palestyńskiej. Syria i Liban stały na stanowisku, że należy z całą siłą i determinacją zaatakować Palestynę, zajmując terytorium przyszłego państwa arabskiego i żydowskiego. Egipt obawiał się jawnego przeciwstawiania rezolucji ONZ i opowiedział się za wspieraniem grup arabskich ochotników, którzy w trakcie walk opanują Palestynę. Tymczasem wiadomości napływające z rejonu prowadzonych walk, coraz bardziej podburzały opinię publiczną. Wywierało to nacisk na władców, którzy obawiali się, że niezadowolony tłum może obalić ich panowanie. W szczególnej sytuacji znajdował się jordański król Abdallah I, który był bardzo mocno związany z Wielką Brytanią. Jego Legion Arabski był dowodzony przez brytyjskich oficerów i stacjonował już w Mandacie Palestyny. Z tych powodów jego zaangażowanie się w wojnę było możliwe dopiero po wygaśnięciu brytyjskiego mandatu w Palestynie, czyli najwcześniej 15 maja 1948 roku.
W dniu 10 kwietnia 1948 roku podczas szczytu państw Ligi Arabskiej w Kairze, iracki generał Ismail Safwat wezwał do rozmieszczenia arabskich armii na granicach Palestyny. Miałyby one przeprowadzać małe operacje wojskowe wymierzone przeciwko żydowskim osiedlom, przygotowując się do inwazji na dużą skalę. Król Abdallah I zwołał na 24 kwietnia 1948 roku naradę dowódców wojskowych. W trakcie rozmów, wojskowi przedstawili raport o siłach żydowskiej Hagany, mówiąc że posiada ona samoloty myśliwskie, ponad 100 czołgów i 150 samochodów pancernych. Były to informacje fałszywe, jednak zawyżenie wielkości sił żydowskich usprawiedliwiało, w oczach władców, porażki ponoszone przez wojskowych. Wynikał z tego również wniosek, że palestyńscy Arabowie nie są w stanie samodzielnie pokonać Żydów i jest potrzebna zagraniczna interwencja zbrojna w Palestynie. Decyzję o takiej interwencji podjęto 29 kwietnia 1948 roku. Krótki czas, pozostały na przygotowania do planowanej na 15 maja wojny, wykluczał możliwość przeprowadzenia dużej mobilizacji, zwiększenia zapasów wojskowych i dyslokacji sił na dużą skalę. W związku z tym do przeprowadzenia interwencji zbrojnej wyznaczono tylko nieliczne siły, którego trzon stanowił jordański Legion Arabski. Król Abdallah I obawiał się przy tym, że jego wojska będą zmuszone prowadzić samotną walkę z Haganą, dlatego wzmógł naciski na Egipt, aby do wojny przyłączyła się egipska armia. Abdallah prowadził przy tym podwójną grę, przekonując arabskie państwa, że zamierza stworzyć arabskie państwo w Palestynie, a jednocześnie dążył do przyłączenia jak największego obszaru Mandatu Palestyny do Królestwa Transjordanii. Naciskając na udział w wojnie egipskiej armii liczył się z tym, że nadmorska część Palestyny znajdzie się pod panowaniem egipskim. W dniu 30 kwietnia dowództwa armii Egiptu, Syrii i Libanu oficjalnie przekazały naczelne dowodzenie w ręce króla Abdallaha, a Szefem Sztabu Głównego został iracki generał Nur ad-Din Mahmud. Równocześnie rozpoczął się proces koncentracji arabskich oddziałów. Między innymi 4 maja do transjordańskiego miasta granicznego Al-Mafrak przybyły pierwsze irackie oddziały. Były to: pułk czołgów, pułk zmechanizowanej piechoty i pułk artylerii (24 działa) – łącznie 1500 żołnierzy. Równocześnie Egipcjanie rozlokowali dwie brygady na półwyspie Synaj.
Całość arabskiego planu nie była tajemnicą dla zachodnich mocarstw. 8 maja brytyjskie Ministerstwo Spraw Zagranicznych zapoznało się ze szczegółami arabskiej inwazji w Palestynie. Po szczegółowej analizie planu brytyjscy analitycy orzekli, że arabskie armie nie są przygotowane do przeprowadzenia tak dużej operacji. Jednak egipscy dowódcy zignorowali te słowa i orzekli, że „"za 2 tygodnie będą w Tel Awiwie"”. Pomimo to Arabowie zdecydowali się na rozpoczęcie interwencji. W dniach 11–13 maja w Damaszku zebrali się szefowie sztabów arabskich armii, aby omówić szczegóły interwencji zbrojnej. Przyjęto nazwę dla operacji: Plan Damaszek. Syryjczycy zaproponowali, że wojska syryjskie i libańskie przeprowadzą wspólny atak wzdłuż wybrzeża zajmując miasto Akka, a następnie wykonają manewr okrążenia Galilei i w rejonie północnej Samarii spotkają się z jordańskim Legionem Arabskim i kontyngentem irackim. Wówczas zostanie wykonane natarcie na nadmorskie miasto Netanja, po którego zajęciu wojska arabskie przetną państwo żydowskie na dwie części. Równocześnie wojska egipskie rozpoczną natarcie od południa, nacierając wzdłuż wybrzeża w kierunku Tel Awiwu. W ten sposób zaciskające się kleszcze unicestwią państwo żydowskie. Planowi temu sprzeciwił się król Abdallah I. Przedstawił on własny plan zakładający serię mniejszych ataków penetrujących terytorium państwa żydowskiego. Wojska libańskie miały nacierać wzdłuż wybrzeża w kierunku miasta Akka. Syryjczycy mieli przejąć rejon jeziora Galilejskiego, a następnie zająć miasto Safed. Irakijczycy wspólnie z częścią Legionu Arabskiego przejąć Samarię z miastem Ramallah. Natomiast Egipcjanie nacierając wzdłuż wybrzeża mieli dojść do miasta Aszdod. W drugiej części planu, połączone wojska syryjskie, libańskie i irackie miały prowadzić działania w kierunku równiny nadmorskiej, natomiast wojska egipskie miały połączyć się z częścią Legionu Arabskiego w Judei, zajmując miasto Hebron. Różnice w poglądach ukazują niezgodę panującą wśród arabskich państw i ich niepewność co do rzeczywistych intencji Abdallaha. Jednak wszystkie omawiane plany zakładały atak na żydowskie państwo. W Palestynie miało istnieć jedno arabskie państwo – Wielka Syria.
Już 11 maja egipskie oddziały kilkakrotnie zaatakowały kibuc Kefar Darom położony w Strefie Gazy. Natomiast 12 maja jordański Legion Arabski przeprowadził szturm na blok czterech żydowskich osiedli Gusz Ecjon położony w Judei. Blok osiedli był od pięciu miesięcy oblężony przez arabskich ochotników. Atakujący zdobyli jedno z tych osiedli – kibuc Kefar Ecjon. Doszło wówczas do pogromu, w którym zginęło 127 ze 131 żydowskich obrońców kibucu (ocalały jedynie cztery osoby). Wydarzenia te pokazywały, czego można spodziewać się w nadchodzącej wojnie. W przeddzień arabskiej interwencji, sekretarz generalny Ligi Państw Arabskich, Abd ar-Rahman Azzam powiedział, że „"będzie to wojna wyniszczająca, wielka masakra, która będzie przypominała masakry mongolskie i wyprawy krzyżowe"”.
Cele polityczne.
Strona żydowska.
W czasie trwania wojny, cele społeczności żydowskiej ewoluowały. Początkowo jedynym celem było przetrwanie ataków palestyńskich Arabów i interweniujących sił sąsiednich państw arabskich. Historyk Benny Morris stwierdza, że: „"Syjoniści głęboko i prawdziwie obawiali się powtórzenia Holocaustu na Bliskim Wschodzie. Publiczna retoryka arabska tylko wzmagała te obawy"”.
W trakcie wojny pojawił się nowy cel, którym było przyłączenie izolowanych osiedli żydowskich do państwa żydowskiego i obrona jego granic. Warto zauważyć, że nowe granice wykraczały poza granice proponowane przez rezolucję ONZ nr 181. Po kolejnych czterech lub pięciu miesiącach wśród dowódców wojskowych pojawił się trzeci cel: „"zmniejszenie liczebności wrogiej arabskiej mniejszości w państwie Izrael. Była ona uważana jako potężna piąta kolumna, której należało się pozbyć"”.
Strona arabska.
Król Abd Allah I był najsilniejszym arabskim przywódcą biorącym udział w wojnie. W latach 1946–1947 Abdallah I mówił, że nie zamierza „"poprzeć ani utrudniać podziału Palestyny oraz utworzenia państwa żydowskiego"”. Oficjalnie popierał on ideę utworzenia państwa arabskiego, jednak podczas wojny domowej w Mandacie Palestyny stał się zwolennikiem przyłączenia zachodnich terenów Palestyny do Królestwa Transjordanii. W lutym 1948 roku jego premier uzyskał poparcie brytyjskiego rządu dla planu przyłączenia arabskiej części Palestyny do Transjordanii. Brytyjscy oficerowie służący w Legii Arabskiej otrzymali zezwolenie na dalszą służbę, pod warunkiem nie uczestniczenia w walkach na terenie państwa żydowskiego. Wielka Brytania nie chciała arabskiej inwazji na państwo żydowskie i utworzenia państwa palestyńskiego z Wielkim Muftim Jerozolimy na czele.
Stanowisko Transjordanii w sprawie utworzenia państwa żydowskiego jest niejasne, wiadomo jednak, że król Abd Allah I podlegał silnym zewnętrznym naciskom, które w zdecydowanym stopniu wpłynęły na przebieg i wynik przyszłej wojny. Tajemnicą pozostają także potajemne kontakty i rozmowy przedstawicieli Agencji Żydowskiej oraz Goldy Meir z królem. Współcześni historycy coraz częściej mówią, że prawdopodobnie istniał tajny układ jordańsko-żydowski, na mocy którego Transjordania wyrażała zgodę na powstanie państwa żydowskiego. Prawdopodobnie to właśnie dlatego wojska jordańskie nie rozwinęły natarcia podczas wojny i nie wkroczyły na teren Izraela. Jednak w oficjalnych wypowiedziach król Abd Allah I przez cały czas popierał arabską interwencję wojskową w Palestynie. Abd Allah spostrzegał siebie jako naczelnego dowódcę wojsk arabskich i przekonał Ligę Arabską do mianowania go na to stanowisko. Palestyńscy Arabowie walczący w wojnie realizowali jego cele polityczne.
Wielki Mufti Jerozolimy i przewodniczący Wysokiego Komitetu Arabskiego, Muhammad Amin al-Husajni w dniu 9 lutego 1948 roku na sesji Ligi Arabskiej w Kairze przedstawił propozycję powołania Sztabu Generalnego palestyńskich wojsk Ligi, utworzenie palestyńskiego Rządu Tymczasowego, na obszarach opuszczonych przez wojska brytyjskie przekazanie władzy lokalnym Komitetom Narodowym, udzielenia wsparcia finansowego na rzecz tworzenia administracji w Palestynie i powołania Wysokiej Komisji działającej na rzecz uzyskania odszkodowań wojennych dla palestyńskich uchodźców. Jego propozycje zostały odrzucone. 8 kwietnia zginął jego kuzyn, Abd al-Husajni, który był dowódcą Armii Świętej Wojny. Liga Arabska wykorzystała to osłabienie i wstrzymała dalszą rekrutację ochotników do sił wspierających Amina al-Husajniego.
Układ sił.
W świadomości wielu osób funkcjonuje mit, że Wojna o niepodległość 1948 roku była „"walką małego żydowskiego Dawida z wielkim arabskim Goliatem"”. Potwierdzenie tej tezy znajdujemy w pracach takich historyków, jak Collins, Lapierre i Morris, którzy podkreślali, że świat arabski jest 200 razy większy i posiada 30 razy więcej ludności niż państwo żydowskie. Używano również opisów takich jak np. „"pięć arabskich armii i dwa kontyngenty wojskowe z innych państw arabskich, wyposażone w czołgi, artylerię i samoloty bojowe zaatakowały Izrael z północy, wschodu i południa"”. Jednak naukowe środowiska żydowskich historyków zawsze zachowywały dużo większą ostrożność w swoich wypowiedziach, zwracając uwagę na równowagę sił walczących stron. Współcześni historycy coraz częściej podkreślają, że społeczność żydowska w Palestynie była zagrożona zniszczeniem tylko w pierwszym tygodniu wojny.
Siły żydowskie.
W dniu 12 maja 1948 roku odbyło się specjalne spotkanie przywódców społeczności żydowskiej w Palestynie, na której Szef Operacji Hagany, Jigael Jadin, przedstawił ocenę sił żydowskich i arabskich. Podkreślił on lepsze uzbrojenie, większą liczebność i przewagę taktyczną w dyslokacji sił przeciwnika, wskazując, że są to czynniki wskazujące na jego zwycięstwo. Jednocześnie wskazał na niskie morale własnych oddziałów i zaproponował poszukiwanie rozwiązania w zawieszeniu broni. Propozycję taką zdecydowanie odrzucił Dawid Ben Gurion. Pozostała więc jedyna droga, którą była konfrontacja zbrojna.
W 1947 roku największą siłę militarną społeczności żydowskiej w Palestynie stanowiła podziemna organizacja paramilitarna Hagana. W wyniku kolejnych arabskich rozruchów z lat 1920/21, 1929 i 1936/39, Hagana przechodziła stopniową ewolucję, stając się profesjonalną i dobrze zorganizowaną organizacją militarną. Posiadała ona tzw. Siły Polowe ("Hish"), liczące 2 tys. ludzi (mężczyzn i kobiet) pełniących służbę na pełnym etacie i 10 tys. rezerwistów (w wieku od 18 do 25 lat). Siły polowe Hagany składały się z sześciu brygad piechoty. Rezerwiści przechodzili 3-4 dniowe szkolenia wojskowe raz w miesiącu, po czym wracali do swojego normalnego życia w miejscach zamieszkania. Stanowili oni oddziały lokalnej samoobrony osiedli, wiosek, zakładów pracy i pól uprawnych. Na co dzień tam mieszkali i pracowali, byli zdolni do natychmiastowej walki obronnej. Było to więc właściwie pospolite ruszenie. Prawdziwą wartość bojową przedstawiały jedynie kompanie uderzeniowe Palmach liczące 2,1 tys. żołnierzy i 1 tys. rezerwistów. W kwietniu 1948 roku sformowano je w sześciu batalionach, które następnie zgrupowano w trzech brygadach.
Dodatkową militarną siłę stanowiły podziemne organizacje paramilitarne Irgun (2–4 tys. członków) i Lechi (500-800 członków). Obie te grupy były silnie monitorowane przez brytyjski wywiad MI5, który uważał je za organizacje terrorystyczne. Dodatkową siłę stanowiła "Gwardia Narodowa", złożona z mieszkańców wiosek i miasteczek. Paramilitarne "Młodzieżowe Bataliony Gadna" ("G’dudei Noar"), skupiały okoliczną młodzież w wieku 15–17 lat. Istniał jeszcze "Nachal" ("Fighting Pioneer Youth"), który zrzeszał osadników w oddziałach samoobrony.
Uzbrojenie Hagany we wrześniu 1947 roku stanowiło: 10 489 karabinów, 702 lekkich karabinów maszynowych, 2666 pistoletów maszynowych, 186 ciężkich karabinów maszynowych oraz 673 dwucalowych i 92 trzycalowych moździerzy. W osiedlach żydowskich znajdowały się także liczne tajne warsztaty produkujące uzbrojenie i amunicję; do lipca 1948 roku wyprodukowały one m.in. 16 tys. pistoletów maszynowych i 210 moździerzy. Początkowo Hagana nie dysponowała żadnymi ciężkimi karabinami maszynowymi, artylerią, pojazdami opancerzonymi, czołgami, samolotami ani bronią przeciwlotniczą. Jednak dzięki aktywności żydowskich agentów, do Palestyny docierały nowe transporty z uzbrojeniem. Między innymi dostarczono z Czechosłowacji 23 myśliwce Avia S-199.
W dniu 5 grudnia 1947 roku ogłoszono obowiązkowy pobór do wojska wszystkich mężczyzn i kobiet w wieku od 15 do 25 roku życia. W ten sposób siły Hagany do marca 1948 roku uzyskały dodatkowych 21 tys. rekrutów. Następnie, w dniu 30 marca rozszerzono grupę wiekową osób powołanych do wojska na mężczyzn i kobiety w wieku od 26 do 35 roku życia. Pięć dni później ogłoszono powszechną mobilizację wszystkich ludzi w wieku od 15 do 40 lat życia. 28 maja 1948 roku utworzono Siły Obronne Izraela, w skład których weszły wszystkie żydowskie organizacje paramilitarne. Izraelska armia przystąpiła do organizacji brygad i koordynacji działań wojskowych.
Siły państw arabskich.
Społeczność arabska w Palestynie nie posiadała własnej narodowej organizacji wojskowej, istniały jednak dwie młodzieżowe organizacje paramilitarne: popierająca Al-Husajniego "Futuwwa" (arab. فتوة) i sprzeciwiająca się Husajniemu "Hisb an-Nadżada" (arab. حزب النجادة). Początkowo liczyły one około 11–12 tys. członków, jednak podczas wojny domowej w Mandacie Palestyny zostały prawie zniszczone i "Futuwwa" liczyła zaledwie kilkuset ludzi, a "Nadżada" około 2–3 tys. ludzi. Dodatkowo, w momencie wybuchu wojny, w arabskich miejscowościach masowo powstawały lokalne milicje związane z lokalnymi Arabskimi Komitetami Narodowymi. Ich uzbrojenie było bardzo słabe i w większości pochodziło z magazynów brytyjskiej armii. Hagana oceniała uzbrojenie palestyńskich Arabów na około 5 tys. sztuk broni palnej.
Arabska Armia Wyzwoleńcza została utworzona i uzbrojona przez Ligę Arabską. W jej skład weszło około 6 tys. arabskich ochotników dowodzonych przez Fauziego al-Kawukdżiego. Podczas wojny domowej w Mandacie Palestyny siły te prowadziły walki w Galilei i północnej Samarii. Ocenia się, że do wybuchu wojny ich siły zmalały do około 2,5 tys. ochotników. Armia Świętej Wojny liczyła około 1 tys. arabskich ochotników dowodzonych przez Emila Ghuri. Prowadzili oni działania w rejonie Jerozolimy. Dodatkową siłę stanowiło Bractwo Muzułmańskie, które bez zgody egipskiego rządu już w kwietniu 1948 roku skierowało swoje siły do Palestyny. Początkowo liczyły one około 350 ludzi. Gdy władze egipskie wyraziły zgodę na udział w wojnie arabskich ochotników, Bractwo Muzułmańskie sformowało dodatkową kompanię piechoty (124 ludzi), do których dołączyli ochotnicy z Egiptu (220 osób), Libii (297 osób) i Tunezji (45 osób). Na ich uzbrojeniu, poza bronią maszynową, znajdowały się 4 działa polowe.
Królestwo Transjordanii wystawiło Legion Arabski, który miał największą wartość bojową ze wszystkich sił arabskich użytych w Palestynie. Legion liczył 6 tys. żołnierzy uzbrojonych, wyszkolonych i dowodzonych przez 48 brytyjskich oficerów. Głównodowodzącym był brytyjski generał John Bagot Glubb. Legion był zorganizowany w cztery regimenty zmechanizowanej piechoty. Każdy regiment dzielił się na dwa bataliony wzmocnione 12-14 samochodami pancernymi. Legion dysponował 72 pojazdami opancerzonymi i lekkimi czołgami (wszystkie produkcji brytyjskiej) oraz 40 działami artylerii (dwie baterie). Legion Arabski działał jedynie w Samarii, Judei i w obszarze Jerozolimy, nie wkraczając na tereny państwa żydowskiego. Do tej liczby należy dodać około 1200 ochotników beduińskich, których wyszkolono i uzbrojono podobnie jak liniowe oddziały Legionu. Ich dowódcami zostali przywróceni do służby oficerowie rezerwy. Od stycznia 1949 roku do Palestyny dodatkowo skierowano transjordańską straż graniczną w sile 3000 ludzi.
Iracka armia była odbudowywana po zamachu stanu Al-Gajlaniego w 1941 roku. Część najlepszych i najbardziej doświadczonych dowódców przeszła wówczas do wojsk syryjskich lub Arabskiej Armii Wyzwoleńczej. Odbudowę irackiej armii przeprowadzili Brytyjczycy, którzy w 1946 roku opracowali pięcioletni program rozbudowy i szkolenia. Każdego roku wysyłano około 100 irackich oficerów na kursy szkoleniowe do Wielkiej Brytanii, natomiast brytyjscy doradcy wojskowi kierowali na miejscu procesem formowania nowych jednostek i szkoleniem rekrutów. Celem było stworzenie trzech dywizji piechoty, jednej brygady pancernej i pięciu dywizjonów lotnictwa. Planu tego nie zdołano przed majem 1948 roku zrealizować. Przed wybuchem wojny w Palestynie iracka armia liczyła 20 tys. żołnierzy. Byli oni zgrupowani w dwóch brygadach piechoty i jednej niepełnej brygadzie pancernej. Do interwencji w Palestynie wystawiono korpus ekspedycyjny w sile 3 tys. żołnierzy dowodzonych przez generała Nur ad-Dina Mahmuda. Byli oni zorganizowani w pułk piechoty zmechanizowanej, brygadę piechoty, jeden batalion pancerny (10 czołgów średnich i 36 czołgów lekkich), batalion artylerii (12 armat polowych różnego kalibru) i jednostkach pomocniczych. Dotarły one w rejon rzeki Jordan w kwietniu 1948 roku i bez większych sukcesów prowadziły ataki na żydowskie osiedla w Samarii. Z czasem siły te zwiększono do 10 tys. ludzi. Byli to dobrze wyszkoleni i uzbrojeni żołnierze, dowodzeni przez brytyjskich oficerów, wspierani przez lekką artylerię, pojazdy opancerzone i samoloty bojowe (myśliwce Gloster Gladiator i Hawker Fury oraz bombowce Avro Anson). Ostatecznie liczebność całego irackiego korpusu ekspedycyjnego wyniosła 15–18 tys. ludzi.
Egipt teoretycznie posiadał największą armię w regionie, była to jednak armia poborowa, której można było uniknąć dzięki opłaceniu odpowiednio wysokiej łapówki. W wyniku tego, egipska armia traciła najzdolniejszych i najlepszych poborowych. Całość egipskich sił zbrojnych liczyła 50 tys. żołnierzy, którzy byli zgrupowani w trzech brygadach piechoty i jednej pancernej. Całość uzbrojenia była produkcji brytyjskiej. Trudności finansowe powodowały, że występowały duże opóźnienia w dostawach sprzętu i wiele czołgów nie posiadało nawet dział. Lotnictwo posiadało 250 samolotów, jednak jedynie 75 było sprawnych. Znikoma ilość środków własnych i czasu na przygotowania sprawiły, że do wojny w Palestynie wystawiono korpus ekspedycyjny liczący początkowo 5,5 tys. żołnierzy (bardzo szybko liczebność rosła). Siły te początkowo stacjonowały w rejonie miasta Arisz, a rankiem 12 maja przegrupowano je do Rafah. Korpus ekspedycyjny był dowodzony przez generała Ahmada Alego al-Muawiego. Pod jego rozkazami znalazły się dwie brygady piechoty (początkowo trzy, a potem pięć batalionów), jednego batalionu lekkich czołgów (brytyjskie czołgi Mk IV i Matilda), batalionu rozpoznawczego samochodów pancernych (około 50 lekkich tankietek Vickers Mark VI), dwóch batalionów artylerii (16 haubic 25-funtowych i 8 dział 6-funtowych), jednego batalionu broni maszynowej i jednostek pomocniczych. Egipskie Siły Powietrzne stacjonowały na lotnisku Arisz i Almaza. Składały się z dywizjonu myśliwskiego (30 myśliwców Supermarine Spitfire, 4 myśliwce Hawker Hurricane), dywizjonu samolotów rozpoznawczych i eskadry transportowej (20 samolotów transportowych Douglas C-47 Skytrain przebudowanymi na lekkie bombowce). W trakcie wojny zakupiono dodatkowe włoskie samoloty myśliwskie Fiat G.55 i Macchi MC.205. Siły morskie stacjonowały w porcie Arisz i Port Said. W ich skład wchodziły 2 niszczyciele i 5 okrętów desantowych, które mogły jednorazowo przewieźć dwie kompanie piechoty lub 25 ton zaopatrzenia. W trakcie działań wojennych, Egipt skierował dodatkowo do Palestyny trzynaście batalionów z 135 czołgami i 90 działami artylerii (w sumie 20 tys. żołnierzy). Egipskie siły były jednak słabo uzbrojone, brakowało im amunicji i wyszkolenia na poziomie taktycznym. Egipska armia była przygotowana jedynie do prowadzenia działań obronnych. Dysponowała utworzonymi w tym celu rozległymi polami minowymi oraz licznymi fortyfikacjami. Jednak, jeżeli chodzi o działania ofensywne, egipscy oficerowie musieli improwizować i uczyć się na swoich własnych błędach.
Syria początkowo skierowała do Palestyny 2,5 tys. żołnierzy, jednak szybko zwiększono ich liczbę do 5 tys. Byli oni zorganizowani w jednej brygadzie piechoty, batalionie piechoty zmechanizowanej (13 lekkich czołgów Renault R-35 i 24 pojazdy opancerzone), batalionie artylerii (działa polowe o kalibrze 105 mm) i jednostkach pomocnicze. Każdy batalion piechoty posiadał wsparcie artyleryjskie w postaci trzech baterii każda po osiem dział kaliber 75 mm. Syryjskie siły powietrzne liczyły 50 samolotów wojskowych, z których najnowocześniejszymi były przerobione na samoloty bombowe North American T-6 Harvard. Syryjskie siły zbrojne były zorganizowane i szkolone na wzór francuskiej armii. Żołnierze nie posiadali wysokiej motywacji do wojny, jednak po rozpoczęciu walk okazali się niezwykle trudnym przeciwnikiem. Największą bolączką Syryjczyków były braki w zaopatrzeniu – zapasy amunicji były wystarczające jedynie na siedem dni walki. Dowódcą był pułkownik Abd al-Wahhab al-Hakim.
Libańska armia była nieliczna, jednak jej wielkim atutem był fakt, że była ona tworzona przez ochotników, którzy przechodzili ciężkie selekcje kwalifikacyjne. Całość armii liczyła około 3,6 tys. żołnierzy i oficerów, z których wielu posiadało doświadczenie wojenne. Byli oni sformowani w cztery bataliony piechoty, batalion artylerii (armaty polowe kaliber 105 mm), kompanię pancerną (10 lekkich czołgów i 25 samochodów opancerzonych) i jednostki pomocnicze. Libański korpus ekspedycyjny skierowany na granicę z Palestyną liczył około 1 tys. żołnierzy – batalion piechoty i baterię artylerii (4 działa polowe). Dowódcą był Fuad Szihabi. Arabia Saudyjska skierowała do Palestyny około 800 – 1200 żołnierzy, którzy walczyli pod egipskim i jordańskim dowództwem. Mniejsze siły wysłał również Jemen.
Łącznie Arabowie przygotowali siły inwazyjne liczące ponad 33 tys. żołnierzy, wspieranych przez 150 dział, 150 pojazdów opancerzonych, 40 czołgów oraz 60 samolotów myśliwskich.
Siły brytyjskie.
W Mandacie Palestyny rozmieszczonych było około 100 tys. brytyjskich żołnierzy zorganizowanych w: dwóch dywizjach piechoty, dwóch niezależnych brygadach piechoty, dwóch regimentach zmechanizowanych, kilku jednostkach artylerii i kilku eskadrach lotnictwa. Siły te były jednak systematycznie wycofywane z Palestyny. W lipcu 1947 roku stacjonowało tutaj 70,2 tys. żołnierzy wspieranych przez 1277 cywilnych kierowców i 28 155 pracowników cywilnych. W dniu 14 maja 1948 roku Palestynę opuścił brytyjski wysoki komisarz Palestyny Alan Cunningham. Przez kilka następnych tygodni w Palestynie pozostawały jeszcze niewielkie brytyjskie siły, skupione głównie w rejonie portu w Hajfie. 22 maja podczas egipskiego nalotu na bazę lotniczą Ramat Dawid zginęło 4 brytyjskich lotników. Ostatni brytyjscy żołnierze opuścili Palestynę 30 czerwca 1948 roku.
Wybuch wojny.
Brytyjski Mandat Palestyny miał wygasnąć 15 maja. Aby wyprzedzić ten termin, żydowscy przywódcy z Dawidem Ben Gurionem na czele ogłosili 14 maja 1948 roku Deklarację Niepodległości Izraela (w dniu 15 maja przypadał szabat). Nowe niepodległe państwo zostało szybko uznane przez Stany Zjednoczone, Związek Radziecki i Iran. Jednak, w ciągu kilku godzin od proklamacji niepodległości, zaczęła się arabska interwencja zbrojna w Palestynie, która rozpoczęła wojnę.
W arabskiej interwencji wzięli udział niemal wszyscy ówcześni członkowie Ligi Arabskiej. W oficjalnej depeszy wysłanej 15 maja przez sekretarza generalnego Ligi Państw Arabskich do sekretarza generalnego ONZ Trygve Lie napisano, że celem arabskiej interwencji jest utworzenie w miejsce dwóch państw, żydowskiego i arabskiego, jednego „Zjednoczonego Państwa Palestyna”. W tym samym dniu opublikowano oficjalną deklarację zatytułowaną Deklaracja Inwazji na Palestynę, w której ogłoszono zamiar przywrócenia porządku w ogarniętej wojną domową Palestynie i ustanowienie jednego demokratycznego państwa, którego powstanie będzie stanowić zakończenie całego konfliktu. "„Jedynym rozwiązaniem problemu Palestyny jest utworzenie jednolitego palestyńskiego państwa, założonego na demokratycznych zasadach, dzięki czemu jego mieszkańcy będą cieszyć się pełną równością wobec prawa, [w następstwie tego] prawa wszystkich mniejszości zostaną zapewnione...”"
Swój główny sprzeciw kierowano przeciwko rezolucji ONZ nr 181, która decydowała o podziale Palestyny. Arabska "Deklaracja" oświadczała, że celem inwazji było położenie kresu niesprawiedliwym warunkom panującym w Palestynie, które określono w następujący sposób: "„Bezpieczeństwo i porządek w Palestynie zostały zakłócone. Syjonistyczna agresja spowodowała exodus ponad ćwierci miliona jej arabskich mieszkańców, którzy opuścili swoje domy szukając schronienia w ościennych arabskich krajach”".
Pierwsza faza wojny (15 maja – 10 czerwca 1948).
Siły arabskie użyte w pierwszej fazie wojny:
Żydzi, pomimo świadomości nieuchronności arabskiej inwazji, nie rozpoczęli budowy linii obronnych. Swoją obronę oparli na ufortyfikowanych osiedlach, które miały przyjąć na siebie impet pierwszego uderzenia arabskich armii. Dopiero za nimi znajdowały się pozycje obronne, na których rozlokowano brygady piechoty, koncentrując przy tym trzon sił na froncie centralnym. Siły te zostały rozlokowane w następujący sposób: (1) Brygada Golani broniła rejonu Tyberiady, (2) Brygada Karmeli rejonu Hajfy i Afuli, (3) Brygada Aleksandroni rejonu Netanji, (4) Brygada Kirjati rejonu Tel Awiwu, (5) Brygada Giwati rejonu Aszdod i (6) Brygada Ecjoni rejonu Jerozolimy. Siły Palmach rozlokowano w następujący sposób: (1) Brygada Jiftach w rejonie Galilei, (2) Brygada „Harel” w rejonie Jerozolimy i (3) Brygada Negew w rejonie pustyni Negew. Zastępca Szefa Sztabu Generalnego Hagany, Cwi Ajalon powiedział później: „"Nie było żadnych planów. Zdecydowaliśmy, że jeśli inwazja będzie miała miejsce, zobaczymy, co będzie się działo i zareagujemy zgodnie z rozwojem sytuacji."”
Front południowy.
Siły Hagany przeznaczone do obrony Negewu zostały rozproszone pomiędzy liczne osiedla żydowskie, które zajmowały tak duży obszar, że nie było możliwości bronienia ich razem. Każdy z tych kibuców był osobną ufortyfikowaną twierdzą ze zmobilizowanymi mieszkańcami i wsparciem żołnierzy z Brygady Negew. W jej skład wchodziło około 800 żołnierzy elitarnych kompanii szturmowych Palmach, których rozdzielono na plutony przydzielone do obrony 30 kibuców. Odwód strategiczny stanowiły dwie kompanie, które mogły być użyte w zagrożonych miejscach frontu. Bardziej na północy pozycje zajęła Brygada Giwati, która liczyła około 3 tys. żołnierzy w czterech batalionach piechoty. Jednak część z tych sił została odesłana na front centralny. Naprzeciw nich, w rejonie Rafah zgromadziły się siły egipskie. Na pozycjach wyjściowych stanęły trzy bataliony piechoty (1., 6. i 9.) oraz batalion rozpoznawczy wyposażony w 24 samochody pancerne. Wsparcie zapewniał batalion artylerii polowej i batalion ciężkich karabinów maszynowych. Krótko po północy 15 maja 1948, wojska egipskie przekroczyły południową granicę Mandatu Palestyny. Egipcjanie prowadzili natarcie dwoma kolumnami, które nacierały w dwóch różnych kierunkach. (1) Główne siły posuwały się wzdłuż wybrzeża w kierunku dzisiejszego miasta Aszdod z prawdopodobnym zamiarem dotarcia do Tel Awiwu. (2) Druga kolumna wkroczyła na tereny północnej części pustyni Negew i posuwała się w kierunku miasta Beer Szewa z zamiarem kontynuowania natarcia na Judeę i po zajęciu Hebronu, dojścia do Jerozolimy. Wszystkie działania sił lądowych były wspierane przez 14 samolotów myśliwskich Supermarine Spitfire i 5 samolotów bombowych Douglas C-47 Dakota. Stacjonowały one w dwóch bazach sił powietrznych w rejonie Kairu i Arisz. Egipskie samoloty skoncentrowały swoją aktywność na niszczeniu izraelskich lotnisk i samolotów oraz prowadzeniu rozpoznania lotniczego dla sił lądowych. Pierwszego dnia wojny, po godzinie 5 rano, grupa czterech egipskich samolotów Spitfire przeprowadziła pierwszy nalot na bazę lotniczą Sede Dow w Tel Awiwie. Obrona lotniska została całkowicie zaskoczona atakiem i nie zdołała otworzyć skoordynowanego ognia do wrogich samolotów. Kolejny nalot przeprowadzony około godziny 7:30 rano, napotkał już na zorganizowany ogień artylerii przeciwlotniczej prowadzony przez karabiny zdemontowane ze statku. Jeden egipski samolot został uszkodzony i wylądował na plaży w Herclijji. Jego pilot został wzięty do niewoli. W ciągu dnia Egipcjanie przeprowadzili jeszcze trzy naloty na bazę Sede Dow, w której zostało zniszczonych sześć różnych samolotów na ziemi. Uszkodzone zostały dalsze cztery maszyny oraz hangar lotniczy. Egipcjanie przeprowadzili także naloty na port Tel Awiw, składy paliw i sąsiednie warsztaty przemysłowe.
Natychmiast po rozpoczęciu egipskiej inwazji, siły Brygady Giwati przystąpiły do ewakuacji dzieci i części kobiet z osiedli zagrożonych atakiem. Była to „"operacja Dziecko"” (15–19 maja), którą prowadzono najczęściej pod ukryciem ciemności nocy przy wykorzystaniu samochodów pancernych, a w niektórych przypadkach pieszo. Ci, którzy pozostawali w kibucach byli przygotowani na wielodniową walkę w całkowitej izolacji. Tymczasem wojska egipskie stosunkowo szybko posuwały się naprzód wzdłuż wybrzeża, wkraczając na teren dzisiejszej Strefy Gazy. Aby ułatwić ich natarcie, wysadzono niewielki desant morski w rejonie wioski al-Majdal. Egipcjanie borykali się jednak z bardzo dużymi trudnościami logistycznymi i obawiali się rozciągnięcia swoich linii zaopatrzeniowych. Egipskie dowództwo obawiało się także żydowskich osiedli, które mogły stanowić zagrożenie dla konwojów z zaopatrzeniem. Z tego powodu oddelegowano 6. i 1. batalion do zdobycia najbliżej położonych kibuców. Były one stosunkowo dobrze ufortyfikowane, jednak ich obronę stanowili w większości cywilni mieszkańcy. Pomimo słabego uzbrojenia potrafili oni skutecznie powstrzymać egipskie natarcie. Przyczyną załamania się egipskiej ofensywy była zła organizacja i brak umiejętności wykorzystania przewagi w ciężkim uzbrojeniu. Nie umiejąc skoordynować działań artylerii, jednostek pancernych i piechoty, już pierwszego dnia wojny Egipcjanie ponieśli porażkę w bitwie o Kefar Darom (kibuc został opuszczony przez obrońców dopiero 8 lipca) i bitwie o Nirim (15 maja). Niepowodzenia były bolesną porażką dla egipskiego dowództwa i wpłynęły negatywnie na morale egipskich żołnierzy. Dowództwo skierowało wówczas oddziały regularnej armii, aby kontynuowały posuwanie się naprzód zgodnie z głównym kierunkiem natarcia wzdłuż wybrzeża. Natomiast kontynuowaniem oblężenia kibuców zajęły się siły Bractwa Muzułmańskiego, które skierowały się na wschód w kierunku Beer Szewy (miasto zajęto 17 maja), odcinając w ten sposób enklawę żydowskich osiedli na pustyni Negew od reszty państwa żydowskiego. Pozostały one okrążone i całkowicie izolowane na tyłach egipskiego frontu. Dostarczenie zaopatrzenia dla tych odciętych osiedli było wielkim wyzwaniem dla izraelskiego dowództwa. Działanie takie stanowiło także zabezpieczenie wschodniej flanki egipskiego korpusu ekspedycyjnego. Ochotnicy nie byliby w stanie powstrzymać natarcia Hagany, jednak na pewno opóźniliby ich działania, dając czas głównym siłom egipskim na przegrupowanie oddziałów. W trakcie tych działań zajęto strategicznie położony fort Tegart przy wiosce Irak Suwajdan. Dowodzący egipską operacją generał Ahmad Ali al-Muawi natychmiast wzmocnił załogę fortu oddziałem regularnych żołnierzy. Przez cały ten czas okoliczne osiedla żydowskie były ostrzeliwane przez baterię haubicoarmat 25-funtowych z rejonu Rafah oraz bombardowane z powietrza. W dniu 18 maja egipskie samoloty bombowe Dakota przeprowadziły pierwszy nalot na Tel Awiw. Jego celem stał się dworzec autobusowy położony w centrum miasta. Od bomb zginęły 42 osoby, a około 100 zostało rannych. W następnych dniach (19–22 maja) egipskie lotnictwo nasiliło bombardowania rejonu Tel Awiwu, dążąc do zniszczenia portu, obiektów przemysłowych i wojskowych oraz sparaliżowania transportu w regionie. Celem bombardowań były także linie kolejowe w rejonie Cezarei i baza lotnicza Tel Nof. 22 maja egipskie samoloty przeprowadziły pomyłkowy nalot na brytyjską bazę lotniczą Ramat Dawid w pobliżu Hajfy (uznano brytyjski samolot lądujący na lotnisku za izraelski, wyciągając z tego błędny wniosek, że bazę przejęły już siły żydowskie). W trakcie nalotu Egipcjanie zniszczyli na lotnisku dwa brytyjskie Spitfire, i uszkodzili osiem dalszych maszyn. W trakcie walk powietrznych brytyjskie myśliwce (208 Dywizjon Royal Air Force) zestrzeliły cztery egipskie myśliwce Spitfire. Obrona przeciwlotnicza zestrzeliła piąty myśliwiec. W cztery dni później Brytyjczycy opuścili bazę i natychmiast zajęli ją Izraelczycy.
Tymczasem przywódcy ochotników Bractwa Muzułmańskiego, Abd al-Aziza, odmawiali pełnego podporządkowania się rozkazom egipskiego dowództwa i 19 maja zdobyli położony przy Beer Szewie niewielki kibuc Bet Eszel. Następnie, wbrew rozkazom dowództwa, skierowali swoje oddziały na północ do Hebronu i dalej do Betlejem. W rejonie tym doszło do wzrostu napięcia egipsko-jordańskiego, gdyż został on już zajęty przez 12 kompanię jordańskiego Legionu Arabskiego. Po krótkotrwałych sporach udało się jednak dojść do porozumienia, nie dopuszczając do starć pomiędzy arabskimi jednostkami. Kontynuując swoje natarcie, ochotnicy Bractwa Muzułmańskiego podeszli od południa na przedmieścia Jerozolimy i 23 maja uczestniczyli w ataku na kibuc Ramat Rachel. Natomiast w pasie nadmorskim Egipcjanie zajęli 19 maja miasto Gazę. Generał Al-Muawi założył w mieście swoją główną kwaterę i przystąpił do reorganizacji linii zaopatrzeniowych. Po przegrupowaniu sił doszło w dniach 19–24 maja do bitwy o kibuc Jad Mordechaj. Egipcjanie planowali zajęcie kibucu w ciągu trzech godzin, a został on zdobyty dopiero po sześciu dniach ciężkich walk. Podsumowując okres pierwszych walk na południowym froncie, okazał się on taktycznym sukcesem Izraelczyków, ponieważ niewielkimi siłami zdołali oni opóźnić marsz przeważających kolumn wojsk egipskich, zadając im przy tym duże straty. Ten czas pozwolił na lepszą organizację linii obronnych i dozbrajanie własnych oddziałów. Między innymi zdołano wyposażyć dwie kompanie żołnierzy Palmach w amerykańskie jeepy. 17 maja te zmotoryzowane kompanie przerzucono na front południowy i 25 maja przystąpiono do realizacji planu operacji Faraon. Niewielkimi siłami przeprowadzano nękające rajdy na egipskie pozycje w okolicznych arabskich wsiach, pozycje artylerii w Bajt Hanun, linię kolejową prowadzącą do Arisz, transporty z zaopatrzeniem pomiędzy Rafah i Gazą oraz most na drodze do Beer Szewy. Działania te nie osiągnęły większego rezultatu, zmusiły jednak Egipcjan do uważnego planowania ruchów własnych wojsk i chronienia linii zaopatrzeniowych. W międzyczasie sytuacja na innych frontach zmusiła dowództwo izraelskie do wycofania 52 Batalionu Brygady Giwati z południa. Planowano dalsze przegrupowania oddziałów, zostały one jednak zatrzymane po dramatycznym meldunku złożonym przez pułkownika Dawida Marcusa, który stwierdzał, że sytuacja na południu jest krytyczna. Zalecał on przysłanie dodatkowego zaopatrzenia dla Brygady Negew i przeprowadzenie nalotów na egipskie kolumny, linie kolejowe z Egiptu do Rafah i składy z zaopatrzeniem w Arisz. Wobec tej sytuacji, Dawid Ben Gurion zrezygnował z kolejnego uszczuplania sił na Negewie.
W dniu 24 maja egipskie oddziały osiągnęły rejon wioski al-Majdal i zatrzymały się. Generał Al-Muawi nakazał wzmocnienie linii zaopatrzeniowych, a następnie skierował 9 batalion piechoty na wschód. Powolne działania Egipcjan wywoływały irytację Jordańczyków, którzy domagali się jak najszybszego wznowienia egipskiego natarcia na północ, aby odciążyć Legion Arabski prowadzący ciężkie walki na froncie centralnym. Jednakże Egipcjanie odmówili z powodu niewielkiej ilości własnych sił. Dopiero 22 maja w rejon Gazy dotarł pierwszy rezerwowy 7 batalion. W drodze znajdowały się 2. i 4. batalion (dotarł jako ostatni 3 czerwca). Jordańczycy byli jednak uwikłani w ciężkie walki w rejonie Latrun i wymusili na rządzie egipskim wydanie rozkazu generałowi Al-Muawiemu, aby kontynuował natarcie na północ. Natarcie zostało wznowione 28 maja przez trzy bataliony piechoty, pojazdy pancerne i artylerię. Przed południem 29 maja osiągnęły one rejon wioski Isdud, na południe od współczesnego miasta Aszdod. Naprzeciw siebie nie miały one żadnej większej izraelskiej jednostki, jednak Egipcjanie obawiali się odsłonić swoją wschodnią flankę i postępowali niezwykle ostrożnie. Tymczasem Izraelczycy zdołali zmontować cztery samoloty myśliwskie Avia S-199, z których utworzono 29 maja pierwszą izraelską 101 Eskadrę. Myśliwce te tego samego dnia przeprowadziły swój pierwszy lot bojowy. W ramach operacji „"Filistia"” (29 maja – 3 czerwca) przeprowadziły skuteczny nalot na egipską kolumnę w rejonie wioski Isdud. Jednocześnie dosłano na południe nowe jednostki artylerii, które rozpoczęły ostrzał pozycji egipskich. Pomimo taktycznej porażki operacji „"Filistia"”, Izraelczycy odnieśli strategiczne zwycięstwo powstrzymując na moście Ad Halom natarcie Egipcjan na północ. W opinii wielu historyków był to moment zwrotny w walkach na froncie południowym.
W następnych dniach mniejsze egipskie oddziały przeprowadziły uderzenia w kierunku wschodnim, zajmując 1 czerwca wsie arabskie Bajt Dżibrin i Al-Faludża. W dniu 2 czerwca doszło do bitwy o kibuc Negba. W międzyczasie, izraelska 101 Eskadra myśliwska została ze względów bezpieczeństwa przeniesiona na lotnisko Herclijja, dzięki czemu była lepiej chroniona przed egipskimi nalotami. Działając z tej bazy, w dniu 3 czerwca, izraelski myśliwiec pilotowany przez Modi Alona zestrzelił nad Tel Awiwem dwa egipskie bombowce C-47 Dakota. Było to pierwsze izraelskie zwycięstwo powietrzne i miało duże znaczenie moralne oraz propagandowe dla Izraela. Tymczasem egipska marynarka wojenna podjęła pierwsze działania ofensywne, których celem było niszczenie statków z izraelską bronią i żydowskimi imigrantami u wybrzeży Palestyny. 2 czerwca egipski trałowiec 101 ostrzelał port rybacki w Cezarei, zatapiając jeden kuter rybacki. Tego samego dnia, trałowiec 102 przechwycił w odległości około 10 km od portu w Akce statek „"Catherine Mary"”, który przewoził uzbrojenie i amunicję do Izraela. Następnie, 4 czerwca trzy egipskie statki podjęły próbę ostrzelania portu w Tel Awiwie. Zostały one dostrzeżone przez pierwszy izraelski okręt wojenny – kanonierkę INS Ejlat (A-16) – w odległości około 7 km od wybrzeża. Izraelski okręt został trafiony, zdołał się jednak wycofać. Natomiast nad egipską eskadrą rozpoczęła się trwająca przez dwie godziny bitwa powietrzna, w której Izraelczycy stracili jeden samolot. W kolejnych dniach Egipcjanie odnieśli swoje pierwsze poważne zwycięstwo w tej wojnie, gdy podczas bitwy o Niccanim (6–10 czerwca) zdobyli i zniszczyli kibuc Niccanim.
Działania wojenne prowadzone w pierwszej fazie wojny na froncie południowym wykazały przewagę armii egipskiej nad siłami Hagany. Egipcjanie posiadali przewagę w liczebności i uzbrojeniu, jednak nie umieli jej wykorzystać z powodu małej mobilności swoich sił i poważnych problemów z zaopatrzeniem. Na zajęcie większego terytorium zabrakło im sił i środków. Sukcesem Izraelczyków było powstrzymanie egipskiego natarcia, jednak było to bardziej zasługą planów arabskiego dowództwa niż skuteczności działań izraelskich.
Front centralny.
Sytuacja na froncie centralnym była o tyle bardziej skomplikowana, że wszystkie prowadzone tutaj działania koncentrowały się wokół Jerozolimy, będącej od grudnia 1947 roku w oblężeniu. Zaopatrzenie dla miasta docierało jedynie dzięki specjalnie organizowanym konwojom do Jerozolimy. Miasto stanowiło najsilniejszy punkt sporny pomiędzy społecznością żydowską a arabską w Palestynie. Miasto poza znaczeniem politycznym, religijnym i społeczno-kulturalnym, miało także duże znaczenie militarne, ponieważ kontrola nad nim dawała również kontrolę nad całą górzystą okolicą. Obie strony przygotowując się do nadchodzącej konfrontacji zbrojnej uważały, że zwycięstwo w Jerozolimie będzie oznaczać zwycięstwo w całej wojnie. Wewnątrz miasta znajdowało się około 100 tys. Żydów, a jedyna droga łącząca miasto z wybrzeżem była odcięta przez arabskich ochotników. O północy 14 maja 1948, brytyjskie władze mandatowe ogłosiły zakończenie sprawowania władzy wojskowej i administracyjnej w Jerozolimie. Rano Brytyjczycy zorganizowali dwa konwoje i ewakuowali swoich żołnierzy. Jeden konwój pojechał w stronę Hajfy, natomiast drugi skierował się do Betlejem. Brytyjczycy przedstawili Żydom harmonogram ewakuacji, co pozwoliło na wcześniejsze zaplanowanie operacji. Natychmiast po ich wyjechaniu z miasta, żydowskie organizacje paramilitarne Hagana, Irgun i Lehi rozpoczęły wspólną operację Kilszon. Bardzo szybko opanowano byłą główną kwaterę brytyjskiej policji, nazywaną „"Bevingrad"”, w której podziemiach było więzionych wielu członków żydowskich organizacji paramilitarnych. W starciach trwających do 15 maja Żydzi przejęli kontrolę nad następującymi rejonami miasta: w części północnej zajęto dzielnice Asz-Szajch Dżarrah i Kolonią Amerykańską oraz budynki Akademii Policyjnej; w centrum miasta zajęto główną komendę policji, klasztor Notre Dame, budynki YMCA oraz Hotel King David; w południowej części miasta zajęto dzielnice: Komemijjut, Kolonią Niemiecką i Talpijjot. Duża część tych terenów weszła później w skład Zachodniej Jerozolimy.
W nocy z 14 na 15 maja 1948 roku oddziały jordańskiego Legionu Arabskiego przeszły przez most Allenby’ego i wkroczyły na terytorium dawnego Mandatu Palestyny. Prawie natychmiast po tym, Izraelczycy przeprowadzili ewakuację mieszkańców żydowskich osiedli położonych na północ od Morza Martwego. Zostali oni przewiezieni łodziami na południowe wybrzeże Morza Martwego, do fabryki potasu Sedom. W ten sposób ewakuowano kibuce Bet ha-Arawa i Kalja. Zostały one 20 maja zajęte i zniszczone przez Jordańczyków. Głównym zadaniem Legionu Arabskiego było opanowanie Zachodniego Brzegu Jordanu i unikanie konfrontacji z siłami żydowskimi w rejonie Jerozolimy, aby nie sprowokować Żydów do ściągnięcia posiłków w ten region. Z tego powodu Jordańczycy zajęli rejon miasta Jerycho, skąd udali się na północ do Nablusu i dopiero stąd dotarli do Ramallah. W mieście tym założono główną kwaterę wojsk jordańskich. Legion Arabski zajął następujące pozycje: (1) 1 Brygada dowodzona przez pułkownika Goldie miała swoją główną kwaterę we wsi Beitunia. Obejmowała ona: 1 Regiment (pod dowództwem ppłk. Blackdena), który operował w rejonie miasta Nablus i 3 Regiment (pod dowództwem ppłk. Newmana) operujący w rejonie Ramallah. (2) 3 Brygada dowodzona przez pułkownika Ashtona miała swoją główną kwaterę we wsi Jalu. Obejmowała ona: 4 Regiment (pod dowództwem ppłk. Habisa Madżali), który przejął obronę rejonu Latrun; i 2 Regiment (pod dowództwem majora Slade’a) pozostający w odwodzie. Jego 2 kompania zajęła pozycje obronne na wzniesieniach na północ od Sza’ar ha-Gaj. Wsparcie 3 Brygadzie zapewniała bateria artylerii rozlokowana przy wiosce Bajt Nuba. (3) 4 Brygada dowodzona przez pułkownika Ahmada Sigqi al-Jundi miała swoją główną kwaterę w Ramallah. Brygada ta została sformowana pośpiesznie i nie służyli w niej żadni brytyjscy oficerowie. Obejmowała ona: 5 Regiment (pod dowództwem ppłk. Abd al-Halima al-Sakita) i 6 Regiment (pod dowództwem ppłk. Abdallaha at-Talla), który zajął pozycje we wschodniej części Samarii pomiędzy Jerychem a Tall ad-Damija. Każdy z tych regimentów składał się z tysiąca żołnierzy zorganizowanych w cztery kompanie i jednostkę wsparcia składającą się z 4 samochodów pancernych i armaty 2-funtowej. Dodatkowe wsparcie zapewniało 6 dział przeciwpancernych i 2 moździerze, ponadto, 4 Brygadzie towarzyszyły siły 5 kompanii milicji, liczące 650 arabskich ochotników. We wsi An-Nabi Samu’il rozlokowała się bateria artylerii licząca 4 haubicoarmaty 25-funtowe i 6 ciężkich moździerzy, które były gotowe wesprzeć w walce 1 i 4 Brygadę. Dodatkowo mniejsze jednostki działały samodzielnie. 17 maja wysłano z Jerycha do Jerozolimy na Górę Oliwną 1 i 8 samodzielne kompanie. 15 kompania wzmocniła arabskich ochotników w rejonie miast Lidda i Ramla. 13 kompania została wysłana bardziej na północ, w rejon żydowskiego kibucu Geszer, a 12 kompania zajęła okolicę Hebronu na południu. W momencie przekroczenia przez Legion Arabski rzeki Jordan siły Arabskiej Armii Wyzwoleńczej opuściły rejon Latrun, otwierając Żydom drogę do Jerozolimy. Było to następstwem umowy z królem Abdallahem, na mocy której jednostki Arabskiej Armii Wyzwoleńczej miały przegrupować się na północ od Ramallah, gdzie miały przez tydzień odpocząć i uzupełnić zapasy. O zawartym porozumieniu nie zostali powiadomieni jordańscy dowódcy polowi, dla których wycofanie sił dowodzonych przez Fauziego al-Kawukdżiego było całkowitym zaskoczeniem. Przegrupowanie jordańskich oddziałów zajęło trzy dni i dopiero 17 maja rejon Latrun obsadził 4 Regiment. Żydzi, z powodu braku informacji wywiadowczych, nie wykorzystali tego faktu, czego konsekwencją była seria późniejszych krwawych bitew.
Król Abdallah I początkowo nie planował angażowania swoich wojsk bezpośrednio w bitwę o Jerozolimę, jednak 17 maja zmienił zdanie i za namową arabskich notabli z Jerozolimy, rozkazał 6 Regimentowi wkroczenie do miasta. Dowodzący wojskami jordańskimi, brytyjski generał John Bagot Glubb chciał uniknąć angażowania się w trudne walki miejskie, postanowił więc ograniczyć swoje działania jedynie do Starego Miasta. W ten sposób król Abdallah ogłosiłby się obrońcą Świętego Wzgórza, któremu Legion Arabski zagwarantowałby bezpieczeństwo. Nie ryzykowano by także większych starć z siłami żydowskimi w mieście, co stanowiłoby złamanie tajnego porozumienia zawartego z Agencją Żydowską. Na wieść o wydaniu rozkazu, by 6 Regiment Legionu Arabskiego rozpoczął wkraczanie do Jerozolimy, Żydzi przeprowadzili pośpieszną ewakuację położonych na północny wschód od miasta moszawów Atarot i Newe Ja’akow, które zostały następnie zniszczone przez Jordańczyków. Po wkroczeniu do miasta ppłk Abdallah at-Tall objął dowództwo nad wszystkimi siłami arabskimi w Jerozolimie. Również arabska administracja cywilna podporządkowała się całkowicie Jordańczykom. Przybyłe posiłki przesądziły o losach bitwy o Stare Miasto Jerozolimy. We wsi At-Tur rozlokowała się bateria jordańskiej artylerii, która rozpoczęła ostrzał dzielnicy żydowskiej. Od 20 maja jordańscy żołnierze przystąpili do systematycznego wyburzania kolejnych domów i niszczenia żydowskich pozycji obronnych. Sytuacja obrońców stała się tak rozpaczliwa, że 28 maja byli zmuszeni poddać dzielnicę. W międzyczasie, w dniu 20 maja 1948, były jordański premier Ibrahim Haszim został mianowany gubernatorem wojskowym wszystkich ziem zajętych przez Legion Arabski w Palestynie. Centrum jego zainteresowania była Jerozolima i właśnie wokół niej przez cały czas koncentrowała się większość działań militarnych na froncie centralnym.
18 maja do Jerozolimy dotarł ostatni żydowski konwój 35 ciężarówek. Był on przez całą drogę uważnie obserwowany przez jordańskich żołnierzy, którzy jednak go nie ostrzelali. Sytuacja społeczności żydowskiej w Zachodniej Jerozolimie była jednak bardzo ciężka. Ich zapasy żywności oraz amunicji szybko malały. Sytuacja wydawała się tak trudna, że kilku izraelskich dowódców wysłało telegramy do Dawida Ben Guriona, że nie zdołają utrzymać miasta dłużej niż przez dwa tygodnie. Równocześnie nastąpiło przegrupowanie jordańskich i irackich jednostek na północ od miasta. Irakijczycy wkroczyli do Nablusu, umożliwiając jordańskiemu 1 Regimentowi przegrupowanie się bliżej rejonu ciężkich walk w Latrun. Od południa z kierunku Hebronu w pobliże Jerozolimy dotarła egipska kolumna wojskowa. W rejonie kibucu Ramat Rachel połączyła ona swoje siły z Legionem Arabskim. W dniach 22–25 maja doszło tam do bitwy o Ramat Rachel. Kibuc przechodził z rąk do rąk, został jednak ostatecznie utrzymany przez Izraelczyków. Było to ważne strategicznie zwycięstwo, ponieważ uniemożliwiło Arabom bezpośredni atak na Jerozolimę od południa. Od 23 maja siły jordańskie otrzymały dodatkowe wsparcie w postaci obecności egipskich samolotów, które przeprowadzały bombardowania w rejonie korytarza Jerozolimy. Izraelczycy błędnie interpretowali te wszystkie arabskie działania i obawiali się, że Legion Arabski szykuje się do zajęcia całej Jerozolimy. Zdawali sobie przy tym sprawę, że ich siły nie będą w stanie powstrzymać natarcia tak doświadczonej jednostki. Chwycono się wówczas metody negocjacji. 22 maja przyjęta została Rezolucja Rady Bezpieczeństwa ONZ nr 49, która nadała najwyższy priorytet negocjacjom i utrzymaniu zawieszenia broni w Jerozolimie. Działania w tym celu rozpoczęła Komisja Rozejmu w Palestynie, w skład której weszli przedstawiciele członków Rady Bezpieczeństwa ONZ będący zawodowymi urzędnikami konsularnymi. Jednak już w nocy z 22 na 23 maja w Zachodniej Jerozolimie został zamordowany amerykański konsul generalny i członek Komisji Rozejmu w Palestynie Thomas C. Wasson. Obie strony konfliktu wzajemnie oskarżały się o to zabójstwo, nigdy jednak nie ujęto sprawców. Pomimo tych trudności, Komisja Rozejmu w Palestynie przedstawiła propozycję dwudniowego zawieszenia broni w Jerozolimie. Strona izraelska zasygnalizowała gotowość do przyjęcia rozejmu, jednak strona arabska odmówiła, ponieważ miała nadzieję na szybkie zwycięstwo. Pomimo to, prowadzone negocjacje uniemożliwiły prowadzenie Legionowi Arabskiemu swobodnych działań militarnych w mieście.
Dawid Ben Gurion zdecydował się wówczas poradzić zawodowego amerykańskiego oficera Dawida Marcusa, który dostrzegł szansę obrony miasta w szybkim przywróceniu normalnego zaopatrzenia i wzmocnieniu sił obrońców. W dniach 24–25 maja izraelskie siły przeprowadziły w rejonie fortu Latrun operację "Bin Nun Alef". Zakończyła się ona całkowitą porażką Izraelczyków, jednak wywołała bardzo duże zaniepokojenie Jordańczyków. Wynikiem tego było wywarcie silnego nacisku dyplomatycznego na Egipt i wymuszenie na egipskim korpusie ekspedycyjnym wznowienie natarcia na północ, aby odciążyć w ten sposób Legion Arabski. Jordańczycy obawiali się, że Żydzi mogą próbować zajęcia miasta Ramallah. Z tego powodu przeprowadzili 26 maja silne natarcie na strategicznie położoną górę Adar. Po jej zajęciu, Legion Arabski zajął pozycje obronne. Jednak Żydzi odczytali działania jordańskie jako przygotowania do ataku na pobliskie kibuce Ma’ale ha-Chamisza i Kirjat Anawim, które zabezpieczały od północy drogę do Jerozolimy. W rezultacie siły Palmachu przeprowadziły kilka bezskutecznych kontrataków. 28 maja upadła Dzielnica Żydowska na Starym Mieście Jerozolimy. W obliczu tych wszystkich faktów Dawid Ben Gurion doszedł do przekonania, że jordański Legion Arabski przygotowuje się do generalnego szturmu na Jerozolimę. Ponadto po przegranej bitwie o Latrun, sytuacja w mieście znacznie się pogorszyła. Zapasy żywności wystarczały zaledwie na dziesięć dni, a wody na trzy miesiące. W tej sytuacji zdecydowano się na przeprowadzenie kolejnej operacji "Jahad", której celem miały być arabskie siły w miastach Lidda i Ramla. Siły arabskich milicji zgromadzone w tych miastach systematycznie były wzmacniane, a egipskie samoloty kilkakrotnie zbombardowały pozycje żydowskie w okolicy. Żydzi obawiali się pogorszenia sytuacji w tym rejonie i postanowili siłami dwóch brygad zaatakować oba miasta. Plan ten został jednak pokrzyżowany przez wznowienie egipskiej ofensywy na południu, w wyniku czego nie można było przerzucić dodatkowych sił z południa na front centralny. Pozostałe siły otrzymały rozkaz przeprowadzenia kolejnego natarcia na Latrun. Dowodzący wojskami żydowskimi Szelomo Szamir wyciągnął lekcje z niepowodzenia poprzedniej operacji i doszedł do zrozumienia, że kluczem do zwycięstwa jest przejęcie kontroli nad wzgórzami położonymi na południu. W dniach 27–28 maja prawie bez walki zajęto położone w tym rejonie wsie arabskie Bajt Dżiz i Bajt Susin. Ich zajęcie okazało się przełomowe dla dalszych losów Jerozolimy, ponieważ w rejonie tym przystąpiono do budowy Drogi Birmańskiej, którą już 29 maja przeszło pieszo 150 żołnierzy wsparcia dla Brygady Harel. W dniach 30–31 maja przeprowadzono w Latrun kolejną operację "Bin Nun Bet". Pomimo wykorzystania pojazdów opancerzonych zakończyła się ona porażką, jednak zdobyte doświadczenie stało się podstawą opracowywania strategii działania Korpusu Pancernego. Podczas tych walk, wojska irackie przeprowadziły działania dywersyjne na zachód od Tulkarm i północ od Dżaninu, aby odciągnąć część sił żydowskich od Legionu Arabskiego.
W dniu 29 maja przyjęto rezolucję Rady Bezpieczeństwa ONZ nr 50, która ogłaszała od 11 czerwca trwające cztery tygodnie zawieszenie broni. Oznaczało to, że siły izraelskie przez cztery tygodnie nie mogłyby przeprowadzić żadnych zmian terytorialnych, a tym samym nie mogłyby dostarczyć zaopatrzenia do oblężonego miasta. Ben Gurion podjął wówczas decyzję o przeprowadzeniu w rejonie Latrun następnej operacji. Wcześniej jednak Izraelczycy przeprowadzili w nocy z 31 maja na 1 czerwca nalot na Amman. W nalocie uczestniczyły zaledwie trzy myśliwce Avia S-199, które zrzuciło kilka bomb na miasto. Przypadkowo zbombardowano także bazę lotniczą Royal Air Force, co wywołało zdecydowane protesty ze strony Wielkiej Brytanii. Sam atak miał jednak bardzo duże znaczenie psychologiczne. W Ammanie odbywał się właśnie szczyt Komitetu Politycznego Ligi Arabskiej, który omawiał kwestię rezolucji Rady Bezpieczeństwa nr 50. Widząc izraelskie samoloty bombardujące stolicę Transjordanii, arabscy przywódcy zrozumieli, że państwo żydowskie posiada bardzo duży potencjał militarny. Pomimo pokazu siły, Komitet Polityczny odrzucił wezwanie Rady Bezpieczeństwa ONZ. Konsekwencją tej decyzji, było wycofanie przez Wielką Brytanię swoich oficerów ze służby czynnej w Legionie Arabskim na terytorium Palestyny. Miało to bardzo poważne reperkusje dla zdolności bojowej tej najlepszej arabskiej jednostki. Król Abdallah zdołał przekonać część oficerów do pozostania, przyjmując ich na swoje utrzymanie. Jednak Wielka Brytania nasiliła swoje działania, aby jak najszybciej doprowadzić do ogłoszenia zawieszenia broni w Palestynie. Wykorzystała przy tym swoje wszystkie znajomości dyplomatyczne, zmuszając państwa arabskie do przyjęcia warunków rozejmu.
Tymczasem wojska izraelskie zaangażowały się w działania na innych frontach wojny. Jednak 8 czerwca, przedstawiciel Agencji Żydowskiej, Zalman Aran, który właśnie przebywał w Jerozolimie, skontaktował się z Dawidem Ben Gurionem. Z jego relacji wynikało, że zapasy żywności wystarczą jedynie na trzy dni, od jakiegoś czasu brakowało energii elektrycznej i kończyła się woda. Bardzo negatywny wpływ na morale obrońców wywierał nękający ostrzał jordańskiej artylerii. Od 15 maja zginęło ponad 300 Żydów, a około 1000 zostało rannych. Wszystkie te informacje wskazywały, że siły obrońców Jerozolimy są na wyczerpaniu i każdy większy atak Legionu Arabskiego przesądzi o losach miasta. Upadek miasta miałby bardzo negatywny wpływ na wszystkie żydowskie siły i mógłby doprowadzić do załamania się linii obronnych oraz upadku młodego państwa Izrael. Dawid Ben Gurion nie mógł sobie pozwolić na takie ryzyko i podjął decyzję o kolejnym ataku na Latrun. Wystąpiły przy tym poważne trudności z dyslokacją oddziałów. Wyczerpaną 7 Brygadę Pancerną musiano chwilowo wycofać w celu odpoczynku żołnierzy i reorganizacji oddziałów. Do przeprowadzenia operacji "Joram" (8–9 czerwca) wyznaczono elitarną Brygadę Jiftach złożoną z żołnierzy Palmach. Pomimo porażki był to najbardziej niebezpieczny atak przeprowadzony przez Siły Obronne Izraela w obszarze Latrun, który przy większej determinacji działań mógł zakończyć się sukcesem. W odpowiedzi Jordańczycy przeprowadzili dwa kontrataki: pierwszy na wieś Bajt Susin (9 czerwca), a następnie na kibuc Gezer i wieś Dajr Muhajsin (10 czerwca). Podczas bitwy o Gezer kibuc uległ całkowitemu zniszczeniu. Dochodzenie komisji śledczej wykazało później, że przyczyną porażki były błędy popełnione przez Sztab Generalny Sił Obronnych Izraela. Pomimo to, Żydzi przez cały czas poszukiwali innych możliwości dostarczenia zapasów do Jerozolimy i w dniu 10 czerwca ukończyli budowę Drogi Birmańskiej, która w całości przebiegała przez terytorium kontrolowane przez siły izraelskie. Następnie wybudowano wodociąg, dostarczając tą drogą żywność, wodę, leki, paliwo, uzbrojenie i amunicję do oblężonego miasta.
Działania wojenne prowadzone w pierwszej fazie wojny na froncie centralnym zakończyły się patem. Izraelczycy zdołali utrzymać niemal wszystkie swoje pozycje, z wyjątkiem Starego Miasta Jerozolimy. Nie była to jednak zasługa umiejętnego dowodzenia lub skutecznych działań operacyjnych na polu walki. Wynikało to bardziej z defensywnej postawy Legionu Arabskiego, który ograniczył się do zajęcia wskazanych pozycji, które następnie bardzo skutecznie bronił. Wyraźnie zarysowała się przewaga w uzbrojeniu i wyszkoleniu jordańskich żołnierzy nad słabo dowodzonymi oddziałami żydowskimi, które bardzo często działały bardziej na zasadzie sił partyzanckich niż regularnej armii. U Jordańczyków pojawił się jednak poważny problem z brakiem zaopatrzenia. Izraelczycy nie dysponowali jednak sprawnym wywiadem i nie mogli wykorzystać słabości przeciwnika, o której po prostu nie wiedzieli.
Front północny.
Front północny obejmował duży obszar Samarii i Galilei, na którym odizolowane żydowskie osiedla były narażone na ataki Syryjczyków, Irakijczyków, Libańczyków i Arabskiej Armii Wyzwoleńczej. A ponieważ główne siły pośpiesznie mobilizowanych brygad Hagany były zaangażowane w działaniach obronnych na kluczowych odcinkach wojny, tutejsi dowódcy byli pozostawieni sami sobie i musieli organizować obronę własnymi siłami. Największym zagrożeniem na północy była Syria. Syryjczycy do przeprowadzenia ataku na Palestynę wyznaczyli 1 Brygadę dowodzoną przez pułkownika Abd al-Wahhaba al-Hakima. Brygada składała się z trzech batalionów piechoty, batalionu pancernego, batalionu artyleryjskiego i jednostek pomocniczych. Abd al-Wahhab al-Hakim sygnalizował dowództwu, że jego siły nie są gotowe do wojny, ponieważ brakowało ludzi i uzbrojenia, a zapasy amunicji wystarczały jedynie na siedem dni walki. Jednak Sztab Generalny był zdecydowany realizować postanowienia Ligi Arabskiej i postanowił bezpośrednio nadzorować przebieg walk. W tym celu przeniósł swoją siedzibę do miasta al-Kunajtira na Wzgórzach Golan. Tam też umiejscowiono główne magazyny z zaopatrzeniem dla korpusu ekspedycyjnego. Koncentracja sił syryjskich odbyła się 1 maja 1948 roku w mieście Katana, w południowo-zachodniej Syrii. Następnie przeszły one do Bejrutu (12 maja) i Sydonu (13 maja) w Libanie, aby zająć pozycje wyjściowe do ataku w rejonie Bint Dżubajl. Pierwotny plan zakładał, że przeprowadzą one atak z północy w kierunku na Safed i Tyberiadę. Następnie razem z siłami Arabskiej Armii Wyzwoleńczej miano zająć Nazaret i Afulę, gdzie spodziewano się połączenia z wojskami irackimi i jordańskimi, aby wspólnie zdobyć Hajfę. Plany te jednak musiały być pośpiesznie zmienione, ponieważ Jordańczycy zdecydowali się mocno ograniczyć działania swojego Legionu Arabskiego. W nowej sytuacji powstałaby niebezpieczna luka pomiędzy wojskami syryjskimi i irackimi. Zdecydowano więc się na atak na osiedla żydowskie położone na południe od jeziora Tyberiadzkiego, aby stąd rozwijać natarcie dalej na zachód. Po nagłej zmianie planów, oddziały wycofały się do An-Nabatija, skąd pośpiesznie przegrupowano je do Banias i al-Kunajtira na Wzgórzach Golan. Jednak przegrupowanie wojsk syryjskich wywołało wzrost poczucia zagrożenia dowódców libańskich. Nastąpiła wśród nich bardzo poważna różnica zdań. Dowódcy muzułmańscy byli zdecydowani poprowadzić swoje oddziały do Palestyny, jednak dowódcy chrześcijańscy opowiedzieli się za nieangażowaniem się w niepewną wojnę. W rezultacie główne dowództwo libańskich wojsk przyjęło postawę defensywną. W tej sytuacji cały ciężar prowadzenia walk w Galilei spadł na Arabską Armię Wyzwoleńczą. Dla obrony libańskiego odcinka granicy w rejonie Bint Dżubajl skierowano 2 Regiment Jarmouk dowodzony przez Adiba Sziszakli, który właśnie przegrupowywał się do Syrii na reorganizację. Izraelczycy byli zupełnie nieświadomi dyslokacji arabskich wojsk i brakowało im informacji o panujących w libańskiej armii nastrojach. Spodziewano się głównego natarcia wojsk libańskich w rejonie przygranicznej wioski al-Malkijji. Wzmocniono więc obronę okolicznych osiedli żydowskich i postanowiono uprzedzić przeciwnika, zajmując wieś al-Malkijja, która miała stać się pierwszym bastionem obrony. Atak przeprowadził w nocy z 14 na 15 maja 1 Batalion Brygady Jiftach. Nie napotkali oni na większy opór i zajęli przygraniczne punkty obserwacyjne. Tymczasem Libańczycy skierowali do kontrataku swój pluton pancerny wzmocniony kompanią arabskich ochotników i artylerią. Rankiem 15 maja doszło do ciężkiej bitwy o al-Malkijję, w której zginęło ponad 120 żydowskich i około 200 arabskich żołnierzy. Izraelczycy wycofali się do pobliskiego moszawu Ramot Naftali, jednak Libańczycy nie byli w wyniku poniesionych strat utrzymać zajętą wieś al-Malkijję i również się wycofali. W rezultacie, 3 Batalion Brygady Jiftach bez walki zajął przygraniczne pozycje. Następnie w nocy z 15 na 16 maja przeprowadzono dywersyjny rajd, podczas którego zniszczono most na rzece Litani, w odległości 10 km w głębi terytorium Libanu. Zniszczenie mostu zatrzymało na dwa tygodnie jakiekolwiek działania libańskiej armii i zmusiło Libańczyków do zaangażowania większych sił w ochronę swoich tyłów. Równocześnie siły żydowskie kontynuowały operację „"Ben Ammi"” (14–21 maja) w Zachodniej Galilei. W trakcie jej trwania odblokowano komunikację z tamtejszymi żydowskimi osiedlami oraz zdobyto nadmorskie miasto Akka (17 maja). Mieszkańcy okolicznych wiosek arabskich zostali przymusowo wysiedleni.
Tymczasem, w nocy z 14 na 15 maja 1948 roku do Samarii wkroczyły wojska jordańskie i irackie. Legion Arabski zajął południową część Samarii. Jego 1 Brygada odpowiadała za utrzymanie linii komunikacyjnych pomiędzy Ramallah a Nablusem. W jej skład wchodziły: 1 Regiment (pod dowództwem ppłk. Blackdena), który operował w rejonie miasta Nablus; i 3 Regiment (pod dowództwem ppłk. Newmana), który operował w rejonie Ramallah. Dodatkowo, samodzielna 13 kompania została wysłana bardziej na północ, w rejon żydowskiego kibucu Geszer. Na zachód od Nablusu działały nieliczne arabskie milicje, koncentrujące swoją działalność w rejonie miast Kalkilja i Tulkarm. Iracki korpus ekspedycyjny wkroczył do Palestyny również z terytorium Transjordanii. Wynikało to z faktu, że iracki król Fajsal I był bratem jordańskiego króla Abdallaha i wspierał jego plany. W rezultacie wojska irackie starały się współpracować z wojskami jordańskimi. Plan działań zakładał, że Irakijczycy mieli przejąć kontrolę nad północną i zachodnią częścią Samarii, umożliwiając Legionowi Arabskiemu skoncentrować się na walkach w rejonie Jerozolimy. W tym celu siły irackie zostały podzielone na dwie części. Mniejsza część zaatakowała kibuc Geszer, z zamiarem okrążenia Bet Sze’an i wkroczenia do Doliny Jezreel. Doszło tutaj do bitwy o kibuc Geszer (15–17 maja). Natomiast większa część sił irackich przekroczyła 15 maja rzekę Jordan i weszła do północnej Samarii zajmując miasto Dżanin, a następnie wystawiając swoje wysunięte posterunki w rejonie Kalkilji i Tulkarm. Działania irackich sił lądowych wspierała eskadra 12 samolotów wielozadaniowych Avro Anson i 4 samolotów myśliwskich Gloster Gladiator, które stacjonowały w jordańskiej bazie lotniczej przy Ammanie. Już pierwszego dnia wojny, jeden z samolotów Anson zbombardował miasto Tyberiadę w Galilei. Irakijczycy podzielili północną Samarię na trzy sektory: (1) północny (od rzeki Jordan do wsi Lajjun) zajęła 4 Brygada wzmocniona baterią artylerii, kompanią pancerną i dwa batalionami ochotników arabskich; (2) zachodni (od Baka al-Gharbijja do Kafr Kasim) zajęła 1 Brygada wzmocniona baterią artylerii, kompanią pancerną, batalionem zmechanizowanym i dwoma batalionami ochotników; (3) południowy (od Kafr Kasim do Ramallah) zajął batalion piechoty. Po osiągnięciu pierwszych celów strategicznych, Irakijczycy przyjęli postawę defensywną, samą jednak swoją obecnością wywierali bardzo duży nacisk na Izraelczyków, którzy obawiali się przecięcia swojego państwa w rejonie Netanji i Doliny Jezreel. Wyjątkiem od defensywnych działań wojsk irackich był przeprowadzony w dniu 25 maja atak na moszaw Ge’ulim. Przeprowadzono go na wyraźną prośbę dowództwa jordańskiego, które chciało w ten sposób wywrzeć większy nacisk na Izraelczyków, nie dopuszczając do przerzucenia dodatkowych żydowskich sił w rejon Latrun.
Rankiem 15 maja 1948 roku na południe od jeziora Tyberiadzkiego rozpoczęło się natarcie wojsk syryjskich. W wyniku dużego przegrupowania oddziałów w ostatnich dniach poprzedzających wybuch wojny, żołnierze syryjscy byli zmęczeni i nie wyspani, co ograniczało ich zdolności bojowe. Pomimo to, Syryjczycy usiłowali wykorzystać swoją przewagę w liczebności i uzbrojeniu. Doszło tutaj do serii bitew o Dolinę Kinaret (15–21 maja), z których najsłynniejszą była obrona kibucu Deganja Alef. Jego obrońcy zatrzymali przy użyciu koktajli Mołotowa i granatów ręcznych natarcie syryjskich sił pancernych. Syryjskie działania były wspierane przez eskadrę 12 samolotów treningowych Harvard III, które były przystosowane do bombardowania celów naziemnych. Stacjonowały one w bazie lotniczej pod Damaszkiem i operowały w północnej części Palestyny. W dniach 15 i 16 maja bombardowały żydowskie osiedla w dolinie Kinaret. 17 maja atakowały różne cele w Galilei, aby w kolejnych dniach powrócić do wspierania działań lądowych w Dolinie Kinaret. W nocy z 18 na 19 maja siły żydowskiego Palmachu przeprowadziły dywersyjny atak, niszcząc syryjski magazyn amunicji i paliw na Wzgórzach Golan. Uniemożliwiło to Syryjczykom kontynuowanie dalszych działań ofensywnych, ponieważ ich siły zostały pozbawione amunicji.
W dniu 20 maja 1948 roku doszło w mieście Dara na granicy syryjsko-jordańskiej do narady dowódców arabskich armii. Usiłowano poprawić koordynację wspólnych działań i określić cele, których osiągnięcie było niezbędne dla zwycięstwa w wojnie. Syryjczycy nalegali, aby jordański Legion Arabski skierował część swoich sił bardziej na północ. Liczono, że wzmocniłoby to syryjskie natarcie i umożliwiło rozstrzygnięcie wyniku wojny na północy. Król Abdallah odrzucił jednak tę propozycję, motywując swoją decyzję dużymi brakami w zaopatrzeniu swoich wojsk. W wyniku dalszych rozmów osiągnięto pewien kompromis. W rezultacie wojska irackie przejęły Nablus, umożliwiając Legionowi Arabskiemu wzmocnienie sił w rejonie najcięższych walk prowadzonych wokół Latrun. Irakijczycy zamknęli również lukę pomiędzy wojskami jordańskimi i syryjskimi, umożliwiając Syryjczykom przesunięcie sił na północ, aby wesprzeć Arabską Armię Wyzwoleńczą. 22 maja powszechnie wiadomo już było, że arabska ofensywa na północy zakończyła się niepowodzeniem. Największy wpływ ta wiadomość miała dla syryjskiej opinii publicznej. Syryjski prezydent Szukri al-Kuwatli przyjął dymisje ministra obrony oraz dowódcy sił zbrojnych. Nowym głównodowodzącym został generał Husni az-Zaim. Rozpoczął on reorganizację armii w celu zwiększenia ilości oddziałów mogących prowadzić walkę w Palestynie. Rozwiązano 3 Brygadę, a jej żołnierzy z uzbrojeniem przydzielono do 1 Brygady. Zażądano także, aby Arabska Armia Wyzwoleńcza przekazała część swoich sił pod syryjskie dowództwo. Stało się tak z 1 Regimentem Jarmouk i Regimentem Hittin. Wszystkie działania czyniono z myślą o nowej ofensywie, która miała rozpocząć się na północ od jeziora Tyberiadzkiego.
Tymczasem izraelskie dowództwo zrozumiało, że po powstrzymaniu pierwszego impetu arabskiego ataku na froncie północnym, można było przystąpić do umacniania swoich pozycji. W pierwszej kolejności postanowiono zapewnić bezpieczeństwo linii komunikacyjnych łączących Tel Awiw z Hajfą i Galileą. Zagrożeniem dla tych linii stanowiła arabska enklawa położona na zboczach góry Karmel. Arabska wieś Tantura została wybrana jako punkt wyjściowy dla wszystkich tych działań. W dniach 22–23 maja przeprowadzono operację „"Namel"”, podczas której zdobyto wieś Tantura i wysiedlono jej mieszkańców. Istnieją niepotwierdzone informacje, że w trakcie tych działań doszło do masakry arabskich jeńców wojennych i cywili. W drugiej kolejności postanowiono zapewnić bezpieczeństwo linii komunikacyjnych łączących Hajfę z Bet Sze’an i Tyberiadą. W tym celu w dniach 28–30 maja przeprowadzono w dolinie Jezreel i na wzgórzach Gilboa operację „"Erez"”, w trakcie której nastąpiły masowe deportacje ludności arabskiej. Przymusowe wysiedlenia były kontynuowane w kolejnych dniach, po czym 3 czerwca Izraelczycy przeprowadzili operację „"Icchak"”, w której bez powodzenia usiłowali wyprzeć wojska irackie z Dżaninu.
Zbliżające się zawieszenie broni, skłoniło syryjskie dowództwo do przyśpieszenia ruchów wojsk. Syryjska brygada zajęła w dniu 6 czerwca pozycje na północ od jeziora Tyberiadzkiego. Tego samego dnia podjęto pierwszą próbę zajęcia mostu Benot Ja’akow na rzece Jordan, co otworzyłoby drogę do Doliny Hula. Atak został jednak odparty przez mieszkańców moszawu Miszmar ha-Jarden. W następnych dniach Syryjczycy ponownie przegrupowali swoje oddziały. Pomiędzy al-Kunajtira a mostem Benot Ja’akow pozycje zajęła 1 Brygada, wzmocniona 5 Batalionem z 3 Brygady, dwoma batalionami artylerii, dwoma batalionami zmechanizowanymi, kompanią czołgów oraz dwoma lub trzema kompaniami czerkieskimi. W odwodzie znajdowała się 2 Brygada licząca dwa bataliony piechoty, które miały być użyte po przełamaniu izraelskich linii obronnych. Bezpośrednie dowództwo operacją objął generał Husni az-Zaim. 10 czerwca Syryjczycy zaatakowali ponownie, tym razem jednak przy użyciu dużo większych sił. Podczas bitwy o Miszmar ha-Jarden moszaw został zdobyty i doszczętnie zniszczony. Dzięki temu natarciu Syryjczycy zdobyli przyczółek na zachodnim brzegu Jordanu. Tego samego dnia doszło jeszcze do bitwy o kibuc En Gew, w której żydowscy obrońcy zdołali odeprzeć nacierających Syryjczyków. Następnego dnia, pomimo wejścia w życie zawieszenia broni, Syryjczycy przeprowadzili natarcie z rejonu moszawu Miszmar ha-Jarden w kierunku miejscowości Rosz Pina. Dążyli w ten sposób do przecięcia drogi łączącej Dolną Galileę z Doliną Hula i połączenia swoich sił z Arabską Armią Wyzwoleńczą w rejonie Safedu. Ich natarcie zostało powstrzymane w rejonie kibucu Machanajim, wokół którego walki trwały przez cały dzień. Do 12 czerwca trwały także walki I bitwy o moszaw Ilanijja.
Działania wojenne prowadzone w pierwszej fazie wojny na froncie północnym wykazały przewagę armii syryjskiej nad siłami Hagany. Syryjczycy nie wykorzystali jednak odniesionego sukcesu pod Miszmar ha-Jarden. Rezygnując z rozwinięcia swojego natarcia i polecając jednostkom zajęcie pozycji obronnych, syryjskie dowództwo uwiązało wszystkie swoje najlepsze siły w rejonie Miszmar ha-Jarden. W rezultacie, syryjska armia już do końca wojny nie była w stanie prowadzić większych działań militarnych. Syryjczycy pokazali jednak dużą skuteczność w działaniu na polu walki. Działania Arabskiej Armii Wyzwoleńczej były obciążone obawami o utrzymanie bezpieczeństwa granicy libańskiej. Z tego powodu siły te nie prowadziły większych działań zaczepnych. Sukcesem Izraelczyków było powstrzymanie wrogiego natarcia, jednak ponownie było to bardziej zasługą planów arabskiego dowództwa niż skuteczności działań izraelskich.
Starania o rozejm.
Na samym początku wojny Tymczasowy rząd Izraela złożył oficjalną skargę do Rady Bezpieczeństwa ONZ, oskarżając państwa członkowskie Ligi Arabskiej o agresję na jego terytorium. Stany Zjednoczone, Związek Socjalistycznych Republik Radzieckich i sekretarz generalny ONZ Trygve Lie poparli skargę, uznając, że państwa arabskie rozpoczęły agresję niezgodnie z Kartą Narodów Zjednoczonych. Natomiast Wielka Brytania zajęła stanowisko pośrednie, zgadzając się jedynie z częścią arabskich argumentów.
25 maja w Kairze zebrał się Komitet Polityczny Ligi Państw Arabskich, aby omówić sytuację po ogłoszeniu rezolucji Rady Bezpieczeństwa nr 49. Uznano, że tekst rezolucji nie uwzględnia arabskiego stanowiska oraz nie wprowadza żadnych ograniczeń dla żydowskiej imigracji i sprowadzania uzbrojenia dla izraelskiej armii. Z tego powodu została ona odrzucona. W tym samym dniu hrabia Folke Bernadotte zwrócił się do Rady Bezpieczeństwa ONZ, aby mógł działać jako mediator ONZ w Palestynie. Otrzymał on takie upoważnienie. Tymczasem Wielka Brytania przygotowała w Radzie Bezpieczeństwa projekt nowej rezolucji, do której przyjęcia usiłowano przekonać Stany Zjednoczone. Największy spór dotyczący tekstu nowej rezolucji dotyczył kwestii zakazu sprowadzania broni w rejon prowadzonych walk. Wielka Brytania stała na czele arabskiego sojuszu obronnego, w skład którego wchodziły Egipt, Transjordania i Irak. Państwa te korzystały z brytyjskiego uzbrojenia i były ważnym klientem dla brytyjskiego przemysłu zbrojeniowego. Natomiast amerykański przemysł zbrojeniowy dostarczał uzbrojenie dla strony żydowskiej. Ostatecznie 29 maja przyjęto uzgodniony tekst rezolucji Rady Bezpieczeństwa ONZ nr 50, która wzywała do ogłoszenia trwającego cztery tygodnie zawieszenia broni. W piątym punkcie Rezolucja wzywała wszystkie rządy i organizacje do podjęcia wszelkich możliwych środków ostrożności w celu ochrony miejsc świętych w mieście Jerozolimie oraz umożliwienia dostępu wszystkim upoważnionym osobom do wszystkich miejsc kultu. Rezolucja została początkowo odrzucona przez państwa arabskie. Głównym inicjatorem arabskiego odrzucenia rezolucji był libański premier Rijad as-Sulh, który powiedział: „"Każdy arabski przywódca bezwarunkowo zgodziłby się na rozejm (...) zrobienie tego przy obecnym stanie opinii publicznej byłoby zagrożeniem dla jego własnego życia."”
Arabska opinia publiczna była utrzymywana przez swoje rządy w nieświadomości odnośnie do rzeczywistej sytuacji w Palestynie. Media arabskie przekazywały jedynie informacje o zwycięskich dla Arabów epizodach wojny, starannie ukrywając wszystkie niepowodzenia i straty. Arabską politykę wewnętrzną dodatkowo komplikował fakt, że muzułmańscy przywódcy religijni związani z Uniwersytetem Al-Azhar wydali uroczystą fatwę wzywającą do świętej wojny przeciwko Izraelowi. Jednak wśród arabskich przywódców dało się zauważyć coraz silniejsze sygnały o pogłębiających się brakach w zaopatrzeniu wojsk walczących w Palestynie. Największy wpływ na to miało uzależnienie Egiptu, Transjordanii i Iraku od dostaw broni z Wielkiej Brytanii. Po ogłoszeniu embarga na dostawy uzbrojenia dla państw zaangażowanych w wojnę, rząd brytyjski podporządkował się zarządzeniu. O trudności Arabów najlepiej świadczy list generała Johna Bagot Glubba, który 8 czerwca skierował do dowódcy brytyjskich wojsk na Bliskim Wschodzie, gen. Johna Crockera. Informował on, że zapasy amunicji artyleryjskiej Jordańczyków są na wyczerpaniu i „"w przypadku opóźnienia we wprowadzeniu zawieszenia broni, Legion Arabski będzie zmuszony wycofać się z obszaru Palestyny najpóźniej 14 czerwca"”. Argumentował dalej, że jordański odwrót będzie oznaczał konieczność odwrotu wojsk irackich i egipskich, ponieważ Żydzi będą mogli skutecznie prowadzić działania wymierzone przeciwko nim. Klęska arabska w Palestynie doprowadziłaby do załamania się brytyjskich planów budowy obozu sojuszników na Bliskim Wschodzie i podważenia pozycji Wielkiej Brytanii. W rezultacie brytyjska dyplomacja musiała wywrzeć wystarczająco silny nacisk na arabskie rządy, że 8 czerwca przyjęły one ofertę rozejmu. Zawieszenie broni miało wejść w życie 11 czerwca.
Bilans pierwszej fazy wojny.
W pierwszej fazie wojny zginęło około 1600 Izraelczyków, z czego 1200 żołnierzy. Jedna trzecia wojskowych zginęła w starciach z jordańskim Legionem Arabskim. W Jerozolimie Izraelczycy stracili 383 zabitych i 1433 rannych. Po stronie arabskiej: Jordańczycy stracili 250-300 zabitych i 500-600 rannych, Syryjczycy 315 zabitych i 400-500 rannych, Irakijczycy 200 zabitych i 500 rannych, Egipcjanie 600 zabitych i 1400 rannych, a Libańczycy 1 zabitego. Siły Arabskiej Armii Wyzwoleńczej straciły 100 zabitych. Dodatkowo Arabowie wzięli około 800 izraelskich jeńców wojennych, a Izraelczycy około 1300 arabskich jeńców.
Działania wojenne prowadzone w pierwszej fazie wojny wykazały przewagę zawodowych i wyszkolonych armii arabskich nad pośpiesznie formowanymi siłami Hagany. Arabowie posiadali przewagę w liczebności i uzbrojeniu, jednak nie umieli jej wykorzystać z powodu poważnych problemów z zaopatrzeniem oraz braku koordynacji wspólnych działań. Na zajęcie większego terytorium zabrakło im wystarczających sił i środków. Sukcesem Izraelczyków było powstrzymanie natarcia, jednak było to bardziej zasługą planów arabskiego dowództwa niż skuteczności działań izraelskich. Izraelczycy zdobyli kilkanaście arabskich wiosek położonych poza linią podziału Palestyny. Również siły arabskie zniszczyły kilka żydowskich osad znajdujących się na terytorium państwa żydowskiego. Najbardziej dotkliwą dla Żydów była utrata Dzielnicy Żydowskiej na Starym Mieście Jerozolimy. Porównując przebieg linii frontu z mapą podziału Palestyny, w dniu 11 czerwca pod okupacją arabską znajdowało się 350 km² terytorium państwa żydowskiego, a pod okupacją izraelską było 700 km² terytorium państwa arabskiego (pustynia Negew nie jest w to wliczana).
Obie strony kończyły pierwszą fazę wojny mocno wyczerpane, przy czym Arabowie mieli bardzo ograniczone możliwości uzupełnienia braków uzbrojenia, natomiast Żydzi kupowali broń nie ograniczając się tylko do jednego dostawcy. Jednak powstałe 28 maja 1948 roku Siły Obronne Izraela były jeszcze słabe, a prawie połowa żołnierzy nie posiadała nawet podstawowego przeszkolenia wojskowego. Jej największym atrybutem było scentralizowane dowództwo i coraz większe dostawy ciężkiej broni. Otwierało to duże możliwości do przeprowadzania kolejnych operacji militarnych w przyszłości.
Pierwszy rozejm (11 czerwca – 8 lipca 1948).
11 czerwca 1948 roku w Palestynie zaczął obowiązywać rozejm narzucony przez Radę Bezpieczeństwa ONZ. Rozejm miał obowiązywać przez 28 dni do 9 lipca. W chwili ogłoszenia zawieszenia broni Żydzi kontrolowali obszar całego swojego państwa, jednakże strategiczne linie komunikacyjne były przerwane i nie było możliwości dostarczenia zaopatrzenia lub posiłków do wielu odosobnionych osiedli. Przetrwanie tych izolowanych osiedli było poważnie zagrożone. Po drugiej stronie konfliktu, Egipcjanie przejęli całkowitą kontrolę nad Strefą Gazy i otoczyli żydowską enklawę na pustyni Negew. Jordańczycy kontrolowali Dolinę Jordanu i Wschodnią Jerozolimę. Irakijczycy zajęli centralną część Samarii z miastami Dżanin i Nablus. Natomiast na północy oddziały syryjskie, libańskie oraz arabscy ochotnicy prowadzili wspólnie dywersyjną działalność napadając na żydowskie osady i przecinając linie komunikacyjne w Galilei.
Warunki zawieszenia broni oraz przestrzeganie embarga na dostawy broni nadzorował mediator Organizacji Narodów Zjednoczonych Folke Bernadotte, który wraz z oficerami belgijskimi, francuskimi, szwedzkimi i amerykańskimi przybył do Palestyny. Wojskowi stanowili korpus międzynarodowych sił nadzorujących rozejm UNTSO (ang. "United Nations Truce Supervision Organization"). Ich zadaniem było nadzorowania przestrzegania warunków rozejmu i niedopuszczenie do wzmocnienia pozycji wojskowych w rejonie walk. Natomiast hrabia Bernadotte zajął się zbadaniem przyczyn i podłoża wybuchu wojny. Po zakończeniu dochodzenia, hrabia przedstawił 28 czerwca 1948 roku wstępne propozycje rozwiązania konfliktu. Zasugerował on, aby Palestyna i Transjordania zostały przekształcone w unię dwóch państw: jednego arabskiego i jednego żydowskiego. Napisał on: „"Przedstawiając jakiekolwiek propozycje rozwiązania problemu Palestyny, trzeba mieć na uwadze aspiracje Żydów, polityczne trudności i różnice zdań pomiędzy arabskimi przywódcami, strategiczne interesy Wielkiej Brytanii, finansowe zaangażowanie Stanów Zjednoczonych i Związku Radzieckiego, wynik wojny, a na końcu autorytet i prestiż Organizacji Narodów Zjednoczonych."”
Jego propozycja zakładała wprowadzenie zmian terytorialnych planu podziału Palestyny dokonanego przez rezolucję Zgromadzenia Ogólnego ONZ nr 181 z 29 listopada 1947 roku. Bernadotte zaproponował, aby całość lub część pustyni Negew została włączona do państwa arabskiego, natomiast Zachodnia Galilea do państwa żydowskiego. Miasto Jerozolima miało być włączone do państwa arabskiego, z zachowaniem autonomii miejskiej społeczności żydowskiej, ze szczególnym uwzględnieniem swobodnego dostępu do miejsc kultu religijnego. Przyszły status miasta Jafy miał być ustalony na drodze negocjacji. Port Hajfa i Port lotniczy Lod znalazłyby się pod kontrolą międzynarodowych sił pokojowych. Sukces misji pojednawczej był uzależniony od rozpoczęcia wspólnych rozmów pokojowych, do których przystąpienia odmówili Arabowie. Zażądali oni zmniejszenia terenów będących w posiadaniu Żydów, na co strona izraelska nie wyrażała zgody. Bernadotte usiłował zyskać więcej czasu na rozmowy i w tym celu wysłał 5 lipca telegram do Rady Bezpieczeństwa ONZ. W odpowiedzi, 7 lipca przyjęto rezolucję Rady Bezpieczeństwa ONZ nr 53, która wzywała strony konfliktu do przedłużenia zawieszenia broni i kontynuowania współpracy z mediatorem. Tego samego dnia zawarto w Jerozolimie izraelsko-jordańskie „"Porozumienie Mount Scopus"”, na mocy której żydowska enklawa na górze Skopus pozostawała obszarem zdemilitaryzowanym pod jurysdykcją państwa żydowskiego i opieką ONZ.
Zawieszenie broni w Palestynie zakładało, że przez cały okres jego trwania żadna ze stron nie będzie mogła zmienić sytuacji w obszarze prowadzonych walk na swoją korzyść. Obejmowało to zarówno zakaz dostaw broni, przegrupowanie oddziałów wojsk, jak i uniemożliwiało zmianę zajmowanych pozycji. W praktyce jednak obie strony, zarówno Arabowie, jak i Izraelczycy wykorzystali czas rozejmu na wzmocnienie swoich sił, co stanowiło naruszenie warunków zawieszenia broni. Historyk Benny Morris napisał: „"Arabowie naruszyli rozejm, wzmacniając swoje linie świeżymi jednostkami oraz blokując dostawy usiłujące dotrzeć do izolowanych izraelskich osiedli, od czasu do czasu otwierając ogień na linii frontu."”
Brytyjscy obserwatorzy wojskowi stwierdzili w czasie rozejmu, że „"Żydzi są zbyt słabo uzbrojeni, aby mogli osiągnąć spektakularny sukces"”. Izraelczycy starali się temu zaradzić i wszelkimi sposobami szukali możliwości zakupu broni i obejścia embarga na import uzbrojenia do Palestyny. Dostawy docierały jednak zbyt wolno i w zbyt małych ilościach, aby izraelska armia mogła osiągnąć wystarczająco wysoką sprawność bojową. Z tego powodu żydowscy politycy byli skłonni zaakceptować rezolucję Rady Bezpieczeństwa nr 53 i zgodzić się na przedłużenie zawieszenia broni. Również Transjordania, Irak i Arabia Saudyjska akceptowały perspektywę dalszego rozejmu, jednak Syria i Egipt stanowczo się temu sprzeciwiały. 8 lipca w Kairze obradował Komitet Polityczny Ligi Państw Arabskich, który podjął decyzję o nieprzedłużaniu zawieszenia broni w Palestynie. O decyzji powiadomiono odpowiednimi pismami mediatora ONZ w Palestynie oraz Radę Bezpieczeństwa ONZ.
Strona żydowska.
W dniu 14 czerwca 1948 roku zebrał się w Tel Awiwie izraelski rząd. Dawid Ben Gurion przedstawił pięciopunktowy plan działania na okres zawieszenia broni: (1) Rozwiązanie problemu zaopatrzenia Jerozolimy, dokończenie trasy alternatywnej omijającej Latrun i zapobieżenie migracji ludności żydowskiej z Jerozolimy; (2) Wsparcie sił zbrojnych poprzez szkolenia, reorganizację i poprawę dyscypliny wojska; (3) Zwiększenie produkcji wojskowej, aby uzupełnić niedobór broni, który nie mógł być zaspokojony przez niewystarczający import; (4) Zwiększenie poziomu zagranicznej imigracji i budowa nowych osiedli wewnątrz kraju; i (5) Poprawienie poziomu walki Izraelczyków. Po czterech dniach, 18 czerwca Ben Gurion spotkał się z Szefem Sztabu Generalnego i dowódcami brygad, omawiając z nimi sytuację wojskową. Ogólne wrażenie wszystkich wojskowych było takie, że zawieszenie broni przyszło w bardzo odpowiednim momencie. Jednostki były osłabione, żołnierze przemęczeni, a morale niskie. Wysokie straty w piechocie były powodem pojedynczych przypadków dezercji. Istniała pilna potrzeba odpoczynku, uzupełnień i poprawy poziomu wyszkolenia oddziałów. Ben Gurion przedstawił swój plan następnego etapu wojny: „"Obecnie istnieją trzy fronty: północny na którym walczymy z Libańczykami i Syryjczykami, centralny na którym walczymy z Legionem Arabskim oraz południowy na Negewie, gdzie walczymy z Egipcjanami. Nie mamy niewystarczającej ilości żołnierzy, aby przeprowadzić rozstrzygające ataki na trzech frontach ... musimy zdecydować, gdzie skoncentrować nasze wysiłki. Spojrzenie na mapę daje nam odpowiedź. Z żydowskiego punktu widzenia, najważniejszym jest region trójkąta Tel Awiw – Hajfa – Jerozolima. Upadek jednego lub dwóch z tych ośrodków będzie oznaczał, że przegraliśmy wojnę. Najsilniejszą siłą wojskową w trójkącie jest Legion Arabski ... możemy zwyciężyć jeśli zadamy druzgocący cios w trójkąt. Po wyparciu Legionu, możemy wyprzeć Libańczyków i Syryjczyków, być może zbombardujemy również Damaszek, a armię egipską pozostawimy w spokoju ... Teoretycznie armia egipska może prowadzić długotrwałe walki, jednak ludność Egiptu, siły armii i budżet finansowy mają ograniczone."”
Izraelczycy w celu zakupienia uzbrojenia i amunicji wykorzystali istniejącą od lat międzynarodową sieć pracowników i lobbystów Agencji Żydowskiej. Dzięki temu, w krótkim czasie zakupiono około 25 tys. karabinów, 5 tys. karabinów maszynowych i 50 mln sztuk amunicji. Jeszcze przed końcem maja dostarczono 45 dział różnego kalibru oraz moździerze. 8 czerwca w Hajfie wyładowano 13 francuskich lekkich czołgów Hotchkiss H-35. Trzy dni później przywieziono 10 kolejnych czołgów. Do przerzutu broni z Zachodu użyto samolotów zarejestrowanych w Stanach Zjednoczonych, Kanadzie, Belgii i Panamie. Pilotowali je żydowscy piloci, bądź piloci wynajęci najczęściej z Pan American World Airways. Natomiast zakupiony ciężki sprzęt wojskowy, taki jak samochody ciężarowe, transportery opancerzone, czołgi i artylerię, przemycano drogą morską. Drugim, większym źródłem uzbrojenia okazał się Wschód, gdzie Związek Socjalistycznych Republik Radzieckich zatwierdził sprzedaż dużych ilości broni do Izraela. Pochodziła ona w większości z Czechosłowacji. Przeprowadzono wówczas operację "Balak", w trakcie której przerzucono drogą powietrzną z Czechosłowacji do Izraela samoloty myśliwskie Avia S-199 i pięć ciężkich samolotów bombowych Boeing B-17 Flying Fortress. Utworzono wówczas 103 Eskadrę, której samoloty transportowe zajęły się przerzucaniem broni z Europy i dostarczaniem zaopatrzenia do izolowanych żydowskich osiedli na pustyni Negew. Siły Powietrzne Izraela korzystały wówczas z trzech baz lotniczych: (1) Ramat Dawid na północy w Dolinie Jezreel w pobliżu Hajfy, (2) Sede Dow w Tel Awiwie i (3) Tel Nof przy mieście Rechowot. Dostawy uzbrojenia umożliwiły Izraelczykom sformowanie trzech nowych brygad: 7 Brygada Pancerna, 8 Brygada Pancerna (na jej uzbrojeniu znajdowały się dwa brytyjskie czołgi Cromwell, a w lipcu dołączył jeden amerykański M4 Sherman oraz dwanaście francuskich lekkich czołgów Hotchkiss H-35 i Renault R-35) i Brygada Oded. Icchak Rabin powiedział później, że „"bez broni z Czechosłowacji ... jest bardzo wątpliwe, czy bylibyśmy w stanie prowadzić wojnę"”. Na początku czerwca kwatermistrzostwo izraelskiej armii poinformowało, że w magazynach znajduje się wystarczająca ilość broni lekkiej do dalszego prowadzenia wojny. Dlatego produkcję broni w lokalnych warsztatach i zakładach przestawiono na produkcję amunicji do karabinów i moździerzy oraz granatów.
Okres dozbrajania Sił Obronnych Izraela nie przebiegał jednak w łatwy sposób. Nowy rząd spierał się odnośnie do kształtu nowego państwa, a siły zbrojne stanowiły ważny argument. Dlatego Dawid Ben Gurion zdecydował o usunięciu z szeregów dowództwa oficerów o poglądach za bardzo lewicowych, bądź prawicowych. W okresie tym doszło także do bardzo złożonej sprawy Altaleny. Mianowicie, w dniu 20 czerwca do wybrzeża Palestyny w rejonie moszawu Kefar Witkin przypłynął statek Altalena. Na jego pokładzie znajdowało się około 1000 nielegalnych imigrantów z Francji oraz duże ilości broni zakupionej na zachodzie przez radykalną prawicową żydowską organizację paramilitarną Irgun. Siły Obronne Izraela zezwoliły imigrantom zejść na ląd, lecz od Irgunu zażądały oddania całej broni. Rząd nie chciał dopuścić, by w żydowskim państwie istniały różne formacje zbrojne i zdecydowanie zwalczały wszystkie grupy, które nie chciały podporządkować się jednemu dowództwu i wejść w skład regularnej armii izraelskiej. W odpowiedzi członkowie Irgunu zażądali, by przynajmniej 20% broni pozostała w ich rękach i przepłynęli statkiem do plaży Tel Awiwu. Wówczas na rozkaz Dawida Ben Guriona izraelscy żołnierze ostrzelali i zatopili statek. W incydencie zginęło 16 członków Irgunu i 3 żołnierzy izraelskiej armii. Aresztowano także ponad 200 członków Irgunu. Po 22 czerwca Irgun praktycznie przestał istnieć jako autonomiczne siły zbrojne (z wyjątkiem Jerozolimy). Jego bataliony zostały wcielone do brygad Sił Obronnych Izraela, które były w pełni podporządkowane cywilnym władzom nowego rządu.
Strona arabska.
Podczas trwania rozejmu w Palestynie, Arabowie wyładowali swoją nienawiść do Izraela na żyjących w państwach arabskich Żydach. W czerwcu doszło do kilku zamachów bombowych w żydowskiej dzielnicy w Kairze. Zginęło wówczas co najmniej 70 Żydów. Egipskie władze stosowały także politykę represji, aresztując około 100 wpływowych Żydów, konfiskując ich mienie oraz namawiając ich do emigracji. W czerwcu wybuchły arabskie zamieszki w Wadżdzie i Dżarada w Maroku. W pogromie zginęło 44 Żydów. Do pogromu doszło także w Trypolisie w Libii, gdzie zginęło 15 Żydów. Zniszczonych zostało 280 żydowskich domów.
W dniach 15–16 czerwca w Kairze odbyło się spotkanie szefów arabskich armii. Wszyscy dowódcy zgłaszali poważne braki w uzbrojeniu i amunicji. W egipskiej armii brakowało artylerii, moździerzy i karabinów maszynowych, natomiast zapasy amunicji wystarczały na 20–30 dni walki. Syryjskie zapasy amunicji wystarczały na 10 dni walki. Wszystkie armie zgłaszały pilną potrzebę uzupełnień czołgów, pojazdów opancerzonych i samolotów, do których szczególnie mocno brakowało części zapasowych i bomb. Dodatkowym problemem był brak wystarczających rezerw, co uniemożliwiało niektórym jednostkom podjęcie w najbliższej przyszłości jakichkolwiek działań ofensywnych. Pełny raport został przedstawiony sekretarzowi generalnemu Ligi Państw Arabskich, Abd ar-Rahmanowi Azzamowi, który zwrócił się do egipskiego ministra obrony z zapytaniem o zdolności egipskiej armii do prowadzenia działań wojennych w przyszłości. W odpowiedzi usłyszał, że poważnym problemem są rozciągnięte na około 115 km linie zaopatrzeniowe, dla których zabezpieczenia trzeba wykorzystywać duże siły wojska. Minister ocenił, że aby prowadzić dalsze działania bojowe jest pilna potrzeba sformowania nowej brygady piechoty i dostarczenia jej pełnego uzbrojenia oraz zapasu amunicji. Państwa arabskie po naradzie podjęły usilne starania w celu zakupu broni i amunicji na europejskim rynku, zostały one jednak w większości udaremnione. Zdołano jedynie uzyskać dostęp do części powojennych zapasów brytyjskiej armii w rejonie Kanału Sueskiego i amerykańskich magazynów w porcie lotniczym Kair. Mniejsze ilości uzbrojenia i amunicji pochodziły z żydowskich transportów, które udało się skonfiskować w drodze do Izraela. Egipcjanie zdołali również wzmocnić swoje siły, poprzez skierowanie w rejon Gazy 3 Brygady. Została ona pośpiesznie sformowana z dwóch batalionów Bractwa Muzułmańskiego i jednego batalionu ochotników pochodzących z lokalnej ludności. Arabia Saudyjska, Libia i Tunezja przysłały symboliczne posiłki.
Samo zawieszenie broni w Palestynie okazało się niezwykle kruche. Transjordania, która osiągnęła swoje terytorialne ambicje, opowiedziała się za przedłużeniem rozejmu. Stanowisko to popierały Irak i Arabia Saudyjska. Tymczasem Egipt i Syria postanowiły zrealizować swój własny plan i doprowadzić do utworzenia niezależnego palestyńskiego rządu z Wielkim Muftim Jerozolimy Muhammadem Aminem al-Husajnim na czele. Pogłębiało to wzajemne waśnie pomiędzy arabskimi sojusznikami, uniemożliwiając ustalenia wspólnej strategii i koordynowania działań wojsk. Dodatkowo, w okresie zawieszenia broni hrabia Bernadotte zaproponował, by obszary pozostające pod arabską kontrolą włączyć do poszczególnych państw arabskich. Taka propozycja zmieniła podejście dowódców armii arabskich, którzy zamiast ze sobą współdziałać, zaczęli teraz dążyć, aby opanować jak największe obszary dla swych państw.
Druga faza wojny (8–18 lipca 1948).
Wraz ze zbliżającym się końcem zawieszenia broni, izraelskie dowództwo coraz bardziej zastanawiało się nad sposobem dalszego prowadzenia wojny. Jedyna zgoda wśród dowódców dotyczyła konieczności utrzymania żydowskich pozycji w Jerozolimie. Ponadto Dawid Ben Gurion przedstawił propozycję przeprowadzenia ofensywy na południu, aby opanować pustynię Negew i wyprzeć Egipcjan. Sprzeciwił się temu Mosze Karmel, który przedstawił dramatyczny raport o przewadze sił Arabskiej Armii Wyzwoleńczej w Galilei. W wyniku trudnych dyskusji zdecydowano się na położenie nacisku na frontach centralnym i północnym. Na południu postanowiono starać się o zachowanie stabilnej sytuacji. Brygady Sił Obronnych Izraela zostały rozlokowane na nowych pozycjach jeszcze w ostatnich dniach rozejmu. W rejonie Galilei stacjonowały brygady: Golani, Carmeli, Oded i 7 Brygada Pancerna. Przed północnym zgrupowaniem wojsk postawiono dwa główne cele: likwidację syryjskiego przyczółku na zachodnim brzegu Jordanu w rejonie moszawu Miszmar ha-Jarden oraz zajęcie całej Dolnej Galilei. Na froncie centralnym stacjonowały brygady: Harel, Jiftach, Kirjati i 8 Brygada Pancerna. Pasa wybrzeża pomiędzy Tel Awiwem a Hajfą broniła brygada Aleksandroni. Przed centralnym zgrupowaniem wojsk postawiono zajęcie rejonu trójkąta Lydda – al-Ramla – lotnisko Lidda. Zmniejszono by w ten sposób zagrożenie arabskie dla miasta Tel Awiw, zabezpieczając dodatkowo drogę zaopatrzenia dla Jerozolimy. W drugim etapie planowano wyparcie Legionu Arabskiego i rozszerzenie korytarza do Jerozolimy. W samej Jerozolimie stacjonowała brygada Etzioni oraz niezależne siły Irgunu i Lehi. Na froncie południowym stacjonowały brygady: Giwati i Negew. Przed południowym zgrupowaniem wojsk postawiono zadania obronne oraz podjęcie próby dostarczenia zaopatrzenia do izolowanych żydowskich osiedli na pustyni Negew. Zawieszenie broni zostało zerwane 8 lipca przez Egipcjan. W odwecie Siły Obronne Izraela przeprowadziły serię operacji wojskowych, które przekształciły się w 10-dniową bitwę, przerwaną kolejnym zawieszeniem broni.
Front południowy.
Pod koniec pierwszego rozejmu wojska egipskie były podzielone na siedem głównych zgrupowań: (1) w rejonie wioski Isdud i zdobytego kibucu Niccanim stacjonowała 2 Brygada Piechoty z jednostkami pancernymi i artylerią; (2) na wschód od nich stacjonowała 4 Brygada z jednostkami pancernymi, artylerią i ochotnikami arabskimi z Sudanu i Arabii Saudyjskiej; (3) w rejonie wiosek Irak Suwajdan i Al-Faludża stacjonowały cztery bataliony piechoty z artylerią; (4) w rejonie Bajt Dżibrin, Hebronu i Betlejem stacjonował batalion piechoty i siły arabskich ochotników; (5) w rejonie Strefy Gazy stacjonowała 3 Brygada z trzema batalionami piechoty i ochotnikami z Arabii Saudyjskiej, którzy razem zabezpieczali linie komunikacyjne; (6) w rejonie Rafah stacjonowały rezerwowe trzy bataliony z artylerią; (7) w rejonie el-Arisz stacjonował odwodowy batalion piechoty z innymi jednostkami uzupełniającymi. Siły te liczyły 8600 żołnierzy i 2000 ochotników. Dysponowali oni niewielką liczbą sprawnych czołgów oraz pojazdów opancerzonych. Wsparcie zapewniały trzy baterie artylerii. Egipskie dowództwo spodziewało się żydowskiego natarcia w rejonie strategicznie położonego fortu Irak Suwajdan. Otworzyłoby to drogę komunikacyjną łączącą żydowską enklawę na pustyni Negew z państwem żydowskim na północy. Dlatego Egipcjanie ze szczególną uwagą wzmocnili obronę tego odcinka frontu. Równocześnie planowano powiększenie kontrolowanego przez siebie obszaru. Szereg niewielkich ataków miał doprowadzić do zajęcia kolejnych żydowskich osiedli położonych pomiędzy wybrzeżem Morza Śródziemnego a Hebronem i Betlejem na wschodzie. Zmniejszenie obszaru żydowskiej enklawy zmniejszyłoby zagrożenie własnych szlaków komunikacyjnych, co pozwoliłoby na zaangażowanie większej ilości sił w dalszych operacjach zaczepnych.
Zawieszenie broni zostało zerwane przez arabskich ochotników z Sudanu i Arabii Saudyjskiej, którzy na rozkaz egipskiego generała Nugiba, w nocy z 7 na 8 lipca 1948, ostrzelali pozycje żydowskie w rejonie kibucu Kefar Darom. Rankiem 8 lipca ochotnicy z zaskoczenia zajęli wioski Kaukaba i Hulajkat oraz Wzgórze 113 położone na wschód od kibucu Negba. Dzięki wykorzystaniu arabskich ochotników, Egipcjanie uniknęli uznania ich jako winnych złamania warunków zawieszenia broni. Wobec wznowienia walk, izraelskie dowództwo podjęło decyzję o ewakuacji obrońców kibucu Kefar Darom. Przeprowadzono ją pod osłoną nocy z 8 na 9 lipca. Rankiem 9 lipca, po artyleryjskim ostrzale, egipska piechota zajęła opuszczoną osadę. Równocześnie dowództwo izraelskie wydało rozkaz do rozpoczęcia operacji An-Far (9–15 lipca). Już w nocy z 8 na 9 lipca Brygada Giwati zajęła arabską wieś Tell es-Safi. Zajęcie tej stosunkowo niewielkiej wioski okazało się później największym sukcesem całej operacji, ponieważ wywołało masową ucieczkę ponad 10 tys. Arabów ze wszystkich okolicznych wiosek. Wioski te zostały zajęte przez Izraelczyków prawie bez walki. Był to duży taktyczny sukces, ponieważ dawał on bezpośredni dostęp do odciętych wcześniej kibuców Galon i Gat. Równocześnie przesunęła się do przodu żydowska linia obrony, która umożliwiała prowadzenie operacji zaczepnych w rejonie arabskich wiosek Ajjur i Bajt Dżibrin. Działania te zmusiły Egipcjan to przegrupowania sił i bronienia tego sektora. Równocześnie Izraelczycy przeprowadzili atak na fort policji przy wiosce Irak Suwajdan oraz zajęli wieś Ibdis, w której zdobyto wiele egipskiego sprzętu wojskowego. Przez następnych pięć dni w rejonie tym trwały bardzo ciężkie walki, w których wykorzystywano artylerię, czołgi, pojazdy pancerne i samoloty. Linia frontu wielokrotnie przesuwała się, a okoliczne wzgórza przechodziły z rąk do rąk. Egipcjanie bezskutecznie atakowali także wieś Dżulis i zajęli położoną na wschód od kibucu Negba wieś Bajt Affa. Kiedy Egipcjanie zorientowali się, że ich ataki na Ibdis są bezskuteczne, skoncentrowali swoje wszystkie siły na kibucu Negba. W dniu 12 lipca przeprowadzili frontalny atak na kibuc (II bitwa o kibuc Negba). W kolejnych dniach bez powodzenia atakowali także kibuce Gal On i Gat, natomiast 15 lipca doszło do bitwy o kibuc Be’erot Jicchak. Operacja An-Far była jedną z najostrzejszych bitew wojny. Egipcjanie ponieśli w niej ciężkie straty, zarówno w ludziach, jak i sprzęcie. Niektóre z oddziałów musiały być odbudowywane, a poniesione straty mocno ograniczyły ich zdolności taktyczne w dalszej części wojny. Niezamierzonym efektem, o którym Egipcjanie nic nie wiedzieli, było wstrzymanie przez izraelskie dowództwo realizacji drugiej fazy operacji Danny na froncie centralnym. Obawiano się, że Brygada Giwati nie zdoła utrzymać swoich pozycji i ulegnie pod naporem kolejnych egipskich kontrataków. Sytuacja wymagałaby wówczas przerzucenia posiłków na południe. Operację Danny wznowiono dopiero 14 lipca, co miało niewątpliwie wpływ na jej wynik.
Tymczasem izraelskie dowództwo postanowiło podjąć jeszcze jedną próbę przebicia się do żydowskiej enklawy na Negewie. Ben Gurion zdecydował się jednak wzmocnić siły, przerzucając na południe 89 Batalion komandosów z 8 Brygady Pancernej i żołnierzy z Korpusu Morskiego. W ramach działań dywersyjnych izraelskie siły powietrzne przeprowadziły 15 lipca spektakularny nalot na Kair. Został on przeprowadzony przez trzy ciężkie bombowce B-17 lecące z Czechosłowacji do Izraela, które zmieniły trasę i zbombardowały pałac egipskiego króla Faruka w Kairze. Wywarło to tak duże wrażenie na Egipcjanach, że wstrzymali wszelkie działania zaczepne na froncie. W następnych dniach izraelskie B-17 zbombardowały miasta Gaza, Al-Arisz, Kair, Amman oraz Damaszek. Korzystając z tego wsparcia, Izraelczycy przeprowadzili w dniach 16–18 lipca operację Mawet la-polesz. Pomimo uchwycenia kilku ważnych strategicznie punktów i wywarcia dużego nacisku na egipską armię, cała operacja zakończyła się niepowodzeniem.
Działania wojenne prowadzone w drugiej fazie wojny na froncie południowym nie przyniosły żadnych rozstrzygnięć. Izraelczycy zdołali zająć kilka ważnych pozycji, z których bezpośrednio zagrażali egipskim liniom komunikacyjnym. W działaniach operacyjnych dał się zauważyć brak dyscypliny oddziałów. Egipcjanie pokazali natomiast bardzo wysoki poziom wyszkolenia w prowadzeniu walki obronnej.
Front centralny.
W odróżnieniu od innych państw arabskich, Transjordania zdecydowanie opowiadała się za przedłużeniem zawieszenia broni. Postawa ta znalazła swoje odbicie w niezrealizowaniu zamówień dostarczenia uzupełnień dla Legionu Arabskiego. Samo wznowienie walk zostało przywitane z wielkim niezadowoleniem, a król Abdallah i jordański premier Taufik Abu al-Huda wystąpili nawet do Wielkiej Brytanii, aby wpłynęła na Radę Bezpieczeństwa ONZ w celu nałożenia sankcji na państwa, które złamały rozejm. Generał John Bagot Glubb dysponował tymi samymi siłami Legionu Arabskiego i z racji ograniczonych rezerw amunicji nie planował żadnych działań ofensywnych. Zupełnie inną postawę przyjęli Izraelczycy, dla których najważniejszym zadaniem było utrzymanie Drogi Birmańskiej. Spostrzegali oni jordańskie pozycje w rejonie Latrun jako realne zagrożenie. Nie mając informacji wywiadowczych i nie będąc świadomym rzeczywistego położenia Jordańczyków, izraelskie dowództwo opracowało plan dużej operacji militarnej. Przedstawiony plan początkowo nosił nazwę operacji Larlar, od pierwszych liter miast, które miały być zajęte: Lidda, al-Ramla, Latrun i Ramallah. Później zmieniono jej nazwę na operacja Danny (10–18 lipca). W pierwszej fazie operacji zakładano zajęcie arabskich wiosek oraz miast Lidda i Ramla, w których znajdował się największy węzeł kolejowy Palestyny oraz port lotniczy Lidda. W drugiej fazie zakładano zajęcie fortu Latrun i kontynuowanie natarcia w kierunku na Ramallah, aby w ten sposób wyprzeć siły Legionu Arabskiego z okolic Jerozolimy. Do przeprowadzenia tej operacji wyznaczono część sił z pięciu brygad, liczące 6 tys. żołnierzy. Po raz pierwszy użyto w walce francuskie czołgi Hotchkiss H-35 i brytyjskie Cromwell. Operacja rozpoczęła się w nocy z 9 na 10 lipca 1948 od nalotu izraelskich samolotów na miasta Lidda i Ramla. Równocześnie siły lądowe rozpoczęły natarcie od północy i południa, okrążając oba miasta i odcinając od pomocy z kierunku wschodniego. Zajęto wówczas liczne wioski oraz port lotniczy Lidda. W dniu 11 lipca 89 Batalion komandosów z 8 Brygady Pancernej dowodzony przez Mosze Dajana przeprowadził ryzykowny manewr i kolumną jeepów oraz pojazdów półgąsienicowych wdarł się pomimo ciężkiego ostrzału do centrum Liddy. Kolumna pojazdów przejechała przez oba miasta strzelając do wszystkich napotkanych ludzi. Dotarcie do stacji kolejowej Ramla zajęło im 47 minut. Batalion utracił 9 zabitych i 21 rannych, natomiast po stronie arabskiej było ponad 100 zabitych. Wysoka liczba arabskich ofiar wynikała głównie z faktu, że izraelscy żołnierze nosili kefije, a na samym przedzie kolumny jechał samochód pancerny zdobyty na Legionie Arabskim. Wielu mieszkańców mogło myśleć, że są to siły jordańskie wkraczające do miasta. Oszołomieni całym rajdem Arabowie wyszli na ulice machając białymi flagami – brak było jednak formalnej kapitulacji. Wieczorem do miasta zaczęły wkraczać siły Brygady Jiftach (około 300-400 żołnierzy), podczas gdy większość arabskich ochotników wycofała się w stronę Ramli i dalej do Latrun. W godzinach nocnych sytuacja w mieście była niezwykle skomplikowana. Nieliczni izraelscy żołnierze znajdujący się pośrodku dużej arabskiej społeczności czuli się bardziej jak więźniowie, niż zdobywcy miasta. 12 lipca Brygada Kirjati wkroczyła do miasta Ramla. Tego samego dnia do Liddy dotarły od strony wschodniej trzy samochody pancerne Legionu Arabskiego. Otworzyły one ogień i po około trzydziestu minutach walki wycofały się. Mieszkańcy Liddy uznali jednak, że odgłosy walki oznaczają frontalny atak Legionu Arabskiego idącego miastu z odsieczą. Będąc o tym przekonani, zaczęli strzelać z okien i dachów domów do izraelskich żołnierzy, których straty zaczęły gwałtownie rosnąć. Żołnierze 3 Batalionu z Brygady Jiftach wpadli w panikę i zaczęli strzelać do wszystkich napotkanych ludzi. Ich odczucia zagrożenia mogły być uzasadnione, ponieważ była to grupa około 400 żołnierzy otoczona przez co najmniej 40 tys. Arabów. Dowodzący Mosze Kelman kazał żołnierzom strzelać do każdego wrogiego celu poruszającego się po ulicach. Podczas dochodzenia zeznał, że nie miał wyboru, ponieważ nie było szans na dotarcie posiłków, a ostrzał był prowadzony ze wszystkich stron i nie można było określić kierunku ataku. W trakcie bitewnego zamieszania, izraelscy żołnierze wrzucali do domów granaty aby wypędzić z nich ukrywających się snajperów, a następnie strzelali do wybiegających mieszkańców. Raport sporządzony przez oficera wywiadu Jeruham Cohena ocenił liczbę zabitych Arabów na 250 zabitych. Palestyński historyk Aref al-Aref podaje dużo wyższe liczby: 426 zabitych, w tym 179 którzy zginęli w meczecie Dahmash. Zdarzenie to nazwano masakrą ludności cywilnej, choć przeprowadzone po wojnie dochodzenia wykazały, że cała sytuacja nie była tak jednoznaczna. Rankiem 13 lipca izraelskie dowództwo nakazało przymusową ewakuację mieszkańców miast Lidda i Ramla. Cywile szli pieszo ponad dziewiętnaście kilometrów w bardzo dużym upale, niosąc na rękach swój dobytek i dzieci. Ludzie najpierw porzucali dobytek, następnie umierały osoby starsze, schorowane i dzieci. Zginęło około 350 osób. Dopiero po dotarciu do jordańskich linii, cywile byli przewożeni ciężarówkami do Ramallah. W ciągu dwóch dni w ten sposób wysiedlono około 50 tys. mieszkańców. W Liddzie i Ramli pozostało zaledwie 2,3 tys. Arabów. W opuszczonych miastach doszło do przypadków rabunku pozostawionego mienia arabskiego. Ben Gurion na wieść o tym nakazał natychmiast karnie wycofać z miast 3 Batalion. Sytuacja rodziła jednak potrzebę znalezienia trwałego rozwiązania problemu porzuconego mienia arabskiego. Ben Gurion zdecydował się więc powołać administrację wojskową Terytoriów Okupowanych, na czele której stanął generał Awner Elimelech. Dysponował on oddziałem żołnierzy, którzy posiadali prawo otwierania ognia do osób rabujących pozostawione mienie.
Głównym powodem opóźnienia realizacji drugiej fazy operacji Danny były toczone na froncie południowym ciężkie walki. Załamanie się linii obronnych na południu wiązałoby się z koniecznością natychmiastowego przerzucenia posiłków. Izraelczycy praktycznie nie dysponowali żadnymi rezerwami, a więc decyzja taka wiązałaby się z koniecznością uszczuplenia sił na froncie centralnym. I tak tutejsze siły zostały mocno zmniejszone przez wycofanie z linii 8 Brygady Pancernej. W trakcie dotychczasowych walk większość czołgów 82 Batalionu doznała różnych usterek technicznych, których naprawa miała zająć około tygodnia. Dodatkowym poważnym problemem było pojawienie się bardzo dużego zagrożenia dla bezpieczeństwa Drogi Birmańskiej. Na południe od tej strategicznej drogi znajdowała się arabska wieś Artuf, w której rejonie niespodziewanie pojawiła się egipska kompania ciężkiej artylerii chroniona przez ochotników z Bractwa Muzułmańskiego. Dodatkowo Jordańczycy skierowali w ten obszar 135 swoich żołnierzy z 12 kompanii, wcześniej operującej w rejonie Hebronu. Wielkość tych sił stanowiła realne zagrożenie dla Drogi Birmańskiej i izraelskie dowództwo musiało przegrupować swoje siły. Równolegle z operacją Danny, Brygada Aleksandroni przeprowadziła operację Betek (11–12 lipca), wypierając ze wsi Madżdal Jaba siły irackiego batalionu piechoty.
Druga faza operacji Danny rozpoczęła się w nocy z 15 na 16 lipca. Izraelskie siły dążyły do zajęcia okolicznych wiosek, odcinając Latrun od pomocy, która mogła nadejść z rejonu Ramallah. W trakcie tych działań doszło do ciężkich walk z Legionem Arabskim. W nocy z 17 na 18 lipca Izraelczycy zajęli wioski Islin i Artuf. Tutejszy posterunek policji zajmowali wcześniej Egipcjanie, którzy teraz wycofali się, obawiając się, że podjęcie przez nich walki mogłoby oznaczać większą żydowską ofensywę i odcięcie ich od swoich głównych sił na południu. W ten sposób żydowscy żołnierze bez walki zabezpieczyli od południa Drogę Birmańską, a także przejęli kontrolę nad zachodnim fragmentem linii kolejowej prowadzącej z Tel Awiwu do Jerozolimy. Do frontalnego ataku na fort policji Latrun doszło 18 lipca na godzinę przed wejściem w życie drugiego zawieszenia broni w Palestynie. Atak został jednak krwawo odparty. Pomimo to, operacja Danny zakończyła się bardzo dużym sukcesem strategicznym Izraelczyków. Nie osiągnięto co prawda zakładanych pierwotnie celów, to znacząco poszerzono kontrolowany obszar, zajmując dwa kluczowe miasta – Liddę i Ramlę. Były to jedne z największych ośrodków przemysłowych kraju, w których znajdował się najważniejszy węzeł kolejowy Palestyny. Dodatkową zdobyczą było jedyne w kraju międzynarodowe lotnisko, które po wojnie przemianowano z Lidda na Lod. W wyniku wysiedlenia tutejszej ludności arabskiej zlikwidowano naturalne zaplecze Arabskiej Armii Wyzwoleńczej i zmniejszono zagrożenie dla obszaru miejskiego Tel Awiwu. Ważnym strategicznie sukcesem było także poszerzenie korytarza Drogi Birmańskiej. Dowództwo Legionu Arabskiego z niecierpliwością wyczekiwało wejścia w życie zawieszenia broni, ponieważ zapasy były na wyczerpaniu. Przedłużenie walk o kolejne dni mogło zakończyć się katastrofą dla Jordańczyków.
Tymczasem w samej Jerozolimie, siły żydowskie opanowały w dniach 8–10 lipca obszar dzisiejszego Wzgórza Herzla. Jordańczycy wstrzymywali się od prowadzenia jakichkolwiek działań zaczepnych, ograniczając swoją aktywność do ostrzału artyleryjskiego Zachodniej Jerozolimy. Izraelskie działa usiłowały im odpowiadać, nie dysponowały jednak wystarczającym zasięgiem i siłą ognia. Jordański major Abd Allah at-Tall, wbrew rozkazom własnego dowództwa, podjął decyzję o rozpoczęciu natarcia ze Starego Miasta celem zajęcia całej żydowskiej części Jerozolimy. Doszło wówczas do bitwy o Bramę Mandelbauma (9–19 lipca), która zakończyła się bez żadnego rozstrzygnięcia. Jedynym jej rezultatem były rosnące straty po obu stronach. Po stronie żydowskich obrońców również doszło do przypadków braku dyscypliny. Dowodzący obroną miasta Dawid Sze’alti’el, wbrew rozkazom własnego dowództwa, podjął decyzję o podjęciu próby odzyskania Starego Miasta. W tym celu zaproponował Irgunowi zajęcie położonej na południowy zachód od miasta arabskiej wioski al-Malha, co odciągnęłoby uwagę jordańskiego dowództwa od Starego Miasta. Żołnierze zaatakowali wieś 14 lipca, jednak starcie przerodziło się w zaciętą bitwę, której przebieg wykazał niezdolność Irgunu do przeprowadzania samodzielnych operacji militarnych. W rezultacie Siły Obronne Izraela udzieliły wsparcia w postaci batalionu piechoty Brygady Etzioni. Po ciężkich walkach wieś al-Malha została zdobyta 15 lipca, jednak starcia w tym rejonie trwały jeszcze przez następny dzień. Mieszkańcy al-Malhy uciekli do pobliskiego miasta Betlejem. W nocy z 16 na 17 lipca przeprowadzono wspólną operację Kedem, usiłując bez powodzenia odzyskać Stare Miasto Jerozolimy. W rezultacie Dawid Sze’alti’el został 23 lipca odwołany i zastąpiony przez Moszego Dajana. W dniu 17 lipca Legion Arabski przeprowadził kontratak w północnej części miasta. Powstałą sytuację wykorzystała Brygada Etzioni, która zaatakowała siłami batalionu piechoty górzyste tereny rozciągające się na południowy zachód od miasta. Zajęto wioski En Kerem (poszerzenie korytarza Drogi Birmańskiej) i Battir (przejęcie kontroli nad wschodnim odcinkiem linii kolejowej z Tel Awiwu do Jerozolimy).
Działania wojenne prowadzone w drugiej fazie wojny na froncie centralnym zakończyły się izraelskim zwycięstwem, nie przyniosły jednak załamania sił jordańskich. Legion Arabski zdołał utrzymać swoje pozycje w obszarze Latrun i nie utracił Wschodniej Jerozolimy, jednak jego strategiczne zapasy amunicji wystarczały jedynie na pięć dni prowadzenia walk. Niewątpliwym sukcesem Izraelczyków było zdobycie Doliny Ajalon, miast Lydda i al-Ramla, uwolnienie otoczonej osady Ben Szemen i poszerzenie korytarza wokół Drogi Birmańskiej. Największą cenę drugiej fazy wojny zapłaciła ludność palestyńska, która musiała opuścić miejsca swojego zamieszkania. Już po wejściu w życie zawieszenia broni, Izraelczycy zajęli wioski al-Latrun i Szilta. Jordańczycy oprotestowali jednak te działania i międzynarodowi obserwatorzy sił UNTSO zmusili Żydów do wycofania się.
Front północny.
Na początku drugiej fazy wojny siły libańskie były rozmieszczone wzdłuż granicy libańsko-palestyńskiej, rozciągającej się od Morza Śródziemnego do rejonu wioski al-Malkijja. Ich zadaniem była obrona granicy Libanu i zapewnienie zaopatrzenia dla Arabskiej Armii Wyzwoleńczej, która składała się z trzech regimentów. 1 Regiment Jarmouk (1 Batalion Jarmouk oraz jedna kompania) zajmował rejon przy granicy libańskiej pomiędzy wsiami al-Malkijja a Sa’sa. 2 Regiment Jarmouk (trzy kompanie) przebywał w obozie treningowym w południowym Libanie (stanowił odwód). 3 Regiment Jarmouk (Batalion Hittin, batalion rezerwowy oraz jednostki milicji) zajmował pozycje w środkowej części Galilei z główną bazą w Nazarecie. Dodatkowo pod dowództwem Arabskiej Armii Wyzwoleńczej znajdował się syryjski Batalion Alawitów (dwie kompanie), który zajmował pozycje pomiędzy Safedem a Dżisz. Siedziba głównego dowództwa Fauziego al-Kaukdżiego znajdowała się w mieście Nazaret. W jego okolicy rozlokował się Batalion Hittin, składający się z czterech kompanii liczących około 500 ochotników. Dowódcą był iracki kapitan Abbas. Jedna z tych kompanii zajęła pozycje we wsi Asz-Szadżara, druga rozlokowała się wokół pobliskiego moszawu Ilanijja, trzecia zajęła trzy ufortyfikowane miejsca w Nazarecie, natomiast czwarta zajęła wieś Szefaram. Siły te były wspierane przez dodatkowych 200 ochotników pochodzących z okolicznych wiosek, którzy zostali oddani kapitanowi Abbasowi pod rozkazy. Całość sił Arabskiej Armii Wyzwoleńczej zajmowała dobrze umocnione pozycje obronne, jednak ich niewielka liczebność w połączeniu z wielkością bronionego obszaru, powodowały, że możliwości skutecznego działania były bardzo mocno ograniczone. Oddziały były niedostatecznie uzbrojone, występowały duże braki amunicji i wyszkolenia. Wszystko to razem powodowało, że tylko nieliczne jednostki Arabskiej Armii Wyzwoleńczej mogły podjąć równorzędną walkę z izraelską armią.
Najważniejszą operacją militarną przeprowadzoną na froncie północnym była operacja „"Dekel"” (9–18 lipca). Do jej przeprowadzenia wyznaczono wybrane jednostki 7 Brygady Pancernej, Brygady Karmeli i Brygady Golani. W pierwszej fazie operacji Izraelczycy ograniczyli swoje działania do nocnych ataków, podczas których zajmowano kolejne wsie w Zachodniej Galilei, poszerzając w ten sposób pas kontrolowanej przez siebie równiny nadmorskiej. Z obawy przed arabskimi kontratakami nie rozwijano działań ofensywnych w ciągu dnia i przyjmowano pozycje defensywne. Głównodowodzący Arabską Armią Wyzwoleńczą, Fauzi al-Kaukdżi całkowicie jednak zignorował żydowskie natarcie w Zachodniej Galilei. Z jego punktu widzenia najważniejszym celem strategicznym dla sił arabskich było przejęcie kontroli nad drogą z Nazaretu do Tyberiady. Nastąpiłoby wówczas połączenie Arabskiej Armii Wyzwoleńczej z wojskami syryjskimi, które utknęły w rejonie moszawu Miszmar ha-Jarden. Aby przejąć kontrolę nad tą strategiczną drogą, Arabowie przystąpili do II bitwy o Ilanijję (9–18 lipca). Natomiast kontrataki w Zachodniej Galilei ograniczyły się do działań nielicznych sił lokalnych milicji. Umożliwiło to Izraelczykom, po trzech dniach starć, rozwinięcie natarcia i zajęcie strategicznie położonej druzyjskiej wioski Szefaram. Podczas drugiej fazy operacji, izraelskie kolumny zmechanizowane dotarły i zajęły prawie bez walki miasto Nazaret (16 lipca). Przed rozpoczęciem ataku na miasto, Dawid Ben Gurion wysłał do izraelskich dowódców następujący telegram: "„Przed zajęciem Nazaretu, musisz przygotować specjalne jednostki, bardzo lojalne i zdyscyplinowane, które nie pozwolą żołnierzom izraelskim poza służbą wejść do miasta, a także uniemożliwią kradzieże i szabrowanie miejsc świętych zarówno dla muzułmanów, jak i chrześcijan. Żołnierze powinni być wyposażeni w broń maszynową ze zgodą jej użycia dla zapobieżenia rabunkom.”"
Upadek Nazaretu spowodował całkowity upadek morale arabskich. Kolejne wioski poddawały się bez walki, a ich mieszkańcy uciekali nie czekając nawet na pojawienie się żydowskich żołnierzy. W ten sposób odblokowana została linia komunikacyjna łącząca Hajfę poprzez Nazaret z Tyberiadą, zniesiono także blokadę oblężonego moszawu Ilanijja. Izraelskim żołnierzom nie udało się jednak uszczelnić pierścienia okrążenia wokół Nazaretu i Fauzi al-Kaukdżi wraz z większością sił Arabskiej Armii Wyzwoleńczej zdołał uciec do Górnej Galilei.
Zupełnie inaczej wyglądała sytuacja na froncie syryjskim. Tutaj przeciwnikiem była zawodowa i doświadczona armia syryjska. Jej 1 Brygada była rozlokowana w rejonie zdobytego moszawu Miszmar ha-Jarden. Natomiast 2 Brygada stacjonowała na Wzgórzach Golan, skąd obserwowała graniczną rzekę Jordan. Przygotowana operacja Brosz (9–18 lipca) była tak sformułowana, aby unikać bezpośredniego starcia. Celem było okrążenie wojsk syryjskich w rejonie moszawu Miszmar ha-Jarden oraz przecięcie dróg zaopatrzenia. Zmusiłoby to Syryjczyków do wycofania swoich wojsk na wschodni brzeg rzeki Jordan. Do przeprowadzenia tej operacji wyznaczono wybrane jednostki z Brygady Karmeli, Brygady Golani i Brygady Oded. Izraelczycy jednak po raz kolejny przystąpili do walk nie dysponując żadnymi informacjami wywiadowczymi. Z tego powodu niespodziewanie natknęli się na dobrze umocnione najlepsze syryjskie oddziały, których przewaga była dwukrotna. Izraelska piechota nie była w stanie sprostać na polu walki syryjskim czołgom i musiała wycofać się. Syryjskie samoloty posiadały całkowite panowanie w powietrzu. Kilkakrotnie bombardowały one Rosz Pinę, atakując między innymi izraelskie dowództwo w Hotelu Szulamit oraz pobliską byłą brytyjską bazę lotniczą Rosz Pina. Były tam skoncentrowane liczne pojazdy i wielu ludzi. Z tego powodu bombardowanie wywołało duże straty. Cała operacja zakończyła się izraelskim niepowodzeniem, a sam syryjski przyczółek Miszmar ha-Jarden pozostał w rękach arabskich do końca wojny. Aż do 1967 roku stanowił on obszar strefy zdemilitaryzowanej pomiędzy Izraelem a Syrią.
Działania wojenne prowadzone w drugiej fazie wojny na froncie północnym zakończyły się izraelskim zwycięstwem. Arabska Armia Wyzwoleńcza poniosła najbardziej dotkliwą porażkę, utraciła Dolną Galileę z miastem Nazaret i musiała pośpiesznie wycofać się do Górnej Galilei. Razem z nimi na północ uchodziły duże masy arabskich mieszkańców, którzy następnie przekraczali granicę libańską. Zupełnie inaczej przedstawiała się sytuacja na odcinku walk z wojskami syryjskimi, które po raz kolejny udowodniły swoją wyższość nad słabo wyszkolonymi i niedostatecznie uzbrojonymi siłami żydowskimi.
Starania o rozejm.
Wraz z rozpoczęciem się drugiej fazy wojny, hrabia Folke Bernadotte rozpoczął starania zmierzające do ogłoszenie drugiego zawieszenia broni w Palestynie. Uchwalona 15 lipca 1948 roku Rezolucja Rady Bezpieczeństwa ONZ nr 54 brała pod uwagę, że tymczasowy rząd Izraela zaakceptował propozycję przedłużenia zawieszenia broni w Palestynie, podczas gdy państwa członkowskie Ligi Arabskiej odrzuciły kolejne apele mediatora Organizacji Narodów Zjednoczonych w Palestynie i rezolucję Rady Bezpieczeństwa ONZ nr 53 z dnia 7 lipca 1948 roku wzywającą do przedłużenia zawieszenia broni.
Większość arabskich przywódców dążyła do znalezienia rozwiązania dyplomatycznego, aby doprowadzić do jak najszybszego końca wojny. Zwłaszcza Transjordania i Egipt zdawały sobie sprawę, że jest to jedyny sposób aby utrzymać posiadane zdobycze terytorialne. Szczególnie zdeterminowanym był król Abdallah, który zapoznał się z raportami gen. Glubba na temat dramatycznego braku amunicji Legionu Arabskiego. Poinformował on sekretarza generalnego Ligi Arabskiej Abd ar-Rahmana Azzama, że jego oddziały muszą jak najszybciej przerwać walkę. Podobna sytuacja panowała w egipskim korpusie ekspedycyjnym, któremu szczególnie brakowało pocisków artyleryjskich i przeciwlotniczych. Tymczasem siły izraelskie systematycznie rosły, tak pod względem ilościowym żołnierzy, mnogości uzbrojenia i jakości wyszkolenia. Arabscy przywódcy byli więc skłonni przyjąć zawieszenie broni, obawiali się jednak reakcji własnych społeczeństw, które nie były świadome rzeczywistego przebiegu walk. Media arabskie prowadziły celową politykę dezinformacji, przedstawiając wyniki wojny w dobrym świetle. Politycy przedstawili sprawę rozejmu jako niesprawiedliwy, nielogiczny i bezprawny dyktat narzucony państwom arabskim przez zachodnie mocarstwa. Dodatkowym czynnikiem były uzasadnione obawy rządu brytyjskiego, który krytycznie oceniał sytuację w Palestynie. Obawiano się, że w przypadku porażki Legionu Arabskiego zagrożone zostanie terytorium Transjordanii. W takiej sytuacji planowano przerzucenie brytyjskich zapasów wojskowych ze strefy Kanału Sueskiego do Ammanu, aby ratować armię króla Abdallaha. Po stronie izraelskiej rozejm spostrzegano jako czas, który będzie można wykorzystać na odpoczynek i rozbudowę sił zbrojnych, aby następnie osiągnąć zwycięstwo w wojnie. Rząd izraelski obawiał się także niezadowolenia zachodnich mocarstw, ponieważ był przekonany, że przyszłe istnienie Izraela będzie uzależnione od dobrej woli lub neutralności tych mocarstw.
Dzięki nowej rezolucji udało się uzyskać zgodę walczących stron na ogłoszenie drugiego zawieszenia broni w Palestynie. Zaczęło ono obowiązywać o godzinie 18:00 wieczorem w dniu 18 lipca 1948.
Bilans drugiej fazy wojny.
Podczas drugiej fazy wojny żadna ze stron nie osiągnęła decydującego o dalszych losach wojny rozstrzygnięcia, jednak szala zwycięstwa zaczęła wyraźnie przechylać się na stronę izraelską. Arabskie armie nadal utrzymywały swoją przewagę nad siłami żydowskimi. Najwyraźniej dawało się to odczuć w działaniach zawodowych oficerów arabskich, z których większość przeszła profesjonalne brytyjskie szkolenie i posiadała doświadczenie wojenne. Jednak dowodzone przez nich oddziały nie otrzymywały wystarczającego zaopatrzenia. Embargo na dostawy uzbrojenia pozbawiło Arabów dostaw broni i amunicji. Z każdym kolejnym dniem sytuacja oddziałów bojowych pogarszała się, przybliżając je do klęski. Natomiast Siły Obronne Izraela systematycznie rozbudowywały się, powiększając swój arsenał uzbrojenia. Izraelscy oficerowie zdobywali także cenne doświadczenie bojowe, ucząc się dowodzenia złożonymi operacjami militarnymi z wykorzystaniem broni pancernej, piechoty, artylerii i lotnictwa.
Porównując przebieg linii frontu, to do największych sukcesów izraelskich doszło na froncie północnym i centralnym. Na północy Izraelczycy opanowali całą Zachodnią i Dolną Galileę, zadając ciężkie straty Arabskiej Armii Wyzwoleńczej i armii syryjskiej. Równocześnie izraelscy żołnierze zniszczyli i wysiedlili liczne wsie arabskie. Do największych i najbardziej dramatycznych wysiedleń doszło w miastach Lidda i Ramla. Działania te bardzo osłabiły morale arabskich ochotników. Natomiast wojska jordańskie i egipskie nie zdołały poszerzyć kontrolowanego przez siebie obszaru. Druga faza wojny zakończyła się izraelskim sukcesem.
Drugi rozejm (18 lipca – 15 października 1948).
18 lipca 1948 w Palestynie zaczął obowiązywać drugi rozejm narzucony przez Radę Bezpieczeństwa ONZ. Rozejm obowiązywał przez 89 dni do 15 października 1948. Warunki zawieszenia broni oraz przestrzeganie embarga na dostawy broni nadzorował "mediator Organizacji Narodów Zjednoczonych" hrabia Folke Bernadotte. W rzeczywistości jednak było bardzo ciężko wyciszyć walki i w początkowym okresie zawieszenie broni było łamane. Pierwszym problemem jaki się pojawił, była kwestia przenikania palestyńskich uchodźców przez linię zawieszenia frontu. Z różnych powodów usiłowali oni powrócić teraz do swoich domów, część aby odzyskać pozostawione mienie, a inni w celach rabunkowych. Izraelscy dowódcy obawiali się, że pomiędzy uchodźcami mogą być ukryci arabscy szpiedzy, zbierający informacje wywiadowcze. Między innymi dlatego Sztab Generalny wydał rozkaz wszystkim brygadom, aby nie dopuścić do powrotu ludności arabskiej do opuszczonych wiosek. Następnie Izraelczycy przeprowadzili operację Szoter (24–26 lipca), o której mówili, że nie była operacją militarną tylko policyjną i dlatego nie naruszała ona warunków rozejmu. W trakcie jej trwania likwidacji uległa arabska enklawa położona na zboczach góry Karmel na południe od Hajfy. Tutejsze wioski zostały zniszczone, a ich mieszkańców wysiedlono. Sekretarz generalny Ligi Państw Arabskich Abd ar-Rahman Azzam oskarżył Żydów o popełnienie zbrodni wojennej w trakcie tej operacji. W dniu 28 lipca 1948 hrabia Bernadotte wydał oświadczenie w którym stwierdził, że „"nie ma dowodów na poparcie oskarżenia o masakrę"”. Obserwatorzy UNTSO przeprowadzili inspekcję w rejonie walk i nie znaleźli żadnych dowodów masakry. Przeprowadzili oni także rozmowy z uchodźcami z trzech wiosek, którzy przebywali w obozie w Dżaninie i ich relacje nie potwierdziły oskarżenia o masakrze. Równocześnie obserwatorzy UNTSO przeprowadzili kontrolę zajmowanych pozycji przez wszystkie strony. Jednak ograniczona liczba obserwatorów uniemożliwiała im wnikliwe zapoznanie się z sytuacją i dochodziło do licznych niedopatrzeń. Między innymi stwierdzili oni, że na początku rozejmu Izraelczycy kontrolowali wejście na pustynię Negew. Stwierdzenie to otwierało drogę Izraelczykom do przeprowadzenia operacji wojskowej pomimo obowiązującego rozejmu. Kontrolując wejście, siły wojskowe mogły wejść na pustynię Negew i dostarczyć zaopatrzenie dla odciętych żydowskich osiedli. W przypadku egipskiej skargi na naruszenie warunków zawieszenia broni, Izraelczycy mogli przedstawić raport obserwatorów UNTSO i powiedzieć, że oni nie zmienili swoich pozycji, a do starć doszło w wyniku egipskiego ataku na żydowski konwój jadący z zaopatrzeniem. W ten sposób doszło do operacji GJS 1 (27 lipca). Tymczasem w izolowanych osiedlach upadało morale, dochodziło do strajków i żądania ewakuacji, na co dowództwo nie wyrażało zgody. W tej sytuacji przeprowadzono operację GJS 2 (30 lipca – 2 sierpnia). Zakończyła się ona częściowym powodzeniem, ponieważ, pomimo że nie udało się otworzyć regularnego szlaku komunikacyjnego, to jeden konwój z zaopatrzeniem dotarł do celu. Poszukując innego rozwiązania postanowiono przeprowadzić operację Awak (23 sierpnia – 21 października) dostarczając zaopatrzenie drogą powietrzną. W jej trakcie wykonano 417 lotów, przewożąc 2235 ton zaopatrzenia i 1911 osób na Negew. Ewakuowano 5098 osób do centralnej części kraju. Operacja wzmocniła siły żydowskiej enklawy na pustyni Negew, umożliwiając jej odegranie aktywnej roli podczas następnych walk na południowym froncie.
W międzyczasie w dniu 3 sierpnia 1948 zostały zapoczątkowane w Paryżu poufne rozmowy izraelsko-transjordańskie. Izrael oczekiwał, że w wyniku tych rozmów Arabowie uznają fakt istnienia państwa żydowskiego w Palestynie, godząc się przy tym na daleko idące zmiany terytorialne – tzn. był gotów zaakceptować zdobycze transjordańskie w zamian za utworzenie korytarza łączącego Jerozolimę z wybrzeżem. Rozmowy zostały zerwane, gdyż Izrael odmówił palestyńskim uchodźcom prawa powrotu do swoich domów w żydowskiej części Palestyny. W międzyczasie jordańscy żołnierze wielokrotnie ostrzelali żydowskie dzielnice Jerozolimy. Dodatkowo 12 sierpnia zburzyli stację pomp wody w Latrun (i to pomimo faktu, że obiekt był pod kontrolą międzynarodowych sił UNTSO). Zniszczenie pomp pozbawiło Zachodnią Jerozolimę dostaw wody. W tej sytuacji Izraelczycy pośpiesznie wybudowali nowy rurociąg. Jednak mnożące się incydenty prowadziły do wzrostu napięcia i groziły w każdej chwili zerwaniem rozejmu. Przyjęta 19 sierpnia Rezolucja Rady Bezpieczeństwa ONZ nr 56 usiłowała zmusić wszystkie strony do przestrzegania zawieszenia broni, zobowiązując do ścigania i karania osób odpowiedzialnych za naruszenie rozejmu. W ten sposób, pod międzynarodowym naciskiem, w dniu 22 sierpnia wojskowi izraelscy, egipscy i transjordańscy uzgodnili procedurę zapobiegania incydentom zbrojnym w rejonie Jerozolimy. Wszystkie te wydarzenia zmusiły mediatora ONZ, hrabiego Folke Bernadotte do przyśpieszenie swojej pracy. W dniu 16 września przedstawił on drugi projekt propozycji zmierzających do przywrócenia pokoju. Wniosek zakładał, że państwo Izrael będzie nadal istnieć, a jego granice zostaną ostatecznie określone przez formalne porozumienia pomiędzy zainteresowanymi stronami. Przy wytyczaniu granic miały być uwzględnione zasady geograficznych jednorodności i integracji. Pustynia Negew miała być przyznana państwu arabskiemu, a Galilea państwu żydowskiemu. Projekt zakładał również prawo powrotu palestyńskich uchodźców do swoich domów, z zapewnieniem odpowiednich odszkodowań za utraconą własność dla tych, którzy nie mogą powrócić. Miasto Jerozolima miało być objęte odrębnym szczególnym traktowaniem. Port Hajfa i Port lotniczy Lod znalazłyby się pod kontrolą międzynarodowych sił pokojowych. Plan pokojowy został odrzucony przez obie strony konfliktu, a 17 września Bernadotte został zamordowany przez dwóch członków radykalnej żydowskiej organizacji Lechi. Nowym mediatorem ONZ został amerykański dyplomata Ralph Bunche.
Zawieszenie broni zakładało, że przez cały okres jego trwania żadna ze stron nie będzie mogła zmienić sytuacji w obszarze prowadzonych walk na swoją korzyść. Obejmowało to zarówno zakaz dostaw broni, przegrupowanie oddziałów wojsk, jak i uniemożliwiało zmianę zajmowanych pozycji. W praktyce jednak obie strony, zarówno Arabowie, jak i Izraelczycy wykorzystali czas rozejmu na wzmocnienie swoich sił, co stanowiło naruszenie warunków zawieszenia broni.
Strona żydowska.
Od początku obowiązywania drugiego rozejmu, rząd Izraela uważał, że zawieszenie broni bez rozwiązania politycznego lub rozstrzygnięcia militarnego jest bez większego znaczenia i wykorzystywał ten czas na przebudowę i wzmocnienie Sił Obronnych Izraela. Dawid Ben Gurion podjął decyzję, że izraelska armia musi być zbudowana w taki sposób, aby żołnierze mogli normalnie uczestniczyć w życiu społecznym i budowie gospodarki narodowej, a w przypadku wznowienia walk, mogli być szybko i skutecznie zmobilizowani. W rezultacie tych przemyśleń stworzono system szkolenia jednostek żołnierzy, którzy następnie byli zwalniani do cywila. Uzyskiwano w ten sposób unikalne rozwiązanie, w którym każdy obywatel posiadał przeszkolenie wojskowe. W regularnej służbie pozostawiano kilka najlepszych brygad, których zadaniem było zabezpieczenie najbardziej kluczowych pozycji obronnych. W przypadku wznowienia walk musiały one wytrzymać 24 godziny, do czasu zmobilizowania rezerw. W ten sposób powoli rodził się najsprawniejszy na świecie system mobilizacyjny. Równocześnie realizowano intensywne programy szkoleniowe, w których największy nacisk położono na podoficerów i oficerów. To właśnie oni mieli znajdować się na pierwszej linii walk i dowodzić drużynami oraz plutonami na polu bitew. Szkolono radiooperatorów, aby poprawić komunikację pomiędzy oddziałami i dowództwem. Dowództwo szkoliło się w celu umiejętnego wykorzystania broni pancernej, artylerii i piechoty na polu walki. Po rozpoczęciu tych wszystkich działań, w dniu 19 lipca Dawid Ben Gurion skierował zapytanie do Jigaela Jadina, kiedy armia będzie gotowa do wznowienia działań operacyjnych. Jadin odpowiedział, że najwcześniejszym realnym terminem będzie początek września.
Dzięki napływowi zagranicznych ochotników i powszechnej mobilizacji prowadzonej wśród nowo przybyłych imigrantów, udało się zwiększyć liczebność sił zbrojnych z 63 tys. (stan na 17 lipca) do 88 tys. żołnierzy (stan na 7 października). Udało się także zakupić dodatkowe ilości uzbrojenia i amunicji. Między innymi zakupiono sprzęt wojskowy w Czechosłowacji za 9 mln USD. Kredytu udzielił "Czechosłowacki Bank Narodowy", a gwarancje dał rząd Czechosłowacji. Transporty broni szły do Izraela tranzytem przez porty morskie w Polsce. W ten sposób przybyły 82 działa kaliber 75 mm, 27 dział kaliber 20 mm, 450 ciężkich karabinów maszynowych, ponad 3 tys. średnich karabinów maszynowych oraz 10 tys. sztuk karabinów i pistoletów wraz z dużą ilością amunicji. Wzrosła w ten sposób siła ognia typowych brygad piechoty, które pod względem uzbrojenia zaczęły przewyższać swoich arabskich odpowiedników. Dawid Ben Gurion uznał za niezbędne wzmocnienie potencjału Izraelskich Sił Powietrznych. Z tego powodu w dniu 15 lipca 1948 zakupiono w Czechosłowacji 50 samolotów myśliwskich Supermarine Spitfire w cenie 23 000 USD za samolot. Następnie przeprowadzono operację Velveta sprowadzając stopniowo samoloty do kraju. Celem było stworzenie trzech eskadr myśliwskich z 25 samolotami (15 myśliwców w pierwszej linii i 10 w rezerwie) Avia S-199, Spitfire i P-51 Mustang. Eskadra średnich bombowców miała liczyć 8-10 samolotów De Havilland Mosquito i Bristol Beaufighter, a eskadra ciężkich bombowców miała mieć 8 samolotów Boeing B-17 Flying Fortress (do końca rozejmu zdołano zgromadzić jedynie 7 bombowców średnich i ciężkich). Wsparcie stanowiła eskadra transportowa. Przed siłami powietrznymi postawiono zadanie zniszczenia lotnictwa wroga oraz zapewnienia wsparcia dla sił lądowych i marynarki. Ciężkie bombowce miały dodatkowo razić strategiczne cele położone na terytorium wroga, a samoloty transportowe realizować misje poza granicami kraju. Według oceny ekspertów CIA z 27 lipca 1948, po dziewięciu dniach obowiązywania rozejmu przewaga sił żydowskich nad arabskimi była w stosunku 2:1. Eksperci uznali, że wojsko żydowskie jest zdolne przeprowadzić kompleksowe operacje militarne i usunąć siły arabskie z Palestyny.
W dniu 2 sierpnia zebrał się izraelski rząd. Dawid Ben Gurion uznał wówczas, że siła militarna Izraela jest większa od możliwości prowadzenia skutecznych działań politycznych: "„Obecnie nasze wojsko jest silniejsze niż nasza polityka, ponieważ nie wszystkie duże kraje uznają nas. Wobec tego wydaje mi się, że nie możemy polegać jedynie na walce politycznej i musimy podjąć decydującą walkę zbrojną, wprowadzając zmiany na naszą korzyść ... Jest mało prawdopodobne, że ONZ podejmie decyzje zgodne z naszymi oczekiwaniami w odniesieniu do Galilei, drogi do Jerozolimy, Jerozolimy i Negewu ... jeśli nie podejmiemy działań w celu dokonania niezbędnych korekt terytorialnych, nigdy nie będziemy mieli tego, co chcemy osiągnąć na Negewie, na drodze do Jerozolimy i w Galilei.”"
Od tego momentu izraelskie dowództwo rozpoczęło pracę nad nowymi planami operacji wojskowych, uznając front południowy za najważniejszy strategicznie obszar wojny. Pokonanie egipskiej armii wyeliminowałoby pierwsze państwo arabskie z wojny, a tym samym mogło przechylić szalę zwycięstwa na stronę żydowską. Opracowywane plany taktyczne były liczone na około siedem dni walki, ponieważ spodziewano się, że w tym okresie zostanie narzucony stronom kolejny rozejm. Tymczasem prowadzono reorganizację, uzupełnienia i szkolenia brygad, który stopniowo zajmowały nowe pozycje na linii frontu. 6 sierpnia Sztab Generalny Sił Obronnych Izraela powołał cztery regionalne dowództwa. Szefem Północnego Dowództwa został generał Mosze Karmel. Szefem Centralnego Dowództwa został generał Cwi Ajalon. Szefem Południowego Dowództwa został generał Jigal Allon. Szefem Dowództwa Wewnętrznego został generał Dan Ewen. Pod ich rozkazami znajdowało się dwanaście brygad. 26 września 1948 izraelski rząd podjął decyzję o nie kontynuowaniu wojny z Jordanią. Pozwoliło to uniknąć ewentualnej konfrontacji z Wielką Brytanią, ale pozostawiało Stare Miasto Jerozolimy w arabskich rękach. Przy dyskusji tego problemu zwyciężyły jednak argumenty, że taka decyzja umożliwi prowadzenie swobodnych działań przeciwko Egiptowi na południu. Ben Gurion uważał, że armia będzie miała maksimum sześć dni na osiągnięcie zamierzonych celów, po czym Rada Bezpieczeństwa narzuci kolejne zawieszenie broni. W znacznym stopniu ograniczyło to przygotowania planów operacyjnych. Głównym celem miało być utworzenie korytarza komunikacyjnego z żydowską enklawą na Negewie. Drugim celem było poszerzenie w kierunku południowym korytarza jerozolimskiego i przejęcie kontroli nad całą linią kolejową z wybrzeża do Jerozolimy. Zdecydowano się przy tym na użycie ograniczonej ilości sił, aby nie sprowokować Jordańczyków. Zakładano, że krótki czas walk wykluczy możliwość zaangażowania się w starcia pozostałych stron wojny. Na posiedzeniu rządu 6 października, Dawid Ben Gurion powiedział: "„Jeśli walki ograniczą się do południa, czyli jeśli Irakijczycy, Syryjczycy i Jordańczycy nie będą interweniowali, będziemy mogli przejąć kontrolę nad całym Negewem, Morzem Martwym, a następnie dojść na południe do Morza Czerwonego. Możemy również zająć Hebron i Betlejem.”"
Strona arabska.
W pierwszych dniach rozejmu dowództwo egipskiej armii wysłało sprawozdanie do sekretarza generalnego Ligi Państw Arabskich, w którym została przedstawiona aktualna sytuacja militarna w Palestynie: "„Siły żydowskie w czasie rozejmu są rozbudowywane pod względem liczebności i uzbrojenia, natomiast sytuacja armii arabskich jest zupełnie przeciwna. Ich siła maleje, szczególnie w liczebności żołnierzy, amunicji i uzbrojenia. Nie ulega wątpliwości, że jeśli urzędnicy nie podejmą odpowiednich kroków, to będzie trudno prowadzić dalszą walkę. Jest potrzeba zapewnienia uzbrojenia, amunicji i ludzi jako uzupełnień.”"
Głównodowodzący wojskami egipskimi, gen. Ahmad Ali al-Muawi uważał, że sytuacja jego korpusu w Palestynie jest niepewna. Jego żołnierze zostali zepchnięci do defensywy i istniało realne zagrożenie odcięcia części sił, które mogły z łatwością znaleźć się w okrążeniu. Otrzymał on posiłki w postaci trzech batalionów z Arabii Saudyjskiej, jednak wciąż odczuwał brak broni pancernej (używane czołgi były starej konstrukcji i nadawały się bardziej do zadań rekonesansu niż wspierania natarcia piechoty). Artyleria cierpiała na poważne braki amunicji. Brakowało także sił rezerwowych, które mogłyby być użyte w sytuacji krytycznej na którymś z odcinków frontu. Iracki korpus ekspedycyjny otrzymał wzmocnienie w postaci dodatkowych jednostek przybyłych z Iraku. Również jordański Legion Arabski zdołał uzupełnić straty nowymi rekrutami. Wszystkie arabskie siły przebywające na terytorium Palestyny wykorzystały rozejm na budowę umocnień.
Tymczasem zaczęły narastać wzajemne antagonizmy pomiędzy arabskimi państwami. Transjordania przygotowywała się przy cichym poparciu Wielkiej Brytanii do aneksji Zachodniego Brzegu Jordanu, odrzucając tym samym koncepcję utworzenia niepodległego państwa arabskiego w Palestynie. Wywołało to wzburzenie sojuszników, a Egipcjanie zaczęli zachęcać Wielkiego Muftiego Jerozolimy Muhammada Amina al-Husajniego do utworzenia tymczasowej administracji cywilnej palestyńskich Arabów. Król Abdallah I usiłował uspokoić Egipcjan i 4 września wysłał do króla Faruka I uspokajający list. Podjął także starania o utworzenie wspólnego egipsko-jordańsko-irackiego centrum dowodzenia, które mogłoby skuteczniej prowadzić wojnę lub w razie potrzeby negocjacje. Pomimo to, 8 września Muhammad Amin al-Husajni rozpoczął tworzenie w Strefie Gazy palestyńskiej administracji. W dniu 22 września Komitet Polityczny Ligi Państw Arabskich zatwierdził tymczasowy rząd palestyński pod nazwą „Rządu Całej Palestyny” (arab. "Hukumat Umum Filastin"). Ogłosił on, że tymczasową stolicą będzie Gaza, do czasu aż stolicą nowego państwa zostanie Jerozolima. Rząd został oficjalnie uznany jako jedyny przedstawiciel Palestyny i Palestyńczyków. Historyk Awi Szlaim napisał: "„Decyzja o utworzeniu rządu Całej-Palestyny w Strefie Gazy i starania o utworzenie sił zbrojnych pozostających pod jego kontrolę, były próbą członków Ligi Arabskiej zbycia z siebie bezpośredniej odpowiedzialności za rozpoczęcie wojny i wycofanie swoich wojsk z Palestyny pomimo protestów. Bez względu na długoterminową przyszłość arabskiego rządu w Palestynie, jego bezpośrednim celem, zgodnie z zamysłem jego egipskich sponsorów, było stanowienie centralnego punktu sprzeciwu wobec Abdallaha i służyło jako instrument udaremniania ambicji federacji arabskich państw sprzymierzonych z Jordanią.”"
W dniu 30 września 1948 Al-Husajni powołał w Gazie "Palestyńską Radę Narodową", która 1 października ogłosiła Deklarację Niepodległości całej Palestyny. W skład Palestyńskiej Rady Narodowej weszli: przewodniczący Al-Husajni, premier Ahmad Hilmi Abd al-Baqi, minister spraw zagranicznych Jamal al-Husajni. Stolicą państwa palestyńskiego miała być Jerozolima, natomiast Gaza tymczasową siedzibą rządu. Nowe państwo zostało natychmiast uznane przez Egipt i Ligę Państw Arabskich, które finansowo wspierały jego istnienie. Król Abdallah I uznał te działania za wyzwanie rzucone jego władzy i w dniu 30 września zorganizował w Ammanie kongres największych palestyńskich rywali politycznych Al-Husajniego. Zakwestionowali oni praworządność istnienia i działania Palestyńskiej Rady Narodowej w Gazie i udzielili poparcia jordańskiej polityce w Palestynie. Następnie 3 października jordański minister obrony nakazał na obszarach kontrolowanych przez Legion Arabski rozwiązanie wszystkich oddziałów Armii Świętej Wojny. Rozkaz ten został bezwzględnie wykonany.
Trzecia faza wojny (15 października 1948 – 20 lipca 1949).
Trzecia faza wojny była ostatnią i decydującą o przebiegu całego konfliktu. Rozpoczęła się ona wraz z zakończeniem drugiego zawieszenia broni. Chociaż w tym ostatnim okresie wchodziły w życie krótkotrwałe rozejmy, to jednak cały ten okres można traktować jako ostatnią trzecią fazę wojny.
Walki od 15 do 22 października 1948.
Front południowy.
Pod koniec drugiego zawieszenia broni egipski korpus ekspedycyjny w Palestynie składał się z dywizji piechoty dowodzonej przez generała Ahmada Alego al-Muawiego. Główna kwatera dowództwa znajdowała się we wsi al-Majdal. Dywizja dzieliła się na trzy brygady, które zostały podzielone na sześć głównych zgrupowań: (1) linię od aj-Majdal na północ do Isdud włącznie ze zdobytym kibucem Niccanim obsadziła 2 Brygada (dwa bataliony piechoty) wsparta batalionem sudańskich ochotników. Trzeci batalion stanowił odwód i stacjonował w al-Majdal razem z baterią artylerii. Odcinkiem tym dowodził pułkownik Mahmoud Fahm. (2) linię od al-Majdal do Bajt Dżibrin obsadziła 4 Brygada (cztery bataliony piechoty) dowodzona przez Tawfiqa Mujahid Radwana. Odwód stanowiła kompania czołgów i kompania samochodów pancernych, które mogły być użyte na zagrożonym odcinku frontu. Ze względu na dużą długość tego odcinka, został on podzielony na pięć mniejszych obszarów: (a) pierwszy sektor rozciągał się od aj-Majdal na wschód do Hulajkat. Odcinka tego bronił batalion piechoty, wspierany przez batalion ochotników (cztery kompanie). Dowódcą odcinka był pułkownik Ali Osman Mohamed Grad; (b) drugi sektor obejmował obszar Irak Suwajdan, w którym pozycje obronne zajął batalion piechoty wzmocniony batalionem karabinów maszynowych. Dowódcą odcinka był Mohamed Kamel Rahmani; (c) trzeci sektor rozciągał się od Karatija na wschód do al-Faludża. Pozycje tutaj zajął batalion piechoty. Dowódcą odcinka był Ahmed Tawfiq; (d) czwarty sektor znajdował się w obszarze al-Faludża. Rozlokował się tutaj batalion piechoty. Dowódcą odcinka był Taha; (e) piąty sektor znajdował się pomiędzy Irak al-Manszija a Bajt Dżibrin. Rozlokował się tutaj rezerwowy batalion piechoty wspierany przez batalion ochotników z Sudanu. Dowódcą był Husajn Kamel. (3) wschodnie skrzydło wojsk znajdowało się pomiędzy Bajt Dżibrin a Betlejem. Stacjonowały tutaj cztery bataliony ochotników (ok. 2 tys. ludzi), którymi dowodził Ibrahim Osman Shawkat; (4) w rejonie od Hebronu do Beer Szewy znajdowały się siły egipskiej żandarmerii wojskowej, a w samym mieście Beer Szewa stacjonował batalion ochotników; (5) w obszarze Strefy Gazy stacjonowała 3 Brygada składająca się z dwóch rezerwowych batalionów piechoty oraz batalionu ochotników z Arabii Saudyjskiej. W rejonie miasta Gaza stacjonowała bateria artylerii. Zadanie ochrony tutejszych linii komunikacyjnych otrzymał Abdel Halim Degheid; (6) na linii Rafah – el-Arisz rozlokowano zaplecze administracyjne i techniczne wojsk oraz magazyny i szpital. Obszaru Rafah bronił batalion ochotników wspierany przez baterię artylerii. Odcinkiem tym dowodził Abdul Hameed Badran. Siły te dysponowały około 20-30 działami artylerii, 30 czołgami i około 20 samochodami pancernymi. Dodatkowe wsparcie zapewniały moździerze, działa przeciwpancerne i ciężkie karabiny maszynowe. Egipskie Siły Powietrzne dysponowały w tym czasie 41 samolotami, z czego jedynie 31 było gotowych do walki. Atutem Egipcjan był fakt, że okres zawieszenia broni wykorzystano na budowę silnych fortyfikacji obronnych, w skład których wchodziły linie drutów kolczastych oraz umocnione workami z piaskiem punkty ogniowe połączone ze sobą okopami. Słabym punktem było ich rozmieszczenie w trzech długich, cienkich liniach. Powodowało to mocne rozproszenie sił, które w ten sposób stawały się podatne na punktowe ataki żydowskie.
Izraelskie dowództwo już 6 października 1948 zatwierdziło plan "operacji Dziesięć Plag", której nazwa nawiązywała do biblijnych dziesięciu plag, którymi Bóg ukarał Egipcjan, zmuszając ich do wypuszczenia z niewoli Izraelczyków. Nazwę zmieniono jednak na operację Jo’aw. Opracowany plan był niezwykle ambitny i zakładał utworzenie korytarza komunikacyjnego z żydowską enklawą na Negewie oraz otoczenie części wojsk egipskich w rejonie al-Faludża. Do realizacji tych celów wyznaczono duże zgrupowanie wojsk, składające się z pięciu brygad – Giwati, Jiftach, Negew, Etzioni i 8 Brygada Pancerna – wspieranych przez lotnictwo i marynarkę. Wraz z kończącym się okresem zawieszenia broni, Izraelczycy zaczęli poszukiwać pretekstu do rozpoczęcia operacji. W dniu 14 października wysłali na pustynię Negew konwój 16 samochodów ciężarowych, licząc, że zostaną one ostrzelane przez Egipcjan. Ruch konwoju był wcześniej uzgodniony z siłami UNTSO i nie spotkał się z oczekiwaną reakcją egipskich żołnierzy. Członkowie konwoju podpalili wówczas zbiornik paliwa, którego wybuch wywołał otworzenie ognia przez stronę egipską. Incydent ten stał się pretekstem dla rozpoczęcia nowej izraelskiej ofensywy
Operacja Jo’aw rozpoczęła się wieczorem 15 października 1948 od nalotu izraelskich samolotów na egipskie pozycje w Gazie, Bajt Hanun i aj-Majdal. Równocześnie zbombardowano bazę lotniczą al-Arisz, niszcząc cztery egipskie Spitfire’y na ziemi, hangar na samoloty oraz uszkadzając pas startowy. W ten sposób zostało wyeliminowane egipskie lotnictwo, a Izraelczycy uzyskali na froncie południowym panowanie w powietrzu. Działania lądowe rozpoczęły się wieczorem 15 października od serii ataków dywersyjnych, których celem było przerwanie wrogich linii komunikacyjnych i odwrócenie uwagi egipskiego dowództwa od głównego celu natarcia. W tym celu Izraelczycy wbili się klinem przecinając w rejonie wioski Bajt Hanun główną nadmorską drogę z Rafah do aj-Majdal. W ciągu kilku następnych dni doszło tutaj do bitwy o Bajt Hanun (15–22 października). Równocześnie małe mobilne izraelskie jednostki przeprowadziły serię działań sabotażowych na nadmorskich liniach komunikacyjnych. Między innymi wysadzono tory na linii kolejowej z Rafah do al-Arisz oraz mosty drogowe pomiędzy Rafah a Chan Junus. Drugi obszar działań dywersyjnych znajdował się na wschodzie, w rejonie wioski Irak al-Manszija. Usiłowano tutaj wbić klin w egipskie linie obronne, aby przeciąć linie zaopatrzeniowe i oddzielić zachodnie skrzydło wojsk egipskich od wschodniego, które mogłoby być następnie okrążone, w celu dalszej eliminacji w wybranym przez Izraelczyków czasie. Natarcie na wieś Karatija przeprowadzono siłami pancernymi przy silnym wsparciu artylerii. Ostrzał artyleryjski okazał się jednak mało skuteczny, ponieważ Egipcjanie byli ukryci w dobrze przygotowanych fortyfikacjach obronnych. W wyniku tego izraelskie natarcie utknęło, a podczas wycofywania poniesiono bardzo ciężkie straty (100 żołnierzy oraz cztery czołgi Hotchkiss H-35). Ta druzgocąca porażka bardzo mocno wpłynęła na morale żołnierzy. Przez cały dzień 16 października, ciężkie izraelskie bombowce B-17 Flying Fortress bombardowały al-Arisz (o godz. 9:00), al-Majdal (godz. 13:30) oraz al-Faludża (godz. 16:00). Podczas powrotu z misji bojowej jeden z izraelskich myśliwców rozbił się w bazie lotniczej Herclijja. Pomimo tych pierwszych niepowodzeń, Jigal Allon podjął decyzję o rozpoczęciu głównego natarcia, które było skierowane na skrzyżowanie dróg na zachód od fortu Irak Suwajdan. Rozpoczęło się ono w nocy z 16 na 17 października. Równolegle podjęto nieudaną próbę przeprowadzenia niewielkiego desantu morskiego i zniszczenia egipskiej baterii artylerii w rejonie zniszczonego kibucu Niccanim. Wznowienie ciężkich walk w rejonie Irak Suwajdan i utrata kontroli nad tamtejszym strategicznym skrzyżowaniem wzbudziło zaniepokojenie egipskiego dowództwa. Uważało ono jednak, że do głównego żydowskiego natarcia dojdzie w rejonie al-Faludża, dlatego do przeprowadzenia kontrataków użyto niewystarczających sił, koncentrując się jednocześnie na udrożnieniu linii zaopatrzeniowych w obszarze klina Bajt Hanun. Sytuację wykorzystali Izraelczycy, którzy wieczorem 17 października rozpoczęli ostatnią fazę bitwy o korytarz separacyjny. Postępując na południe wzdłuż drogi prowadzącej do żydowskiej enklawy na Negewie, zajęto kolejne wioski Kaukaba i Bajt Tima. Nacierający natrafili jednak na dobrze umocnioną linię obronną w rejonie wioski Hulajkat, obsadzoną przez trzy kompanie egipskiej piechoty, które wspierali uciekinierzy z wcześniej zajętych pozycji. Przeciągające się walki pod Hulajkat groziły udaremnieniem całego planu operacji Jo’aw. Izraelskie dowództwo stało w obliczu możliwości narzucenia przez Radę Bezpieczeństwa ONZ w krótkim czasie kolejnego zawieszenia broni. Rozpoczęto więc wyścig z czasem, decydując się na wprowadzenie do walki Brygady Oded. Decyzja ta miała poważną wadę, ponieważ brygada ta działała wcześniej na północy w Galilei i nie posiadała żadnego doświadczenia w walce w warunkach pustynnych. Przeprowadziła ona w nocy z 18 na 19 października atak na egipskie linie zaopatrzeniowe pomiędzy al-Faludża i Bajt Dżibrin. Natarcie zakończyło się niepowodzeniem, jednak wywołało zamierzony cel, wzmagając poczucie zagrożenia u Egipcjan. W dniu 19 października przeprowadzili oni ewakuację sztabu głównego z al-Majdal na południe. Tego samego dnia izraelskie lotnictwo zauważyło egipski statek rozładowujący zaopatrzenie w Gazie. W celu jego przechwycenia skierowano trzy statki: INS "Wedgwood", INS "Hagana" i INS "Noga". W ten sposób doszło do bitwy morskiej pod al-Majdal. Tymczasem, wieczorem 19 października rozpoczęto decydujące natarcie na Hulajkat, otwierając do rana korytarz komunikacyjny na Negew. Równocześnie podjęto nieudaną próbę zdobycia fortu Irak Suwajdan.
Droga przez korytarz separacyjny rozdzieliła wschodnie skrzydło wojsk egipskich od skrzydła zachodniego. Generał Ahmad Ali al-Muawi wysłał kilka raportów do Szefa Sztabu Generalnego w Kairze, wskazując na pogarszającą się sytuację na froncie i proponując wycofanie wojsk z Irak Suwajdan i Bajt Dżibrin, aby wzmocnić nimi obronę Beer Szewy. Proponował także wycofanie arabskich ochotników do Hebronu i wojsk z rejonu al-Majdal w stronę Rafah. Przegrupowanie wojsk umożliwiłoby stworzenie nowej linii obronnej pomiędzy Hebronem, Beer Szewą i Strefą Gazy. Odpowiedź przyszła dopiero wieczorem. Sztab Generalny nalegał, aby utrzymać w rękach egipskich Hebron, al-Majdal i Strefę Gazy bez wycofywania się. Tymczasem Izraelczycy przystąpili do realizacji "operacji Mosze", nazywanej także bitwą o Beer Szewę. W jej rezultacie miasto Beer Szewa zostało zdobyte rankiem 21 października. Tym samym zamknięto główną drogę zaopatrzenia dla wschodniego skrzydła egipskich wojsk. W międzyczasie prowadzone były operacje morskie podczas operacji Jo’aw, w trakcie których izraelscy komandosi marynarki wojennej zatopili 22 października okręt flagowy egipskiej marynarki Emir Farouk. Cała operacja Jo’aw zakończyła się izraelskim sukcesem. Wojska egipskie zdołały utrzymać większość swoich pozycji, jednak front rozpadł się na trzy odrębne obszary: (1) region nadmorski; (2) region centralny wokół al-Faludża i (3) region wschodni wokół Hebronu i Betlejem. Poniesione straty praktycznie wyeliminowały egipską armię z możliwości prowadzenia działań ofensywnych, zmuszając ją do zajęcia pozycji obronnych. Dowództwo egipskie, obawiając się okrążenia, postanowiło skrócić swoje linie i 28 października ewakuowało swoich żołnierzy z rejonu wioski Isdud. Opuszczone tereny natychmiast zajęli izraelscy żołnierze. 6 listopada Egipcjanie wycofali się z al-Majdal i zniszczonego kibucu Jad Mordechaj. Doszukując się przyczyn porażki egipskiej armii należy bezsprzecznie wskazać na całkowitą bezczynność sojuszników Egiptu. Pomimo próśb egipskiego rządu, żadne z biorących udział w wojnie arabskich państw, nie podjęło decyzji o wznowieniu walk. Straty poniesione przez armię egipską były nie do odbudowania i były decydujące dla przyszłych losów walk na froncie południowym. Tym samym pustynia Negew stanęła otworem przed Izraelczykami. Icchak Rabin napisał później: "„Główną walkę prowadziliśmy przeciwko Egipcjanom, ale jednocześnie prowadziliśmy wyścig z czasem aby zdążyć przed proponowanym przez Narody Zjednoczone rozejmem”".
Nacierające izraelskie oddziały wysiedlały i niszczyły zajęte wsie arabskie. W rezultacie bardzo wzrosła liczba palestyńskich uchodźców. UNRWA szacuje, że w wyniku operacji Jo’aw liczba uchodźców w Strefie Gazy wzrosła ze 100 000 do 230 000. Liczba ta nie obejmuje uchodźców, którzy uciekli do Judei.
Front centralny.
Na froncie centralnym Izraelczycy przeprowadzili dwie operacje wojskowe, których głównym celem było odciągnięcie uwagi od prowadzonej na południu operacji Jo’aw. Operacja Ha-Har (19–22 października) miała na celu poszerzenie korytarza komunikacyjnego prowadzącego do Jerozolimy i wyparcie sił arabskich z obszaru położonego na południe od Drogi Birmańskiej. Natomiast operacja Jekew (19–21 października) miała na celu przejęcie kontroli nad całą długością linii kolejowej prowadzącej z wybrzeża do Jerozolimy oraz wyparcie z tego obszaru sił arabskich. Najtrudniejszym momentem miało być zajęcie grzbietu górskiego powyżej strategicznej wioski Bajt Dżala. Miało to zabezpieczyć Jerozolimę od strony południowej, a jednocześnie podzieliłoby siły arabskie w tym rejonie.
Z rozpoczęciem obu operacji czekano do wieczora 19 października, aby nie sprowokować Jordańczyków i nie zakłócić w ten sposób realizacji operacji Jo’aw. Dowódców sił operacyjnych uczulano przy tym, że mają bezwzględnie unikać jakichkolwiek incydentów zbrojnych z wojskami jordańskimi, aby nie sprowokować w ten sposób Legionu Arabskiego do zaangażowania się w walki. Obie operacje bardzo szybko rozwinęły się i izraelscy żołnierze opanowali większość zamierzonych celów. Natarcie utknęło jednak w rejonie wioski Bajt Dżala. Tymczasem do arabskich ochotników dotarły informacje o klęskach egipskich wojsk na froncie południowym. Rankiem 21 października upadło miasto Beer Szewa, odcinając drogi zaopatrzenia dla zgrupowania wojsk stacjonujących w rejonie Hebronu i Betlejem. W rezultacie większość egipskich oficerów uciekła z tego rejonu, pozostawiając swoich żołnierzy samym sobie Siły arabskie zaczęły się w popłochu wycofywać, nie nawiązując walki z Izraelczykami. Jordańczycy podjęli próbę ratowania sytuacji i wysłali kompanię żołnierzy dowodzonych przez brytyjskiego oficera w celu ponownego zorganizowania arabskich ochotników i stworzenia nowej linii obrony. Próba ta jednak zakończyła się niepowodzeniem, a jordańskie działania ograniczyły się do wystawienia blokady drogowej na południe od Betlejem. W dniu 21 października Mosze Dajan zwrócił się do premiera Ben Guriona z propozycją zajęcia połączonymi siłami użytymi w obu operacjach strategicznej wioski Bajt Dżala. Zdobycie jej otworzyłoby drogę do wyzwolenia bloku żydowskich osiedli Gusz Ecjon i wyparcia arabskich sił w rejon Hebronu. Otrzymał on jednak wyraźny rozkaz, aby wstrzymać dalsze natarcie. Ben Gurion powiedział: "„Jeśli zajmiemy wieś, będziemy musieli ją ewakuować pod presją ONZ, dlatego szkoda tracić przy tym życie choćby jednego człowieka.”"
Jigal Allon uznał tę decyzję za wielki błąd, w wyniku którego ze względów politycznych i strategicznych utracono Gusz Ecjon. Całą sytuację wykorzystały wojska egipskie, które wraz z arabskimi ochotnikami wycofały się z Betlejem do Hebronu. Ich pozycje zajął Legion Arabski. Operacje zakończyły się sukcesem Izraelczyków. Linie zajęte w Szefeli i Judei stały się linią zawieszenia broni pomiędzy Izraelem a Jordanią na początku 1949.
Front północny.
Na froncie północnym Izraelczycy przyjęli postawę defensywną, unikając jakichkolwiek starć z Syryjczykami lub Irakijczykami. Dochodziło jedynie do sporadycznych incydentów pomiędzy defensywnie zachowującymi się izraelskimi oddziałami a usiłującymi atakować żydowskie konwoje z zaopatrzeniem, oddziałami Arabskiej Armii Wyzwoleńczej. Dowodzący Arabską Armią Wyzwoleńczą, al-Qawuqji postanowił wykorzystać tę sytuację i śmiałym atakiem powiększyć kontrolowany przez siebie obszar. Spodziewał się przy tym, że Izraelczycy będą całkowicie zaskoczeni atakiem i z powodu zawieszenia broni nie przeprowadzą żadnego kontrataku. Oczekiwał on szybkiego i łatwego zwycięstwa. W nocy z 21 na 22 października arabski 8 Regiment zdobył ufortyfikowane pozycje obronne na górze Har Szina’an (wysokość 902 m n.p.m.) w rejonie przygranicznego kibucu Menara. Atak był całkowitym zaskoczeniem dla Izraelczyków, którzy pośpiesznie przeprowadzili operację „"Ja’el"” (22–23 października). Izraelscy żołnierze ponieśli jednak straty i musieli się wycofać.
Trzeci rozejm (22 października – 28 października 1948).
Natychmiast po wznowieniu walk, mediator ONZ w Palestynie Ralph Bunche oskarżył Izraelczyków i Egipcjan o złamanie zawieszenia broni. Jednoznacznie obarczył on Izraelczyków większą odpowiedzialnością za złamanie rozejmu: "„izraelskie działania wojenne kilku ostatnich dni były prowadzone na taką skalę, że mogły być one przeprowadzone wyłącznie po dużych przygotowaniach i nie dają się prosto wytłumaczyć działaniami odwetowymi po ataku na konwój.”"
Bunche wezwał Izrael do wstrzymania ofensywy i przywrócenia linii frontu z 14 października. Izraelscy przywódcy jednak odmówili, twierdząc, że na podstawie raportów UNTSO posiadają oni pełny dostęp do pustyni Negew i mogą poruszać się na drogach w tym obszarze. Prowadzone walki uzasadniali koniecznością odpowiedzi na egipskie ataki. W tej sytuacji Bunche zwrócił się do Rady Bezpieczeństwa ONZ w celu podjęcia odpowiednich kroków do wymuszenia ogłoszenia kolejnego zawieszenia broni pod rygorem wprowadzenia ewentualnych sankcji. Mocarstwa zachodnie kierując się rozbieżnymi interesami, nie wyraziły jednak zgody na ewentualność wprowadzenia sankcji. W dniu 19 października została przyjęta Rezolucja Rady Bezpieczeństwa ONZ nr 59 mająca na celu zwiększenie uprawnień i swobody działania mediatora oraz międzynarodowych obserwatorów wojskowych UNTSO. W rezultacie, dwa dni później udało się wynegocjować ogłoszenie trzeciego zawieszenia broni, które zaczynało obowiązywać 22 października 1948. Rozejm obowiązywał przez 6 dni do 28 października 1948. Warunki zawieszenia broni oraz przestrzeganie embarga na dostawy broni nadzorował mediator Organizacji Narodów Zjednoczonych, Ralph Bunche.
W wyniku dotychczasowych działań na froncie południowym, trzy egipskie bataliony piechoty z 4 Brygady znalazły się w okrążeniu w tzw. „worku al-Faludża”. Izraelskie dowództwo podjęło decyzję o uszczelnieniu pierścienia okrążenia. W celu ukrycia działań prowadzonych po ogłoszeniu zawieszenia broni, zdecydowano o umocnieniu pozycji zajmowanych na odcinkach dotychczas prowadzonych walk (północna, zachodnia i południowa strona okrążenia). Natomiast potajemne działania ofensywne przeprowadzono po stronie wschodniej, w kierunku na Hebron. Działające w tym obszarze dwa bataliony piechoty zajęły szereg arabskich wiosek, w tym Bajt Dżibrin (27 października) i al-Dawajima (29 października). Podczas ataku na tę ostatnią wieś doszło do jednej z najbardziej brutalnych masakr całej wojny – zginęło około 100 cywili, w tym kobiety i dzieci.
Również siły arabskie nie przestrzegały warunków zawieszenia broni i w rejonie gór Naftali nieustannie dochodziło do incydentów zbrojnych. Oblężony kibuc Menara był ostrzeliwany, a arabskie milicje przenikały przez linię frontu i atakowały samochody poruszające się na drodze pomiędzy Rosz Piną a Metulą. Izraelskie dowództwo nie mogło tolerować takiej sytuacji w tym newralgicznym rejonie północno-wschodniej Galilei. Należy przy tym pamiętać, że w stosunkowo niewielkiej odległości, w rejonie zniszczonego moszawu Miszmar haJarden znajdował się syryjski korpus ekspedycyjny, a na północy była libańska armia. Szef Północnego Dowództwa generał Mosze Carmel uznał, że arabski atak przeprowadzony z terytorium Libanu na przygraniczny kibuc Menara można wykorzystać jako pretekst do przeprowadzenia dużej operacji militarnej i doprowadzenia do usunięcia Arabskiej Armii Wyzwoleńczej z Galilei. Ben Gurion doszedł do wniosku, że w przypadku rozpoczęcia dużej operacji, wina i tak nie spadnie na Izrael, ponieważ międzynarodowi obserwatorzy UNTSO potwierdzą, że walki rozpoczęła Arabska Armia Wyzwoleńcza. W rezultacie przystąpiono do przygotowań planu operacji Hiram. Jej celem miało być zajęcie całej Galilei i wyparcie Arabskiej Armii Wyzwoleńczej do Libanu. Dowódcy pamiętali słowa wypowiedziane 26 września 1948 przez Dawida Ben Guriona, który powiedział, że jeśli zostaną wznowione walki na północy, to Galilea stanie się „"czysta"” i „"pusta"” od Arabów, sugerując, że zostałoby to zapewnione przez jego generałów. Rozejm wykorzystano więc na przegrupowanie części oddziałów z południa na północ, dzięki czemu zmieniono stosunek sił w Galilei na swoją korzyść.
Walki od 28 do 31 października 1948.
Front północny.
Główne dowództwo Arabskiej Armii Wyzwoleńczej znajdowało się we wsi Ajtarun w południowym Libanie. Siły były zorganizowane w trzy regimenty: (1) 1 Regiment Jarmouk (trzy bataliony – 1500 ludzi) zajął najbardziej wysuniętą na południe linię obrony, rozciągającą się na linii Ajlabun – Sachnin – Madżd al-Krum. Był to najlepiej wyszkolony regiment, którego żołnierze posiadali najwyższe morale. (2) 2 Regiment Jarmouk (dwa bataliony – 800 ludzi) zajął pozycje z tyłu pierwszych linii obronnych, koncentrując się we wschodniej części Górnej Galilei w rejonie wsi Sa’sa, nieopodal granicy libańskiej. (3) 3 Regiment Jarmouk (dwa bataliony – 850 ludzi) zajął pozycje w zachodniej części Górnej Galilei w rejonie wioski Tarszicha. Dodatkowe wzmocnienie stanowił batalion libańskich ochotników, który posiadał własną kompanię zmechanizowaną i baterię artylerii. W odwodzie znajdował się odbudowany Batalion Hittin, który po stratach poniesionych podczas walk w rejonie Nazaretu wycofał się do Syrii, a następnie powrócił i zajął pozycje w obszarze wioski Bint Dżubajl w południowym Libanie. Wzdłuż granicy pozycje zajęły dodatkowe dwa bataliony Arabskiej Armii Wyzwoleńczej, które podlegały jednak dowództwu libańskiej armii. Ich zadaniem było chronienie tyłów Arabskiej Armii Wyzwoleńczej przed ewentualnym oskrzydlającym manewrem izraelskiej armii. Siły Arabskiej Armii Wyzwoleńczej były w owym czasie bardzo zdemoralizowane i posiadały mocno ograniczone zapasy amunicji. Gelber pisze, że połowa arabskich żołnierzy nie miała obuwia, brakowało im koców i wielu chorowało. Praktycznie siły te były niezdolne do prowadzenia regularnych działań taktycznych i nadawały się bardziej do wojny partyzanckiej niż do uczestniczenia we współczesnej wojnie. W dokumentach brytyjskich znajduje się cytat za oficerem irackim wizytującym oddziały Arabskiej Armii Wyzwoleńczej, który swą wypowiedź na temat słabego jej stanu konkluduje zdaniem, iż lepiej byłoby rozwiązać te oddziały, niż utrzymywać je w opisywanym stanie. Również syryjskie dowództwo przegrupowało swoje siły na północy, rozlokowując batalion piechoty we wsi Dżisz. Na terytorium południowo-wschodniego Libanu stacjonowały także dwa syryjskie bataliony piechoty z 3 Brygady. We wsi Mardż Ujun był 8 Batalion, a w al-Chijam był 9 Batalion.
Do przeprowadzenia operacji Hiram izraelskie dowództwo wyznaczono siły czterech brygad. W rejonie miasta Safed rozlokowano 7 Brygadę Pancerną. Do Zachodniej Galilei przerzucono z południa Brygadę Oded. Wyszkolenie jej oddziałów było słabe, co było widoczne podczas prowadzonej na południu operacji Jo’aw. Teraz pośpiesznie przerzucono brygadę ponownie na północ. W rezultacie żołnierze byli zmęczeni, a ostatnie walki spowodowały upadek morale. W jednostkach występowały braki uzbrojenia, a dowódcy nie znali terenu w którym będą prowadzić natarcie. Z tego powodu Brygada Oded otrzymała wsparcie w postaci plutonu Druzów i straży miasta Hajfa. Pozycje w Dolnej Galilei, na północ od miasta Nazaret, zajęła najbardziej zasłużona i doświadczona w walkach na północy Brygada Golani. Żołnierze byli wypoczęci, dobrze uzbrojeni i posiadali wysokie morale. Pozycje w północno-wschodnim cyplu Galilei zajęła doświadczona Brygada Karmeli. Jej linie zostały rozciągnięte do granic wytrzymałości na styku wojsk syryjskich, libańskich i Arabskiej Armii Wyzwoleńczej. Dowództwo nad całością operacji objął Mosze Carmel.
Operacja Hiram rozpoczęła się w nocy z 28 na 29 października 1948 od bombardowań arabskich wiosek w Górnej Galilei. Niemal natychmiast po tym, natarcie lądowe rozpoczęła 7 Brygada Pancerna, na której spoczął ciężar przeprowadzenia najważniejszych dla losów całej operacji działań. Po nocnych walkach zdołała ona przejąć kontrolę nad strategicznym skrzyżowaniem przy wiosce Mirun, u podnóża góry Meron. Rankiem 29 października, izraelskie bataliony pancerne zdobyły wieś Safsaf, w której doszło do masakry ludności cywilnej (zginęło 52-64 mieszkańców, w tym kobiety). Na północ od wsi Izraelczycy zastawili zasadzkę, w którą wpadł syryjski batalion piechoty. W bitwie stracił on 200 żołnierzy i wycofał się na północ do Libanu. Natomiast Izraelczycy rozwinęli swoje natarcie zdobywając następnego dnia strategicznie położoną wieś Sa’sa. Po upadku tej wioski, al-Qawuqji rozkazał wszystkim siłom Arabskiej Armii Wyzwoleńczej odwrót na północ, w kierunku granicy libańskiej. Przez następne dwa dni arabskie oddziały przemykały się górskimi drogami pomiędzy nacierającymi wojskami izraelskimi. Większość z tych sił zdołała dotrzeć do Libanu i uniknąć okrążenia, a tym samym zniszczenia przez Izraelczyków. Wycofywanie arabskich sił wykorzystały pozostałe izraelskie brygady, które rozwinęły swoje działania, zajmując całą Galileę. Stosowano przy tym przymusowe wysiedlenia ludności arabskiej, a wiele z wiosek zniszczono. Doszło także do kilku masakr, którym towarzyszyły grabieże i gwałty. Przez cały ten czas Brygada Karmeli zajmowała wysunięte pozycje na północnym wschodzie. Teraz, gdy Arabska Armia Wyzwoleńcza została rozbita i wycofywała się w nieładzie, izraelskie dowództwo postanowiło wykorzystać odniesiony sukces. Brygada Karmeli wkroczyła w kilkunastu miejscach do Libanu, zajmując 18 libańskich wiosek na południe od rzeki Litani. We wsi Hula doszło do masakry ludności cywilnej. Zawieszenie broni miało rozpocząć się 31 października o godzinie 11:00. Tego samego dnia, o godzinie 7:30 rano, generał Mosze Carmel rozkazał dowódcom brygad aby „"kontynuowali operacje oczyszczania wewnątrz Galilei"”. W rozkazie pochodzącym z godziny 10:00, Carmel rozkazuje dowódcom: "„Zróbcie wszystko co w waszej mocy, aby szybko i natychmiastowo oczyścić podbite obszary z wszystkich wrogich elementów zgodnie z rozkazami, które wydano [...] mieszkańcy podbitych terenów powinni być zachęcani do odejścia”".
Podczas operacji Hiram doszło do kilku masakr, które zostały dobrze udokumentowane. Dziennikarz Ari Szawit napisał: "„Do ponad połowy aktów masakr doszło podczas operacji Hiram (na północy w październiku 1948): w Safsaf, Jish, Saliha, Ajlabun, Deir al-Asad, Madżd al-Krum i Sa’sa. Podczas operacji Hiram występowało niezwykle wysokie zagęszczenie ludności na froncie lub obok frontu w następnej fazie. To nie mógł być przypadek. To była zasada. Najwyraźniej różni oficerowie, którzy brali udział w operacji rozumieli, że otrzymany nakaz wysiedlenia dopuszcza popełnianie takich czynów w celu zachęcenia mieszkańców do wyjścia na drogi. Faktem jest, że nikt nie został ukarany za te morderstwa. Ben Gurion milczał w tej sprawie, kryjąc żołnierzy, którzy popełnili masakry.”".
Historyk Jo’aw Gelber napisał: "„Podczas wysiedlania ludności cywilnej w trakcie kampanii Hiram w Galilei i południowym Libanie, doszło do kilku masakr i towarzyszącym im gwałtom oraz grabieżom. Wracający z wizyty w regionie Jaakow Szimoni przypisał je brakowi jednolitej polityki i wyraźnych dyrektyw. W przeciwieństwie do poprzednich sytuacji, żołnierze z różnych jednostek protestowali przeciwko zachowaniu swoich towarzyszy, a czasami także swoich przełożonych. Oficerowie natychmiast podjęli na miejscu kroki w celu powstrzymania zamachów i zapobieżeniu ich powtórzenia, grożąc sprawcom sądem wojennym, jeżeli podobne przypadki powtórzą się w przyszłości. Słowo okrucieństwa Hirama szybko rozprzestrzeniło się wśród żołnierzy, docierając do Sztabu Generalnego i Rządu Tymczasowego. Początkowo historie przypisywano niezdyscyplinowanej jednostce druzów i pewnej jednostce składającej się z byłych członków Irgunu. Te zarzuty ... były fałszywe. W tych zabójstwach brało udział kilka pododdziałów dwóch brygad, a żaden z nich nie miał wyjątkowych cech społecznych lub politycznych. Po konsultacjach z Ministrem Sprawiedliwości i Prokuratorem Generalnym, Ben-Gurion nakazał przeprowadzenie dochodzenia w sprawie masakr w czterech miejscowościach: Safsaf, Jish, Saliha i Hula w Libanie... Dochodzenie nie dało jednoznacznych wyników. Oficer śledczy, Emmanuel Vilenski (Jalan), odwiedził miejsca oraz przesłuchał dowódców i oficerów sztabowych. Twierdzili oni, że zdarzenia miały miejsce podczas walki, oczekiwań na natarcie wroga, kontrataków, lub w sytuacjach utrudnionego odróżnienia żołnierzy Arabskiej Armii Wyzwoleńczej od cywilów. Wyżsi dowódcy całkowicie poparli swoich podwładnych i zaprzeczyli jakoby niezdyscyplinowanie oddziałów było przyczyną tych masakr. Niemniej jednak, przynajmniej w jednym przypadku oficer stanął przed sądem wojskowym i został skazany na kilka lat”".
operacja Hiram zakończyła się zwycięstwem Izraelczyków. Po 31 października 1948 Siły Obronne Izraela kontrolowały całą Galileę, z wyjątkiem niewielkiej kieszeni moszawu Miszmar haJarden, zajmowanego przez wojska syryjskie. Syryjczycy tymczasem zmobilizowali wszystkich, którzy mieli jakiekolwiek doświadczenie wojskowe, dzięki czemu zyskali około 7 tys. nowych żołnierzy. Pozwoliło im to uzupełnić stan osobowy jednostek liniowych oraz umożliwiło sformowanie 3 Brygady (dwa bataliony Arabskiej Armii Wyzwoleńczej przejęte przez armię syryjską oraz 3 Batalion piechoty) i 4 Brygady (sześć batalionów). Pomimo tak dużej rozbudowy sił zbrojnych, nowe oddziały nie zostały skierowane na linię frontu do Palestyny, a syryjski korpus ekspedycyjny zachowywał przez cały czas spokój.
Czwarty rozejm (31 października – 9 listopada 1948).
Wraz z rozpoczęciem się czwartej fazy wojny, Ralph Bunche rozpoczął starania zmierzające do ogłoszenie kolejnego zawieszenia broni w Palestynie. Przyjęta 29 października 1948 Rezolucja Rady Bezpieczeństwa ONZ nr 60 powołała podkomisję w sprawie Palestyny, w skład której mieli wejść przedstawiciele Wielkiej Brytanii, Republiki Chińskiej, Francji, Belgii i Ukraińskiej Socjalistycznej Republiki Radzieckiej. Podkomisja miała rozważyć wszystkie uchwały, zmiany i nowelizacje podjęte w sprawie Palestyny oraz w porozumieniu z mediatorem Organizacji Narodów Zjednoczonych w Palestynie przedstawić poprawiony projekt nowej uchwały. Dzięki działaniom mediatora udało się wynegocjować ogłoszenie czwartego zawieszenia broni, które zaczynało obowiązywać 31 października 1948 o godzinie 11:00. Rozejm obowiązywał przez 9 dni do 9 listopada 1948. Warunki zawieszenia broni oraz przestrzeganie embarga na dostawy broni nadzorował mediator Organizacji Narodów Zjednoczonych, Ralph Bunche.
Przyjęta 4 listopada Rezolucja Rady Bezpieczeństwa ONZ nr 61 wzywała wszystkie strony do wycofania swoich wojsk na pozycje zajmowane w dniu 14 października. Równocześnie, na drodze bezpośrednich negocjacji miały być ustalone stałe linie rozejmu oraz neutralne strefy zdemilitaryzowane. W przypadku braku porozumienia, stałe linie i strefy neutralne miał ustalić mediator ONZ. Rada Bezpieczeństwa powołała także komisję składającą się z pięciu stałych członków Rady oraz Belgii i Kolumbii, by zapewnić organ doradczy dla mediatora Narodów Zjednoczonych w odniesieniu do jego obowiązków wynikających z niniejszej rezolucji w przypadku, gdyby jedna ze stron lub obie odmówiły podporządkowania się rezolucji w terminie wyznaczonym przez mediatora. Komisja miała być także organem doradczym dla Rady w sprawie podejmowania dalszych środków, jakie należałoby podjąć na podstawie VII Karty Narodów Zjednoczonych.
Walki od 9 listopada do 7 grudnia 1948.
Front południowy (9–25 listopada).
Tymczasem na froncie południowym nie rozwiązana pozostawała sytuacja egipskiej 4 Brygady, znajdującej się w okrążeniu w tzw. „worku al-Faludża”. Zakładano, że Egipcjanie zdołają wytrzymać w oblężeniu do dwóch tygodni. Nie podejmowano więc żadnych większych działań operacyjnych, koncentrując się jedynie na uszczelnieniu pierścienia okrążenia. Przedłużające się jednak oblężenie, wiązało na południu znaczne siły, które nie mogły być użyte na innych odcinkach walk. Poszukując rozwiązania, dowódca 8 Brygady Pancernej Jicchak Sade zaproponował przeprowadzenie jednodniowej operacji Szmone. W tym celu zgromadzono duże wsparcie artyleryjskie. Operacja Szmone rozpoczęła się 9 listopada 1948 od ciężkiego ostrzału artyleryjskiego i nalotu trzech ciężkich bombowców B-17 Flying Fortress. Następnie dwa bataliony piechoty wspierane przez czołgi i transportery opancerzone zdobyły strategiczny fort Irak Suwajdan, biorąc do niewoli około 180 egipskich żołnierzy. Operacja w znacznym stopniu zmniejszyła obszar „worka al-Faludża”, ograniczając go do rejonu tylko dwóch wiosek – Al-Faludża i Irak al-Manszija. Znajdujące się tam siły egipskie nie miały praktycznie już szans na wyrwanie się z okrążenia, natomiast Izraelczycy dzięki zdobyciu fortu Irak Suwajdan wzmocnili ochronę własnych linii komunikacyjnych.
W dniach 10–12 listopada odbyła się w Kairze narada dowódców arabskich armii, na której przeprowadzono analizę aktualnej sytuacji na froncie. Stwierdzono dominację izraelskiej armii zarówno w sprzęcie, jak i w zaopatrzeniu. Dużym niepokojem napawał upadek morale arabskich żołnierzy i malejące zapasy amunicji. Konkluzją było stwierdzenie, że jeśli sytuacja nie ulegnie zmianie, państwa arabskie poniosą klęskę. Następstwem było zdymisjonowanie dowódcy sił egipskich, generała Ahmada Ali al-Muawiego. Na jego miejsce powołano gen. Ahmeda Fuada Sadiqa. W dniu 12 listopada egipski minister wojny Mohammad Haidar zwrócił się z prośbą do jordańskiego króla Abdallaha o udzielenie pomocy w celu uwolnienia egipskiej 4 Brygady znajdującej się w okrążeniu w „worku al-Faludża”. W następnych dniach doszło do tajnych konsultacji pomiędzy rządami Egiptu, Transjordanii, Iraku i Syrii, w rezultacie czego powstał plan operacji Damaszek. Syria zgodziła się przegrupować dwa swoje bataliony piechoty do północnej Samarii, aby zluzowane w ten sposób dwa irackie regimenty przenieść na południe z celem przeprowadzenia ataku na linii Bajt Dżibrin-al-Faludża. Realizacja tego planu była jednak nieustannie odwlekana w czasie, ponieważ istniały duże rozbieżności na temat sposobu ewakuacji 4 tys. egipskich żołnierzy. Dużym problemem była konieczność zniszczenia ciężkiego sprzętu wojskowego i wycofanie Egipcjan pieszo przez trudne górskie tereny. Dla egipskiej armii oznaczało to bardzo dużą stratę, dlatego poszukiwano innych rozwiązań. Tymczasem dostarczano im zaopatrzenie drogą powietrzną. Ze względów bezpieczeństwa wszystkie loty odbywały się jedynie nocą. W okresie od 22 października do 16 listopada odbyło się 87 lotów z amunicją, lekami i żywnością dla oblężonych żołnierzy. Następnie przygotowano tymczasowy pas startowy „"Oman"” pomiędzy Betlejem a Hebronem. Egipskie samoloty mogły tutaj lądować, aby uzupełnić paliwo i załadować kolejne towary. W ten sposób przewieziono 90,7 ton zaopatrzenia.
operacja Szmone wywołała tymczasem duże oburzenie Rady Bezpieczeństwa ONZ. Pojawiły się w niej głosy o możliwości uznania Izraela agresorem. Dla izraelskiego rządu szczególnie niebezpiecznym była rosnąca irytacja Wielkiej Brytanii, która mogła znieść embargo na dostawy broni na Bliski Wschód lub zdecydować się na interwencję zbrojną w regionie. Każde z takich posunięć byłoby korzystne dla państw arabskich i utrudniłoby realizację dalszych planów izraelskich. W dniu 16 listopada 1948 została przyjęta Rezolucja Rady Bezpieczeństwa ONZ nr 62, która wzywała do ogłoszenia rozejmu we wszystkich obszarach Palestyny. Dodatkowo wzywała ona do wytyczenia linii demarkacyjnych stałego zawieszenia broni, które nie mogły być przekraczane przez siły zbrojne żadnej ze stron oraz do wycofania i redukcji sił zbrojnych. Egipski ambasador przy ONZ, Mahmoud Fawzi, zaproponował wówczas wycofanie wojsk z Palestyny w zamian za ustalenie granicy na linii al-Majdal – Bajt Dżibrin – Morze Martwe. Gdyby Izrael wyraził na to zgodę, oznaczałoby to dla niego rezygnację z całej pustyni Negew, w tym także obszarów zajętych w październiku podczas operacji Jo’aw. W odpowiedzi Izraelczycy powiedzieli, że granica powinna przebiegać na linii granicy Palestyny sprzed wojny. Kolejnym egipskim warunkiem rozpoczęcia rozmów pokojowych było uwolnienie z okrążenia 4 Brygady. Izraelczycy wyrazili zgodę, pod warunkiem, że zdjęciu okrążenia będzie towarzyszyło rozpoczęcie rozmów pokojowych. Stanowiska obu stron jednak usztywniały się, a liczba problemów narastała, uniemożliwiając osiągnięcie porozumienia. Dawid Ben Gurion widząc nieskuteczność działań dyplomatycznych, rozkazał Sztabowi Generalnemu przygotowanie operacji militarnej w celu zajęcia północno-wschodniego obszaru pustyni Negew, położonego pomiędzy Beer Szewą a Morzem Martwym. Wszystkie te działania obserwowali Brytyjczycy, którzy zlecili 13 Eskadrze Royal Air Force, aby rozpoczęła prawie codzienne loty rekonesansowe nad Izraelem. Samoloty rozpoznawcze Havilland Mosquito PR.34 startowały z egipskiej bazy Kabrit, położonej w strefie Kanału Sueskiego i przelatywały nad terytorium Palestyny na wysokości około 30 tys. stóp (ft) – ok. 9150 m, by wlecieć w przestrzeń powietrzną Transjordanii i wylądować w bazie lotniczej Habbanijji w Iraku. Trasę powrotną odbywano w ten sam sposób, fotografując różne izraelskie obiekty wojskowe. W dniu 20 listopada dwa izraelskie myśliwce P-51 Mustang przechwyciły na wysokości 28 tys. stóp(ft) – ok. 8500 m brytyjski samolot rozpoznawczy Mosquito w pobliżu nadmorskiego miasta Herclijja. Pilot jednego z myśliwców, Sid Cohen (ochotnik w RPA) błędnie zidentyfikował samolot jako bombowiec Halifax i zestrzelił go. Przyczyną pomyłki prawdopodobnie była niesprawna instalacja tlenowa, która spowodowała, że pilot miał trudności z wyraźnym widzeniem. Wszystkie okoliczności tego incydentu nigdy nie zostały wyjaśnione, nie zdołano również znaleźć odpowiedzi na pytanie, dlaczego brytyjski pilot leciał tak nisko.
W międzyczasie, Egipcjanie przerzucili drogą lotniczą do Ammanu pewne ilości zaopatrzenia, które w nocy z 23 na 24 listopada przewieziono karawaną 45 wielbłądów do „worka al-Faludża”. Przewieziono w ten sposób pociski artyleryjskie, leki i inne najbardziej potrzebne towary. Aby przeciwdziałać podobnym działaniom w przyszłości, Izraelczycy przeprowadzili w dniach 23–25 listopada operację Lot, w trakcie której oczyścili z sił arabskich północno-wschodnią część pustyni Negew i przywrócili komunikację z Morzem Martwym.
Zawieszenie broni w Jerozolimie (30 listopada 1948).
Tymczasem na froncie centralnym utrzymywała się stabilna sytuacja. Pomimo drobnych incydentów, nie dochodziło do żadnych starć zbrojnych, a obie strony poszukiwały trwałego rozwiązania konfliktu. Między innymi doszło do spotkania w Londynie jordańskiego posła z izraelskim wysłannikiem Elijjahu Sasonem. Następnie, król Abdallah przekazał za pośrednictwem Stanów Zjednoczonych list, zapewniający o wstrzymaniu akcji zaczepnych przez Legion Arabski. Pomimo tych starań, izraelskie dowództwo rozważało możliwość przeprowadzenia dużej operacji militarnej, której celem miało być zajęcie całej Samarii i wyparcie wojsk jordańskich z Palestyny. Miano do tego wykorzystać pięć brygad, w tym siły zwolnione z frontu południowego po likwidacji „worka al-Faludża”. Jednakże usztywnienie stanowiska przez Radę Bezpieczeństwa i rosnąca irytacja Wielkiej Brytanii doprowadziły do rezygnacji z tych planów. W dniu 16 listopada 1948 została przyjęta Rezolucja Rady Bezpieczeństwa ONZ nr 62. Pod wpływem tych wszystkich nacisków zewnętrznych, doszło do podpisania w dniu 30 listopada 1948 porozumienia o trwałym zawieszeniu broni pomiędzy komendantami wszystkich sił w Jerozolimie. Dzięki zawartemu układowi utworzono specjalną linię telefoniczną pomiędzy dowództwami, dzięki któremu stało się możliwe szybkie rozwiązywanie problemów i łagodzenie skutków nieporozumień lub incydentów. Dalszą konsekwencją porozumienia była wymiana jeńców wojennych. Izraelczycy uwolnili kilkudziesięciu jeńców jordańskich, w zamian wolność uzyskało 670 jeńców żydowskich (połowa wszystkich więźniów). Dalsze rozmowy stopniowo ewoluowały w kierunku uzyskania trwałego porozumienia izraelsko-jordańskiego.
W dniu 1 grudnia w Ammanie odbyła się pierwsza w historii konferencja zatytułowana „"Jerycho"”, w której udział wzięło około 3 tys. delegatów z terytoriów Palestyny pozostających pod kontrolą wojsk jordańskich. Postanowili oni, że „"Palestyna będzie częścią jednego Królestwa Haszymidzkiego i przysięgają wierność Jej Królewskiej Mości Królowi Abdallahowi bin al-Husajnowi"”. Decyzja ta była wyrazem ambitnych planów króla Abdallaha, który zamierzał podporządkować sobie Zachodni Brzeg ze Wschodnią Jerozolimą. Wywołało to jednak silne sprzeciwy pozostałych państw arabskich, z których najgłośniejszy sprzeciw wniósł Egipt. Starając się uspokoić emocje, król Abdallah wysłał do Egiptu swojego ministra z listem, w którym wyjaśniał, że decyzja Konferencji „Jerycho” była wyrazem opinii ludności Palestyny, z których 700 tys. jest uchodźcami. Abdallah wysłuchał ich prośby i jak twierdził w tym liście, wysłuchał i wziął ich pod swoją opiekę. W odpowiedzi, egipski minister Nugruszi Pasza napisał, że Egipt zawsze stał na stanowisku, że armie arabskie wkroczyły do Palestyny aby ratować naród arabski, a następnie utworzyć państwo z własnymi rozwiązaniami politycznymi, będącymi odzwierciedleniem poglądów i przekonań palestyńskich Arabów. W liście tym podkreślił, że Egipt zawsze przestrzegał zasady, że Palestyna jest dla swojego narodu i ma nadzieję, że decyzja jordańskiego króla nie sprzeciwi się tym poglądom. Dodatkowo, król Faruk I wezwał przywódców innych państw arabskich, aby rozpoczęli współpracę przeciwdziałając planom Abdallaha o narzuceniu haszymidzkiej dominacji w regionie. Wszystkie te działania potwierdzały rosnącą różnicę poglądów pomiędzy Egiptem a Transjordanią. Zwróciła na to uwagę Wielka Brytania, która potrzebowała współpracy pomiędzy tymi obydwoma państwami, aby utrzymać swoje interesy na Bliskim i Środkowym Wschodzie. Dlatego brytyjski minister spraw zagranicznych Ernest Bevin przedstawił plan podziału pozostałych po Palestynie terytoriów pomiędzy Egipt i Transjordanię. W ten sposób król Abdallah otrzymałby Zachodni Brzeg ze Wschodnią Jerozolimą, natomiast król Faruk otrzymałby część pustyni Negew ze Strefą Gazy. Propozycja ta wymagała jednak niezwykłej delikatności względem państwa żydowskiego, dlatego Brytyjczycy usilnie nakłaniali Abdallaha by kontynuował negocjacje z Izraelem.
Front południowy (30 listopada – 7 grudnia).
Tymczasem w rejonie Strefy Gazy oddziały egipskie prowadziły działania dywersyjne polegające na minowaniu okolicznych dróg, ostrzale moździerzowym sąsiednich osiedli żydowskich oraz atakowaniu konwojów z zaopatrzeniem. Celem tych ataków było przejęcie kontroli nad strategiczną drogą z Gazy do Beer Szewy. Egipcjanie spodziewali się, że w niedługim czasie nastąpi ogłoszenie trwałego zawieszenia broni i wówczas będą mogli zgłosić pretensje do kontroli nad obszarem zachodniego Negewu. Do tego czasu prowadzono te dywersyjne działania, które przynosiły dotkliwe straty Izraelczykom, a ich intensywność przybrała z czasem postać „pełzającej” ofensywy w kierunku wschodniej. Wywołało to zaniepokojenie izraelskiego dowództwa, które rozlokowało Brygadę Jiftach na pozycjach obronnych wzdłuż linii Bajt Hanun – Nir Am – Be’eri. Działania te nie przyniosły pożądanego rezultatu, ponieważ żołnierze byli przemęczeni nieustannymi walkami i patrolami nocnymi. Egipcjanom udało się nawet wbić klin w izraelskie pozycje pomiędzy kibucami Be’eri i Nirim, stwarzając zagrożenie dla okolicznych osiedli. W tej sytuacji, w rejon działań przerzucono z północy elitarną Brygadę Golani, która dotarła na południe na początku grudnia. Równocześnie zluzowano Brygadę Jiftach, a jej miejsce zajęła sprowadzona z frontu centralnego Brygada Aleksandroni. Przegrupowanie tak dużych sił przyniosło z sobą zmianę sytuacji na południu, umożliwiającą dowództwu izraelskiemu przygotowanie planu kolejnej operacji zaczepnej. W dniach 5–7 grudnia przeprowadzono operację Asaf, niwecząc egipskie plany zajęcia zachodniego Negewu. W jej trakcie doszło do ciężkiego starcia z egipskim batalionem pancernym, podczas którego zniszczono pięć czołgów i zabito około 100 Egipcjan. Były to bardzo ciężkie straty, które zadano minimalnym kosztem strat własnych. W następnych dniach izraelskie oddziały zajęły się umacnianiem pozycji obronnych i oczyszczaniem terenu z min
Rezolucja ONZ nr 194.
W dniu 11 grudnia 1948 przyjęta została Rezolucja Zgromadzenia Ogólnego ONZ nr 194, która powołała do życia Komisję Rozjemczą Narodów Zjednoczonych składającą się z trzech państw członkowskich ONZ. Wszystkie strony wojny zostały zobowiązane do wstrzymania walk i rozszerzenia negocjacji w celu osiągnięcia porozumienia na drodze rozmów pokojowych. Rezolucja postanawiała, że święte miejsca w Palestynie, powinny być chronione i powinien być zapewniony swobodny dostęp do nich. Szczególnym międzynarodowym nadzorem miał być objęty obszar Jerozolimy, w celu demilitaryzacji miasta i zapewnienia swobodnego dostępu do miejsc świętych. Wszyscy mieszkańcy Palestyny mieli mieć zapewniony swobodny dostęp do dróg, linii kolejowych i lotnisk w obszarze Jerozolimy. Szczególnie ważnym był punkt mówiący o prawie powrotu uchodźców do swoich domów. Tym, którzy zdecydują się nie wracać powinny być wypłacone odszkodowania za własność i utracone lub uszkodzone nieruchomości. Komisja Rozjemcza otrzymała w związku z tym liczne uprawnienia i przywileje.
Najwięcej kontrowersji budził artykuł o powrocie uchodźców, który jest wykorzystywany przez Palestyńczyków do walki politycznej z Izraelem. Interpretacja artykułu 11 budziła szerokie dyskusje wśród państw arabskich. Arabowie rozumieją go, jako wyraźne określenie prawa do powrotu Palestyńczyków do swojej ojczyzny. Państwo Izrael stawało na stanowisko, ze Rezolucja nr 194, podobnie jak inne rezolucje Zgromadzenia Ogólnego, nie ma charakteru decyzji wiążącej i jest tylko zaleceniem. Dodatkowym argumentem wysuwanym przez Izrael, było twierdzenie, że uchodźcom przysługują odszkodowania i rehabilitacje w miejscu ich obecnego zamieszkania.
Walki od 22 grudnia 1948 do 7 stycznia 1949.
Izraelskie dowództwo zdawało sobie sprawę, że zbliża się koniec wojny. Dlatego strategiczną koniecznością wydawało się poszukiwanie jak najszybszych rozwiązań na Negewie, tak aby przeszkodzić zatrzymaniu tych terenów przez Egipt. Dodatkową trudnością dla Izraela była konieczność utrzymywania dużej armii w ciągłej gotowości bojowej. Nowo utworzone państwo żydowskie miało bardzo ograniczone możliwości finansowe, a koszty utrzymywania ponad 100 tys. żołnierzy bardzo ciążyły na całej gospodarce. Z tych powodów, Dawid Ben Gurion był gotowy zaryzykować wzrost międzynarodowego niezadowolenia, niż przedłużać obecny impas na froncie południowym. Sztab Generalny przystąpił więc do opracowywania planu operacji Horew, której celem miało być usunięcie wszystkich wojsk egipskich z granic Palestyny. Plan zakładał przeprowadzenie śmiałego manewru oskrzydlającego Strefę Gazy, aby przeciąć linie zaopatrzeniowe pomiędzy Rafah a Arisz. Wojska egipskie w Strefie Gazy zostałyby wówczas okrążone. Zakładano, że taka sytuacja zmusi egipski rząd do rozmów pokojowych i przyjęcia korzystnych warunków porozumienia kończącego wojnę.
Front południowy (22 grudnia 1948 – 7 stycznia 1949).
Egipski korpus ekspedycyjny w ostatnim okresie wojny był podzielony na trzy zgrupowania. (1) Główne siły dwóch brygad były rozlokowane razem ze sztabem głównym w rejonie Strefy Gazy. Obszar ten został podzielony na kilka sektorów: (a) Sektor Gazy – broniony przez dwa bataliony piechoty, wzmocnione dwoma rezerwowymi batalionami i pięcioma kompaniami ochotników z Arabii Saudyjskiej. W ich odwodzie znajdowały się siły uderzeniowe (batalion piechoty, batalion pancerny i bateria artylerii). Dowództwo nad sektorem objął dowódca 2 Brygady, gen. Mahmoud Fahma. (b) Sektor Rafah – broniony przez batalion piechoty, wzmocniony trzema rezerwowymi batalionami i baterią artylerii. Dowództwo nad sektorem otrzymał Mohamed Hosni. (c) linie komunikacyjne pomiędzy Rafah a Gazą zostały podzielone na dwa podsektory: pierwszy od Gazy do Dajr al-Balah i drugi od Dajr al-Balah do Rafah. Obronę każdego z podsektora zapewniał batalion ochotników. W ich odwodzie znajdowały się siły uderzeniowe (batalion piechoty, batalion pancerny i bateria artylerii). Podsektorem północnym dowodził Ahmed Saif al-Din Ibrahim, a południowym gen. Mohammed Sulejman Hjursa. (2) Linię graniczną od Rafah po Audża al-Hafir obsadziły dwa bataliony piechoty z 1 Brygady, pod dowództwem Fouada Hosni. W obszarze pomiędzy Audża al-Hafir a Bir 'Asluj, na południe od Beer Szewy pozycje zajął batalion piechoty, którego poszczególne kompanie zajęły samodzielne punkty obronne położone wzdłuż całej drogi. W przypadku izraelskiego ataku nie planowano podejmowania żadnych kontrataków lub udzielania pomocy, pozostawiając izolowane punkty oporu same sobie. Znajdująca się z tyłu strategiczna droga łącząca miasto Arisz z Audża al-Hafir była ochraniana przez wzmocniony batalion, stanowiący jednocześnie odwód. Dodatkowo, w rejonie miasta Arisz znajdował się batalion rezerwowy i jednostka artylerii przeciwlotniczej pod dowództwem Abdulhamida Badran. (3) Odrębnym obszarem pozostawał rejon Hebronu i Betlejem, gdzie znajdowały się jednostki ochotników. Poza tym w tzw. „worku al-Faludża” w okrążeniu znajdowała się 4 Brygada licząca 4 tys. żołnierzy. Organizacją obrony dowodził Mahmud Taha. W sumie egipski korpus ekspedycyjny liczył około 20 tys. żołnierzy.
Do przeprowadzenia operacji Horew wyznaczono pięć brygad wspieranych przez siły marynarki, lotnictwa i artylerii. Operacja rozpoczęła się popołudniem 22 grudnia 1948, od lotniczego bombardowania egipskich pozycji w rejonie miast Gaza, Rafah i Chan Junus. Dodatkowo, Gazę i Rafah ostrzelały izraelskie okręty wojenne. Działania te utwierdziły egipskie dowództwo w przekonaniu, że właśnie Strefa Gazy będzie głównym celem następnego izraelskiego natarcia. W nocy z 22 na 23 grudnia batalion piechoty z Brygady Golani przeprowadził dywersyjny atak na Strefę Gazy, który przerodził się w bitwę o Wzgórze 86. Pod naporem silnych egipskich kontrataków, izraelscy piechurzy musieli wycofać się, ponosząc przy tym ciężkie straty. Bitwa zakończyła się taktycznym sukcesem Egipcjan, jednak atak utwierdził egipskie dowództwo w przekonaniu, że główny kierunek izraelskiego natarcia będzie skierowany na Strefę Gazy. Kiedy Egipcjanie przeszukali ciała zabitych, znaleźli przy nich dokumenty i mapy utwierdzające ich w tym przekonaniu. Jeden z egipskich oficerów napisał w swoim raporcie: „"Izraelski cel zdobycia pozycji był jasny: rozdzielić i zniszczyć siły ekspedycyjne w Strefie Gazy i tym samym powtórzyć tragedię al-Faludża. Zdobycie tej pozycji oznaczałoby ewakuację dużej części frontu, tak jak było w przypadku, gdy Żydzi zaatakowali stanowisko o podobnym znaczeniu w obszarze Bajt Hanun. We wszystkich swoich ostatnich atakach, Żydzi atakowali węzły komunikacyjne aby rozdzielić i rozproszyć egipską armię. To było również celem ataku na Wzgórze 86"”.
Pierwsza faza operacji Horew miała się rozpocząć w nocy z 23 na 24 grudnia 1948, jednak silny deszcz spowodował, że boczne pustynne trakty stały się nieprzejezdne. Wymusiło to na dowództwie opóźnienie terminu rozpoczęcia ataku, natomiast Korpus Inżynieryjny pośpiesznie przygotowywał nową drogę na głównym kierunku natarcia. Opóźnienie wyniosło 48 godzin i 25 grudnia przygotowujące się do ataku oddziały osobiście odwiedził Dawid Ben Gurion. Przed południem 25 grudnia, dwa bataliony piechoty Brygady Negew zaatakowały egipskie pozycje obronne na wschodnim skrzydle natarcia. Doszło tam to 36-godzinnej bitwy o Bir Tamila, w wyniku której Izraelczycy oczyścili drogę z Beer Szewy prawie do granicy. Działanie to umożliwiło 26 grudnia rozwinięcie ataku przez 8 Brygadę Pancerną i Brygadę Harel na Audża al-Hafir. W rejonie tym doszło do ciężkiej bitwy o Audżę, podczas której musiano powstrzymywać egipskie kontrataki z rejonu Rafah. Obszar Auja został opanowany 27 grudnia, otwierając tym samym drogę Izraelczykom w głąb półwyspu Synaj. Według relacji świadków, izraelscy żołnierze dojeżdżając do izraelsko-egipskiej granicy krzyczeli z radości, zatrzymywali pojazdy i całowali ziemię. Zdobycie Auja dawało także izraelskiej armii możliwość wyrzucenia wszystkich egipskich wojsk z Palestyny. Drogą z Auja w kierunku na Abu Ageila uciekali liczni egipscy żołnierze. Wielu z nich było tak zdemoralizowanych, że bez walki poddawali się Izraelczykom, aby tylko otrzymać pożywienie i schronienie przed zimnem. Całe wschodnie skrzydło egipskiej armii rozpadło się. Oficer egipskich ochotników Bractwa Muzułmańskiego, Kamal Ismail asz-Szarif powiedział, że „"bitwa Auja oznaczała koniec egipskiej kampanii w Palestynie i odtąd jego armia musiała walczyć na egipskiej ziemi"”. Dla Izraelczyków zdobycie Auja oznaczało zakończenie pierwszej fazy operacji Horew, jednak dotychczasowe walki okazały się tak wyczerpujące, że część sił musiała zatrzymać się na odpoczynek.
Tymczasem Brygada Aleksandroni przeprowadziła nieudaną operację Chisul (27–28 grudnia), której celem była likwidacja „worka al-Faludża”. Zbyt mała liczba użytych sił, słaba komunikacja i koordynacja ataku, sprawiły, że natarcie utknęło. Przeprowadzony następnie egipski kontratak wyparł Izraelczyków, którzy wycofując się, pozostawili część jednej kompanii w okrążeniu. Większość z tych żołnierzy zginęła walcząc aż do śmierci. Niepowodzenie Izraelczyków stało się silnym wzmocnieniem morale Egipcjan, zachęcając ich do dalszej walki i rezygnacji z myśli o kapitulacji.
W dniu 28 grudnia izraelskie oddziały rozpoczęły natarcie z Auja, wdzierając się głęboko w półwysep Synaj. Działania te nazwano bitwą o Synaj. W jej trakcie, już rankiem 29 grudnia Izraelczycy zdobyli strategiczne skrzyżowanie Abu Ageila. Tego samego dnia zajęto pas startowy Bir Lahfan, położony w odległości około 15 km na południe od Arisz. Doszło tutaj do kolejnego pomyłkowego ostrzelania izraelskich żołnierzy przez własne samoloty, których piloci nie wiedzieli o szybkich postępach własnych wojsk lądowych. W wyniku tej pomyłki zginęło kilkudziesięciu żołnierzy. Była to najtragiczniejsza pomyłka izraelskich sił powietrznych na tej wojnie. Po zabezpieczeniu zajętych pozycji, grupa uderzeniowa kontynuowała natarcie, docierając wieczorem 29 grudnia do lotniska Arisz, położonego w odległości 8 km na południe od miasta Arisz. Izraelski rajd stanowił olbrzymie zagrożenie dla egipskich linii zaopatrzeniowych. Egipskie dowództwo zdawało sobie sprawę, że nie będzie w stanie obronić miasta Arisz przed nacierającymi Izraelczykami i cały korpus ekspedycyjny zostanie odcięty w Strefie Gazy. Z tego powodu, egipscy dyplomaci natychmiast wnieśli skargę do Rady Bezpieczeństwa ONZ, która 29 grudnia 1948 przyjęła rezolucję Rady Bezpieczeństwa nr 66. Wzywała ona do natychmiastowego wstrzymania walk i wycofania wojsk na wcześniej zajmowane pozycje. Jeszcze ostrzejsza była natomiast reakcja Wielkiej Brytanii, która poinformowała Stany Zjednoczone, że jeśli Izraelczycy nie wycofają swoich wojsk z Syanju, wówczas Brytyjczycy będą zmuszeni wywiązać się z angielsko-egipskiego paktu z 1936. Informację tę przekazał izraelskiemu ministrowi spraw zagranicznych Mosze Szaretowi amerykański dyplomata James Macdonald. Dawid Ben Gurion nie chciał ryzykować możliwością brytyjskiej interwencji zbrojnej i nakazał 30 grudnia rozpoczęcie operacji wycofywania wojsk z Synaju. Następnego dnia izraelskie oddziały wycofały się z rejonu Arisz do skrzyżowania Abu Ageila. Tego samego dnia przeprowadzono dużą operację dywersyjną z Auja. Pustynnymi drogami w głąb półwyspu Synaj zagłębił się batalion piechoty z Brygady Harel. Błyskawicznym atakiem zajęto wieś al-Kusajma. Równocześnie przeprowadzono rajd na lotnisko Bir el-Hassana, położone na południowy zachód od al-Kusajma. Ostateczne wycofanie wojsk z Synaju zakończono 2 stycznia 1949. W rezultacie bitwa o Synaj zakończyła się niepowodzeniem Izraelczyków. Ponieważ nie zdobyto miasta Arisz, całość akcji nie miała większego znaczenia dla potencjału militarnego Egiptu. Egipcjanie bardzo szybko zajęli opuszczone lotniska i wznowili działania swoich sił powietrznych w rejonie walk nad Strefą Gazy i pustynią Negew.
Tymczasem Izraelczycy przystąpili do bitwy o Rafah. Natarcie zostało poprzedzone 48-godzinnymi nalotami na egipskie pozycje położone pomiędzy Gazą a Arisz. Były one obliczone na zdezorganizowanie komunikacji oraz wywołanie zamieszania i paniki wśród arabskich mieszkańców i uchodźców. Następnie, w nocy z 3 na 4 stycznia 1949, Brygada Golani rozpoczęła natarcie na południe od Rafah, usiłując przeciąć główną drogę z Gazy do Arisz. Równocześnie Brygada Harel rozpoczęła natarcie z Auja, kierując się na północ w stronę Rafah. Następnego dnia dołączyła ona do ciężkich walk toczonych na południowy zachód od Rafah. Sytuację patową usiłowano przezwyciężyć wprowadzając do walki następnego dnia 8 Brygadę Pancerną. Pomimo to, żadnej ze stron nie udawało się uzyskać rozstrzygnięcia. W międzyczasie naciski międzynarodowe wymusiły na Izraelu wyrażenie zgody na ogłoszenie kolejnego zawieszenia broni, które miało obowiązywać od godziny 14:00 w dniu 7 stycznia. W rezultacie Jigal Allon otrzymał rozkaz nasilenia ataków i szybkiego szukania rozstrzygnięcia. W nocy z 6 na 7 stycznia, batalion piechoty Brygady Harel zaatakował pozycje egipskie w odległości 5 km na zachód od atakowanego strategicznego skrzyżowania. Egipcjanie zostali całkowicie zaskoczeni tym atakiem, co skutkowało przecięciem linii komunikacyjnych. Tymczasem Egipt zadeklarował gotowość rozpoczęcia rozmów pokojowych pod warunkiem wycofania wojsk izraelskich z terytorium egipskiego. Jigal Allon był przeciwny temu porozumieniu, musiał jednak podporządkować się rozkazom głównego dowództwa. W dniach 9–10 stycznia 1949 ostatnie izraelskie oddziały wycofały się z półwyspu Synaj. W ciągu następnych 24-godzin Egipcjanie przywrócili normalną komunikację pomiędzy Strefą Gazy a Arisz.
Powietrzny incydent brytyjsko-izraelski.
W dniu 6 stycznia 1949, brytyjskie siły powietrzne Royal Air Force stacjonujące w obszarze egipskiego Kanału Sueskiego, otrzymały rozkaz rozpoczęcia lotów zwiadowczych nad półwyspem Synaj i południową częścią pustyni Negew, aby wywrzeć nacisk na izraelskie wojska i upewnić się, że wycofają się one z terytorium Egiptu. Brytyjskie dowództwo zbierało w ten sposób informacje wywiadowcze, które oficjalnie były przeznaczone dla potrzeb międzynarodowych obserwatorów UNTSO. Jednak w rzeczywistości, dane te mogły być także użyte przez Brytyjczyków, gdyby zaszła potrzeba zbrojnej interwencji w obronie Transjordanii lub Egiptu. W dniu 7 stycznia, w rejonie Rafah doszło do poważnego incydentu, podczas którego izraelskie myśliwce pomyłkowo zestrzeliły pięć brytyjskich samolotów myśliwskich Supermarine Spitfire w wersji rozpoznawczej. Należały one do 208 Eskadry RAF. Izraelscy piloci tłumaczyli później, że byli przekonani, iż atakują egipskie samoloty, które wcześniej zaatakowały izraelską kolumnę zmechanizowaną. Incydent ten wywołał duże oburzenie brytyjskiego dowództwa. Brytyjskie Ministerstwo Spraw Zagranicznych zażądało wypłacenia odszkodowania za straty w ludziach i w sprzęcie. Równocześnie zaczęto przegrupowywanie brytyjskich oddziałów ze strefy Kanału Sueskiego do jordańskiego miasta portowego Akaba. Brytyjskie sztaby otrzymały rozkaz przygotowania planu operacji Jafet, której celem miało być przeciwdziałanie izraelskim zamiarom opanowania całej pustyni Negew. Plan zakładał wspólne działania brytyjskich sił z jednostkami egipskimi, jordańskimi i irackimi. Planowano zajęcie rejonu Wadi Arawa na granicy Transjordanii z Palestyną, na długości od Zatoki Akaba do Morza Martwego. Realizację tego planu powstrzymał amerykański prezydent Harry Truman, który nie wyraził na nią zgody. W rezultacie, powstrzymano dalsze przegrupowania brytyjskich jednostek, a samoloty Royal Air Force otrzymały zakaz przekraczania granicy Izraela, aby unikać kolejnych incydentów.
Rozejm izraelsko-egipski (24 lutego 1949).
W dniu 12 stycznia 1949 rozpoczęły się tajne rozmowy izraelsko-egipskie na greckiej wyspie Rodos. We wszystkich rozmowach uczestniczył mediator Narodów Zjednoczonych w Palestynie, Ralph Bunche. Szefem izraelskiej delegacji był dyrektor generalny w Ministerstwie Spraw Zagranicznych, dr Walter Etan. Towarzyszyli mu Reuwen Sziloah, Elijjahu Sason i radca prawny. W skład personelu wojskowego delegacji weszli: gen. Jigael Jadin oraz dwaj oficerowie wywiadu – majorowie Arje Simon i Jehoszafat Harkabi. W rozmowach wzięlu udział także gen. Dawid Sze’alti’el i gen. Icchak Rabin. Szefem egipskiej delegacji był płk Mohammed Seif al-Din, któremu towarzyszyło dwóch pułkowników i dwóch wysokich oficerów wywiadu, radca prawny i dwóch konsultantów politycznych. Egipcjanie od samego początku rozmów postawili bardzo ciężkie warunki, żądając na podstawie rezolucji RB nr 61 wycofania izraelskich wojsk na pozycje sprzed 14 października 1948. Konsekwencją tych żądań byłoby wycofanie Izraelczyków na linię al-Majdal – Hebron i oddanie Egipcjanom Beer Szewy z całą pustynią Negew. Izrael zajął stanowisko, że wojska egipskie powinny wycofać się poza linię dawnej granicy międzynarodowej pomiędzy Egiptem a Mandatem Palestyny. Aby zachęcić drugą stronę do ustępstw, Izrael zgodził się na uwolnienie okrążonej w rejonie al-Faludża egipskiej 4 Brygady. Po ciężkich negocjacjach podpisano 24 lutego 1949 uzgodniony tekst rozejmu izraelsko-egipskiego. Oba państwa zgodziły się unikać siły militarnej przy rozwiązywaniu kwestii Palestyny, zobowiązując się przy tym do nie podejmowania żadnych działań wojskowych i przestrzegać warunków zawieszenia broni. Był to niezbędny pierwszy krok w kierunku zakończenia wojny i przywrócenia pokoju w Palestynie. Następnego dnia po podpisaniu porozumienia, rozpoczęła się ewakuacja egipskich wojsk z rejonu al-Faludża. Wyznaczono linię demarkacyjną rozejmu, zaznaczając jednak, że nie jest to granica państwowa lub terytorialna. Jej podstawowym celem było wyznaczenie linii, z którą nie mogły być przemieszczane siły zbrojne żadnej ze stron. Linia demarkacyjna została sporządzona w oparciu o granicę międzynarodową między Egiptem a Mandatem Palestyny z 1922. Szczegółowo określono wielkość sił egipskich i izraelskich oraz pozycje ich dyslokacji w rejonie Strefy Gazy. Ze względu na brak podobnego porozumienia izraelsko-jordańskiego, w obszarze Betlejem i Hebronu uczyniono wyjątek od reguły, względem stacjonowania wojsk izraelskich. Rejon Audża al-Hafir ogłoszono strefą zdemilitaryzowaną, zabraniając obecności wojsk obu stron w pobliżu tego miejsca. Określono zasady wymiany jeńców wojennych. Do wykonania postanowień porozumienia powołano Mieszaną Komisję Rozejmu (IEMAC; ang. "Israel/Egypt Mixed Armistice Commission") składającą się z siedmiu członków: po trzech wyznaczały Egipt i Izrael, natomiast ostatni był wysokim oficerem UNTSO. Wśród licznych zadań powierzonych Komisji było rozwiązywanie kwestii spornych. Siedzibą Komisji została Auja w strefie zdemilitaryzowanej.
Podpisanie tego rozejmu, pod pewnym względem, było porażką izraelskiej strategii politycznej. Wynikało to z faktu, że Egipt nie zgodził się na całkowite wycofanie swoich wojsk (utrzymał Strefę Gazy), nie uznał faktu istnienia państwa żydowskiego i nie podpisał trwałego porozumienia pokojowego, tylko zawieszenie broni. W rezultacie, wojna izraelsko-egipska została tylko przerwana na czas obowiązywania rozejmu. Wywiązując się z zawartego porozumienia, Izraelczycy wypuścili z okrążenia 4 Brygadę, która w dniach 26–27 lutego przemaszerowała do Gazy. Podobnie uczyniły egipskie oddziały z Zachodniego Brzegu, które również otrzymały zgodę na przemarsz przez izraelskie terytorium do Gazy. Podczas całej tej akcji, izraelskie oddziały pozostawały w gotowości na wypadek wznowienia walk na południu.
Operacja Uwda (5–10 marca 1949).
W nowej sytuacji polityczno-militarnej, szef Południowego Dowództwa, gen. Jigal Allon, zaproponował Sztabowi Generalnemu umocnienie izraelskiego panowania nad całością obszaru pustyni Negew. Po otrzymaniu zgody, rozpoczęto przygotowywanie planu operacji Uwda (pol. "operacja Fakt"). Jej nazwa nawiązywała do chęci ustanowienia przez Izrael sytuacji "de facto" na Negewie. Wieczorem 5 marca 1949 siły trzech izraelskich brygad rozpoczęły działania ofensywne w południowo-wschodniej części Negew. Brygada Aleksandronii dotarła do południowych krańców Morza Martwego i w nocy z 8 na 9 marca przeprowadziła desant morski w rejonie En Gedi. Założono tutaj najdalej wysunięty na północ posterunek wojskowy. Równocześnie oddział lądowy zajął Masadę. Brygada Negew wyruszyła z Beer Szewy i poprzez obszar krateru Ramona podążała w kierunku Zatoki Akaba. Brygada Golani zabezpieczała wschodnie skrzydło Brygady Negew i nacierała wzdłuż Doliny Arawa na południe w kierunku na Zatokę Akaba. Między oboma brygadami istniała prawdziwa rywalizacja, która z nich jako pierwsza dotrze do Morza Czerwonego. Rankiem 10 marca, izraelski zwiad lotniczy poinformował, że jordańscy żołnierze opuścili swoje pozycje na klifie nad Zatoką Akaba i wycofali się w stronę pobliskiego miasta Akaba. Informację tę wykorzystał oddział Brygady Negew, który o godzinie 15:00 zajął opuszczony posterunek policji w Umm Rashrash. O godzinie 16:00 żołnierz Awraham Adan zawiesił flagę Izraela w posterunku Umm Rashrash. Ponieważ była to ostatnia operacja wojskowa wojny, moment ten uznaje się za koniec wojny.
Rozejm izraelsko-libański (23 marca 1949).
W dniu 1 marca 1949 rozpoczęły się tajne rozmowy izraelsko-libańskie na przejściu granicznym Rosz ha-Nikra. Przebiegały one w najlepszych nastrojach ze wszystkich rozmów z innymi państwami arabskimi. Szefem izraelskiej delegacji był generał Mordechaj Maklef. Towarzyszyli mu urzędnicy z Ministerstwa Spraw Zagranicznych: Szabbetaj Rosen i Joszua Palmon. Szefem libańskiej delegacji był Szef Sztabu Generalnego Libańskiej Armii, generał Taufik Salim, któremu towarzyszyło dwóch wysokich oficerów i przedstawiciel Ministerstwa Spraw Zagranicznych. W dniu 23 marca 1949 nastąpiło podpisanie rozejmu izraelsko-libańskiego. Zawarte porozumienie uznawało, że linia demarkacyjna będzie przebiegała wzdłuż linii granicy międzynarodowej między Libanem a dawnym Mandatem Palestyny. W ciągu dziesięciu dni od podpisania porozumienia, wszystkie wojska obu stron, wycofały się poza linię demarkacyjną. Wymiana jeńców wojennych nastąpiła w Rosz ha-Nikra. Do wykonania postanowień porozumienia powołano Mieszaną Komisję Rozejmu (ILMAC; ang. "Israel/Lebanon Mixed Armistice Commission") składającą się z siedmiu członków: po trzech wyznaczały Liban i Izrael, natomiast ostatni był wysokim oficerem UNTSO. Wśród licznych zadań powierzonych Komisji było rozwiązywanie kwestii spornych. Siedzibą Komisji zostały Metulla i An-Nakura. Podpisanie tego rozejmu było sukcesem izraelskiej strategii polityczno-wojskowej. Udało się na froncie północnym powiększyć obszar państwa żydowskiego, co znalazło swoje odzwierciedlenie w zawartym rozejmie z Libanem. Porażką był fakt, że Liban nie uznał faktu istnienia państwa żydowskiego i nie podpisał trwałego porozumienia pokojowego, tylko zawieszenie broni. W rezultacie, wojna izraelsko-libańska została tylko przerwana na czas obowiązywania rozejmu.
Rozejm izraelsko-jordański (3 kwietnia 1949).
W dniu 4 marca 1949 rozpoczęły się tajne rozmowy izraelsko-jordańskie na greckiej wyspie Rodos. Szefem izraelskiej delegacji był Reuwen Sziloah. Towarzyszyli mu generał Mosze Dajan i Dan Lehner oraz konsultant Ministerstwa Spraw Zagranicznych. Szefem jordańskiej delegacji był pułkownik Ahmad Sidqi al-Jundi, któremu towarzyszyło trzech wysokich oficerów i radca prawny. We wszystkich rozmowach uczestniczył mediator Narodów Zjednoczonych w Palestynie, Ralph Bunche. W trakcie rozmów, podjęto starania o rozpoczęcie osobnych negocjacji z Irakiem, spotkały się one jednak ze zdecydowaną odmową. W marcu Irakijczycy zapowiedzieli wycofanie swojego korpusu ekspedycyjnego z Palestyny. Jego pozycje miały obsadzić siły jordańskiego Legionu Arabskiego, powstało jednak w tej sprawie zamieszanie i izraelskie dowództwo planowało wykorzystać to na swoją korzyść. Przygotowano plan operacji Szin-Taw-Szin, podczas której trzy izraelskie brygady miały zająć opuszczone przez Irakijczyków pozycje w Wadi Ara. Operacja miała rozpocząć się 12 marca 1949, została jednak odwołana, ponieważ Jordańczycy zgodzili się pójść na znaczne ustępstwa w rozmowach prowadzonych na wyspie Rodos. 23 marca zawarto tajne porozumienie w sprawie Wadi Ara, które włączono później do umowy o rozejmie. W dniu 3 kwietnia 1949 nastąpiło podpisanie rozejmu izraelsko-jordańskiego. Wyznaczono przebieg linii demarkacyjnych, określając czasy wycofania wojsk z poszczególnych stref. Do nadzoru rozejmu w rejonie Jerozolimy powołano Komitet Specjalny, do którego zadań należało zapewnienie przywrócenia normalnej komunikacji z miastem, wznowieniem normalnych dostaw wody i energii elektrycznej, wznowienie normalnego funkcjonowania instytucji kulturalnych i humanitarnych na Górze Skopus oraz swobodnego dostępu do miejsc świętych oraz korzystania z cmentarza na Górze Oliwnej. Pozostałymi sprawami rozejmu zajmowała się Mieszana Komisja Rozejmu (HKJIMAC; ang. "Hashemite Kingdom of Jordan/Israel Mixed Armistice Commission"). Podpisanie tego rozejmu było połowicznym sukcesem izraelskiej strategii polityczno-wojskowej. Udało się uzyskać zapewnienia przywrócenia zaopatrzenia dla Jerozolimy. Szczególnie istotnymi były gwarancje o swobodnym dostępie do miejsc świętych oraz instytucji kulturalnych i humanitarnych w mieście. W rzeczywistości okazało się jednak, że Jordania nie respektowała tych ustaleń. Porażką był fakt, że Jordania nie uznała faktu istnienia państwa żydowskiego i nie podpisała trwałego porozumienia pokojowego, tylko zawieszenie broni. W rezultacie, wojna izraelsko-jordańska została tylko przerwana na czas obowiązywania rozejmu.
Rozejm izraelsko-syryjski (20 lipca 1949).
Rozmowy izraelsko-syryjskie były prowadzone w zniszczonej arabskiej wiosce Jarda, położonej w enklawie Miszmar ha-Jarden. Rozmowy te były najdłuższe i najtrudniejsze ze wszystkich negocjacji o zawieszeniu broni. W znacznym stopniu wynikało to z faktu, że nowy syryjski prezydent Husni az-Zaim chciał pokazać przed Syryjczykami swoje nieprzejednane stanowisko względem państwa żydowskiego oraz fakt, że wojska syryjskie mogą zdobyć i utrzymać terytorium w Palestynie. Szefem izraelskiej delegacji był generał Mordechaj Maklef. Syryjczyków reprezentowało trzech wysokich oficerów i radca prawny. W dniu 20 lipca 1949 roku nastąpiło podpisanie rozejmu izraelsko-syryjskiego. Ustalono przebieg Linii Demarkacyjnej Rozejmu oraz Strefy Zdemilitaryzowanej, która obejmowała cały obszar położony pomiędzy linią zawieszenia broni a granicą międzynarodową między Syrią a Mandatem Palestyny. Z obszaru Strefy Zdemilitaryzowanej wycofano wszystkie siły zbrojne. Do Strefy Zdemilitaryzowanej włączono En Gew. Zorganizowano wymianę jeńców wojennych. Warunki przestrzegania rozejmu nadzorowała Mieszana Komisja Rozejmu (ISMAC; ang. "Israel/Syria Mixed Armistice Commission"). Podpisanie tego rozejmu było porażką izraelskiej strategii polityczno-wojskowej. Liban nie uznał faktu istnienia państwa żydowskiego i nie podpisał trwałego porozumienia pokojowego, tylko zawieszenie broni. W rezultacie, wojna izraelsko-libańska została tylko przerwana na czas obowiązywania rozejmu.
Irak i Arabia Saudyjska nie wyraziły zgody na podpisanie jakiegokolwiek porozumienia o zawieszeniu broni z Izraelem.
Bilans wojny.
Zawarte porozumienia o zawieszeniu broni miały mieć charakter przejściowy, do czasu ich zastąpienia przez stałe traktaty pokojowe. Jednakże nie doszło do ich podpisania, a faktyczne wznowienie rozmów nastąpiło dopiero wiele lat później, otwierając drogę do zawarcia pokoju izraelsko-egipskiego w 1979 i izraelsko-jordańskiego w 1994.
Konsekwencje polityczne.
Państwa arabskie były wstrząśnięte poniesioną porażką w Palestynie, dlatego wojnę nazwano "katastrofą" (arab. النكبة, "an-Nakba"). W społeczeństwach nastąpiła gwałtowna radykalizacja nastrojów w kierunku arabskiego nacjonalizmu. Większość ówczesnych arabskich przywódców została w kolejnych latach obalona albo zabita. Egipski premier Mahmud Fahmi an-Nukraszi został 28 grudnia 1948 zamordowany przez członków Bractwa Muzułmańskiego. Syryjski prezydent Szukri al-Kuwatli został 29 marca 1949 obalony w wyniku zamachu stanu. Był to pierwszy wojskowy przewrót przeprowadzony w Syrii. Miał on długotrwałe skutki, takie jak osłabienie kraju i rządu, oraz rozpoczął serię coraz bardziej brutalnych wojskowych buntów. Tylko w 1949 doszło tam do dwóch kolejnych zamachów stanu. Jordański król Abd Allah został 20 lipca 1951 zastrzelony przez Palestyńczyka w Jerozolimie. 23 lipca 1952 w Egipcie wybuchła rewolucja, która obaliła rządy króla Faruka. Jego syna Fuada II zdetronizowano dwa lata później, ustanawiając republikę. Żadne z państw członkowskich Ligi Arabskiej nie uznało istnienia państwa żydowskiego w Palestynie, dodatkowo ogłaszając bojkot gospodarczy Izraela. Wiele państw w obawie przed reperkusjami w stosunkach z krajami arabskimi nawet nie podejmowało próby zbliżenia z Izraelem.
W Izraelu militarne zwycięstwo odniesione w "wojnie o niepodległość" (hebr. מלחמת העצמאות, "Milchemet Ha’atzma’ut") umocniło pozycję lewicowej partii politycznej Mapai. Odnosiła ona kolejne zwycięstwa wyborcze przez następnych 30 lat, aż do roku 1977, kiedy władzę przejęła partia Likud. Zwycięstwo w wojnie wzmocniło dodatkowo prestiż premiera Dawida Ben Guriona.
Konsekwencje militarne.
Najważniejszą konsekwencją wojny dla całego Bliskiego Wschodu, był koniec obecności militarnej Brytyjczyków w Palestynie. Zaangażowanie się Wielkiej Brytanii w budowę arabskiego sojuszu bezpieczeństwa było jednym z powodów udzielenia przez ZSRR poparcia dla Izraela. Brytyjczycy nie zdołali sprostać wszystkim problemom regionalnym i w niewystarczającym stopniu zaangażowali się w budowę arabskich armii, w rezultacie czego w ciągu kolejnych lat musieli opuścić Egipt, Irak i Jordanię. Doprowadziło to do kryzysu sueskiego w 1956.
Izraelska armia wyszła z wojny jako najsilniejsza armia w regionie. W ten sposób Izrael stopniowo zaczął zajmować pozycję regionalnego mocarstwa militarnego. Zawieszenie broni ustabilizowało sytuację na frontach, których linie stały się tymczasowymi granicami państwowymi. Były one jednak nieustannie naruszane przez napady grup arabskich "fedainów", którzy urządzali zasadzki w rejonie przygranicznych żydowskich osiedli. W odwecie izraelska armia przeprowadzała operacje w głębi Strefy Gazy i Zachodniego Brzegu Jordanu. W ten sposób zawieszenie broni było łamane przez wszystkie strony konfliktu.
Konsekwencje terytorialne.
Zawarte porozumienia z Rodos o zawieszeniu broni pomiędzy Izraelem a Libanem, Syrią, Jordanią i Egiptem, zakończyły I wojnę izraelsko-arabską i wyznaczyły przebieg nowej wojskowej granicy Izraela. Obejmowała ona około 78% terytorium Palestyny. Upadła w ten sposób idea podziału Palestyny na dwa państwa: żydowskie i arabskie. Poza kontrolą izraelską znalazły się jedynie Zachodni Brzeg ze Wschodnią Jerozolimą (pod kontrolą Jordanii) i Strefa Gazy (pod kontrolą Egiptu). Państwo żydowskie objęło więc 21% więcej terytorium Palestyny, niż to zakładała Rezolucja Zgromadzenia Ogólnego ONZ nr 181. Państwo arabskie w ogóle nie powstało, ponieważ ani Egipt, ani Jordania nie były zainteresowane tworzeniem państwa palestyńskiego na zajętych przez siebie terenach.
W zrozumieniu państw arabskich, porozumienia z Rodos nie uznawały faktu istnienia państwa żydowskiego w Palestynie i nie tworzyły jego stałych granic. Zapisy zawarte we wszystkich umowach o rozejmie, mówiły, że „"Linii Demarkacyjnej Rozejmu nie należy w jakimkolwiek sensie interpretować jako granicy politycznej lub terytorialnej"”. Arabowie uważali, że Linie Demarkacyjne Rozejmu ograniczą Żydom możliwości rozwoju swojego państwa i uniemożliwią im swobodny dostęp do zasobów wodnych. Ponadto zawarte porozumienia pozostawiały poza zawieszeniem broni kilka państw członkowskich Ligi Państw Arabskich, w wyniku czego bardzo szybko pojawiły się odmowy swobodnej żeglugi izraelskich statków przez wody terytorialne tych państw (Arabia Saudyjska, Sudan i Jemen). W rezultacie nie kończyło to wojny, lecz zaostrzało konflikt izraelsko-arabski, tworząc grunt pod kolejne wojny izraelsko-arabskie.
Izraelski minister spraw zagranicznych Mosze Szaret powiedział w Knesecie, że linie zawieszenia broni są „"tymczasowymi granicami"” Izraela. Podkreślił on, że opierają się one na granicach naturalnych. Jedynym wyjątkiem stanowiła tutaj granica z Jordanią. Izrael zaakceptował większość tych granic i nie zgłaszał roszczeń terytorialnych poza nimi, z wyjątkiem niewielkich zmian na południu. Stanowisko to zostało oficjalnie przedstawione na Konferencji w Lozannie.
Konsekwencje demograficzne.
Była to najkrwawsza wojna izraelsko-arabska. W jej wyniku w Izraelu zginęło 6373 ludzi (4 tys. żołnierzy i 2,4 tys. cywilów), co stanowiło 1% populacji nowo powstałego państwa. Dodatkowo około 15 tys. ludzi zostało rannych. Straty krajów arabskich szacuje się na 10–15 tys. zabitych oraz 25–30 tys. rannych.
Wojna wywołała masową ucieczkę ludności arabskiej z terytorium Palestyny. Łączną liczbę palestyńskich uchodźców szacuje się na około 750 tys. osób, z których 460 tys. znalazło się ostatecznie w Jordanii, 100 tys. w Libanie, 80 tys. w Syrii, a reszta znalazła się w rejonie Gazy. Problem uchodźców palestyńskich do chwili obecnej budzi wiele emocji na całym świecie. Z punktu widzenia Arabów, pełna odpowiedzialność za kwestię uchodźców spoczywa na Izraelu. Jednak ciekawym jest spojrzenie na ten problem z punktu widzenia byłego premiera Syrii Chalid al-Azma:"„(...) wezwanie rządów państw arabskich do opuszczenia Palestyny i przeniesienia się do sąsiednich krajów arabskich, skierowane do jej mieszkańców po masakrze we wsi Dir Jasin w 1947 roku, pomogło Żydom, ich sytuacja w Palestynie znacznie się poprawiła bez większego wysiłku. Pomyślmy, co by było, gdyby mieszkańcy Palestyny, których liczba przekroczyła milion, zostali w swoim kraju. Jaką stanowiliby piątą kolumnę, jak rząd izraelski byłby w ciągłym strachu. Od 1948 roku domagamy się, by powrócili do swych domów. Lecz to właśnie my wzywaliśmy ich do opuszczenia kraju, a od naszego żądania od ONZ, aby zadecydowała o ich powrocie, minęło kilka miesięcy. Czy to jest mądra i uzasadniona polityka? Czy jest tu sens? Sami zdecydowaliśmy o ich losie, o losie milionów uchodźców arabskich, wzywając ich do opuszczenia swych domów, ziem, miejsc pracy i fabryk. Zamieniliśmy ludzi, cieszących się ze swej pracy w wysiedleńców pozbawionych pracy w ogóle. Potem przyzwyczailiśmy ich do żebractwa i zadowolenia z tego, co daje im UNRWA (United Nations Relief and Works Agency for Palestine Refuges in the Near East) (...)”"
W 1948 roku 68% uchodźców arabskich opuszczając Palestynę nie widziało ani jednego izraelskiego żołnierza. Jednak problem palestyńskich uchodźców był na tyle poważny, że zajęło się nim Zgromadzenie Ogólne ONZ, przyjmując 19 listopada 1948 rezolucję Zgromadzenia Ogólnego ONZ nr 212. Podjęła ona próbę zorganizowania pomocy humanitarnej dla tysięcy uchodźców gromadzących się w obozach palestyńskich uchodźców. Dalszą konsekwencją było przyjęcie 8 grudnia 1949 rezolucji Zgromadzenia Ogólnego ONZ nr 302, która powołała do życia agencję UNRWA (ang. "United Nations Relief and Works Agency for Palestine Refugees in the Near East"; pol. "Agencja Narodów Zjednoczonych dla Pomocy Uchodźcom Palestyńskim na Bliskim Wschodzie"). Zakładano przy tym, że problem uchodźców palestyńskich zostanie rozwiązany do 1952. Pomimo upływu lat problem ten nadal pozostaje nie rozwiązany, a obecność palestyńskich uchodźców destabilizuje sytuację polityczną, gospodarczą i militarną na Bliskim Wschodzie. Ponadto państwa arabskie wielokrotnie wykorzystywały ich niezadowolenie do wywierania nieustannego nacisku na Izrael (palestyńska organizacja terrorystyczna Czarny Wrzesień powstała w reakcji na śmierć kilku tysięcy Palestyńczyków z ręki armii jordańskiej podczas wojny domowej na przełomie 1970 i 1971). Jest to jedna z przyczyn podsycających konflikt izraelsko-arabski i utrudniająca postęp wysiłków pokojowych na Bliskim Wschodzie.
Mniej znana jest kwestia żydowskich uchodźców podczas tej wojny. Ocenia się, że około 10 tys. Żydów zostało zmuszonych podczas wojny do opuszczenia swoich domów w Palestynie. Podczas wojny i w ciągu trzech kolejnych lat, w Izraelu osiedliło się ponad 700 tys. Żydów – 270 tys. pochodziło z Europy Wschodniej, 136 tys. z Europy Zachodniej, natomiast około 300 tys. z różnych państw arabskich. Wielu z tych ostatnich było imigrantami przymusowo wysiedlonymi przez rządy muzułmańskie, podczas gdy inni uciekli w obawie przed pogromami lub antysemickimi prześladowaniami. Początkowo mieszkali oni w obozach namiotowych utrzymywanych przez Agencję Żydowską. W 1950 zostały one przekształcone w obozy przejściowe, a następnie stopniowo przekształcane w osiedla. Ostatni taki obóz został zamknięty w 1963. Mimo licznych rezolucji ONZ odnoszących się do palestyńskich uchodźców i powołania agencji UNRWA, społeczność międzynarodowa nie podjęła żadnych działań na rzecz żydowskich uchodźców z państw arabskich.

</doc>
<doc id="182852" url="https://pl.wikipedia.org/wiki?curid=182852" title="SDPRR">
SDPRR



</doc>
<doc id="182855" url="https://pl.wikipedia.org/wiki?curid=182855" title="Dublińczycy">
Dublińczycy

Dublińczycy () – zbiór piętnastu opowiadań autorstwa Jamesa Joyce’a opublikowany w 1914. Autor, uznany później za pioniera techniki strumienia świadomości, korzystał tutaj z nieco bardziej realistycznej stylistyki. Opowiadania stanowią opis życia mieszkańców Dublina. Wiele postaci w nich występujących pojawiło się później w "opus magnum" Joyce’a – "Ulissesie". Pozycja ta jest uważana za ważne dzieło XX-wiecznej nowelistyki.
Opowiadania w "Dublińczykach": „Siostry”, „Spotkanie”, „Arabia”, „Ewelina”, „Po wyścigach”, „Dwaj rycerze”, „Pensjonat”, „Chmurka”, „Umowa Bodley&amp;Kirwan”, „Wróżby”, „Przypadek godny ubolewania”, „Liść bluszczu”, „Matka”, „Łaska boża”, „Zmarli”.

</doc>
<doc id="182857" url="https://pl.wikipedia.org/wiki?curid=182857" title="Pogrom kielecki">
Pogrom kielecki

Pogrom kielecki – seria napadów na ludność żydowską, jaka miała miejsce 4 lipca 1946 roku w Kielcach. Pogromu dokonali mieszkańcy Kielc oraz żołnierze Ludowego Wojska Polskiego, Korpusu Bezpieczeństwa Wewnętrznego i funkcjonariusze Milicji Obywatelskiej.
Bezpośrednią przyczyną pogromu była plotka o uwięzieniu przez Żydów w piwnicy budynku przy ul. Planty 7 ośmioletniego chłopca – Henryka Błaszczyka, w celu dokonania na nim mordu rytualnego. W wyniku pogromu zginęło 37 Żydów, 35 zostało rannych. Zginęło też trzech Polaków.
Pogrom kielecki wzburzył część opinii publicznej w Polsce i w większym stopniu za granicą. Spowodował nieomal masową emigrację Żydów z Polski i innych krajów europejskich do Izraela oraz przyczynił się do rozpowszechnienia w świecie stereotypu Polaka-antysemity.
Przebieg pogromu.
Plotka o porwaniu dziecka.
1 lipca 1946 zaginął ośmioletni wówczas Henryk Błaszczyk. Jego ojciec, szewc Walenty Błaszczyk, zaniepokojony przedłużającą się nieobecnością syna około godziny 23.00 zgłosił na Milicję Obywatelską fakt zaginięcia dziecka. Dwa dni później, 3 lipca wieczorem, chłopiec wrócił do domu. Około północy Walenty Błaszczyk, będąc pod wpływem alkoholu, pojawił się na posterunku milicji informując, że jego syn przez trzy dni był przetrzymywany w piwnicy przez Żydów, skąd udało mu się uciec.
Następnego dnia rano – 4 lipca – Walenty Błaszczyk wraz z synem i sąsiadem po raz kolejny udali się na milicję, gdzie opowiedzieli historię porwania Henryka. Według zeznań syna i ojca, nieznajomy mężczyzna dał chłopcu na ulicy paczkę i poprosił o odniesienie jej do jakiegoś domu. Za tę przysługę miał mu zaoferować 20 zł. Drogę miał Henrykowi wskazywać ten mężczyzna. Po dojściu na miejsce miano zabrać Henrykowi paczkę i zamknąć go w piwnicy, gdzie miało być już kilkoro innych dzieci. Według zeznań Błaszczyków w drodze na komisariat mały Henryk miał wskazać budynek przy ulicy Planty 7 jako na miejsce swojego uwięzienia, jak również rozpoznać mężczyznę, który go uwięził. Budynek ten znajdował się w odległości 200 metrów od komisariatu. Mieścił się w nim m.in. tzw. Komitet Żydowski, znajdowali tam też schronienie Żydzi będący w Kielcach przejazdem.
Zeznania Błaszczyków miały później okazać się nieprawdziwe – w rzeczywistości chłopiec, nie informując rodziców, pojechał do oddalonej o 20 km od Kielc wsi, w której rodzina mieszkała w czasie wojny. Historia o porwaniu przez Żydów została wymyślona najprawdopodobniej przez samego chłopca w celu uniknięcia kary.
Po odebraniu zeznań kierownik komisariatu – starszy sierżant Edmund Zagórski, wysłał na ul. Planty razem z Błaszczykami patrol milicji złożony z sześciu funkcjonariuszy. Po dotarciu na miejsce milicjanci aresztowali wskazanego przez chłopca mężczyznę o nazwisku Kalman Singer i wrócili z nim na komisariat. Następnie, po rozmowie z zastępcą Komendanta Wojewódzkiego MO majorem Kazimierzem Gwiazdowiczem, sierżant Zagórski wysłał patrol na miejsce rzekomego uwięzienia chłopca w celu przeszukania budynku. Patrol miał niespotykaną w tych warunkach liczebność, łącznie kilkunastu funkcjonariuszy, którzy poszli na ochotnika. Po drodze milicjanci mówili napotkanym przechodniom o rzekomym porywaniu dzieci chrześcijańskich przez Żydów i wykorzystywaniu ich do mordów rytualnych. Przeszukanie budynku wykazało, że historia nie mogła być prawdziwa, bo w budynku nie było żadnych piwnic. Po pewnym czasie na miejscu pojawił się patrol funkcjonariuszy UB, wysłany przez mjra Władysława Spychaj-Sobczyńskiego, dowódcę kieleckiego UB.
Począwszy od pierwszego pojawienia się milicjantów, przed budynkiem przy ul. Planty 7 zaczął zbierać się wrogo nastawiony tłum przypadkowych osób. Zaniepokojeni Żydzi (doktor Seweryn Kahane, przewodniczący Komitetu Żydowskiego oraz jego zastępca Chil Alpert) telefonicznie starali się o odwołanie milicji oraz ochronę, dzwoniąc do komendanta wojewódzkiego UB, mjra Władysława Spychaj-Sobczyńskiego (byłego członka KPP), a nawet do NKWD, które odmówiło interwencji.
Pierwsza część pogromu (przed południem).
Około godziny 10. rano przed budynkiem na ul. Planty 7 zgromadził się wrogo nastawiony tłum, wzburzony pogłoskami o porwaniu dziecka. Między godziną 10.00 a 10.30 pojawiły się oddziały Ludowego Wojska Polskiego i Korpusu Bezpieczeństwa Wewnętrznego, które obstawiły budynek, nie rozpraszając jednak zgromadzonego tłumu. Żołnierze i oddziały porządkowe nie zrobiły niczego, aby zażegnać groźną sytuację. Przeciwnie, według zeznań Chila Alperta (zastępcy przewodniczącego Komitetu Żydowskiego), który przebywał wówczas wewnątrz, żołnierze po przybyciu ostrzelali okna budynku. Następnie kilku żołnierzy wraz z milicjantami po wyważeniu drzwi weszło do środka i przeprowadziło rewizję wśród mieszkańców. Oficerowie Konieczny, Jędrzejczak i Repist odebrali broń mieszkańcom, którzy mieli na nią pozwolenie. W trakcie rewizji żołnierze zaczęli strzelać do osób znajdujących się wewnątrz, w trakcie tej strzelaniny zginęło kilkoro mieszkańców domu, w tym Seweryn Kahane, przewodniczący Komitetu Żydowskiego. Wejście żołnierzy do budynku i strzelanina rozpoczęły pogrom.
Po początkowej strzelaninie żołnierze i przedstawiciele innych formacji mundurowych wyciągali Żydów znajdujących się w kolejnych pomieszczeniach budynku i wyprowadzali na zewnątrz. Zgromadzony przed budynkiem tłum cywilów i żołnierzy bił te osoby i rzucał w nie kamieniami. Kilka do kilkunastu osób (mężczyzn i kobiet) zostało wówczas zastrzelonych lub zabitych bagnetami i tępymi narzędziami. Według zeznań Ewy Szuchman dwie kobiety zostały wyrzucone przez okna, po czym zabite przez zgromadzony na dole tłum. Żołnierze i cywile rabowali też dobytek żydowskich mieszkańców domu. Przez cały czas komendant Wojewódzkiego Urzędu Bezpieczeństwa Publicznego – mjr Władysław Spychaj-Sobczyński nie wykonał żadnych działań mogących powstrzymać pogrom. Około południa na miejscu zdarzenia pojawił się prokurator okręgowy Jan Wrzeszcz, jednak wojsko nie wpuściło go na teren zajść i odmówiło rozpędzenia tłumu. Bezskutecznie próbowali uspokoić tłum również księża z katedry kieleckiej – Jan Danielewicz i Roman Zelek. Około godziny 12.00 na miejsce wydarzeń przybył nowy oddział wojska, wysłany przez pułkownika Stanisława Kupszę. Jego dowódca – major Konieczny rozkazał oddać salwę w powietrze. Ta pierwsza podczas zamieszek zdecydowana akcja wojska pozwoliła na opanowanie sytuacji i przywrócenie porządku. Wystawiono ochronę wokół budynku, a milicjanci zaczęli wywozić zabitych i rannych do szpitala miejskiego.
Druga część pogromu (po południu).
Około godziny 12.30 z Kieleckich Zakładów Metalowych (d. Huta „Ludwików”) pod dom na ul. Planty 7 wyruszyło kilkuset robotników uzbrojonych w metalowe rury, kije i kamienie. Po przybyciu na miejsce robotnicy przerwali słaby kordon żołnierzy, zaatakowali pozostałych w domu Żydów rozpoczynając pogrom na nowo. W tym czasie akty przemocy wymierzone w ludność żydowską zdarzały się na terenie całego miasta. Pod domem na ul. Planty i w jego okolicach zabitych zostało ponad dwadzieścia osób. Kilku mieszkańców Kielc narodowości polskiej zostało pobitych, gdyż wzięto ich za Żydów. Zginęło też trzech Polaków, którzy prawdopodobnie wystąpili w obronie napadniętych Żydów. Część morderstw miała charakter rabunkowy. Po południu czterech mieszkańców Kielc, pośród nich kapral milicji, używając broni, zmusiło Reginę Fisz do opuszczenia mieszkania przy ul. Leonarda 15. Została ona wywieziona razem ze swoim dzieckiem do lasu za miastem, gdzie oboje zostali zastrzeleni. Czwórka napastników obrabowała następnie mieszkanie zabitej. Według ocalałych z pogromu świadków żydowskich (Ewa Szuchman, Albert Grynbaum, Izrael Terkieltaub) mienie zabitych i rannych zostało zabrane przez kolejne grupy żołnierzy plądrujące budynek przy ul. Planty, a zwłoki w trakcie transportu do prosektorium zostały odarte z ubrań.
Do aktów przemocy i morderstw dochodziło też tego dnia w pociągach na pośrednich stacjach kolejowych na linii kolejowej Kielce – Częstochowa. Między innymi na dworcu we Włoszczowie podróżni jadący z Kielc zamordowali mężczyznę narodowości żydowskiej i starszą kobietę handlującą na peronie. Około siedmiu osób zabito na dworcu Kielce Herbskie. Podobne zdarzenia miały miejsce w Szczukowskich Górkach oraz w pobliżu Koniecpola, gdzie wyrzuceni z pociągów zginęli dwaj kolejni Żydzi: Dawid Gruszka z Koniecpola oraz Szmul Rembak (Grinbaum) z Częstochowy. Łącznie w pociągach i na dworcach w rejonie kieleckim zginęło tego dnia około trzydzieścioro Żydów.
Około godziny 14.00 służby mundurowe zaczęły reagować na rozprzestrzeniającą się przemoc. Komendant UB – mjr Władysław Spychaj-Sobczyński, zebrał na komendzie zamieszkałe w różnych częściach miasta rodziny żydowskie i zapewnił im ochronę. Wystawiono straż wokół szpitali, do których przewożono ofiary pogromu, gdyż wokół nich również zaczęli gromadzić się agresywni ludzie. Po oddaniu kilku salw wojsku udało się około godziny 14.00 odepchnąć tłum od budynku na ulicy Planty 7. Przed wieczorem do miasta wkroczyły dodatkowe oddziały wojska, pojawiły się wozy pancerne. Wprowadzono godzinę milicyjną. Jeszcze tego samego dnia aresztowano ponad stu uczestników pogromu, w tym 34 żołnierzy i oficerów Ludowego Wojska Polskiego oraz 6 funkcjonariuszy Korpusu Bezpieczeństwa Wewnętrznego. Około godz. 18.00 pogrom się zakończył.
W pogromie kieleckim zginęło 40 osób, w tym 37 Żydów i 3 Polaków. 35 osób zostało rannych. Do liczby ofiar podanej przez IPN nie wlicza się Reginy Fisz i jej dziecka, którzy padli ofiarą morderstwa na tle rabunkowym oraz osób zabitych na dworcach kolejowych, których dokładna liczba nie jest znana.
Zabici w trakcie pogromu Żydzi to Abraham Adler, Izrael Ajzenberg, Eliasz Alpirt, Izrael Boruch, Chaim Baszysta, Beer Frydman, Dawid Fajnkuchen, Bajla Gertner, Bajla Gurszyc, Pola Gutwurcel, Lejzor Harendorf, Seweryn Kahane, Szmul Karp, Herszel Kersz, Szaja Kersz, Kos (nieznanego imienia), Mendel Mikułkowski, Mojżesz Morawiec, Dawid Pluto, Icchak Preis, Estera Proszowska, Rabindorf (nieznanego imienia), Szlama Rejzman, Izarael Rączka, Duczko Samborski, Frunia Siniarowska, Jechiele Sokołowski, Rachela Sonberg, Apolonia Sowińska, Mojżesz Sztunke, Fania Szumacher, Szumilewicz (nieznanego imienia), Naftali Teitelbaum, Abram Weintraub, Wundeler (nieznanego imienia), Zoberman (nieznanego imienia), Zofia Zylberberg.
Pogrzeb w Kielcach (8 VII).
Zbiorowy pogrzeb kieleckich żydowskich ofiar na tamtejszym cmentarzu żydowskim rozpoczął się o godz. 11.00 w dniu 8 lipca 1946 r. Miał charakter manifestacyjny. Najwyższe władze państwowe reprezentował minister odbudowy kraju – prof. Michał Kaczorowski, który przemówił podczas uroczystości pogrzebowych i złożył osobiście kondolencje rodzinom ofiar. Ponadto w pogrzebie uczestniczył wicewojewoda kielecki – Urbanowicz oraz poseł Julian Gorecki, z ramienia Towarzystwa do Walki z Rasizmem. Licznie stawili się delegaci ze wszystkich oddziałów Związku Żydów Polskich. Ponadto liczne delegacje i poczty sztandarowe organizacji społecznych i partii politycznych. Kompanię honorową wystawiła 2 Dywizja Piechoty WP.
Relację filmową, wraz z komentarzem potępiającym sprawców mordów i współczuciem dla rodzin pomordowanych, umieściła w swoim cotygodniowym serwisie Polska Kronika Filmowa nr 22, z 15 lipca.
Procesy.
Bezpośrednio po wydarzeniach pogromu kieleckiego panował chaos informacyjny. Milicja ani żadne inne służby nie zabezpieczyły śladów ani nie były w stanie podać dokładnej liczby zabitych. Ranni oraz pozostali w Kielcach Żydzi, zostali następnego dnia przewiezieni strzeżonym pociągiem do Warszawy, organizatorem ewakuacji był wysłannik Centralnego Komitetu Żydów Polskich Icchak Cukierman, jeden z przywódców powstania w getcie warszawskim. W pierwszych godzinach po pogromie aresztowano kilkudziesięciu żołnierzy i milicjantów, przesłuchiwano ich jednak tylko w charakterze podejrzanych. Większość została później zwolniona. Przeprowadzone w następnych dniach badania ofiar pogromu wskazały, że jedenaście z nich zginęło od kul.
W związku z pogromem kieleckim odbyło się w sumie dziesięć procesów, w których odpowiadało 39 osób. Pierwszy proces obejmujący dwanaście osób odbył się w dniach 9–11 lipca 1946 r. w Kielcach. Przeprowadzony został przez Najwyższy Sąd Wojskowy na sesji wyjazdowej. Został on przez władze wykorzystany politycznie. W akcie oskarżenia zarzucającym im pobicia i morderstwa sugerowano, że „pogrom był udziałem band WiN i NSZ”. W wyniku tego procesu dziewięć osób skazano na karę śmierci, a pozostałe trzy osoby na dożywocie oraz 10 i 7 lat pozbawienia wolności. Wobec nieskorzystania przez Bolesława Bieruta z prawa łaski, egzekucji przez rozstrzelanie dokonano już na drugi dzień – 12 lipca. Sędziami w procesie byli Marian Bartoń (przewodniczący składu orzekającego), Antoni Łukasik i Stanisław Baraniuk.
Procesy milicjantów i oficerów UB podejrzanych o udział w rozruchach odbyły się dopiero 25 września, 26 września i 10 października. W ich wyniku kilku oskarżonych skazano na kary więzienia, kilku zdegradowano do niższych stopni.
18 listopada odbył się kolejny proces piętnastu cywilnych uczestników pogromu, których skazano na kary więzienia. 3 grudnia odbył się proces kolejnych siedmiu żołnierzy, których również skazano na kary więzienia. 13 grudnia rozpoczął się proces komendanta UB w Kielcach – Władysława Spychaj-Sobczyńskiego oraz dwóch komendantów milicji – Kuźnickiego i Gwiazdowicza. Spośród nich tylko Kuźnicki został skazany na rok pozbawienia wolności, dwóch pozostałych uniewinniono.
Reakcje na pogrom kielecki.
Reakcja władz.
Władze w swojej obronie obarczyły natychmiast odpowiedzialnością za pogrom ogólnie antysocjalistyczne podziemie, a wyraźnie organizacje Wolność i Niezawisłość i Narodowe Siły Zbrojne w akcie oskarżenia pierwszego procesu sprawców. W kolejnych dniach w prasie ukazywały się artykuły podtrzymującą tezę o prowokacji „reakcyjnego podziemia”. Jednocześnie w fabrykach i zakładach pracy próbowano organizować wiece protestacyjne potępiające antysemityzm i pogrom kielecki, na których wskazywano jako przyczynę działalność organizacji antykomunistycznych. Ta inicjatywa władz spotkała się jednak z gwałtownym sprzeciwem robotników, którzy na organizację wieców potępiających pogrom reagowali strajkami (szczególnie w Łodzi), żądając zwolnienia z aresztu podejrzanych o współudział w pogromie. Protesty robotników były wynikiem postaw antysemickich wśród dużej części polskiego społeczeństwa w tym czasie, jak również prób przerzucenia winy za pogrom na przeciwników ustroju socjalistycznego.
Poza próbami politycznego wykorzystania pogromu do walki z opozycją władze socjalistyczne nie wykonały żadnych działań mających na celu przeciwdziałanie podobnym zdarzeniom w przyszłości. Temat pogromu kieleckiego nie pojawiał się w ogóle na posiedzeniach władz centralnych. Po procesach sprawców i akcji propagandowej zarówno Ministerstwo Bezpieczeństwa Publicznego, jak i Prezydium Rady Ministrów i KC PZPR nie zajmowały się dalej tym tematem. Informacje o pogromie, wątpliwościach co do jego przebiegu, ofiarach i procesie były w PRL blokowane. Pogrom kielecki został objęty cenzurą w krajowych publikacjach historycznych i badaniach dotyczących regionu kieleckiego. Pierwsza publikacja historyczna na ten temat pojawiła się dopiero w 1981 r. w „Tygodniku Solidarność”, a więc w ówczesnej prasie opozycyjnej. Archiwum kieleckiego SB zawierające dokumenty z okresu powojennego spłonęło w 1988 roku.
Reakcja Kościoła katolickiego.
Podczas pogromu kieleckiego księża z tamtejszej katedry dwukrotnie usiłowali interweniować. Pierwszy raz jej proboszcz – ks. Jan Danielewicz i ks. Roman Zelek pojawili się na ul. Planty około godziny 11:00, lecz nie zostali dopuszczeni do budynku przez wojsko. Drugi raz obaj księża w towarzystwie trzech innych duchownych pojawili się tam około 15:30, lecz nie napotkali już żadnego tłumu, jedynie grupki ludzi, więc wrócili do katedry.
Pierwszą oficjalną reakcją Kościoła na pogrom była odezwa zredagowana w dniu pogromu wspólnie przez wojewodę kieleckiego Eugeniusza Iwańczyka i biskupa kieleckiego Czesława Kaczmarka. Odezwa nie została jednak opublikowana. Dwa dni później, 6 lipca, kielecka kuria biskupia opublikowała list, który został odczytany we wszystkich kościołach diecezji kieleckiej, w niedzielę 7 lipca. List głosił: „miasto nasze stało się terenem krwawego dramatu, jako czynnik splotu wypadków, które jak lawina szybko potoczyły się po sobie. Z braku dokładnej znajomości, nie wchodząc w tło, bezpośrednie przyczyny, które wywołały te smutne zajścia, oraz sam przebieg, stwierdzić należy, że jest faktem, iż stało się nieszczęście, tym bardziej że działo się to na oczach młodzieży i nieletnich dzieci. Mając to na uwadze, każdy katolik nie może powstrzymać się do wyrażenia prawdziwego i szczerego ubolewania (...)”.
W zdecydowanych słowach pogrom potępił biskup częstochowski Teodor Kubina, który 7 lipca napisał: „absolutnie nic nie usprawiedliwia zasługującej na gniew Boga i ludzi zbrodni kieleckiej, której tła i przyczyny poszukiwać należy w zbrodniczym fanatyzmie i nieusprawiedliwionej ciemnocie. (...) Wszystkie twierdzenia o istnieniu mordów rytualnych są kłamstwem (...)”. Biskup Kubina został skrytykowany przez Konferencję Episkopatu Polski za zajęcie w sprawie pogromu indywidualnego i tak kategorycznego stanowiska, które uznano za „niemożliwe do przyjęcia z zasadniczych założeń myślowych i kanonicznych Kościoła katolickiego”.
Ważnymi wypowiedziami Kościoła w sprawie pogromu kieleckiego było oświadczenie prymasa Polski kardynała Augusta Hlonda, przekazane dziennikarzom 11 lipca oraz raport biskupa kieleckiego Czesława Kaczmarka, wręczony ambasadorowi USA. Kardynał Hlond pisał: „Przebieg nieszczęsnych i ubolewania godnych wypadków kieleckich wykazuje, że nie można ich przypisać rasizmowi. Wyrosły one na podłożu całkiem odmiennym, bolesnym a tragicznym”, przypomniał interwencję księży w dniu pogromu i nieopublikowaną odezwę biskupa kieleckiego. Stwierdził jednak, że za zepsucie się wcześniejszego dobrego stosunku Polaków do Żydów „w wielkiej mierze ponoszą odpowiedzialność Żydzi, stojący w Polsce na przodujących stanowiskach w życiu państwowym a dążący do narzucenia form ustrojowych, których ogromna większość narodu nie chce”. Podobnie stwierdzał raport biskupa Kaczmarka. Według niego „Żydzi są nielubiani, a nawet znienawidzeni”, gdyż „są głównymi propagatorami ustroju komunistycznego, którego naród polski nie chce, który mu jest narzucany przemocą, wbrew jego woli”. Raport biskupa Kaczmarka sugeruje, że pogrom sprowokowali żydowscy komuniści: „Z tego postanowiły skorzystać pewne komunistyczne czynniki żydowskie w porozumieniu z opanowanym przez siebie Urzędem Bezpieczeństwa, aby wywołać pogrom, który by dało się potem rozgłosić jako dowód potrzeby emigracji Żydów do własnego kraju, jako dowód opanowania społeczeństwa polskiego przez antysemityzm i faszyzm i wreszcie jako dowód reakcyjności Kościoła”.
W tydzień po pogromie kieleckim w 1946 roku delegacja lubelskich Żydów podczas spotkania z ówczesnym biskupem lubelskim Stefanem Wyszyńskim zwróciła się „z prośbą o wydanie do duchowieństwa i wiernych diecezji odezwy duszpasterskiej, która by swoją treścią mogła się przyczynić do uspokojenia umysłów i zaprzestania wystąpień antysemickich w ogóle, a mordów w szczególności.” Biskup Wyszyński, po wysłuchaniu petycji odmówił zajęcia jakiegokolwiek stanowiska pozytywnego. Tłumaczył się apolitycznością Kościoła itd. Wreszcie radził, że „lepiej by było dla Żydów, gdyby wynieśli się w ogóle z Polski, np. do Palestyny, albo zakupili sobie jakąś kolonię czy wyspę”.
Teorie o przyczynach pogromu.
Kontrowersje na ten temat pojawiły się bezpośrednio po pogromie. Politycy związani z PSL, będący początkowo w koalicji, a później w opozycji do komunistów, starali się wyjaśnić incydent, nie mając zaufania do nowych władz. Wicepremier wywodzący się z tej partii, prezes Stanisław Mikołajczyk, na posiedzeniu Rady Ministrów zażądał od ministra bezpieczeństwa publicznego Radkiewicza wyjaśnienia roli milicji oraz UB w zajściach. Już następnego dnia po wydarzeniach w Kielcach przedstawiciel PSL w Komisji KRN zgłosił wniosek domagający się wysłania specjalnej komisji, która miała zbadać sprawę. Wniosek ten odrzucony został większością głosów, a zarówno uchwała, jak i wszystkie wnioski w tej sprawie zostały skonfiskowane. Według ustaleń przeprowadzonych samodzielnie przez działaczy PSL inicjatorem pogromu kieleckiego miał być major Sobczyński, komendant Wojewódzkiego Urzędu Bezpieczeństwa w Kielcach oraz wojewoda kielecki i sekretarz wojewódzki PPR Józef Kalinowski. Zarzuty te spowodowane były głównie biernością zarówno funkcjonariuszy UB, jak i Milicji Obywatelskiej, które mając swoje siedziby w bezpośredniej bliskości zajść nie interweniowały, dopóki na miejsce z odległości 5 km nie przybyło wojsko zaalarmowane przez członków gminy żydowskiej.
Niektórzy historycy wyrazili przekonanie, że wybuch pogromu kieleckiego został celowo zainspirowany przez Urząd Bezpieczeństwa, aby odwrócić uwagę opinii zagranicznej od sfałszowania odbywającego się bezpośrednio wcześniej referendum (które odbyło się pięć dni wcześniej), jak i sprawy Katynia na procesie norymberskim. Argumentem przemawiającym za tą hipotezą jest fakt przebywania w Kielcach na przełomie lat 1945 i 1946 Michaiła Aleksandrowicza Diomina, wysokiego rangą oficera NKWD odpowiedzialnego za akcje specjalne, oraz fakt, że tego samego dnia (4 lipca) rozpoczęło się prezentowanie na posiedzeniu Międzynarodowego Trybunału Wojskowego w Norymberdze, podczas procesu najwyższych rangą zbrodniarzy nazistowskich, dowodów w sprawie zbrodni katyńskiej, niekorzystnych dla ZSRR. Tak więc rzeczywiście sfałszowane referendum, jak i sprawa katyńska zostały w mediach przyćmione przez informacje o pogromie. Kolejną domniemaną przyczyną inspiracji do prowokacji pogromu kieleckiego miała być również wyborcza walka polityczna z PSL przed wyborami do Sejmu Ustawodawczego w 1947 roku.
O pogromach Żydów jako o zorganizowanej akcji UB mającej na celu odwracanie uwagi zachodniej opinii publicznej od manipulacji komunistów napisał w swoich wspomnieniach Stanisław Mikołajczyk. Opublikował on w języku angielskim wspomnieniową książkę „The Rape Of Poland: Pattern Of Soviet Aggression” (pol. Zgwałcenie Polski. Wzór sowieckiej agresji), w której podał dziesiątki przykładów akcji UB mających służyć manipulacji oraz dezinformacji polskiej i zagranicznej opinii publicznej w tym incydenty antysemickie inspirowane, jego zdaniem, przez komunistów.
Śledztwo Instytutu Pamięci Narodowej.
21 października 2004 r. zostało umorzone postępowanie karne w sprawie pogromu kieleckiego, prowadzone przez prokuratora Instytutu Pamięci Narodowej – Oddziałowej Komisji Ścigania Zbrodni przeciwko Narodowi Polskiemu w Krakowie, Krzysztofa Falkiewicza. W śledztwie zbadano szereg różnych hipotez dotyczących przyczyn pogromu. Pierwsza z nich zakładała, że zdarzenia zostały sprowokowane z inspiracji rządu emigracyjnego w Londynie i podziemia niepodległościowego w kraju, celem skompromitowania socjalistycznego aparatu władzy; druga, że zajścia spowodowały kręgi syjonistyczne; trzecia zakładała prowokację przez ośrodki nazistowskie, dla wykazania, że antysemityzm nie był zjawiskiem typowym tylko dla III Rzeszy; czwarta hipoteza zakładała, że wydarzenia kieleckie sprowokowały tajne służby Związku Radzieckiego w celu skompromitowania Polski; piąta natomiast, że prowokacji, jak i samego zdarzenia w ogóle nie było, gdyż zostało sfingowane w celu kompromitacji Polaków za granicą. Ostatnia, szósta, z badanych hipotez zakładała, że pogrom kielecki został sprowokowany przez Urząd Bezpieczeństwa, celem przerzucenia odpowiedzialności na podziemie niepodległościowe i ewentualne odwrócenie uwagi światowej opinii publicznej od faktu sfałszowania wyników referendum.
W opublikowanych w 2006 r. wynikach śledztwa IPN podał, że materiał dowodowy nie wskazał jednoznacznie na zaistnienie którejkolwiek z tych hipotez. Jako najbardziej prawdopodobną hipotezę IPN uznał wersję, że wydarzenia kieleckie z 4 lipca 1946 r. miały charakter spontaniczny i zaistniały wskutek nieszczęśliwego zbiegu okoliczności natury historycznej i współczesnej.
W 2008 ukazał się drugi tom publikacji IPN (Instytut Pamięci Narodowej) "Wokół pogromu kieleckiego" pod red. Leszka Bukowskiego, Andrzeja Jankowskiego i Jana Żaryna. Badacze skłonili się w niej jednak do hipotezy o prowokacji władz radzieckich, a szczegółowo przez wojsko, milicję i UB.
Upamiętnienie.
Przez ponad 40 lat od pogromu kieleckiego bezpośrednio w mieście nie był on w żaden sposób upamiętniony. Nie był również wspominany szerzej w publikacjach ukazujących się w Polsce dotyczących dziejów Kielc. Społeczeństwo tego miasta, jak również władze wszelkich szczebli i zakresu nie podejmowało tego tematu, pokrywało go milczeniem. Sprzyjał temu zapis cenzury. Tym niemniej sprawa ta krążyła w nieoficjalnym obiegu historycznym i w tzw. „ludowej pamięci”, szczególnie w Kielcach.
Sprawa pogromu pojawiła się po raz pierwszy, po prawie 30 latach milczenia, na początku grudnia 1981 r. za sprawą prof. Krystyny Kersten na łamach „Tygodnika Solidarność”. Publikacja była jednym z istotnych elementów ówczesnej ostrej walki politycznej toczonej pomiędzy opozycją solidarnościową a socjalistycznym establishmentem z celem jego dyskredytacji i tzw. „odkłamywania polskiej historii” ("komunistyczna prowokacja UB"). Uczyniła wielkie wrażenie w polskiej opinii publicznej, ale wprowadzenie około dwa tygodnie później stanu wojennego w Polsce uniemożliwiło rozwinięcia się szerszej dyskusji na ten temat.
Ponownie temat ten pojawił się nieomal natychmiast po upadku socjalizmu w Polsce w czerwcu 1989 r., oficjalnie jako jeden z elementów jego rozliczania a nieoficjalnie jako mocny element w bieżącej walce politycznej mającej na celu ostateczne ugruntowanie czerwcowego zwycięstwa w wyborach parlamentarnych. Widomym i zdecydowanym elementem przypomnienia były odsłonięte dwie tablice pamiątkowe na ścianie kamienicy przy ul. Planty w 1990 r., w 44. rocznicę wydarzeń. Większa tablica umieszczona została przez Fundację Rodziny Nissenbaumów z inicjatywy Lecha Wałęsy, ówczesnego przewodniczącego NSZZ „Solidarność”. Druga mniejsza odsłonięta wówczas tablica była inicjatywą prywatną.
W 1996 roku, w 50. rocznicę pogromu, na słupku stanowiącym część elewacji budynku od strony rzeki odsłonięto tablicę o treści: „Pamięci ofiar pogromu żydowskiego. W 50. rocznicę – Kielczanie, 1996”.
W 2006 r. u podnóża południowej elewacji odsłonięto kolejną tablicę, zawierającą tekst modlitwy papieża Jana Pawła II, wyrażającej prośbę o wybaczenie grzechów Kościoła wobec ludu Izraela. Kartkę z tą modlitwą papież umieścił w szczelinie Ściany Płaczu w Jerozolimie 27 marca 2000, w czasie swojej pielgrzymki do Izraela. Tablica ta powstała z inicjatywy Stowarzyszenia im. Jana Karskiego w Kielcach, z fundacji władz Kielc, jako element uroczystości odsłonięcia pomnika Jana Karskiego usytuowanego niedaleko od tego miejsca.
W 2015 r. powstał film dokumentalny Jerzego Śladkowskiego „Amnezja”, w którym mierzy się z historią tamtych wydarzeń Piotr Piwowarczyk, wnuk jednego z aktywnych polskich uczestników tamtych wydarzeń, który jako robotnik huty „Ludwików” był współsprawcą drugiej fali pogromu.
W 2016 r. powstał film dokumentalny Michała Jaskulskiego (Polak) i Larry’ego Loewingera (amerykański Żyd) "Przy Planty 7/9". Jedną z inspiracji dla jego powstania było odnalezienie zbiorowego zdjęcia mieszkańców przy ul. Planty 7/9 wykonanego na dwa miesiące przed pogromem. W filmie wypowiadają się ostatnie jeszcze żyjące osoby pochodzenia żydowskiego, które były ofiarami tego pogromu – Ziuta Hartman, Miriam Guterman zamieszkałe w Tel Awiwie i Baruch Dorfman, który w wyniku urazu czaszki wówczas doznanego stracił wzrok. Wypowiadają się w nim też polscy świadkowie tamtych wydarzeń.
Filmografia.
Na temat pogromu nakręcono kilka filmów dokumentalnych:

</doc>
<doc id="182859" url="https://pl.wikipedia.org/wiki?curid=182859" title="Stroma (biologia)">
Stroma (biologia)

Stroma – płynne wnętrze plastydów otoczone dwiema błonami. W stromie chloroplastów zachodzi cykl Calvina.
W stromie zawieszone są: kolista cząsteczka DNA, plastoglobule, ziarna skrobi, krystaliczne lub bezpostaciowe wtręty fitoferrytyny, rybosomy, które biorą udział w produkcji białek. Są one jednak mniejsze od rybosomów znajdujących się w cytoplazmie. Chloroplastowe rybosomy maja stałą sedymentacji 70S, podobnie jak rybosomy mitochondrialne, a ich pochodzenie tłumaczy teoria endosymbiozy.

</doc>
<doc id="182862" url="https://pl.wikipedia.org/wiki?curid=182862" title="Krynice (gmina)">
Krynice (gmina)

Krynice – gmina wiejska w województwie lubelskim, w powiecie tomaszowskim. W latach 1975–1998 gmina położona była w województwie zamojskim.
Siedziba gminy to Krynice.
Według danych z 30 czerwca 2004 gminę zamieszkiwało 3697 osób.
Struktura powierzchni.
Według danych z roku 2002 gmina Krynice ma obszar 73,58 km², w tym:
Gmina stanowi 4,95% powierzchni powiatu.
Demografia.
Dane z 30 czerwca 2004:
Miejscowości.
Antoniówka, Budy, Dąbrowa, Dzierążnia, Huta Dzierążyńska, Kolonia Partyzantów, Krynice, Majdan Krynicki, Majdan-Sielec, Polanówka, Polany, Romanówka, Zaboreczno, Zadnoga, Zwiartów, Zwiartów-Kolonia.
Sąsiednie gminy.
Adamów, Komarów-Osada, Krasnobród, Łabunie, Rachanie, Tarnawatka

</doc>
<doc id="182864" url="https://pl.wikipedia.org/wiki?curid=182864" title="Zadnoga">
Zadnoga

Zadnoga – wieś w Polsce położona w województwie lubelskim, w powiecie tomaszowskim, w gminie Krynice.
W latach 1975–1998 miejscowość administracyjnie należała do województwa zamojskiego.
Wieś stanowi sołectwo gminy Krynice.

</doc>
<doc id="182865" url="https://pl.wikipedia.org/wiki?curid=182865" title="Koło Krafta">
Koło Krafta

Koło Krafta – grupa studentów i młodszych pracowników nauki skupionych wokół neopozytywisty Viktora Krafta, działających w drugiej połowie lat 40. XX w. w Austrii, zajmująca się głównie filozoficznymi problemami nauki. Należeli do niego m.in. Paul Karl Feyerabend i Heinrich Gomperz.
Koło Krafta powstało na wzór Koła Wiedeńskiego w 1949 r., a jego działalność trwała z przerwami do około 1953 r. Było częścią Österreichisches College. 

</doc>
<doc id="182867" url="https://pl.wikipedia.org/wiki?curid=182867" title="Password Authentication Protocol">
Password Authentication Protocol

PAP (ang. "Password Authentication Protocol") to jeden z dwóch sposobów uwierzytelniania stosowany przez protokół PPP. PAP zapewnia węzłom prosty sposób zgłaszania swojej tożsamości za pomocą dwukierunkowego uzgadniania. PAP nie jest bezpiecznym protokołem uwierzytelniania, bowiem hasła wysyłane są w postaci zwykłego tekstu, dlatego zalecane jest używanie alternatywnego protokołu CHAP. Protokół PAP opisany jest w .

</doc>
<doc id="182868" url="https://pl.wikipedia.org/wiki?curid=182868" title="Cze-Ka">
Cze-Ka



</doc>
<doc id="182870" url="https://pl.wikipedia.org/wiki?curid=182870" title="Arnold Ruutel">
Arnold Ruutel



</doc>
<doc id="182873" url="https://pl.wikipedia.org/wiki?curid=182873" title="Panakeja">
Panakeja

Panakeja (także Panaceja; gr. Panákeia, łac. Panacea ‘Wszechlecząca’, ‘Wszech-lek’, ‘lek uniwersalny’) – w mitologii greckiej bogini i uosobienie uzdrawiania za pomocą ziół (ziołolecznictwo) i panaceum (środka uniwersalnego przeciw wszystkim chorobom), mocy leczenia wszystkich chorób, lecznictwa.
Uchodziła za córkę boga Asklepiosa (Eskulapa) i Lampetii (lub Epione). Była siostrą Higiei, Iaso, Ajgle, Akeso, Podalejriosa i Machaona, przypuszczalnie także Telesforosa (Akesisa). Należała do orszaku Asklepiosa.
Od "Panakei" pochodzi nazwa uniwersalnego środka leczniczego – panaceum. Imieniem bogini została nazwana jedna z planetoid – (2878) Panacea.

</doc>
<doc id="182875" url="https://pl.wikipedia.org/wiki?curid=182875" title="Akwarium">
Akwarium

Akwarium (, „naczynie na wodę”) – sztuczny zbiornik wodny o zróżnicowanych rozmiarach i kształtach, z co najmniej jedną ścianą z materiału przezroczystego, zwykle ze szkła, służący do hodowli oraz prezentacji organizmów żyjących w środowisku słodko- lub słonowodnym. 
Określenie „akwarium” jest także stosowane w odniesieniu do wycinka zawartego w takim zbiorniku środowiska wodnego obejmującego organizmy wodne, utrzymywanego w stanie trwałej równowagi parametrów fizykochemicznych i biologicznych.
W innym znaczeniu termin „akwarium” jest używany w odniesieniu do budynku instytucji zajmującej się utrzymywaniem takich zbiorników w celu publicznej prezentacji okazów flory i fauny wodnej lub dla celów badawczych. Definicja ta, oprócz samego budynku, obejmuje również placówki (zakłady, instytucje i ich filie) lub obiekty pełniące taką funkcję.
Rys historyczny.
Początki akwarystyki przypisywane są Sumerom, około 2500 lat p.n.e. Zapisy o hodowaniu ryb znane są również ze starożytnego Egiptu i Asyrii. Fascynacja hodowlą ryb w akwarium zaczęła się od hodowli złotych rybek umieszczonych wewnątrz szklanej wazy. Terminu „akwarium” użył po raz pierwszy angielski przyrodnik Philip Henry Gosse w 1853. Pierwszy artykuł związany z akwarystyką i samym akwarium ukazał się w roku 1856 na stronach tygodnika „Gartenlaube”. W magazynie tym niemiecki biolog Emil Adolf Rossmässler opublikował artykuł pt. "Jezioro w szkle". W Polsce akwarium stało się popularne w połowie XIX wieku.
Typy akwariów.
W zależności od przeznaczenia wyróżniane są:
Ze względu na zastosowany materiał i technikę wykonania wyróżnia się:
W zależności od pełnionej funkcji lub innych kryteriów (np. obsady roślin i zwierząt, parametrów wody lub imitowanego biotopu) akwaria dzielone są m.in. na:
Zbiornik.
Najpopularniejszym współcześnie rodzajem jest szklane akwarium klejone, które wyparło zbiorniki ramowe. W większych akwariach (powyżej 100 cm długości) dla wzmocnienia stosowane są listwy wzmacniające. Przy budowie akwariów klejonych najczęściej wykorzystywane jest szkło typu float, ze względu na prawie idealnie gładką powierzchnię, brak zniekształceń i wad optycznych.

</doc>
<doc id="182876" url="https://pl.wikipedia.org/wiki?curid=182876" title="Iaso">
Iaso

Iaso (gr. Iasṓ, łac. Iaso) – w mitologii greckiej bogini i uosobienie uzdrawiania.
Uchodziła za córkę boga Asklepiosa (Eskulapa) i Epione. Była siostrą Higiei, Panakei (Panacei), Ajgle, Akeso, Podalejriosa i Machaona, przypuszczalnie także Telesforosa (Akesisa). Należała do orszaku Asklepiosa.

</doc>
<doc id="182877" url="https://pl.wikipedia.org/wiki?curid=182877" title="Europejskie Forum Alpbach">
Europejskie Forum Alpbach

Europejskie Forum Alpbach (niem. "Europäisches Forum Alpbach") – założony w 1945 znaczący intelektualnie ośrodek wymiany poglądów ekonomicznych, politycznych, filozoficznych i naukowych, a także artystycznych.
Każdego roku około 5,000 osób z ponad 70 krajów przybywa do tyrolskiego Alpbach na 3 tygodnie (od połowy sierpnia do początku września). W 2016 roku 5430 uczestników forum reprezentowało 102 kraje. Językami forum są język angielski i niemiecki.
Program Europejskiego Forum Alpbach.
Każdego roku program European Forum Alpbach zbudowany jest dookoła hasła wyznaczającego ogólne kierunki refleksji. W roku 2016 hasło brzmiało "New Enlightment", w roku 2017 będzie to "Conflict and Cooperation". Idee przyświecające koncepcji Forum są omawiane szczegółowo w eseju pisanym przez organizatorów przed jego rozpoczęciem.
Partnerami naukowymi Forum corocznie są najlepsze światowe uniwersytety oraz centra badawcze, takie jak Uniwersytet Harvarda, Uniwersytet w Cambridge, Joint Research Centre of the European Commission, Royal Society of Arts, Austrian Institute of Technology czy Woodrow Wilson International Center.
Oprócz wydarzeń oficjalnych istnieje ponadto drugi nurt spotkań, które organizowane są przez absolwenckie stowarzyszenie Forum Alpbach Network. Obejmuje on m.in. nieformalne spotkania śniadaniowe, wydarzenia kulturalne i integracyjne czy kameralne rozmowy ze znanymi postaciami świata polityki, sztuki i nauki.
Seminar Week.
Pierwszą część European Forum Alpbach, trwającą sześć pełnych dni, wypełniają seminaria tematyczne poświęcone różnym dziedzinom nauki. Ich zakres koresponduje z myślą przewodnią forum. Celem seminariów jest zapewnienie przestrzeni do interdyscyplinarnych dyskusji z udziałem ekspertów, wykładowców akademickich oraz praktyków. Sesje plenarne stanowią merytoryczne domknięcie tematyk poruszanych w ramach mniejszych spotkań.
Sympozja.
Druga część European Forum Alpbach poświęcona jest sympozjom tematycznym, które trwają od dwóch do trzech dni. Mają one postać osobnych konferencji, które razem tworzą całość. Obecnie w ramach European Forum Alpbach istnieją następujące sympozja:
W obrębie każdego sympozjum istnieją różnorodne panele (prowadzone jednocześnie, od dwóch do czterech naraz) pozwalające zgłębić indywidualnie wybrane obszary. Sympozja te uzupełniane są przez krótsze wydarzenia, takie jak Dni Tyrolu czy interaktywne gry symulacyjne obejmujące procesy decyzyjne w ramach Unii Europejskiej.
Alpbach Campus – Professional Programmes and Summer Schools.
Program główny uzupełniany jest przez kilkudniowe programy przeznaczone dla przedsiębiorców, profesjonalistów, zaawansowanych studentów oraz doktorantów. Aktualny zestaw oferowanych programów to:
Alpbach in Motion – The Alpbach Summit of Emerging Leaders.
Nieduża platforma nosząca cechy mobilnego think-tanku skupiona na dialogu między młodymi przedsiębiorcami oraz aktywistami z różnych środowisk (NGO, startupy, odpowiedzialny społecznie biznes) dotycząca ekonomii. W roli moderatora dyskusji wystąpili między innymi John Hagel III, Tomáš Sedlácek, Jeffrey Sachs oraz Julia Hobsbawm.
Alpbach Media Academy.
Akademia przeznaczona dla młodych dziennikarzy z całej Europy. Pod kierunkiem doświadczonych ekspertów zachodzi proces dokumentacji Forum, a także tworzone są reportaże, wywiady, artykuły.
Program kulturalny.
Program kulturalny obejmuje występy artystyczne skupione przede wszystkim na muzyce oraz teatrze. Skład obejmuje uczelnie artystyczne z całej Europy, między innymi Royal Academy of Dramatic Art, University of Applied Arts Vienna czy University of Music and Performing Arts Graz.
Znani uczestnicy w przeszłości.
W forum brali udział między innymi:
Program stypendialny.
Każdego roku European Forum Alpbach ma do dyspozycji 700 stypendiów dla młodych uczestników z całego świata. Kryterium oparte jest na wieku – ubiegający się nie może przekroczyć 30 roku życia. W zależności od kraju pobytu aplikującego, stypendia są rozdzielane przez samo European Forum Alpbach albo z poziomu lokalnej struktury Forum w danym kraju lub mieście. Stypendium to może pokryć, w zależności od potrzeb ubiegającego się, pobyt, zakwaterowanie, a także codzienne potrzeby.
Regionalne kluby European Forum Alpbach.
Alumni European Forum Alpbach mogą tworzyć kluby w swoich krajach, stanowiące lokalne struktury Forum Alpbach Network, organizacji zajmującej się koordynacją międzynarodową European Forum Alpbach. Inicjatywy, które nie przybrały jeszcze formy klubu nazywane są Initiative Groups. Celem obu form organizacji jest promowanie European Forum Alpbach poza granicami Austrii, a także zajmowanie się sprawami stypendialnymi. Grupa może obejmować miasto, region lub cały kraj. Aktualnie Polska nie ma swojego klubu.
W niektórych krajach, które nie posiadają grupy inicjującej ani klubu, osobą odpowiedzialną za promowanie Forum może być ambasador. Ambasadorami odpowiedzialnymi za działania na terenie Polski są Maria Magierska, Marcin Kozak (Warszawa) oraz Michał Gulczyński (Poznań).

</doc>
<doc id="182878" url="https://pl.wikipedia.org/wiki?curid=182878" title="Hełm Hadesa">
Hełm Hadesa

Hełm Hadesa – w mitologii greckiej hełm Hadesa wykonany z psiej skóry, który czynił boga niewidzialnym.
Został wykonany przez cyklopów ze skóry psa. Hades otrzymał go w podzięce za to, że wraz z innymi bogami uwolnił ich z Tartaru. Działo się to tuż przed wojną z jego ojcem Kronosem.
Posiadał on tę cudowną właściwość, że czynił noszącego go niewidzialnym. Hades użyczył go Perseuszowi, gdy ten wybierał się na spotkanie z Meduzą.

</doc>
<doc id="182880" url="https://pl.wikipedia.org/wiki?curid=182880" title="Popperianin">
Popperianin



</doc>
<doc id="182884" url="https://pl.wikipedia.org/wiki?curid=182884" title="Alpbach (gmina)">
Alpbach (gmina)

Alpbach (baw. "Åibåch") – gmina w zachodniej Austrii, w kraju związkowym Tyrol, w powiecie Kufstein.
Alpbach jest od 1945 miejscem posiedzeń Europejskiego Forum Alpbach, dorocznej, dwutygodniowej konferencji czołowych postaci ze świata nauki, biznesu, sztuki i polityki, dzięki czemu zyskało sobie nieoficjalną nazwę "Wioska Myślicieli". W 1999 r. powstało tam centrum kongresowe.

</doc>
<doc id="182888" url="https://pl.wikipedia.org/wiki?curid=182888" title="Kościół popperowski">
Kościół popperowski

Kościół popperowski (ang. "popperian church") - żartobliwa nazwa dla grupy filozofów skupionych wokół seminarium Karla Poppera w London School of Economics w latach 50. i 60. XX w., słynących z ortodoksyjnego przestrzegania poglądów swojego mistrza. Nazywano ich również krytycznymi racjonalistami. W początkowych okresach swojej twórczości należeli do niej m.in. Paul Feyerabend, Imre Lakatos, John Watkins, Joseph Agassi. Największym polskim wyznawcą Poppera jest dr Wojciech Zieliński.

</doc>
<doc id="182893" url="https://pl.wikipedia.org/wiki?curid=182893" title="Ettercap">
Ettercap

Ettercap – program dla systemów Windows, Linux i Unix, który pozwala na przekierowywanie oraz diagnostykę ruchu w sieciach lokalnych (LAN). Programy tego typu nazywane są snifferami ( „węszyć”). Pozwalają one na diagnostykę poprawnego działania sieci oraz na dokonywanie ataków MITM (ang. „człowiek w środku”) na innych użytkowników sieci.
Program może być uruchomiony w jednym z trzech trybów graficznych:
Można korzystać z niego zarówno na konsoli tekstowej, jak i graficznie. Po uruchomieniu Ettercapa wybieramy interfejs sieciowy, który chcemy podsłuchiwać (eth0 to pierwsza karta sieciowa Ethernet). Program pozwala na wyświetlenie wszystkich aktywnych połączeń oraz przeglądanie wysyłanych przez nie danych. W trybach Ncurses i okienkowym dane wysyłane przez w obie strony widoczne są w dwóch oknach. W ten sposób można obserwować przebieg komunikacji.
Jeżeli przez sieć przesyłane są niezaszyfrowane dane, Ettercap pozwala na przechwycenie wszystkich komunikatów. Jest on skuteczny zarówno w sieciach Ethernet z hubem, jak i z przełącznikiem. W przypadku stosowania tego drugiego program stosuje technikę "ARP Spoofing" polegającą na wysyłaniu fałszywych pakietów protokołu ARP. Istnieje możliwość ładowania do niego zewnętrznych wtyczek (ang. plugin). Można je wykorzystać do zaawansowanych ataków MITM, gdzie dane muszą być odpowiednio preparowane w czasie rzeczywistym.

</doc>
<doc id="182895" url="https://pl.wikipedia.org/wiki?curid=182895" title="Pogoń (herb)">
Pogoń (herb)

Pogoń (biał. Паго́ня ("Pahonia"), lit. "Vytis") – herb Wielkiego Księstwa Litewskiego, będący równocześnie tradycyjnym symbolem narodowym Litwy i Białorusi oraz herb wielu miejscowości na Podlasiu.
Wygląd.
Istnieje wiele odmian herbu, różniących się głównie barwą poszczególnych elementów.
W polu czerwonym srebrny (w rozumieniu heraldycznym; na wizerunku: biały) rycerz w zbroi na tej samej barwy koniu wspiętym, z mieczem w prawej ręce, a w lewej ręce tarcza ze złotym krzyżem lotaryńskim (litewskim).
W „wersji litewskiej” (Vytis) tarcza, uprząż, siodło i pasy przedstawione są w kolorze niebieskim. W „wersji białoruskiej” elementy te są srebrne, w miejsce siodła jest długi czaprak, który przybiera wygląd skrzydła.
W wersji będącej herbem przedwojennego województwa wileńskiego tarcza i czaprak były barwy czerwonej, a uprząż konia - złota, zaś w herbie województwa poleskiego zarówno tarcza, jak i czaprak oraz uprząż były niebieskie.
Historia.
Użycie uzbrojonego jeźdźca jako godła było szeroko rozpowszechnione w Europie. Herb litewski od samego początku wyróżniał się tym, że jeździec dzierżył miecz, a nie włócznię bądź proporzec. Takie przedstawienie jeźdźca pojawia się na Litwie ok. 1366 roku na pieczęci Olgierda. Potem jest przejęte przez kolejnych wielkich książąt, oprócz Kiejstuta, który posługiwał się wyłącznie pieczęcią pieszą. Jeździec z uniesionym mieczem pojawia się również na najstarszych monetach litewskich bitych ok. 1390 roku przez Jagiełłę. Wyjątek stanowią pieczęcie Jerzego, syna Lingwena oraz Włodzimierza, syna Olgierda, na których jeźdźcy, najprawdopodobniej pod wpływem ruskim, dzierżą włócznie.
Pierwotnie jeździec prezentuje zapewne samego wystawcę pieczęci lub monety, jego osobisty znak. Dopiero po objęciu przez Władysława Jagiełłę władzy w Polsce staje się w pełni heraldycznym herbem, kiedy pojawia się na pieczęci herbowej króla z 1386 roku.
Nazwa Pogoń (od czasownika "gonić") po raz pierwszy w dokumentach pojawia się w XVI w. Po unii lubelskiej w 1569 roku Pogoń została włączona do herbu Rzeczypospolitej Obojga Narodów. W 1795 r., gdy Imperium Rosyjskie anektowało Białoruś, Pogoń została oficjalnie ustanowiona herbem tego regionu. Pod zaborem rosyjskim była herbem guberni wileńskiej (1878), guberni witebskiej (1856), guberni grodzieńskiej (1802), guberni połockiej (1781), obwodu białostockiego (1842). W latach 1816–1837 w herbie województwa augustowskiego, do 1866 w herbie guberni augustowskiej. W latach 1919–1939 znajdowała się w herbie województwa białostockiego. Po powstaniu niepodległej Litwy w 1918 roku Pogoń stała się jej herbem państwowym. Jako herb przyjęła ją również powstała w tym samym roku Białoruska Republika Ludowa. W latach 1991–1995 Pogoń była godłem państwowym Białorusi. Pogoń dała nazwę wielu klubom sportowym w Polsce (np. Pogoń Lwów, Pogoń Prudnik, Pogoń Siedlce, Pogoń Szczecin).
Legenda herbowa: wspomnienie czasów, gdy książę Narymunt Gleb, umierając bezpotomnie, zwołał poddanych i wezwał ich, aby najwaleczniejszego z nich obrać władcą. Gdy Litwa przyjęła chrześcijaństwo, herbowemu rycerzowi dodano na tarczy podwójny krzyż.

</doc>
<doc id="182896" url="https://pl.wikipedia.org/wiki?curid=182896" title="Nie kończąca się historia">
Nie kończąca się historia

Nie kończąca się historia (niem. "Die Unendliche Geschichte") – powieść fantasy dla dzieci i młodzieży autorstwa Michaela Endego opowiadająca historię chłopca, który poprzez pobyt w fantastycznej krainie odmienia życie swoje i swego ojca.
Na podstawie książki powstał film, rozpowszechniany w Polsce pod tytułem "Niekończąca się opowieść" i jego dwie kontynuacje oraz dwa seriale telewizyjne, w tym jeden animowany. Filmy są powszechnie znane także pod angielskim tytułem "The NeverEnding Story". Powieść stała się w Niemczech także kanwą do przedstawień teatralnych, operowych i baletowych.
Streszczenie książki.
Bastian Baltazar Buks jest jedenastoletnim korpulentnym chłopcem, który uwielbia książki i jest nękany przez innych uczniów. Któregoś dnia wchodzi do antykwariatu pana Karola Konrada Koreandera i zauważa książkę "Nie kończąca się historia" z okładką koloru miedzi. Zaintrygowany tytułem bohater ukradkiem zabiera ją i udaje się kosztem lekcji na szkolny strych, aby w spokoju móc zagłębić się w treść.
Fantazjanie, tajemniczej baśniowej krainie, w której ulokowana jest akcja książki Bastiana, grozi zagłada. Żaden z mieszkańców nie jest w stanie pokonać choroby trawiącej Dziecięcą Cesarzową, a świat staje się coraz bardziej spowity przez wszechogarniającą nicość. Jest jednak przepowiednia mówiąca o wybrańcu mogącym przyjść z odsieczą Dziecięcej Cesarzowej oraz całej Fantazjanie. Tym wybrańcem okazuje się być młody myśliwy o imieniu Atreju, który wyrusza na poszukiwania jedynego lekarstwa mogącego odmienić zbliżający się los. 
Atreju dowiaduje się, że aby ocalić Fantazjanę, Dziecięcej Cesarzowej potrzebne jest nowe imię. Może je wymyślić jedynie człowiek z zewnątrz - spoza granic fantazji. Tymczasem baśniowa okolica znika, gdyż ludzie przestali marzyć.
Wyprawa obfituje w przygody, często niebezpieczne, które Bastian czyta z zapartym tchem. Ze zdziwieniem dowiaduje się, że to on jest poszukiwanym Wybranym, który może nadać imię Dziecięcej Cesarzowej. Nie mogąc jednak dać wiary czytanym słowom, chłopiec tłumaczy sobie niemożność bycia jednocześnie czytelnikiem jak i bohaterem powieści.
Zrozpaczona Dziecięca Cesarzowa, by uchronić swój świat przed całkowitym zniknięciem, udaje się do Starca z Wędrownej Góry, który spisuje historię Fantazjany, po czym każe mu pisać powieść od nowa i od nowa. W końcu zdesperowany Bastian, widząc, że skazuje bohaterów powieści na ciągłe przeżywanie ciężkich przygód, wypowiada imię Cesarzowej i przemieszcza się z rzeczywistości do krainy fantazji.
Nowym imieniem Cesarzowej jest "Dziecię Księżyców", a Bastian pojawia się przy niej w zaskakującym miejscu - pustce. Jedyną pozostałością Fantazjany jest ziarenko piasku, z którego można utworzyć całkiem odnowioną krainę. Możliwość dokonania tego czynu spoczywa na barkach człowieka. Bastian otrzymuje amulet Dziecięcej Cesarzowej – AURYN, który spełnia marzenia tego, kto go nosi. Przywrócenie istnienia Fantazjanie zależy od wypowiadanych przez chłopca życzeń.
Bastian wymyśla niezwykły las – "Perelin, Las Nocy", który każdego ranka zamienia się w pustynię, zwaną "Goab, pustynia barw". Strażnikiem pustyni jest lew Graograman, Kolorowa Śmierć, za której sprawą każdy w promieniu tysiąca mil zostaje przemieniony w kupkę popiołu. Bastiana przed tym losem chroni AURYN, dlatego Graograman zaprzyjaźnia się z chłopakiem i wskazuje mu Labirynt Tysiąca Drzwi.
Bastian udaje się do Amarganth, Srebrnego Miasta pływającego na środku słonego jeziora. Okazuje się, że piękne miasto jest dziełem szkaradnych stworów żyjących w jaskini pod jeziorem i opłakujących świat, który jest zmuszony oglądać takie stworzenia jak one. Z ich łez powstało owo jezioro. Aby zrekompensować Fantazjanom swój wygląd, tworzą piękne, filigranowe rzeczy ze srebra. Bastian litujący się nad losem poznanych stworzeń, zamienia je w kolorowe, latające, zawsze radosne stworzenia.
Młody bohater spotyka się także z Atreju, i zaprzyjaźnia się z nim. Wpada jednak w zdradzieckie szpony czarownicy o imieniu Xayida, która odgrywa rolę jego wiernej wspólniczki, a jednocześnie planuje pozbyć się Dziecięcej Cesarzowej.
Bastian ma wiele przygód i wypowiada wiele życzeń, nieświadom faktu, iż z każdym z nich zanika jakaś cząstka jego pamięci. Kiedy w Mieście Starych Cesarzy dowiaduje się o tym ubocznym skutku AURYNU, jest już prawie za późno. Bastianowi pozostają trzy czy cztery życzenia, po których wypowiedzeniu zostałby bez pamięci w mieście zamieszkanym przez setki osób, które również wymyśliły imię dla Dziecięcej Cesarzowej, dostały AURYN i źle go wykorzystały.
Aby opuścić Fantazjanę, konieczne jest dostanie się do Wód Życia. Droga wiedzie przez Morze Mgieł i Dom Przemian. W nim Bastian wypowiada ostatnie życzenie i pamięta tylko jeden fakt ze swego prawdziwego życia – że ma ojca.
Dociera do Kopalni Snów, położonej w wiecznie cichej dolinie, gdzie górnik pomaga chłopcu znaleźć sen Bastiana, przedstawiający jego tatę. Gdy tylko udaje się odnaleźć ową wizję, będącą witrażem jak wszystkie inne sny, zapomina całkowicie kim jest i co robi. Ma tylko głęboko tkwiącą świadomość, iż musi dotrzeć do Wód Życia. Prawie u celu podróży zaczynają się mścić na nim nierozważnie wypowiedziane życzenia, i sen rozpada się na kawałeczki. Jednak oddany przyjaciel, Atreju, pomaga Bastianowi przebyć drogę powrotną.
Bastian powraca do ojca, z którym dotychczas nie mógł znaleźć wspólnego języka. Teraz to się zmienia – obaj przełamują barierę, zaczynają się poznawać.
Chłopiec nie może znaleźć wyniesionej z antykwariatu książki, więc wraca do antykwariatu Koreandera, z zamiarem wytłumaczenia sytuacji. Antykwariusz przebacza Bastianowi, bo jak się okazuje, sam odwiedzał i znał Fantazjanę. W zasadzie pozwolił, by Bastian "ukradł" "Nie kończącą się historię", i bez trudu domyślił się, że czyta ją nowa osoba.

</doc>
<doc id="182898" url="https://pl.wikipedia.org/wiki?curid=182898" title="Społeczeństwo otwarte i jego wrogowie">
Społeczeństwo otwarte i jego wrogowie

Społeczeństwo otwarte i jego wrogowie – dwutomowe dzieło filozofa nauki i twórcy teorii falsyfikacji Karla R. Poppera, opublikowane w 1945 r. będące krytyką totalitaryzmu, a w szczególności społecznych poglądów Platona, Hegla i Marksa.
Popper napisał to swoje najważniejsze dzieło z dziedziny nauk społecznych podczas II wojny światowej, na emigracji w Nowej Zelandii.
Tematyka.
Popper porównuje, wskazując istotne podobieństwa, filozofię Platona i Arystotelesa oraz nowożytną filozofię niemiecką Hegla i Marksa. Obie w jego mniemaniu są klasycznym przykładem historycyzmu, można je było przewidzieć, gdyż uzewnętrzniają niezmienne prawa dziejów. Popper nie odróżnia historycystycznego opisu przyszłości od naukowej przewidywalności. Cel dziejów jest odległy w czasie i przestrzeni, opisywany drobiazgowo, przez co nie ma możliwości wyobrażenia sobie doświadczenia kwestionującego jego realność. Historycyzm mówi o trybalizmie, dominacji szczepu, plemienia, państwa nad indywidualnością jednostki i uzależnieniu jej od siebie. Zarówno historycyzm, jak i trybalizm zawarty jest w dziełach pisarzy antyku, jak i u nowożytnych, niemieckich filozofów.
Platon zdaniem Poppera jest historycystą, wierzył bowiem, że „(...) "prawo historycznego przeznaczenia, prawo upadku, może zostać złamane przez ludzką wolę opartą na mocy ludzkiego rozumu""”, "do czego potrzebne jest wstrzymanie wszelkich zmian politycznych. Przypisywał każdej, z natury skłonnej do upadku rzeczy w świecie, doskonałą i niezmienną rzecz znajdującą się w królestwie idei, form. Mając wgląd w to królestwo, można stworzyć warunki uniemożliwiające przeprowadzenie zmian. Innymi słowy Platon wierzył, że jego wiedza filozoficzna pozwoli stworzyć państwo, które ominie nieuchronny rozpad i postępująca degeneracja. To osobliwy historycyzm, dopuszczający możliwość wpływania na prawo przeznaczenia. Popper przekłada platoński wywód na język bardziej współczesny, nazywając te pomysły inżynierią społeczną.
Według Poppera, Platona łączy z Heglem i Marksem ideologiczne zaangażowanie w stworzenie świata, który miałby odpowiadać założonemu, filozoficznemu projektowi. Stworzył on zalążek idei totalitarnych, które w pełni rozwinęły się w XX wieku. Platon jest więc w jego oczach pierwszym wrogiem społeczeństwa otwartego, a nawet sojusznikiem Stalina i Hitlera.

</doc>
<doc id="182904" url="https://pl.wikipedia.org/wiki?curid=182904" title="Chirurgia klatki piersiowej">
Chirurgia klatki piersiowej



</doc>
<doc id="182905" url="https://pl.wikipedia.org/wiki?curid=182905" title="Kyrene">
Kyrene



</doc>
<doc id="182906" url="https://pl.wikipedia.org/wiki?curid=182906" title="Open Society and Its Enemies">
Open Society and Its Enemies



</doc>
<doc id="182908" url="https://pl.wikipedia.org/wiki?curid=182908" title="Ptolemaida (starożytne miasto)">
Ptolemaida (starożytne miasto)

Ptolemaida, Ptolemais (gr. Πτολεμαΐς) – starożytne miasto w Cyrenajce, w północno-wschodniej części Libii; ruiny położone w pobliżu wsi Tolmeita. 
Historia.
Prawdopodobnie na przełomie VII i VI wieku p.n.e. w rejonie Ptolemaidy zaczęli się osiedlać mieszkańcy z założonej wcześniej Barki. W roku 331 p.n.e. miasta pentapolis dobrowolnie poddały się Aleksandrowi Wielkiemu, a po jego śmierci przeszły we władanie dynastii Ptolemeuszy. Na początku I wieku p.n.e. Ptolemaida znalazła się pod panowaniem Rzymu. 
Miasto ucierpiało stosunkowo najmniej podczas trzęsień ziemi, które w roku 262 oraz 365 zniszczyły Cyrenajkę, i w związku z tym do niego przeniesiono większość urzędów i instytucji z Cyreny i innych miast pentapolis. Prawdopodobnie w roku 428 zostało zniszczone przez Wandalów, co spowodowało jego wyludnienie. Pewne ożywienie nastąpiło sto lat później za panowania Justyniana Wielkiego, lecz po najazdach Arabów w połowie VII wieku miasto znów popadło w ruinę.
Obecnie na terenie Ptolemaidy znajdują się stanowiska archeologiczne. Wiadomo, że w czasach świetności miasto zajmowało obszar ponad 250 hektarów i otoczone było murami, a poza ich obrębem znajdowały się nekropolie.
Jeszcze przed I wojną światową wykopaliska archeologiczne prowadzili tam Włosi i Brytyjczycy; obecnie jest to miejsce badań archeologicznych dokonywanych przez Polaków.

</doc>
<doc id="182910" url="https://pl.wikipedia.org/wiki?curid=182910" title="Państwowa Inspekcja Pracy">
Państwowa Inspekcja Pracy

Państwowa Inspekcja Pracy (PIP) – polski organ nadzoru i kontroli nad przestrzeganiem prawa pracy, w szczególności przepisów oraz zasad bezpieczeństwa i higieny pracy, a także przepisów dotyczących zatrudnienia i innej pracy zarobkowej.
Siedziba PIP znajduje się przy ul. Barskiej 28/30 w Warszawie.
Historia.
Państwowa Inspekcja Pracy została powołana dekretem Naczelnika Państwa Józefa Piłsudskiego 3 stycznia 1919. Pierwszym Głównym Inspektorem Pracy był Franciszek Sokal, a jego następca, Marian Klott piastował to stanowisko od 1920 do wybuchu II wojny światowej.
W czasie okupacji inspekcja pracy została włączona do niemieckiego urzędu pracy ("Arbeitsamt").
Po wojnie Państwowa Inspekcja Pracy była stopniowo odbudowywana, m.in. dzięki zaangażowaniu Głównego Inspektora Henryka Altmana.
Główni inspektorzy pracy.
Na podstawie materiału źródłowego
Struktura i działalność.
W skład Państwowej Inspekcji Pracy wchodzą Główny Inspektorat Pracy (GIP), 16 inspektoratów okręgowych oraz Ośrodek Szkolenia PIP we Wrocławiu.
Zadaniem Państwowej Inspekcji Pracy jest kontrolowanie zakładów pracy i nadzorowanie przestrzegania przepisów z zakresu prawa pracy oraz przepisów bezpieczeństwa i higieny pracy np. czy pracodawca wywiązuje się z ciążących na nim obowiązków (wynagrodzenie za pracę, czas pracy, urlopy, ochrona praw kobiet, zatrudnionych osób niepełnosprawnych i młodocianych, a także szeroko rozumianych wymagań bhp). Inspektorzy analizują także przyczyny wypadków w pracy (ciężkich, śmiertelnych, zbiorowych), o których pracodawca ma obowiązek poinformować PIP. Niepoinformowanie o takich wypadkach PIP może być podstawą do ukarania przez inspektora pracy.
W przypadku stwierdzenia łamania praw pracowniczych inspektorzy pracy mogą nałożyć mandat, kierować wnioski o ukaranie do sądów rejonowych, powiadamiać prokuraturę o podejrzeniu popełnienia przestępstwa, wydawać decyzje administracyjne o grzywnach na podstawie ustawy o czasie pracy kierowców. Grzywna może wynosić minimum 1000 zł, maks. 30 tys. zł.
Co roku Główny Inspektor Pracy przedstawia Sejmowi sprawozdanie z działalności Państwowej Inspekcji Pracy. Dokument jest publikowany w postaci druku sejmowego.
W przypadku drastycznego łamania przepisów bhp, lub gdy występuje bezpośrednie zagrożenie życia lub zdrowia pracowników, Okręgowy Inspektor Pracy może nakazać zaprzestania działalności zakładu pracy. W przypadku, gdy zostaną naruszone przepisy BHP, inspektorzy w czasie kontroli nakazują usunięcie stwierdzonych uchybień w określonym w nakazie terminie lub natychmiastowo. Takie kontrole mogą być przeprowadzane o każdej porze dnia i nocy po uprzednim zawiadomienia pracodawcy o zamiarze wszczęcia kontroli. Brak uprawnień inspektorów do wykonania czynności sprawdzających i rozpoznawczych przed formalnym wszczęciem kontroli utrudnia udowodnienie nielegalnego zatrudnienia w przypadku złożenia fałszywych oświadczeń przez pracodawcę, że pracownicy właśnie rozpoczęli pracę, więc jeszcze mają czas na zawarcie umowy czy zgłoszenie do ZUS.
Inspekcja udziela bezpłatnie porad w zakresie prawa pracy (porady osobiste i telefoniczne – szczegóły można znaleźć na stronach internetowych PIP). Kontroluje ponadto przestrzeganie przepisów w zakresie wprowadzania do obrotu maszyn, narzędzi itp. w zakresie podstawowych wymagań bezpieczeństwa i higieny pracy.
Nowa ustawa o Państwowej Inspekcji Pracy, która weszła w życie 1 lipca 2007 przekazała inspekcji pracy dotychczasowe kompetencje wojewodów w zakresie kontrolowania legalności zatrudnienia obywateli polskich i obcokrajowców.
Nowelizacja art. 89a ustawy o transporcie drogowym (art. 37 pkt 6 ustawy z dnia 19 grudnia 2008 r. o zmianie ustawy o swobodzie działalności gospodarczej oraz o zmianie niektórych innych ustaw) stanowi, że inspektorzy Państwowej Inspekcji Pracy dokonują kontroli w zakresie przewozu drogowego. W związku z powyższym uprawnieni do kontroli mają prawo nałożyć na wykonującego przewozy drogowe lub inne czynności związane z tym przewozem karę pieniężną, w drodze decyzji administracyjnej, tak samo jak organy Inspekcji Transportu Drogowego.
Budżet, zatrudnienie i wynagrodzenia.
Wydatki i dochody Państwowej Inspekcji Pracy są realizowane w części 12 budżetu państwa.
W 2017 wydatki PIP wyniosły 321,44 mln zł, a dochody 1,6 mln zł. Przeciętne zatrudnienie w przeliczeniu na pełne etaty wyniosło 2444 osób, a średnie miesięczne wynagrodzenie brutto 7586,7 zł.
W ustawie budżetowej na 2018 wydatki Państwowej Inspekcji Pracy zaplanowano w wysokości 324,62 mln zł, a dochody 1,37 mln zł.

</doc>
<doc id="182913" url="https://pl.wikipedia.org/wiki?curid=182913" title="Ptolemais">
Ptolemais



</doc>
<doc id="182916" url="https://pl.wikipedia.org/wiki?curid=182916" title="FPKW">
FPKW



</doc>
<doc id="182919" url="https://pl.wikipedia.org/wiki?curid=182919" title="Użyteczność (informatyka)">
Użyteczność (informatyka)

Użyteczność () – własność produktów decydująca o ich jakości użytkowej. Pojęcie to odnoszone jest najczęściej do interaktywnych urządzeń, aplikacji oraz stron internetowych (jako "web usability").
Definicje.
Norma ISO 9241 z 1998 definiuje użyteczność jako miarę wydajności, efektywności i satysfakcji użytkownika z jaką dany produkt może być używany dla osiągnięcia danych celów przez danych użytkowników w danym kontekście.
Jakob Nielsen zdefiniował "usability" jako zbiór 5 elementów:
Samo określenie „użyteczność” bywa używane wymiennie z user experience (UX), jednak w odróżnieniu od UX obejmuje ona tylko tę część kontaktu z produktem, dotyczącą bezpośredniego korzystania z niego.
Problemy z terminologią polską.
Tłumaczenia niektórych pozycji anglojęzycznych używają w znaczeniu "usability" słowa „funkcjonalność” Termin „użyteczność” wynika z chęci upodobnienia terminów polskich do angielskich, choć jest też tłumaczeniem innego angielskiego słowa "utility". „Funkcjonalność” bywa jednak rozumiana jako określenie ilości funkcji, opcji czy możliwości danego programu/strony WWW, a „użyteczność” jako łatwość korzystania z tychże funkcji.
Pojawiały się też propozycje tłumaczenia określenia "usability" jako "używalność", co pozwoliłoby zarówno na zgodność z angielskim nazewnictwem, jak i zachowanie terminu zgodnego z polskim rozumieniem tego słowa.

</doc>
<doc id="182922" url="https://pl.wikipedia.org/wiki?curid=182922" title="Choroby wewnętrzne">
Choroby wewnętrzne



</doc>
<doc id="182924" url="https://pl.wikipedia.org/wiki?curid=182924" title="Vlad Tepes">
Vlad Tepes



</doc>
<doc id="182927" url="https://pl.wikipedia.org/wiki?curid=182927" title="Siergiej Szpigelglas">
Siergiej Szpigelglas

Siergiej Michajłowicz Szpigelglas (ros. "Серге́й Миха́йлович Шпи́гельглас", ur. 29 kwietnia 1897, zm. 29 stycznia 1941) – wysoki funkcjonariusz Czeka/GPU/ OGPU/ NKWD, m.in. szef wywiadu INO NKWD ZSRR.
Życiorys.
Urodził się w żydowskiej rodzinie księgowego. Przed I wojną światową, po ukończeniu szkoły realnej w Warszawie studiował na Uniwersytecie Moskiewskim. W 1917 roku zaciągnął się do armii rosyjskiej, służył w 42 pułku zapasowym. 
Wkrótce po przewrocie bolszewickim (rewolucji październikowej) wstąpił do Czeka, służył jako funkcjonariusz "Oddziału Specjalnego" (OO) Czeka, zajmującym się m.in. kontrolą Armii Czerwonej. W następnych latach wykonywał specjalne zadania w wielu miastach, m.in. w Orszy i Mińsku. Dzięki znajomości takich języków jak francuski, niemiecki i polski wykonywał często zadania za granicą, m.in. w 1926 roku pracował w Mongolii, a następnie w Japonii i jako nielegał we Francji. W 1936 roku został mianowany zastępcą Abrama Słuckiego, komisarza bezpieczeństwa państwowego II rangi, ówczesnego szefa wywiadu - Zarządu VII Głównego Zarządu Bezpieczeństwa Państwowego (GUGB) (INO NKWD, a w 1938 roku jego następcy, Zelmana Pasowa. W czasie sprawowania tej funkcji ponownie często wyjeżdżał za granicę, m.in. do Niemiec i ogarniętej wówczas wojną domową Hiszpanii. 
Po aresztowaniu Słuckiego i Pasowa podczas wielkiej czystki, która objęła również aparat NKWD, Szpigelglas stanął na czele 7 Zarządu GUGB, czyli wywiadu (INO). W czasie pełnienia obowiązków szefa wywiadu przeszedł krótki kurs i wykładał w pierwszej szkole wywiadu NKWD SZON, utworzonej w 1938 roku. Czystki w NKWD dotknęły i jego, został aresztowany w 1938 roku, oskarżony o szpiegostwo i powiązania z "wrogami ludu", następnie rozstrzelany.
Zrehabilitowany w 1956 roku.

</doc>
<doc id="182928" url="https://pl.wikipedia.org/wiki?curid=182928" title="Dostępność (WWW)">
Dostępność (WWW)

Dostępność WWW (ang. "web accessibility") – dziedzina wiedzy z zakresu interakcji człowieka z komputerem zajmująca się problematyką tworzenia stron i serwisów internetowych dostępnych dla jak najszerszego grona odbiorców, ze szczególnym uwzględnieniem osób narażonych na wykluczenie cyfrowe (niepełnosprawnych, starszych, gorzej wykształconych, pozbawionych dostępu do szerokopasmowego internetu). Dostępność serwisu internetowego oznacza stopień w jakim może być on postrzegany, rozumiany i przeglądany przez wszystkich użytkowników, niezależnie od ich cech lub upośledzeń, a także niezależnie od właściwości używanego przez nich oprogramowania i sprzętu.
Prawo.
Polska.
Obecnie w Polsce do zapewnienia dostępności cyfrowej są zobligowane są:
Podmioty publiczne.
Od 23 maja 2019 roku w Polsce obowiązuje ustawa o dostępności cyfrowej stron internetowych i aplikacji mobilnych podmiotów publicznych. Zobowiązuje ona podmioty publiczne (jednostki sektora finansów publicznych, państwowe jednostki organizacyjne bez osobowości prawnej, osoby prawne, utworzone w celu zaspokajania potrzeb o charakterze powszechnym finansowane ze środków publicznych w ponad 50% lub z ponad połową udziałów albo akcji, lub nadzorem nad organem zarządzającym, lub z prawem do powoływania ponad połowy składu organu nadzorczego lub zarządzającego, związki tych podmiotów oraz niektóre organizacje pozarządowe) do dostosowania serwisów internetowych do wymagań normy europejskiej EN 301 549 V2.1.2 (norma ta zawiera wytyczne standardu WCAG 2.1 na poziomie AA). Szczegółowy zakres wymagań dotyczących poziomu dostępności dla poszczególnych kryteriów został też sprecyzowany w załączniku do Ustawy. 9 marca 2023 roku została opublikowana nowelizacja ustawy (wchodząca w życie 17 kwietnia 2023).
Zgodnie z ustawą:
Ustawy nie stosuje się m.in. do:
Ustawa z dnia 4 kwietnia 2019 zastąpiła Rozporządzenie Rady Ministrów w sprawie Krajowych Ram Interoperacyjności, minimalnych wymagań dla rejestrów publicznych i wymiany informacji w postaci elektronicznej oraz minimalnych wymagań dla systemów teleinformatycznych, które weszło w życie 31 maja 2012 roku i zobowiązywało podmioty realizujące zadania publiczne do dostosowania serwisów internetowych do standardu WCAG 2.0. Wymagała ona zapewnienia dostępności serwisów administracji publicznej nie później niż do dnia 30 maja 2015 r.
Dostawcy usług telefonicznych.
Rozporządzenia Ministra Administracji i Cyfryzacji z dnia 26 marca 2014 r. zobowiązuje dostawców publicznie dostępnych usług telefonicznych do dostosowania serwisów internetowych do standardu WCAG 2.0 na poziomie AA. Rozporządzenie to, w zakresie dostosowania stron www, weszło w życie 26 marca 2016 roku.
Inne przepisy.
Pozostałe przepisy wiążące w tym temacie:
W powyższych dokumentach jest mowa o równości obywateli w dostępie do informacji bez dyskryminacji ze względu na jakiekolwiek kryteria w tym stopień sprawności.
Unia Europejska.
Wszystkie jednostki organizacyjne państw UE są zobowiązane na mocy dyrektywy eEurope 2002 zapewnić dostęp do swoich serwisów bez dyskryminowania użytkowników.
Stany Zjednoczone.
W Stanach Zjednoczonych obowiązuje nakaz używania "Rehabilitation Act", którego część ("Section 508") zobowiązuje publiczne instytucje do zapewnienia dostępności ich serwisów informacyjnych i usług elektronicznych.
Inne.
30 marca 2007 roku został otwarty do podpisu pierwszy w XXI wieku traktat Organizacji Narodów Zjednoczonych chroniący prawa człowieka ("Convention on the Rights of Persons with Disabilities"). Artykuł 9 tej konwencji nosi tytuł „Accessibility”, a dostępność rozumiana jest w nim nie tylko jako dostępność do miejsc fizycznych, ale też do serwisów społeczeństwa informacyjnego, do infrastruktury oraz do technologii komunikacyjnych.

</doc>
<doc id="182929" url="https://pl.wikipedia.org/wiki?curid=182929" title="Chełmianka Chełm">
Chełmianka Chełm

ChKS Chełmianka Chełm – polski klub piłkarski z siedzibą w Chełmie.
Historia.
Klub powstał 20 sierpnia 1955 roku w wyniku konsolidacji kilku mniejszych klubów piłkarskich działających w Chełmie. Do 1992 r. oficjalnie nosił nazwę Robotniczy Klub Sportowy Chełmianka. Od 1959 r. klub korzystał ze stadionu im. PKWN (obecny Stadion Miejski).
W 1974 r. klub zaczął być oficjalnie sponsorowany przez nowo powstałe Chełmskie Zakłady Obuwia. Pomimo wzrostu nakładów finansowych piłkarzom Chełmianki nigdy jednak nie udało się zagrać wyżej niż w trzeciej lidze. W 1992 r. znajdujące się na skraju upadłości Zakłady Obuwia przestały finansować klub. Zespół wycofano z rozgrywek czwartej ligi a 13 lipca 1992 r. połączono go z klubem Straży Granicznej "Gwardią Chełm" w jeden klub o nazwie Granica. Mecze przeniesiono na stary stadion Gwardii przy ul. Lubelskiej, stadion miejski popadł w ruinę. Wkrótce Straż Graniczna przekazała klub miastu i do 1999 r. istniał oficjalnie jako Miejski Klub Sportowy Granica. Na wiosnę 1998 r. klub wrócił do rozgrywania zawodów na stadionie miejskim. Po sezonie 1998/1999 klub spadł z czwartej ligi. Wobec kłopotów finansowych zdecydowano się w miejsce Granicy utworzyć Chełmski Klub Sportowy. Pod taką nazwą zespół występował w piątej lidze do 2001 r. Po awansie do czwartej ligi klub wrócił do nazwy Chełmianka.
Kadra w sezonie 2020/2021.
"Stan na 19 sierpnia 2020"

</doc>
<doc id="182933" url="https://pl.wikipedia.org/wiki?curid=182933" title="Addycja elektrofilowa">
Addycja elektrofilowa

Addycja elektrofilowa – reakcja chemiczna typu addycji, w której związek chemiczny posiadający niedomiar elektronów przyłącza się do związku posiadającego nadmiar elektronów, bez odrywania się od tego drugiego produktów ubocznych. Nazwa tej reakcji wynika z tego, że związki z niedomiarem elektronów nazywa się elektrofilami. 
W chemii organicznej addycja elektrofilowa zachodzi najczęściej do związków posiadających wielokrotne wiązania węgiel-węgiel (np: alkeny). W wyniku tej reakcji jedno lub więcej wiązań π między atomami węgla rozpada się z utworzeniem wiązań σ między atomami węgla a elektrofilem:
Wyjściowy związek nie jest często sam z siebie elektrofilowy, lecz staje się nim w wyniku dysocjacji elektrolitycznej, w wyniku której powstaje kation Y+. 
To właśnie jon Y+ pełni rolę faktycznego czynnika z silnym deficytem elektronów, który atakując wiązanie "pobiera" elektron z wiązania π aby utworzyć między sobą i jednym z atomów węgla wiązanie σ:
W wyniku tego procesu powstaje nowy kation , który z kolei atakuje anion , będący silnym nukleofilem, czyli posiadający nadmiar elektronów:
Reakcja addycji elektrofilowej do wiązań wielokrotnych węgiel-węgiel jest zwykle regioselektywna i zazwyczaj zachodzi zgodnie z regułą Markownikowa. W chemii metaloorganicznej, wiele reakcji addycji elektrofilowych zachodzi jednak często przeciwnie z regułą Markownikowa.
Przykładami reakcji addycji elektrofilowej są m.in.:
Innymi klasami reakcji chemicznych są:

</doc>
<doc id="182939" url="https://pl.wikipedia.org/wiki?curid=182939" title="Mistrzostwa Europy w Piłce Nożnej 1996">
Mistrzostwa Europy w Piłce Nożnej 1996

Mistrzostwa Europy w Piłce Nożnej 1996 odbyły się w Anglii. Trwały od 8 do 30 czerwca 1996 roku. Po raz pierwszy w historii wystąpiło w nich szesnaście drużyn. Piętnaście prawo do startu uzyskało poprzez eliminacje, a gospodarze – Anglicy awans mieli zapewniony. Triumfatorem Mistrzostw Europy w 1996 roku została drużyna Niemiec.
Hasło mistrzostw.
"Futbol wraca do domu (ang. Football Comes Home)"
Faza grupowa.
Legenda do tabelek:
Dwie pierwsze drużyny z każdej grupy awansowały do dalszych gier.
Czas: WEST ()
Grupa B.
9 czerwca, godz. 14:30
10 czerwca, godz. 19:30
13 czerwca, godz. 16:30
15 czerwca, godz. 18:00
18 czerwca, godz. 16:30
18 czerwca, godz. 16:30
Grupa C.
9 czerwca, godz. 17:00
11 czerwca, godz. 16:30
14 czerwca, godz. 19:30
16 czerwca, godz. 15:00
19 czerwca, godz. 19:30
19 czerwca, godz. 19:30
Grupa D.
9 czerwca, godz. 19:30
11 czerwca, godz. 19:30
14 czerwca, godz. 16:30
16 czerwca, godz. 18:00
19 czerwca, godz. 16:30
19 czerwca, godz. 16:30
Faza pucharowa.
UWAGA: W nawiasach podane są wyniki po rzutach karnych
Ćwierćfinały.
22 czerwca, godz. 15:00
22 czerwca, godz. 18:30
23 czerwca, godz. 15:00
23 czerwca, godz. 18:30
Półfinały.
26 czerwca, godz. 16:00
26 czerwca, godz. 19:30
Finał.
MISTRZ EUROPY 1996
NIEMCY TRZECI TYTUŁ
Najlepsi strzelcy.
5 goli
3 gole
2 gole
1 gol
Samobójcze.
1 gol
Najlepsi zawodnicy turnieju.
Bramkarze
Obrońcy
Pomocnicy
Napastnicy

</doc>
<doc id="182942" url="https://pl.wikipedia.org/wiki?curid=182942" title="Mewa cienkodzioba">
Mewa cienkodzioba

Mewa cienkodzioba ("Chroicocephalus genei") – gatunek dużego ptaka wodnego z rodziny mewowatych (Laridae). Nie jest zagrożony wyginięciem. Nie wyróżnia się podgatunków.
Zasięg występowania.
Mewa cienkodzioba zamieszkuje wyspowo pas od Senegalu i Mauretanii przez południową i wschodnią część Półwyspu Iberyjskiego, baseny mórz Śródziemnego, Czarnego i Kaspijskiego, Azję Mniejszą i Bliski Wschód po Kazachstan, Afganistan, Pakistan i północno-zachodnie Indie. Zimuje w dużej części basenów mórz Śródziemnego, Czarnego i Kaspijskiego, wokół Półwyspu Arabskiego na południe po Róg Afryki.
Do Polski zalatuje sporadycznie – do 2019 roku stwierdzono ją 6 razy (obserwowano łącznie 7 osobników).
Status i ochrona.
Międzynarodowa Unia Ochrony Przyrody (IUCN) uznaje mewę cienkodziobą za gatunek najmniejszej troski (LC – "Least Concern") nieprzerwanie od 1988 roku. Liczebność populacji w 2015 roku szacowano na 180–230 tysięcy dorosłych osobników. Trend liczebności populacji nie jest znany.
W Polsce podlega ścisłej ochronie gatunkowej.

</doc>
<doc id="182949" url="https://pl.wikipedia.org/wiki?curid=182949" title="Pecten">
Pecten

Pecten – rodzaj małży morskich z rodziny przegrzebkowatych (Pectinidae) obejmujący około 20 współcześnie żyjących gatunków o żeberkowatej, okrągławej muszli, zaliczanych do najatrakcyjniejszych owoców morza. Niektóre osobniki przytwierdzają się do podłoża bisiorem, a inne poruszają się swobodnie poprzez gwałtowne ruchy otwierania i zamykania muszli.
W języku polskim gatunki z tego rodzaju określane są zwyczajową nazwą przegrzebek.
Muszle przegrzebków są wykorzystywane jako kokilki (z fr. "coquille" – muszla) – naczynia do podawania przystawek. 
Gatunkiem typowym rodzaju jest "Pecten maximus" – przegrzebek zwyczajny.

</doc>
<doc id="182954" url="https://pl.wikipedia.org/wiki?curid=182954" title="Mewa orlica">
Mewa orlica

Mewa orlica, orlica ("Ichthyaetus ichthyaetus") – gatunek dużego ptaka wodnego z rodziny mewowatych (Laridae). Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1773 roku Peter Simon Pallas, nadając mu nazwę "Larus ichthyaetus". Jako miejsce typowe wskazał Morze Kaspijskie. Obecnie gatunek zaliczany jest do rodzaju "Ichthyaetus". Nie wyróżnia się podgatunków.
Zasięg występowania.
Orlica gniazduje wyspowo w pasie od wybrzeży Morza Czarnego po Bałchasz i północno-zachodnią Mongolię. Być może gnieździ się również w północnych Chinach i Tybecie. Zimuje na wybrzeżach od wschodniej części Morza Śródziemnego poprzez Morze Czerwone, południową część Morza Kaspijskiego po północną część Oceanu Indyjskiego między Somalią a Mjanmą; ponadto w głębi lądu w południowo-środkowej Etiopii.
Do Polski sporadycznie zalatuje – do 2021 roku stwierdzono ją na terenie kraju 212 razy, łącznie obserwowano 218 osobników.
Status i ochrona.
Międzynarodowa Unia Ochrony Przyrody (IUCN) uznaje orlicę za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2015 roku, zawiera się w przedziale 125 000 – 1 100 000 osobników. Trend liczebności populacji uznawany jest za wzrostowy.
W Polsce orlica objęta jest ścisłą ochroną gatunkową.

</doc>
<doc id="182959" url="https://pl.wikipedia.org/wiki?curid=182959" title="Azja Centralna">
Azja Centralna



</doc>
<doc id="182960" url="https://pl.wikipedia.org/wiki?curid=182960" title="Drzewo Poznania">
Drzewo Poznania



</doc>
<doc id="182962" url="https://pl.wikipedia.org/wiki?curid=182962" title="Orlica">
Orlica



</doc>
<doc id="182964" url="https://pl.wikipedia.org/wiki?curid=182964" title="Orlica (ptak)">
Orlica (ptak)



</doc>
<doc id="182965" url="https://pl.wikipedia.org/wiki?curid=182965" title="Anal Stench">
Anal Stench

Anal Stench – polska grupa muzyczna wykonująca death metal. Powstała w 2001 roku w Krakowie.
Historia.
Zespół powstał w listopadzie 2001 roku w Krakowie. Funkcjonująca początkowo jako sześcioosobowy projekt w składzie: Michał „Psycho” Senajko, Dariusz „Yanuary” Styczeń, Krystian „Pinocchio” Skowiniak, Wojciech „Sauron” Wąsowicz, Ivy oraz gitarzysty Michał „Waran” Skotniczy.
W rok po powstaniu muzycy w należącym do znanego z grupy Delight instrumentalisty Jarosława Barana – Jaro Home Studio, zarejestrowali demo pt. "Koprofag 997". W październiku tego samego roku zespół podpisał kontrakt płytowy z rodzimym wydawcą Metal Mind Productions. Dla której rok później zarejestrowano debiutancki album pt. "Stench Like Six Demons". Wcześniej jednak z grupy odszedł Pinokio, którego zastąpił Maciej „Alizee666” Kowalski znany z Darzamat.
W 2003 roku z grup odeszli Kowalski i Skotniczy, których zastąpili znany z grupy Sceptic perkusista Jakub „Cloud” Chmura oraz występujący w Virgin Snatch gitarzysta Grzegorz „Grysik” Bryła. Niedługo potem z zespołu odszedł również Senajko którego zastąpił również występujący w Virgin Snatch wokalista Łukasz „Zielony” Zieliński oraz Ivy (Serpentia), którego zastąpił basista grupy Nu Mileniuum – Tomasz „Futrzak” Futro. W zmienionym składzie 2004 roku zespół zarejestrował drugi album pt. "Red Revolution", który ukazał się nakładem Empire Records.
2005 rok minął dla zespołu pod znakiem promocji ostatniego wydawnictwa koncertując m.in. na Crack Attack Metal Fest oraz Metalfilia, ponadto z przyczyn zdrowotnych zespół opuścił Wąsowicz. W 2006 roku do zespołu powrócił Michał „Psycho” Senajko, do którego dołączył również trzeci wokalista Sebastian „Syru” Syroczyński występujący poprzednio w Disinterment oraz instrumentalista klawiszowiec Wacław „Vac-c” Borowiec znany z grupy Crionics. W poszerzonym składzie w kwietniu tego samego roku grupa wystąpiła poprzedzając koncert grupy Nile w Polsce.
W 2012 roku po kilkuletniej przerwie w działalności formacja wystąpiła w krakowskim klubie Kwadrat w ramach koncertu charytatywnego Covan Wake The Fuck Up.

</doc>
<doc id="182966" url="https://pl.wikipedia.org/wiki?curid=182966" title="Louise">
Louise

Louise Elizabeth Redknapp (nazwisko panieńskie Nurding), (ur. 4 listopada 1974 w Londynie), brytyjska piosenkarka popowa.
Pierwsze kroki stawiała w R&amp;B grupie Eternal. W lipcu 1995 po sukcesie debiutanckiego albumu "Always &amp; Forever" opuściła grupę i rozpoczęła karierę solową. 
29 czerwca 1998 poślubiła brytyjskiego piłkarza Jamiego Redknappa.
W czerwcu 2005 w plebiscycie czytelników magazynu "FHM" znalazła się w pięćdziesiątce najpiękniejszych kobiet świata (zajęła 21. miejsce).
Linki zewnętrzne.
 

</doc>
<doc id="182968" url="https://pl.wikipedia.org/wiki?curid=182968" title="Zaha Hadid">
Zaha Hadid

Zaha Mohammad Hadid (arab.: زها حديد, ur. 31 października 1950 w Bagdadzie, zm. 31 marca 2016 w Miami) – brytyjska architektka pochodząca z Iraku, przedstawicielka dekonstruktywizmu. Jako pierwsza kobieta zdobyła w 2004 Nagrodę Pritzkera, a rok wcześniej uhonorowano ją Nagrodą Miesa van der Rohego. W 2010 i 2011 zdobyła nagrodę Stirlinga.
Życiorys.
Młodość.
Zaha Hadid była córką przemysłowca i współzałożyciela irackiej Partii Demokratycznej. Podczas wizyty w Anglii, w wieku 11 lat, postanowiła zostać architektką. Studiowała na Uniwersytecie Amerykańskim w Bejrucie, na którym uzyskała licencjat z matematyki. W 1972 wyjechała do Londynu, gdzie studiowała w Architectural Association School of Architecture. Na studiach zaprzyjaźniła się z Remem Koolhaasem, pracowali razem w Office for Metropolitan Architecture. W 1979 otworzyła w Londynie własne biuro architektoniczne – Zaha Hadid Architects. Wykładała m.in. na Uniwersytecie Harvarda, Uniwersytecie Yale, Uniwersytecie Illinois i Uniwersytecie Sztuki Stosowanej w Wiedniu, oraz na macierzystej uczelni. W 1988 jej prace były prezentowane na wystawie skupionej wokół dekonstruktywizmu w nowojorskim Museum of Modern Art, wraz z pracami Franka Gehry'ego, Rema Koolhaasa czy Daniela Libeskinda. 
Kariera architektoniczna.
Międzynarodową sławę zdobyła niezrealizowanymi projektami konkursowymi centrum wypoczynkowo-rekreacyjne "The Peak Club" w Hongkongu z 1983. Inne niezrealizowane projekty z tego okresu to m.in. budynek na wąskiej działce przy Ku’dammie w Berlinie z 1986 oraz opera w Cardiff w Walii z 1994. Projekt opery w Cardiff wygrał konkurs i przyniósł jej rozpoznawalność w Wielkiej Brytanii. Projekt nie został ostatecznie zrealizowany – po półtorarocznych sporach z wykonawcą, władze zdecydowały się ostatecznie na budowę stadionu do rugby. 
Dopiero w 1993 powstał pierwszy, większy budynek Hadid: remiza straży pożarnej fabryki mebli Vitra w Weil am Rhein, obecnie używany jako pawilon wystawienniczy. Budynek wykonany jest z surowego betonu i szkła, składa się z szeregu ułożony wzdłuż linii ścian i przestrzeni pomiędzy nimi. Architektka skupiła się w projekcie na uwydatnieniu ostrych krawędzi betonu i odrzuceniu niepotrzebnych szczegółów, aby zachować abstrakcyjny charakter konstrukcji. 
W tamtym okresie zaprojektowała jeszcze m.in. budynek IBA Housing (1993) oraz przestrzenie wystawiennicze Mind Zone w Londynie (1999) i Land Formation One w Weil am Rhein. Skupiała się na prezentacji dynamicznych form architektury. 
W nowym milenium Hadid ugruntowała swoją reputację architekta. W 2000 roku rozpoczęto prace budowlane nad zaprojektowanym przez nią gmachem Contemporary Arts Center w Cincinnati w Ohio. Było to pierwsze amerykańskie muzeum zaprojektowane przez kobietę. W 2002 roku ukończono budowę skoczni narciarskiej projektu Hadid - "Bergisel," w austriackim Innsbrucku. Projekt wywoływał u niektórych negatywne emocje z powodu kontrastu nowoczesnej konstrukcji i tradycyjnego, alpejskiego stylu miasta. "Bergisel" jest jedną ze skoczni, na których odbywa się Turniej Czterech Skoczni. W 2002 zaprojektowała nowy budynek administracyjny na terenie fabryki BMW w Lipsku. Projekt był prezentowany na weneckim biennale architektury. W 2005 ukończono budowę obiektu. 
W 2004 roku otrzymała prestiżową Nagrodę Pritzkera. Rok później została wyróżniona europejską nagrodą dla architektów im. Miesa van der Rohe.
W 2010 zakończono budowę opery w chińskim Kantonie według projektu Hadid. Audytorium opery może pomieścić 1800 osób. Cały projekt czerpie inspirację z przyrody, szczególnie z dolin rzecznych i zjawiska erozji. Opera kształtem przypomina dwa kamyki na brzegu rzeki. W tym samym roku ukończono prace nad narodowym muzeum sztuki i architektury współczesnej MAXXI w Rzymie. Za ten projekt w tym samym roku Hadid otrzymała nagrodę Striling Prize przyznawaną przez Królewski Instytut Architektów Brytyjskich. Te same wyróżnienie otrzymała także rok później za projekt szkoły średniej Evelyn Grace Academy. Zaprojektowała także basen Aquatic Centre wybudowany w Londynie na letnią Olimpiadę w 2012 roku. W 2012 otwarto zaprojektowane przez architektkę Centrum Hejdara Alijewa (ang. "Heydar Aliyev Center") w stolicy Azerbejdżanu, Baku. Centrum kulturalne ma powierzchnię ponad 100 tys. metrów kwadratowych. Wygląd budynku sprawia wrażenie płynności. Nowatorski projekt Hadid został wyróżniony tytułem Budynku Roku przyznawanym przez London Design Museum w konkursie Design of the Year. W 2016 ukończono zaprojektowaną nadbudowę siedziby Portu w Antwerpii wg projektu Hadid. Nad starym (ukończonym w 1922 r.), symetrycznym budynkiem wybudowano kontrastującą, wielopłaszczyznową i nieregularną część biurową. W 2019 otwarto port lotniczy Daxing w Pekinie zaprojektowany przez Hadid. 
Najnowsze dzieła są silnie plastyczne i wpisane w krajobraz. Każde dzieło Hadid i jej osiągnięcia opisywane są przez media branżowe. Łącznie wykonała ponad 900 projektów obiektów. 
31 marca 2016 r. zmarła na atak serca w szpitalu w Miami. Została pochowana na Brookwood Cemetery w hrabstwie Surrey, w Anglii. 
Styl.
We wczesnych pracach Hadid, z początku lat 80., widoczny jest wpływ twórczości malarza Kazimierza Malewicza, szczególnie w postaci surowych, regularnych kształtów i linii. Nawiązywała do jego idei suprematyzmu. Studiowanie abstrakcyjnych form Malewicza zaowocowało m.in. w projekcie remizy strażackiej Vitra. 
Przez lata wypracowała swój unikalny styl wywodzący się z futuryzmu i neofuturyzmu. Klasyfikowana jest jako reprezentantka dekonstruktywizmu. Cechami charakterystycznymi jej sytulu są zakrzywione fasady, ostre kąty i surowe materiały. Z czasem jednak jednak Hadid w swoich projektach zaczęła przechodzić od ostrych kątów na rzecz łagodniejszych ulokowanych w krzywych i falujących płaszczyznach. 

</doc>
<doc id="182974" url="https://pl.wikipedia.org/wiki?curid=182974" title="List przewozowy">
List przewozowy

List przewozowy – zawiera fizyczny spis inwentarza przesyłanego przy pomocy transportu lądowego, wodnego i powietrznego, a także transportu multimodalnego. List przewozowy stanowi niejednokrotnie podstawę dla służb celnych do kontroli i pobierania opłat od wartości przewożonego towaru. W realizacji usług transportowych list przewozowy może zastępować umowę przewozu.
List przewozowy należy sporządzić w 4 egzemplarzach:
List przewozowy w odróżnieniu od konosamentu, nie stanowi papieru wartościowego.
Informacje zawarte w liście przewozowym.
List przewozowy powinien zawierać następujące informacje.
W niektórych przypadkach jest potwierdzony certyfikatem zgodności (ang. "certificate of confirmity"), wystawionym przez wewnętrzną lub zewnętrzną jednostkę sprawdzającą (audytującą).
Funkcje listu przewozowego.
Konwencja CMR nie mówi o nakazie wystawiania listu przewozowego, ale warto taki list wystawiać ponieważ pełni on funkcję dowodową, legitymacyjną, instrukcyjną i informacyjną.

</doc>
<doc id="182980" url="https://pl.wikipedia.org/wiki?curid=182980" title="Stanisław Szacoń">
Stanisław Szacoń

Stanisław Szacoń (ur. 14 grudnia 1918 w Żukowie k. Lublina, zm. 24 czerwca 1978 w Lublinie) – żołnierz Batalionów Chłopskich, ps. „Pałka” (znany także pod pseudonimem „Szacun”), major. II komendant Obwodu 13 Lublin Batalionów Chłopskich. Odznaczony srebrnym krzyżem Virtuti Militari za zasługi na Lubelszczyźnie i Zamojszczyźnie. Inżynier.
Życiorys.
Syn Jana Szaconia i Marii Szacoń z domu Dunin-Kozicka. Pochodził z rodziny chłopskiej. Po ukończeniu szkoły podstawowej kształcił się w Szkole Budowlanych w Lublinie, gdzie zdobył tytuł technika budowy dróg.
W dniach 7-9 września 1939 r. w stopniu plutonowego-podchorążego (w ramach służby wojskowej przed wojną ukończył szkołę podchorążych w Zamościu) uczestniczył w bitwie pod Iłżą. Wycofujące się zgrupowanie 8 Pułku Piechoty Legionowej, wchodzące w skład armii „Prusy”, dowodzone przez generała Stanisława Skwarczyńskiego, znalazło się 7 września pod Iłżą w okrążeniu. 18 września 1939 r. w miejscowości Łoje Szacoń dostał się do niewoli niemieckiej. Według dokumentów obozowych przetrzymywany był w: Oflag IX-B Weilburg, Stalag IX-B Zegenhein i w Ostrzeszowie (numer jeniecki 578). W obozie jenieckim zaraził się gruźlicą (prawdopodobnie przyczyniło się to do późniejszej choroby i śmierci).
W czerwcu 1940 r. uciekł i powrócił do Żukowa. Został jednym z najaktywniejszych działaczy konspiracyjnych BCh na terenie powiatu lubelskiego. Zdawał sobie sprawę ze znaczenia i siły działań partyzanckich, był m.in. jednym z inicjatorów wystąpienia BCh w 1941 r. w obronie wysiedlanych chłopów Zamojszczyzny.
Do kwietnia 1944 r. pełnił funkcję zastępcy komendanta Obwodu 13 Lublin Batalionów Chłopskich do spraw taktycznych, następnie (po aresztowaniu przez Niemców Adolfa Kopera) przejął funkcję komendanta Obwodu Lublin.
Zorganizował m.in. Oddział Lotny BCH Lublin, dowodził m.in. akcjami: uwolnienia więźniów z więzienia w Krasnymstawie, rozbicia obozu jenieckiego w Ostrzeszowie, w akcjach niszczenia akt operacyjnych niemieckich w gminach Mełgiew, Parczew, Bychawa, Krzczonów, rozbicia posterunków niemieckich w Kozicach, przejmowaniem transportów żywności i przekazywaniem jej ludności cywilnej w gminach Policzyzna, Krzczonów, Żuków, Krasnystaw, organizował także pomoc medyczną i bezpieczne kwatery dla więźniów zbiegłych z KL na Majdanku.
24 lipca 1944 r. dowodził akcją w Zastawiu, powiat Bychawa, gdzie został ciężko ranny. W bitwie tej poległo 7 żołnierzy BCH, a 18 zostało rannych. Straty po stronie niemieckiej to 42 zabitych, wielu rannych oraz przejęcie znacznej ilości sprzętu. W lasach koło Zastawia znajduje się pomnik poświęcony żołnierzom BCh, z wyrytym m.in. nazwiskiem Szaconia.
W ostatnim okresie wojny zapadła decyzja o scaleniu BCh ze strukturą AK, jednak na Lubelszczyźnie proces ten nie został ukończony aż do końca wojny, dlatego żołnierzy okręgu 13 Lublin (w tym dowódcy – Szaconia) nie można traktować jako członków AK.
Po wyzwoleniu i opuszczeniu szpitala (luty 1945), zajął się organizacją i pomocą dla byłych żołnierzy BCh wobec ich sytuacji w Polsce Ludowej. Nie przyjął propozycji pracy w siłach zbrojnych PRL. Do śmierci pozostał wierny rządowi w Londynie, twierdził, że "jako polski żołnierz nie będzie salutował orłowi bez korony". Został zdegradowany przez władzę ludową do stopnia porucznika decyzją Prezydenta RP Bolesława Bieruta z dnia 6 lipca 1950 r. Według kilku źródeł historycznych zaliczony do tzw. żołnierzy wyklętych.
Dopiero 20 marca 1967r przyjęty do ZBoWiD (nr legitymacji 2516), zaś Na mocy decyzji MON decyzją z dnia 22 lutego 1973 r. przywrócony do stopnia kapitana w odpowiedzi na pytania z Londynu na temat jego losów (w związku z otrzymaniem Krzyża Virtuti Militari). Po 1989 roku, już pośmiertnie, został przywrócony do stopnia majora.
Jako dowódcę cechował go pragmatyzm. Uważał, że działania powinny być skuteczne i mieć kontekst, to znaczy odnosić konkretny militarny lub polityczny skutek. Bardzo krytycznie oceniał np. dowódców którzy wydali rozkazy związane z rozpoczęciem powstania warszawskiego, pozostając równocześnie w głębokim szacunku dla szeregowych żołnierzy w nim walczących (pomimo skrajnie negatywnej postawy wobec władz ludowych). Prezentował nurt typowy dla Piłsudczyków – według niego podstawą była skuteczność działań, a nie puste idee.
Jego światopogląd ewoluował od ludowca, do konserwatysty-liberała, co tym bardziej wywierało niekorzystny wpływ na jego karierę zawodową, stosunki z władzą, czy karierę wojskową (wraz z degradacją do stopnia porucznika, władza ludowa wbiła mu w książeczkę wojskową kategorię „D” – "zdolny do służby tylko w czasie wojny", mając świadomość dokonań, ale równocześnie nie przyjmując jego poglądów i postawy).
Po wojnie podjął pracę jako inżynier, projektując i koordynując budowę m.in. Zalewu Zemborzyckiego pod Lublinem, a także dróg, mostów i innych elementów infrastruktury. Z uwagi na istotne osiągnięcia jako inżyniera i projektanta nie robiono mu w późniejszym okresie problemów natury zawodowej czy prywatnej. Inne źródła podają: "Wspominany do tej pory za odwagę, awansowany do stopnia majora, odznaczony Virtuti Militari, za czasów komuny przeszedł prawdziwą gehennę – aresztowany i maltretowany w stalinowskich więzieniach, wrócił po latach wykończony fizycznie z wilczym biletem. Ustawicznie nękany przez UB, nigdzie nie mógł dostać pracy."
Po latach okazało się, iż zachowała się teczka z materiałami operacyjnymi i zeznaniami gromadzonymi na Szaconia. Pomimo kilkukrotnych prób zwerbowania i wpłynięcia na zmianę poglądów współpracy z SB nigdy nie podjął.
Blisko przyjaźnił się z rodziną Tarłowskich. Po wojnie mieszkał w mieszkaniu w ich kamienicy przy al.Warszawskiej 21a.
Dwukrotnie żonaty. Ma syna – Andrzeja (z pierwszego małżeństwa) i dwie córki – Barbarę i Małgorzatę.
Zmarł z powodu raka płuc. Pochowany na cmentarzu wojskowym przy ul. Białej (Lipowej) w Lublinie. Zgodnie z jego ostatnią wolą pogrzeb pozbawiony był elementów religijnych.

</doc>
<doc id="182982" url="https://pl.wikipedia.org/wiki?curid=182982" title="Wace of Jersey">
Wace of Jersey



</doc>
<doc id="182983" url="https://pl.wikipedia.org/wiki?curid=182983" title="BOSNYWASH">
BOSNYWASH



</doc>
<doc id="182994" url="https://pl.wikipedia.org/wiki?curid=182994" title="VCR LP">
VCR LP

VCR ("Video Cassette Recording") - pierwszy europejski format kaset do magnetowidów na taśmie 1/2" wprowadzony na rynek w początku lat 70. XX wieku przez koncern Philips. W formacie VCR i pochodnych (VCR LP, SVR) szpulki położone są jedna nad drugą w jednej osi. Wymiary kasety: 145x127x41. Czas zapisu to 60 minut.
Ulepszona wersja VCR LP była technologiczną nowością. Zastosowano zapis bez odstępu ścieżek wizyjnych, zmniejszając przesuw taśmy z 14,29 cm/s w wersji VCR do 6,56 cm/s. System ten znany pod nazwą HDR, czyli zapisu dużej gęstości, stosowany jest we wszystkich istniejących formatach domowych i profesjonalnych. Czas zapisu 140 minut (260 linii). 
Na początku lat 80. pojawiła się wersja SVR (Super Video Recording) z czasem zapisu wydłużonym do 240 minut.
Formaty VCR i VCR LP nie są ze sobą kompatybilne. Nie można, pomimo stosowania tych samych kaset, odtworzyć zapisu VCR w magnetowidzie VCR LP i na odwrót. Podobnie SVR.
Następcą formatu Philipsa VCR LP był Video 2000.
W Polsce w zakładach Kasprzaka produkowane były magnetowidy: MTV20 (VCR) oraz MTV50 (VCR LP). 
Linki zewnętrzne.
Zobacz też: magnetowid.

</doc>
<doc id="182997" url="https://pl.wikipedia.org/wiki?curid=182997" title="Przeciw metodzie">
Przeciw metodzie

Przeciw metodzie () – książka Paula Feyerabenda z zakresu filozofii nauki, wydana w języku angielskim w 1975 r. Autor formułuje w niej stanowisko, które sam nazywa anarchizmem metodologicznym lub – w węższym sensie – kontrindukcjonizmem. Jego podstawowym postulatem jest zasada "anything goes" (z ang. w wolnym tłumaczeniu: "nic świętego", "wszystko ujdzie").
Wszystkie przedfeyerabendowskie filozofie nauki zakładały, że wiedzę naukową można w sposób racjonalny rekonstruować. Toczono spory o to, jaki model nauki (indukcyjny, dedukcyjny czy konwencjonalny) w sposób właściwy, czyli racjonalny, oddaje jej rozwój. Feyerabend krytykuje to założenie, twierdząc, że nie istnieje nic takiego, jak ponadhistoryczna racjonalność postępowania badawczego, a w związku z tym "nie ma takiej zasady, bez względu na to jak wydawałaby się racjonalna i mocno zakorzeniona w epistemologii, której nie naruszano by w jakimś momencie. [...] Dla każdej reguły, jakkolwiek „fundamentalnej” czy „racjonalnej”, istnieją okoliczności, w których właściwe jest nie tylko odstąpić od niej, ale wręcz zastosować regułę przeciwstawną".
Anarchizm metodologiczny jest więc pojęciem zakresowo szerszym od pojęcia kontrindukcjonizm. Ten ostatni jest zaleceniem postępowania wbrew powszechnie przyjętym regułom, celem których, najogólniej rzecz biorąc, są procedury mające na celu potwierdzanie (zarówno jako konfirmację, jak i koroborację). Feyerabend namawia do czegoś odwrotnego: do wymyślania alternatyw, czyli do proliferacji (jest to termin zapożyczony od Lakatosa). Anarchizm metodologiczny jest programem (a właściwie antyprogramem), zgodnie z którym należy z wielką ostrożnością podchodzić do każdej dyrektywy metodologicznej (w tym do samego anarchizmu), bowiem zaistnieć może sytuacja, w której, by nie hamować rozwoju wiedzy, lepiej jest zeń zrezygnować niż utrzymywać go. Jest to zalecenie zgodne z autentyczną praktyką badawczą: uczeni częściej rezygnują z metody niż wyników własnych badań, jeśli te ostatnie okazują się rażąco niezgodne z obowiązującą metodologią.
Pierwotnym zamierzeniem Feyerabenda było wydanie tej książki wraz z Imre Lakatosem pod tytułem "For and Against Method". Na przeszkodzie stanęła śmierć Lakatosa w 1974 r.

</doc>
<doc id="182998" url="https://pl.wikipedia.org/wiki?curid=182998" title="Piotr Fiedotow">
Piotr Fiedotow

Piotr Wasiljewicz Fiedotow (, ur. 18 grudnia 1900 w Petersburgu, zm. 19 września 1963 w Moskwie) – radziecki funkcjonariusz organów bezpieczeństwa, wywiadu i kontrwywiadu OGPU/Głównego Zarządu Bezpieczeństwa Państwowego/NKWD/MGB/KI/MWD. Między innymi długoletni szef kontrwywiadu, czyli szef Drugiego Zarządu Ludowego Komisariatu Bezpieczeństwa Państwowego, Pierwszego Zarządu Głównego Ministerstwa Spraw Wewnętrznych, i Drugiego Zarządu Głównego Komitetu Bezpieczeństwa Państwowego przy Radzie Ministrów ZSRR, generał porucznik.
Życiorys.
Służbę w organach bezpieczeństwa rozpoczął pod koniec lat 20. w Zjednoczonym Państwowym Zarządzie Politycznym OGPU. Po reorganizacji aparatu OGPU i przyłączeniu go do Ludowego Komisariatu Spraw Wewnętrznych jako Głównego Zarządu Bezpieczeństwa Państwowego stanął na czele Wydziału 2 ("Tajno-Polityczny" – SPO) Głównego Zarządu Bezpieczeństwa Państwowego.
W 1940 roku brał udział w wymordowaniu polskich jeńców wojennych i więźniów, którzy dostali się do niewoli po inwazji Armii Czerwonej na Polskę 17 września 1939 roku. (zob. zbrodnia katyńska).
Po utworzeniu Ludowego Komisariatu Bezpieczeństwa Państwowego stanął na czele jego kontrwywiadu, następnie w 1946 roku, po utworzeniu Ministerstwa Bezpieczeństwa Państwowego "MGB", pozostał na stanowisku szefa kontrwywiadu, czyli "II Zarządu Głównego" Ministerstwa Bezpieczeństwa Państwowego ZSRR. We wrześniu 1946 roku stanął na czele "I Zarządu Głównego", wywiadu zagranicznego, funkcję sprawował do końca maja 1947 roku. W 1947 roku po przejęciu obowiązków wywiadu zagranicznego przez nowo utworzony Komitet Informacji, został zastępcą przewodniczącego KI Wiaczesława Mołotowa, nadal kierując wywiadem zagranicznym. W 1949 roku po odejściu Mołotowa ze stanowiska przewodniczącego KI i zastąpieniu go przez Andrieja Wyszynskiego, Fiedotow na krótko został jego zastępcą, parę miesięcy później zastąpił go Siergiej Sawczenko. Od lutego 1952 do 195 roku pozostawał w rezerwie MGB, następnie po likwidacji Ministerstwa Bezpieczeństwa Państwowego został przeniesiony do Ministerstwa Spraw Wewnętrznych, gdzie był członkiem kolegium. Następnie na początku marca 1953 r. powrócił do kontrwywiadu, gdzie 12 marca 1953 roku został szefem I Zarządu Głównego Ministerstwa Spraw Wewnętrznych odpowiedzialnego za kontrwywiad, stał na jego czele aż do utworzenia Komitetu Bezpieczeństwa Państwowego (KGB) i przejęcia przez niego wywiadu oraz kontrwywiadu. W marcu po przejściu do KGB stanął na czele II Zarządu Głównego (kontrwywiad), którym kierował do kwietnia 1956 roku. Następnie został zastępcą szefa jednego z zarządów w wyższej szkole KGB, gdzie pracował aż do odejścia na emeryturę w 1959 roku.

</doc>
<doc id="182999" url="https://pl.wikipedia.org/wiki?curid=182999" title="Heliotropizm">
Heliotropizm

Heliotropizm – typ fototropizmu polegający ruchu rośliny w kierunku światła słonecznego (np. obracanie się kwiatu słonecznika za pozornym ruchem Słońca).

</doc>
<doc id="183000" url="https://pl.wikipedia.org/wiki?curid=183000" title="Blinkenlights">
Blinkenlights

Blinkenlights – hakerski neologizm dla diagnostycznych światełek na starych komputerach mainframe i nowoczesnym sprzęcie sieciowym. Jargon File podaje następującą etymologię:
ACHTUNG!
ALLES TURISTEN UND NONTEKNISCHEN LOOKENPEEPERS!
DAS KOMPUTERMASCHINE IST NICHT FÜR DER GEFINGERPOKEN UND MITTENGRABEN! ODERWISE IST EASY TO SCHNAPPEN DER SPRINGENWERK, BLOWENFUSEN UND POPPENCORKEN MIT SPITZENSPARKSEN.
DER MASCHINE IST DIGGEN BEI EXPERTEN ONLY!
IST NICHT FÜR GEWERKEN BEI DUMMKOPFEN. DER RUBBERNECKEN SIGHTSEEREN KEEPEN DAS COTTONPICKEN HÄNDER IN DAS POCKETS MUSS.
ZO RELAXEN UND WATSCHEN DER BLINKENLICHTEN.
Przytoczony tekst nie jest ani poprawnym niemieckim ani angielskim, chociaż osoba niemieckojęzyczna może łatwiej doszukać się sensu w pomieszanych słowach. Dowcip tego plakatu polega przede wszystkim na jego niepoprawności językowej. Podobny pseudoangielski tekst znajduje się często w niemieckich salach komputerowych, patrz Germish.
Plakat był również odnotowany przy mikroskopie elektronowym w Laboratorium Cavendish w latach 50. Tego typu pseudoniemieckie parodie były częste w alianckich maszynowniach podczas i po II wojnie światowej.
Słowo "blinkenlights" stało się nazwą wielu projektów, włączając wygaszacze ekranów, gadżety i inne. Do bardziej znanych organizacji należą Projekt Blinkenlights i Instytut Archeologiczny Blinkenlights.
Lampki pokazujące obciążenie procesorów komputera BeBox również były nazywane "blinkenlights".

</doc>
<doc id="183001" url="https://pl.wikipedia.org/wiki?curid=183001" title="For and Against Method">
For and Against Method

For and Against Method - jest to tytuł książki, którą wspólnie zamierzali wydać na początku lat '70 XX w. Paul Karl Feyerabend i Imre Lakatos. Na przeszkodzie zamierzeniu stanęła śmierć Lakatosa w 1974 r. Swoją część książki Feyerabend wydał w 1975 r. pod tytułem "Against Method". 
Już po śmierci Feyerabenda (1994) w 1999 ukazała się, tytułem nawiązująca do ich wspólnego przedsięwzięcia, książka "For and Against Method" (jej pełny tytuł brzmi: "For and Against Method, Paul Feyerabend &amp; Imre Lakatos, including Lakatos’ Lectures on Scientific Method and the Lakatos-Feyerabend Correspondence", edited and with an Introduction by Matteo Motterlini, Chicago &amp; London, University of Chicago Press) zawierająca dotąd nieopublikowane manuskrypty oraz znaczną część korespondencji obu autorów, jak również wyimaginowany dialog między nimi autorstwa Matteo Motterliniego.

</doc>
<doc id="183002" url="https://pl.wikipedia.org/wiki?curid=183002" title="Walmart">
Walmart

Walmart Inc. (wcześniej: Wal-Mart Stores, Inc.) – amerykańska sieć supermarketów założona w 1962 roku przez Sama Waltona.
W 2010 r. przedsiębiorstwo było największym na świecie sprzedawcą detalicznym (licząc obroty). Ma swoją siedzibę w Bentonville w stanie Arkansas w Stanach Zjednoczonych. W roku finansowym kończącym się 31 stycznia 2014 r. Wal-Mart zanotował czysty zysk 16,022 mld USD, przy obrotach 476,294 mld USD.
Pierwszy sklep Wal-Marta został otwarty jako Wal-Mart Discount City w Rogers w Arkansas. W ciągu następnych 5 lat sieć rozrosła się do 24 punktów w całym stanie Arkansas. W 1968 r. firma otworzyła pierwsze sklepy poza rodzimym stanem, w Sikeston (Missouri) i Claremore (Oklahoma).
Powszechnie rozpoznawanymi sloganami sieci są: „Wal-Mart. Always Low Prices. Always.” (Zawsze niskie ceny. Zawsze.) oraz „Save Money. Live Better.” (Oszczędzaj pieniądze. Żyj lepiej.).
Przedsiębiorstwo jest największym prywatnym pracodawcą w USA, Meksyku i Kanadzie – w USA zatrudnia 1,4 mln osób, jest jednak silnie krytykowana za wyzysk pracowników – zaniżanie płac, zakaz zakładania związków zawodowych i ograniczenie ubezpieczeń zdrowotnych.
Charakterystyczną cechą sieci Wal-Mart są bardzo niskie ceny produktów, co powoduje, że jest ona miejscem zaopatrzenia dla uboższych grup ludności.
Największą zagraniczną operacją koncernu jest rozległa sieć supermarketów Asda w Wielkiej Brytanii, przejęta przez Wal-Mart w 1999 r.
W czerwcu 2005 r. Wal-Mart poinformował o planach wejścia na rynki Europy Środkowo-Wschodniej, w tym i Polski.
W maju 2011 r. duńska sieć dyskontów Netto poinformowała o zamiarze odsprzedaży spółce Wal-Mart 193 swoich marketów na terenie Wielkiej Brytanii i całkowitym wycofaniu z brytyjskiego rynku. Zgodnie z zapowiedziami przedsiębiorstwa w przeciągu roku sklepy mają zostać przebudowane i oznaczone marką Asda.
Mimo wielu zapowiedzi sieć Walmart nie weszła na rynek Polski.
Kontrowersje.
Chcąc walczyć z opinią korporacji łamiącej prawa człowieka, w 2008 r. Wal-Mart wystosował do swoich dostawców instrukcję zakazującą kupowania bawełny i produktów zawierających bawełnę z Uzbekistanu ze względu na wykorzystywanie przy jej produkcji przymusowej pracy dzieci. Tym samym firma dołączyła do koalicji organizacji walczących w obronie wykorzystywanych dzieci w Uzbekistanie. W odpowiedzi rząd w Taszkencie przygotował National Action Plan, w którym przedstawił szereg kroków zmierzających do zaprzestania krytykowanej praktyki. Przedsiębiorstwo zobowiązało się do wycofania zakazu, kiedy Uzbekistan zrezygnuje z zatrudniania małoletnich.
Mimo to przedsiębiorstwo samo zatrudnia małoletnich (powyżej 16 lat) w wielu stanach (nie jest to niezgodne z prawem stanowym w wielu wypadkach, choć małoletni ma w nich zasadniczo ograniczone prawa – np. do broni czy picia piwa, albo pełnych prawnych jak odebranie spadku).

</doc>
<doc id="183006" url="https://pl.wikipedia.org/wiki?curid=183006" title="Irena Wiszniewska-Białecka">
Irena Wiszniewska-Białecka

Irena Wiszniewska-Białecka (ur. 6 lipca 1947 w Warszawie, zm. 23 maja 2018) – polska prawniczka, profesor nauk prawnych, sędzia Sądu w ramach Trybunału Sprawiedliwości Unii Europejskiej.
Życiorys.
W 1969 ukończyła studia prawnicze na Uniwersytecie Warszawskim. Po studiach podjęła pracę w Instytucie Nauk Prawnych PAN. W instytucji tej w 1976 uzyskała stopień naukowy doktora. W latach 1982–1984 brała udział w tworzeniu pierwszej polskiej ustawy antymonopolowej. W 1991 otrzymała stopień doktora habilitowanego na podstawie rozprawy zatytułowanej "Granice kartelowoprawne ważności licencji patentowych". Specjalizowała się w zagadnieniach związanych z prawem patentowym, autorskim, własności przemysłowej i konkurencji.
W latach 1992–2000 praktykowała równocześnie jako adwokat. Od lutego 2001 do kwietnia 2004 była sędzią Naczelnego Sądu Administracyjnego. Prezydent RP postanowieniem z 6 kwietnia 2001 nadał jej tytuł profesora nauk prawnych. W latach 2004–2016 była sędzią Sądu Pierwszej Instancji (od 2009 Sądu) – działającego w ramach Trybunału Sprawiedliwości Unii Europejskiej. Od stycznia 2017 ponownie orzekała jako sędzia NSA, w lipcu 2017 przeszła w stan spoczynku.
Odznaczona Krzyżem Kawalerskim (2003) i Krzyżem Oficerskim (2011) Orderu Odrodzenia Polski.

</doc>
<doc id="183007" url="https://pl.wikipedia.org/wiki?curid=183007" title="Bobrowice (powiat krośnieński)">
Bobrowice (powiat krośnieński)

Bobrowice (dawna niem. nazwa "Bobersberg") – wieś w Polsce położona w województwie lubuskim, w powiecie krośnieńskim, w gminie Bobrowice, w Dolinie Dolnego Bobru, nad Bobrem i Kanałem Dychowskim. Siedziba gminy Bobrowice. Dawniej miasto. W latach 1975–1998 miejscowość należała administracyjnie do województwa zielonogórskiego.
Historia.
Pierwsza zachowana wzmianka o wsi Bobersberg pochodzi z 1329 roku i w tym czasie Henryk żagański oddał ziemie wraz z Bobrowicami w lenno Janowi Luksemburskiemu. Wskutek podziału księstwa głogowskiego w 1378 roku, Bobrowice znalazły się w dzielnicy żagańskiej. Bartosz Wezenborg został wymieniony w 1454 roku jako pan Bobrowic. Źródła z 1429 roku, a następnie z 1459 poświadczają istnienie na terenie wsi zamku i wówczas okręg bobrowicki wraz z warownią został przez Otto Landsberga przekazany Henrykowi X. Z kolei książę nadał te dobra rodzinie von Knobelsdorff. Źródła wspominały pod koniec XV stulecia o innych właścicielach dóbr na terenie wsi – rodzinie Storckwitzów, a na początku XV wieku Tschirnitzów. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Bobersberga". W Bobrowicach w 1648 roku wybuchł pożar, który zniszczył całą osadę z wyjątkiem kościoła. Prawdopodobnie spalił się wówczas zamek. Pod koniec XVII wieku na wyższym miejscu zbudowano nowe osiedle. W 1735 roku założono Przedmieście Krośnieńskie, w którym osiedlili się saksońscy sukiennicy. Osada liczyła na przełomie XVIII i XIX wieku 171 domów i około 1000 mieszkańców, a w połowie XIX wieku wzrosła do 1500. W 1809 r. Bobrowice odzyskały prawa miejskie, w 1945 r. ponownie je utraciły. Zachował się do dziś historyczny układ urbanistyczny ze starymi elementami zabudowy mieszkalnej. Od 1945 do 1946 używano nazwy Bobrowiec, obecną nazwę wsi zatwierdzono administracyjnie 12 listopada 1946.
Zabytki.
Do wojewódzkiego rejestru zabytków wpisane są:

</doc>
<doc id="183009" url="https://pl.wikipedia.org/wiki?curid=183009" title="Maszewo (powiat krośnieński)">
Maszewo (powiat krośnieński)

Maszewo (dawna niem. nazwa "Messow") – wieś w Polsce położona w województwie lubuskim, w powiecie krośnieńskim, w gminie Maszewo.
W latach 1975–1998 miejscowość należała administracyjnie do województwa zielonogórskiego.
Wieś leży ok. 18 km na zachód od Krosna Odrzańskiego, przy drodze wojewódzkiej 138 Gubin-Gorzów Wielkopolski, ok. 2 km na południowy wschód od wsi (w ciągu drogi wojewódzkiej nr 138) funkcjonuje prom na rzece Odrze. 
Pierwsza wzmianka o dobrach Messowe pojawia się w 1251 roku, których podarowanie klasztorowi cystersów z Lubiąża przez Ottona, syna kasztelana krośnieńskiego Konrada, zatwierdził książę Henryk III. Własność klasztoru potwierdziła informacja zawarta w dokumencie wydanym w 1259 roku. Nazwę wsi jako Messow odnotowano około 1300 roku, natomiast w 1376 roku wspomniano miejscowego plebana. Wiadomość o rycerzu Siegmundzie von Rottenburgu pochodzi z 1492 roku, któremu książę Johann zezwolił na przekazanie w zastaw Maszewa Balizarowi von Lobenowi. Wieś została przejęta w XVI wieku przez książęcą domenę w Krośnie, a w XIX wieku maszewski folwark przeszedł w prywatne ręce. W 1879 roku jako właściciela dóbr odnotowano rodzinę von Bornstedt.
W miejscowości do 2004 roku istniał klub piłkarski Prom Maszewo.
Zabytki.
Do wojewódzkiego rejestru zabytków wpisany jest:

</doc>
<doc id="183010" url="https://pl.wikipedia.org/wiki?curid=183010" title="Ofiara">
Ofiara



</doc>
<doc id="183011" url="https://pl.wikipedia.org/wiki?curid=183011" title="Mroczny Znak">
Mroczny Znak



</doc>
<doc id="183012" url="https://pl.wikipedia.org/wiki?curid=183012" title="Jan Kos">
Jan Kos



</doc>
<doc id="183013" url="https://pl.wikipedia.org/wiki?curid=183013" title="Ofiara przestępstwa">
Ofiara przestępstwa

Ofiara – pojęcie wiktymologiczne. W rozumieniu Polskiej Karty Praw Ofiary jest to osoba fizyczna, której dobro chronione prawem zostało naruszone lub bezpośrednio zagrożone przez przestępstwo. Karta zalicza do ofiar również najbliższych takiej osoby.

</doc>
<doc id="183014" url="https://pl.wikipedia.org/wiki?curid=183014" title="Bisior">
Bisior

Bisior (starorus. "biser" – naszyjnik z pereł) – wiązka jedwabistych nici powstająca z szybko krzepnącej wydzieliny niektórych, głównie morskich małży (omułek, szołdra) lub rzadko słodkowodnych (racicznica). Wśród gatunków występujących w Polsce bisior wytwarza racicznica zmienna.
Nici te powstają z wydzieliny gruczołu bisiorowego, leżącego u nasady nogi małża i służą do przytwierdzania się małża do podłoża. Osiągają długość do 6 cm. U niektórych gatunków małży z rodziny gniazdówkowatych służą także do sklejania materiałów gniazda. Bisior nie zrasta się z nabłonkiem małża – jest przytrzymywany mięśniem nogi i w każdej chwili może być porzucony.
Jedwab morski.
W starożytności i w średniowieczu wyrabiano z bisioru bardzo cienkie i lśniące tkaniny określane jako jedwab morski lub oceaniczny, po włosku „tarantine” (od miejscowości Tarent, gdzie bisior był produkowany); były one prawdopodobnie najdroższą tkaniną starożytności. Powstawał z nici pozyskiwanych głównie z dużego, bo dorastającego do 60-90 cm długości, małża "Pinna nobilis L." ("pol." przyszynka szlachetna) z Morza Śródziemnego.
Zalety bisioru sławił już w starożytności Herodot, również XIX-wieczni egiptolodzy na podstawie swych odkryć potwierdzili znajomość jedwabiu morskiego w dawnym Egipcie. 
Badania gdańskich naukowców wykazały, że z bisioru wykonana jest prawdopodobnie tkanina znana jako Całun z Manoppello.
Głównym ośrodkiem produkcji bisioru był Tarent we Włoszech, a także Korsyka, Sardynia i Sycylia. Jedwab morski był bardzo ceniony ze względu na swoją rzadkość i złocisty połysk. Był niebywale drogi, ponieważ produkowano go ręcznie, a zdobycie nici bisiorowych nie było proste. Przyczyniło się to też do przetrzebienia siedlisk "Pinna nobilis L.".
W wieku XVIII modna była bisiorowa galanteria (pończochy, apaszki, rękawiczki) – zachwycano się jej lekkością: poskładaną parę rękawiczek dało się zmieścić w skorupce włoskiego orzecha.
W dzisiejszych czasach morski jedwab produkowany jest tylko na wyspie Sant’Antioco koło Sardynii. Mieszka tam jedyna na świecie kobieta, która potrafi wytwarzać tkaniny bisiorowe – Chiara Vigo. Jej przodkami mają być Chaldejczycy i Fenicjanie, ludy, u których umiejętność wytwarzania morskiego jedwabiu przekazywano sobie z pokolenia na pokolenie od tysięcy lat.
Bisior produkowany obecnie używany jest głównie do naprawy muzealnych eksponatów wykonanych z tarantine.

</doc>
<doc id="183015" url="https://pl.wikipedia.org/wiki?curid=183015" title="Muzeum Przyrodnicze im. Dzieduszyckich we Lwowie">
Muzeum Przyrodnicze im. Dzieduszyckich we Lwowie

Muzeum Przyrodnicze im. Dzieduszyckich we Lwowie – zasłużona placówka wystawienniczo-naukowa, zawierająca bogate zbiory przyrodnicze, etnograficzne, prehistoryczne, pochodzące z całego obszaru dawnych ziem Polski, założona w przez hrabiego Włodzimierza Dzieduszyckiego w połowie XIX wieku we Lwowie. W okresie II Rzeczypospolitej było to największe muzeum przyrodnicze w kraju.
Historia powstania.
W 1868 roku Włodzimierz Dzieduszycki kupił gmach przy ul. Teatralnej 18 we Lwowie. Przeniósł do niego swoje zbiory przyrodnicze, bibliotekę i zbiory obrazów. 10 września 1880 z okazji przyjazdu cesarza Franciszka Józefa I do Lwowa Włodzimierz Dzieduszycki ofiarował swoje muzeum na rzecz narodu polskiego i zabezpieczył istnienie placówki przez utworzenie w roku 1893 Ordynacji Poturzyckiej. W okresie międzywojennym muzeum było głośne w Europie jako jeden z nielicznych przykładów wyczerpującego muzealnego przeglądu kraju pod względem przyrody, geologii i folkloru.
W 1880 Włodzimierz Dzieduszycki wydał książkę "Muzeum imienia Dzieduszyckich we Lwowie", a w 1895 roku "Przewodnik po Muzeum im. Dzieduszyckich we Lwowie".
Po śmierci Włodzimierza Dzieduszyckiego (18 września 1899) kuratorem Muzeum został Tadeusz Dzieduszycki, od 1910 zarządzanie muzeum przejął syn Tadeusza i Anny Dzieduszyckich – Paweł, który w 1918 wstąpił do zakonu jezuitów, przekazując ordynację i kuratorstwo muzeum na rzecz swego młodszego brata, Włodzimierza Dzieduszyckiego juniora, który kierował muzeum i ordynacją aż do wybuchu II wojny światowej.
Za życia Włodzimierza Dzieduszyckiego generalnym kustoszem był Władysław Zontak. Od 1905 kustoszem muzeum był Marian Łomnicki, a w dwudziestoleciu międzywojennym dyrektorem Jarosław Łomnicki (1915–1931) oraz Jan Kinel. Pracował tutaj także m.in. Józef Dziędzielewicz oraz Witold Albert Adolph. Kustoszem w dziale botanicznym był z kolei Tadeusz Wilczyński.
Losy muzeum do 1939.
Ekspozycja.
Za życia Włodzimierza Dzieduszyckiego w skład Muzeum wchodziło siedem działów: 
Na początku XX wieku powstały nowe działy muzeum, w tym dział archeologiczny, którego kierownikiem był m.in. Karol Hadaczek. 
Dział zoologiczny.
Był on najbogatszy w eksponaty. W 1895 zawierał 8328 gatunków w 38 225 egzemplarzach, a do 1939 stan ten wzrósł blisko trzykrotnie. Zawierał szereg interesujących kolekcji:
Dział botaniczny.
Mieścił się w 4 salach na I piętrze i w sieni na parterze. W skład jego wchodziły zakupione przez Dzieduszyckiego zbiory profesorów Uniwersytetu Lwowskiego Jacka Łobarzewskiego, Antoniego Rehmana, Mariana Raciborskidgo oraz uboższe kolekcje pozauniwersyteckich botaników lwowskich. Najbogatszy był zielnik Łobarzewskiego składający się z 70 fascykułów, zawierających ponad 2000 gatunków roślin w 10 tysiącach okazów. W trzech pokojach były rozwieszone w ramach za szkłem kolekcje flory krajowej (ok. 30 tysięcy okazów roślin), ułożone według systemu Endlichera. Każda rodzina była reprezentowana przez najbardziej charakterystyczne dla niej gatunki. W ostatnim pokoju były złożone zielniki. Znajdowało się tam również wiele okazów paleobotanicznych zebranych przez Zejsznera i Raciborskiego oraz flory górnokredowej z Potylicza, reprezentujących najważniejsze grupy flory kopalnej, a także zasuszone okazy i modele niektórych gatunków grzybów oraz zbiór porostów zebranych przez Władysława Boberskiego.
Na parterze, w obszernej sieni prowadzącej na dziedziniec, znajdowała się ekspozycja dendrologiczna i mineralogiczna. Pod ścianami sieni na podwyższeniu znajdowały się przekroje dwóch bardzo starych dębów, jeden o średnicy 2 metrów, drugi – 1,6 metra, dalej przekroje limby o 412 słojach w przekroju, przekroje modrzewia, sosny, ogromny blok skalny z kryształów soli kuchennej, drabinka górnicza okryta kryształami soli kuchennej w różnych kształtach, gipsy, alabastry i porfiry, bryła wosku ziemnego, węgla kamiennego i brunatnego. Na podwórzu zwanym wirydarzem pod ścianami murów znajdowały się dwa drzewa zrośnięte pniami z zachowaniem dwu kręgów słojów, dwa pnie buków połączone wspólną gałęzią, która wrastając w obydwa pnie tworzy literę N, pień skamieniałego drzewa szpilkowego, wyciągnięty z Sanu sczerniały pień dębu, pień dwu zrośniętych topoli nadwiślańskich oraz różne skamieliny.
Dział mineralogiczno-paleontologiczno-geologiczny.
Był to najstarszy dział muzeum. Początki jego sięgały roku 1832, kiedy ojciec Włodzimierza, Józef Dzieduszycki, zakupił od młodego geologa krakowskiego Ludwika Zejsznera kolekcję skał i minerałów z okolic Krakowa, Nowego Sącza, Krzeszowic, Niziny Sandomierskiej, Lwowa, Złoczowa i kilku innych miejscowości podkarpackich. W skład tego zbioru wchodziło 280 gatunków minerałów i skał w 2 tysiącach okazów, a ponadto sto kilkadziesiąt kości zwierząt plejstoceńskich kości z tatrzańskiej groty pod Magurą, z brzegów Dniestru i Sanu, a także 460 minerałów, skał i kości nierozpoznanych bliżej zwierząt. Nieco później zakupił też zbiór skamielin z okolic Lwowa po radcy Nechaju, kolekcję Antoniego Rehmana, geologa Seweryna Płachetki i innych. Do tych zbiorów dołączono w dalszych okresach kolekcje z wycieczek pracowników Muzeum do różnych okolic kraju oraz darowizny różnych osób.
Starunia.
Wydobycie w 1907 z pokładów wosku ziemnego w Staruni koło Nadwórnej i naukowe opracowanie pod względem anatomicznym całego ciała nosorożca włochatego oraz szkieletu mamuta przysporzyło Muzeum im. Dzieduszyckich światowego rozgłosu. "Drugi nosorożec" wydobyty w Staruni został złożony w Krakowskim Muzeum Przyrodniczym, natomiast "pierwszy nosorożec ze Staruni" (oraz wydobyty z nim mamut) po wojnie wraz z innymi trofeami muzeum pozostały we Lwowie, gdzie znajdują się do dnia dzisiejszego (mamut jako główny eksponat).
Dział etnograficzny.
Założony został najpóźniej, bo dopiero po Wystawie Światowej w Wiedniu w 1873 i Wystawie Powszechnej w Paryżu w 1878 roku. Zawierał oryginalne, piękne chałupnicze wyroby galicyjskich chłopów, oparte na starych tradycjach ludowych. W latach późniejszych Włodzimierz Dzieduszycki kupował na jarmarkach, bądź też u chałupniczych wytwórców – artystów różne przedmioty, wzbogacając nimi kolekcję.
Działalność naukowa.
Muzeum sfinansowało nakład monografii Oskara Kolberga dotyczącą Przemyskiego.
Losy muzeum po II wojnie światowej.
W czasie działań wojennych, podczas zajmowania Lwowa w 1939 r. przez Rosjan, pocisk artyleryjski uszkodził budynek muzeum i częściowo zniszczył zbiory działu paleontologicznego.
Po zajęciu Lwowa przez Niemców dzięki staraniom Mieczysława Gębarowicza najcenniejsze eksponaty przewieziono do Krakowa. 
Po zakończeniu II wojny światowej i przymusowym wysiedleniu Polaków ze Lwowa wszystkie eksponaty zgromadzone w muzeum zostały przekazane przez Rosjan narodowi ukraińskiemu i obecnie znajdują się pod zarządem Akademii Nauk Ukrainy jako "Lwiwśkyj Naukowo Pryromoznawczyj Muzej". Likwidowano ślady polskości, niszczono dokumenty i zbiory, usunięto napis Muzeum im. Dzieduszyckich znajdujący się na frontonie budynku. 
Od 1995 do 2013 roku ekspozycja była nieczynna z powodu trwającego remontu gmachu muzealnego. W 2013 roku Muzeum Przyrodnicze otrzymało grant na projekt "Muzeum Przyrodnicze: od teorii ewolucji życia do praktyki żywego muzeum". Nową wystawę otwarto w 2018 roku.

</doc>
<doc id="183017" url="https://pl.wikipedia.org/wiki?curid=183017" title="Jerzy Milewski">
Jerzy Milewski

Jerzy Milewski (ur. 27 marca 1935 w Łopuchówku, zm. 11 lutego 1997 w Warszawie) – polski fizyk, polityk, urzędnik państwowy.
Życiorys.
W 1967 uzyskał stopień naukowy doktora nauk technicznych na Politechnice Gdańskiej. W latach 1957–1981 pracował w Instytucie Maszyn Przepływowych Polskiej Akademii Nauk w Gdańsku.
W okresie PRL był przez pewien okres członkiem Stronnictwa Demokratycznego. Od 1980 działał w Niezależnym Samorządnym Związku Zawodowym „Solidarność”. W sierpniu 1980 uczestnik strajku w Stoczni Gdańskiej im. Lenina. W 1981 pełnił funkcję sekretarza Sieci Organizacji Zakładowych NSZZ „S” Wiodących Zakładów Pracy, zajmującej się przygotowaniem ustawy o samorządzie pracowniczym. Był delegatem na I Krajowy Zjazd Delegatów i członkiem zarządu Regionu Gdańskiego związku. Przed wprowadzeniem stanu wojennego wraz z delegacją „Solidarności” wyjechał do Nowego Jorku. Od 1982 do 1991 kierował Biurem Koordynacyjnym NSZZ „Solidarność” za Granicą w Brukseli.
Po powrocie do Polski w styczniu 1991 objął stanowisko szefa Biura Bezpieczeństwa Narodowego, od listopada tego roku był ministrem stanu w kancelarii prezydenta Lecha Wałęsy. Od listopada 1993 zajmował stanowisko sekretarza stanu w Ministerstwie Obrony Narodowej. W czerwcu 1994 odszedł ze stanowiska szefa BBN. Po dymisji ministra Piotra Kołodziejczyka (w listopadzie 1994) do czasu powołania Zbigniewa Okońskiego (w marcu 1995) pełnił obowiązki ministra obrony narodowej.
Po wyborach prezydenckich w 1995 i wyborze Aleksandra Kwaśniewskiego powrócił do pracy w Kancelarii Prezydenta na stanowisku szefa BBN. Był przewodniczącym rady nadzorczej Polskiej Wytwórni Papierów Wartościowych.
Za wybitne zasługi w działalności państwowej i publicznej został pośmiertnie odznaczony Krzyżem Komandorskim z Gwiazdą Orderu Odrodzenia Polski (1997). Został pochowany na Cmentarzu Wojskowym na Powązkach (kwatera A3 tuje-3-45).
W grudniu 2019 roku, córka Jerzego Milewskiego Barbara Milewska, realizując testament Ojca, przekazała do Archiwum Akt Nowych, archiwum Jerzego Milewskiego, zgromadzone w okresie gdy kierował on Biurem Koordynacyjnym NSZZ „Solidarność” za Granicą. Całość archiwum Jerzego Milewskiego zostało przez Archiwum Akt Nowych udostępnione w Internecie .

</doc>
<doc id="183018" url="https://pl.wikipedia.org/wiki?curid=183018" title="Błażkowa">
Błażkowa

2 miejscowości w Polsce: 

</doc>
<doc id="183021" url="https://pl.wikipedia.org/wiki?curid=183021" title="Pistolet maszynowy Ruger MP9">
Pistolet maszynowy Ruger MP9

Ruger MP9 – ostatni seryjnie produkowany pistolet maszynowy skonstruowany przez Uziela Gala.
Historia konstrukcji.
Na początku lat osiemdziesiątych przebywający w USA Uziel Gal skonstruował nowy pistolet maszynowy oznaczony jako Gal-Tech Uzi Model 201. Patent na nową broń został sprzedany kanadyjskiej firmie Diemaco Inc. Jednak zaostrzenie kanadyjskich przepisów dotyczących sprzedaży tego rodzaju broni na rynku cywilnym i brak zainteresowania armii nowym pistoletem maszynowym sprawiły, że produkcji nie uruchomiono, a patent odsprzedano amerykańskiej firmie Sturm-Ruger &amp; Co. Inc.
Nowy właściciel patentu poddał broń serii testów. Po ich zakończeniu Uziel Gal, Bill Ruger i James Sullivan dokonali kilku drobnych modyfikacji projektu. Najbardziej widoczną zmianą było zastąpienie chwytu pistoletowego skonstruowanego jako kombinacja stali i tworzywa sztucznego, chwytem wykonanym całkowicie z tworzywa sztucznego Zytel.
W 1994 roku rozpoczęto sprzedaż tego pistoletu maszynowego pod nazwą Ruger MP9. Wśród użytkowników MP9 znalazły się FBI i niektóre policje stanowe. MP9 nie jest dostępny na rynku cywilnym (nawet w stanach dopuszczających handel i posiadanie broni maszynowej).
Opis konstrukcji.
Pistolet maszynowy Ruger MP9 jest bronią samoczynno-samopowtarzalną (na ogień pojedynczy i ciągły) działającą na zasadzie wykorzystania energii zamka swobodnego. Broń strzela z zamka zamkniętego. Mechanizm spustowy z możliwością strzelania ogniem pojedynczym i seriami. Przełącznik rodzaju ognia pełniący także funkcję bezpiecznika nastawnego po lewej stronie chwytu pistoletowego. Zasilanie z magazynków 32 nabojowych dołączanych do gniazda w chwycie pistoletowym, zwalnianie magazynków przyciskiem w tylnej, dolnej części chwytu. Przyrządy celownicze składają się z muszki i celownika przerzutowego. Rękojeść przeładowania znajduje się na szczycie komory zamkowej. Dolna część broni jest odlewem z tworzywa sztucznego mającym kształt trzech połączonych chwytów. Chwyt środkowy będący także gniazdem magazynka ma klasyczny kształt. Przedni jest częścią osłony spustu, a na tylnym opiera się złożona kolba. Kolba składana.

</doc>
<doc id="183022" url="https://pl.wikipedia.org/wiki?curid=183022" title="Brzyska (gmina)">
Brzyska (gmina)

Brzyska – gmina wiejska w województwie podkarpackim, w powiecie jasielskim. W latach 1975–1998 gmina położona była w województwie krośnieńskim.
Siedzibą gminy jest Brzyska.
Struktura powierzchni.
Według danych z roku 2002 gmina Brzyska ma obszar 45,13 km², w tym:
Gmina stanowi 5,43% powierzchni powiatu.
Demografia.
Dane z 31.12.2017 roku
Sołectwa.
Błażkowa, Brzyska, Dąbrówka, Kłodawa, Lipnica Dolna, Ujazd, Wróblowa.
Sąsiednie gminy.
Brzostek, gmina Jasło, miasto Jasło, Jodłowa, Kołaczyce, Skołyszyn, Szerzyny.

</doc>
<doc id="183023" url="https://pl.wikipedia.org/wiki?curid=183023" title="Władysław Czajewski">
Władysław Czajewski

Władysław Czajewski (ur. 13 marca 1925 w Jaśle, zm. 23 czerwca 2005 w Rzeszowie) - polski działacz kulturalny, w latach 1972-1990 dyrektor Muzeum – Zamku w Łańcucie. Honorowy obywatel Łańcuta.
Życiorys.
Po II wojnie światowej pracował w rzeszowskiej oświacie; w latach 1964-1972 kierował wydziałem kultury Wojewódzkiej Rady Narodowej w Rzeszowie, następnie był zastępcą dyrektora Teatru im. Wandy Siemaszkowej w Rzeszowie (1972-1973), od 1973 dyrektorem Muzeum-Zamku w Łańcucie. W okresie pełnienia przez Władysława Czajewskiego funkcji dyrektora muzeum doczekało się rekordowej liczby zwiedzających (do 350 tysięcy rocznie), otwarto nowy dział - historii miasta i regionu, rozpoczęto także remont łańcuckiej synagogi. Czajewski zainicjował Międzynarodowe Kursy Muzyczne im. Zenona Brzewskiego w Łańcucie. Przeszedł na emeryturę w 1990, ale zasiadał nadal w komitecie organizacyjnym kursów muzycznych; miasto Łańcut nadało mu honorowe obywatelstwo.

</doc>
<doc id="183024" url="https://pl.wikipedia.org/wiki?curid=183024" title="Andrzej Milczanowski">
Andrzej Milczanowski

Andrzej Stanisław Milczanowski (ur. 26 maja 1939 w Równem) – polski prawnik i polityk, działacz opozycji demokratycznej w okresie PRL, minister spraw wewnętrznych w latach 1992–1995.
Życiorys.
Jego ojciec był wiceprokuratorem w Równem na Wołyniu, w 1940 został zamordowany przez funkcjonariuszy NKWD. W 1962 ukończył studia prawnicze na Wydziale Prawa i Administracji Uniwersytetu im. Adama Mickiewicza w Poznaniu. Pracował w Prokuraturze Powiatowej w Szczecinie na stanowisku prokuratora. W latach 1968–1980 był radcą prawnym w przedsiębiorstwach komunalnych i rolnych.
Od 1978 do 1980 współpracował z KSS „KOR”, a od 1980 z NSZZ „Solidarność”. Od października 1980 był rozpracowywany operacyjnie przez funkcjonariuszy komunistycznych służb specjalnych. Kierował Biurem Prawnym MKR Pomorze Zachodnie, w 1981 był radcą prawnym Regionu Pomorze Zachodnie. Po wprowadzeniu stanu wojennego w dniach 13–15 grudnia 1981 uczestniczył w komitecie strajkowym w Stoczni Szczecińskiej im. Adolfa Warskiego. Po pacyfikacji strajku został aresztowany, a w marcu 1982 skazany na karę 5 lat pozbawienia wolności (w wyniku amnestii z sierpnia 1983 karę zmniejszono do 2 lat i 4 miesięcy pozbawienia wolności). Był objęty opieką Amnesty International jako więzień sumienia. Zwolnienie uzyskał w kwietniu 1984.
Zaangażował się w działalność podziemnej „Solidarności”. Przewodniczył Radzie Koordynacyjnej Pomorza Zachodniego, zasiadał w Tymczasowej Komisji Koordynacyjnej, a od 1987 w Krajowej Komisji Wykonawczej (w 1989 był członkiem prezydium KKW). W 1988 brał udział w komitetach strajkowych w zakładach pracy w Szczecinie. W grudniu 1988 otrzymał nagrodę Fundacji Paula Lauritzena z Kopenhagi, promującej osoby działających w obronie praw człowieka. Jako reprezentant strony solidarnościowo-opozycyjnej brał udział w obradach Okrągłego Stołu w podzespole do spraw reformy prawa i sądów.
W 1990 rozpoczął pracę w Urzędzie Ochrony Państwa jako zastępca szefa. Pełnił funkcję szefa UOP od sierpnia 1990 do stycznia 1992 oraz od czerwca do lipca 1992, a od 5 czerwca 1992 do 11 lipca 1992 także sekretarza stanu w MSW. 11 lipca 1992 powołany na stanowisko ministra spraw wewnętrznych. Podał się do dymisji 22 grudnia 1995 po wyborze Aleksandra Kwaśniewskiego na prezydenta.
Dzień przed złożeniem dymisji udzielił w Sejmie informacji o rzekomej współpracy premiera Józefa Oleksego z radzieckimi i rosyjskimi służbami specjalnymi, co dało początek tzw. aferze Olina. Zarzuty przeciwko Józefowi Oleksemu nie zostały nigdy oficjalnie potwierdzone, a prokurator przedstawił Andrzejowi Milczanowskiemu zarzut ujawnienia tajemnicy państwowej. W lutym 2008 Sąd Okręgowy w Warszawie w pierwszej instancji uniewinnił go, uznając, że działał w stanie wyższej konieczności. W listopadzie 2008 Sąd Apelacyjny w Warszawie uchylił ten wyrok i sprawę przekazał do ponownego rozpatrzenia. W lipcu 2009 zapadł ponowny wyrok uniewinniający i umarzający postępowanie w odniesieniu do jednego z czynów z uwagi na znikomą społeczną szkodliwość. Orzeczenie to zostało utrzymane w mocy w lutym 2010.
Andrzej Milczanowski po odejściu z rządu praktykował jako notariusz w Szczecinie, prowadząc kancelarię notarialną wraz ze swoją żoną Sławomirą.

</doc>
<doc id="183025" url="https://pl.wikipedia.org/wiki?curid=183025" title="PRINCE2">
PRINCE2

PRINCE2 ("Projects In Controlled Environments" – Projekty w sterowanym środowisku) – metodyka zarządzania projektami oparta na produktach. Zastosować ją można do zarządzania i sterowania projektami wszelkiego rodzaju i wszelkiej wielkości.
Historia.
U źródeł metodyki PRINCE2 leży PROMPT ("Project Resource Organisation Management Planning Technique") metodyka prowadzenia projektów informatycznych opracowana przez firmę prywatną Simpact Systems Limited w połowie lat 70. Na zamówienie rządowe wzbogacono metodykę o kwestię zarządzania jakością. Część standardu pod nazwą PROMPT II została w 1983 r. wprowadzona w jednostkach administracji rządowej Wielkiej Brytanii. Po wykupieniu praw do metodyki PROMPT przez firmę LBMS, w 1989 r. brytyjska agencja rządowa Central Computer and Telecommunications Agency (CCTA) opublikowało standard pod nową nazwą – PRINCE i wskazała jako zbiór najlepszych praktyk zarządzania projektami informatycznymi. Wkrótce jednak metodyka zaczęła być stosowana także poza obszarem IT.
PRINCE2 został opublikowany po raz pierwszy w 1996 r. jako ogólna metoda zarządzania projektami niezależna od dziedziny biznesowej zastosowania. PRINCE2 szybko zdobywał popularność i stał się standardem "de facto" w Wielkiej Brytanii. Zyskuje też coraz szersze uznanie na całym świecie stanowiąc główną alternatywę (nie wykluczającą) dla metodyki PMBOK instytutu PMI. Ostatnie zmiany zostały opublikowane w 2005 przez Office for Government Commerce (OGC) – następcę CCTA.
W 2009 roku została opublikowana nowa wersja.
W 2017 roku na podstawie doświadczeń wielu specjalistów z zakresu zarządzania projektami AXELOS po raz kolejny zaktualizował metodykę PRINCE2. Nowa wersja kładzie szczególny nacisk na dostosowanie sposobu zarządzania projektem do sytuacji, w której ma ono miejsce i jest poparta licznymi przykładami. W nowej edycji pojawiły się również wymogi metodyki PRINCE2 dla poszczególnych tematów, co stanowi rozwinięcie nakazowych pryncypiów. Dokumentacja tego wydania metodyki została opublikowana w 2018 roku.
Siedem pryncypiów.
PRINCE2 opiera się na 7 pryncypiach (zasadach). Jeżeli projekt nie stosuje się do któregokolwiek z nich to nie jest on zarządzany zgodnie z metodyką PRINCE2. Siedem pryncypiów to:
Siedem tematów (ang. "themes").
Tematy PRINCE2 określają aspekty zarządzania projektem, którymi należy zajmować się w trakcie projektu. Każdemu z tematowi Kierownik Projektu poświęca uwagę. jednak muszą być dostosowane do skali, charakteru i złożoności danego projektu. Poniżej 7 tematów wraz z podstawowym pytaniem na który dany temat odpowiada:
Siedem procesów.
PRINCE2 (2009) cechuje podejście procesowe do zarządzania projektem. Definiuje szczegółowo siedem procesów najwyższego rzędu, które z kolei dzielą się na podprocesy:
W wersji 2003 był też proces Planowania (PL) – "Planning (PL)". W Prince 2 (2009) proces planowanie został zlikwidowany, a jego podprocesy zostały włączone do pozostałych 7 procesów.
Projekt zgodny z PRINCE2 musi zawierać co najmniej 2 etapy zarządcze:
Faza realizacji projektu może być rozbita na etapy realizacyjne.
Procesy "Przygotowanie Założeń Projektu", "Inicjowanie projektu" i "Zamykanie projektu" to jednocześnie określone fazy cyklu życia projektu. W fazę realizacji projektu wdrożone są procesy "Sterowanie Etapem", "Zarządzanie Dostarczaniem Produktów" i "Zarządzanie Końcem Etapu". Proces "Strategiczne Zarządzanie Projektem" obejmuje cały cykl życia projektu, podczas gdy "Planowanie" jest aktywny we wszystkich fazach z wyjątkiem ostatniego – "Zamykanie projektu".
Mocne i słabe strony PRINCE2.
Mocne strony
Słabości
Szkolenia PRINCE2.
Szkolenia z zakresu zarządzania projektami według metodyki PRINCE2, z wykorzystaniem oficjalnych materiałów szkoleniowych oraz z użyciem logo, mogą być prowadzone wyłącznie przez jednostki akredytowane przez Peoplecert (ATO – "Accredited Training Organization").

</doc>
<doc id="183026" url="https://pl.wikipedia.org/wiki?curid=183026" title="Zespół Aspergera">
Zespół Aspergera

Zespół Aspergera (ZA) (, AS) – był nazwą całościowego zaburzenia rozwoju (neurorozwojowego), które w DSM-5 oraz ICD-11 nie jest już uznawane jako odrębna diagnoza, ponieważ zostało połączone z zaburzeniem ze spektrum autyzmu ( – ASD). Nazwa pochodzi od nazwiska austriackiego pediatry Hansa Aspergera, który w 1944 roku opisał znajdujące się pod jego opieką dzieci, które z trudem nawiązywały przyjaźnie, nie rozumiały gestów i uczuć innych osób, prowadziły jednostronne rozmowy o swoich ulubionych zainteresowaniach, były niezdarne (zob. też badania Simona Barona-Cohena). Po raz pierwszy termin "Asperger’s Syndrome" został użyty w 1981 roku w publikacji Lorny Wing. Zwróciła ona uwagę na to, iż u niektórych dzieci z objawami autyzmu we wczesnym dzieciństwie była dobrze rozwinięta mowa i procesy poznawcze, a zaburzony rozwój motoryczny i społeczny. Stwierdziła ona, że są to zaburzenia opisane wcześniej przez Aspergera.
Charakterystyka.
Zaburzenie to obejmuje m.in. uporczywe trudności w zakresie umiejętności społecznych, trudności w akceptowaniu zmian, ograniczoną elastyczność myślenia przy braku upośledzenia umysłowego oraz ograniczone, wąskie i powtarzające się zachowania oraz zainteresowania. Objawy te ograniczają lub upośledzają codzienne funkcjonowanie. Rozwój mowy oraz rozwój poznawczy przebiega bardziej typowo w porównaniu do zaburzeń ze spektrum o większym nasileniu objawów. Głównymi kryteriami różnicującymi zespół Aspergera od innych zaburzeń autystycznych, są brak opóźnienia rozwoju mowy i innych istotnych jej zaburzeń uniemożliwiających logiczną komunikację oraz typowy rozwój poznawczy.
Ludzie z tym zaburzeniem przypominają osoby z autyzmem dziecięcym pod tym względem, że od wczesnego dzieciństwa występuje u nich ten sam rodzaj trudności. W stosunku do autyzmu dziecięcego wyróżniają się o wiele bardziej prawidłowym rozwojem mowy i procesów poznawczych, zaś z powodu swych niezwykłych zainteresowań mogą uchodzić częściej za ekscentryków niż za osoby z zaburzeniem osobowości.
Ponieważ granice zespołu Aspergera były bardzo nieostre, obecnie (wg DSM-5, ICD-11) nie wyróżnia się go i traktuje na równi z pozostałymi, wcześniej wyróżnianymi kategoriami w obrębie 
spektrum autyzmu. Pokrewne zaburzenia to m.in. „autyzm wysokofunkcjonujący” (HFA, ; określenie nieformalne, bez odzwierciedlenia w klasyfikacji medycznej), hiperleksja, zaburzenie semantyczno-pragmatyczne (SPD, ), upośledzenie zdolności niewerbalnego uczenia się (NLD, ), a także zaburzenia emocjonalne jak reaktywne zaburzenie przywiązania (RAD, ), ADHD i wiele innych rzadkich zespołów – ich prawidłowa diagnoza i rozróżnianie mogą sprawiać problemy w wielu indywidualnych przypadkach. Dlatego nierzadko potocznie określa się mianem zespołu Aspergera wszystkie relatywnie łagodne zaburzenia rozwoju, gdzie głównym problemem jest nieumiejętność nawiązywania kontaktów społecznych.
Wymienia się zespół sześciu głównych kryteriów diagnostycznych Gillbergów z 1989 r., obejmujących aspekty, które nie zostały wymienione w DSM-IV czy ICD-10.
Są to:
Kryteria te pomagają odróżnić ZA np. od zaburzeń osobowości czy emocji. Może się zdarzyć, że osoba spełniająca warunki opisane w DSM-IV czy ICD-10 nie spełni kryteriów Gillbergów, zwłaszcza pod względem zaburzeń w rozwoju języka (co najmniej trzy z wymienionych są konieczne do potwierdzenia diagnozy ZA).
Dane epidemiologiczne.
Jak inne zaburzenia ze spektrum autystycznego, zespół Aspergera występuje głównie (80% przypadków) w męskiej części populacji. Wielu specjalistów uważa jednak, że wyniki badań, które na to wskazują, powstały nie wskutek rzeczywistej tendencji, lecz z powodu tego, iż kobiety, mając naturalne zdolności w tych kierunkach, które akurat są zaburzane przez zespół, potrafią te braki skompensować (Attwood, 151-2).
Szwedzcy naukowcy (zob. Christopher Gillberg i wsp.) przeprowadzili w 1993 roku badanie przesiewowe dzieci z miasta Göteborg. Stwierdzili oni, że 3,6 na 1000 dzieci w wieku 7–16 lat spełnia całkowicie kryteria zespołu Aspergera. Stosunek chłopców do dziewcząt wynosił 4:1. Jeśli włączyć w to wszystkie przypadki, gdzie część kryteriów była spełniona, to ogólny wynik wzrasta do 7,1 na 1000, a stosunek płci wyrównuje się do 2,3:1.
Objawy osiowe i problemy współwystępujące.
Mianem zespołu Aspergera określa się przypadki o mniejszym nasileniu objawów spośród spektrum autyzmu, dotyczące przede wszystkim zaburzeń funkcjonalnych. Podobnie jak wszystkie inne przypadki tego spektrum jest to zaburzenie rozwoju o podłożu neurologicznym, którego przyczyny na ogół nie są znane.
Ze względu na niewielkie nasilenie objawów, zespół Aspergera rzadko bywa diagnozowany przed rozpoczęciem nauki w szkole, gdzie najczęściej ujawniają się problemy dziecka związane z różnicami interpersonalnymi i życiem towarzyskim.
Najbardziej typowe objawy występują w młodym wieku, później w miarę kształtowania się indywidualnych cech mogą się zmieniać, zanikać (rzadko nawet całkowicie), często zaciemniając obraz zaburzenia, dlatego rozpoznanie w dorosłym wieku jest jeszcze trudniejsze niż w dzieciństwie i wymaga przeprowadzenia szczegółowych badań. Objawy mogą mieć różne nasilenie od prawie niewidocznych dla osoby z tym zespołem i jej otoczenia (takich, które można sprowadzić do cech osobowości) aż do tak nasilonych, iż uniemożliwiają normalne życie i pracę oraz zmuszają do szukania specjalistycznej pomocy. Silnie zależy to od środowiska, w jakim wychowało się dziecko, czy problemy były zauważone i jego potrzeby były uwzględniane, czy nie. Zmiany te i różnice w postrzeganiu nasilenia objawów mogą wynikać ze stosowania „kamuflażu”, mogącego prowadzić do wyczerpania, dezorientacji, a także często współwystępowania zaburzeń lękowych, depresji, zaburzeń tikowych czy zaburzeń odżywiania.
Problemem przy obecności zespołu są trudności społeczne i komunikacyjne występujące u osób autystycznych podczas kontaktów towarzyskich z osobami nieautystycznymi, spowodowane wzajemnym brakiem zrozumienia i dwukierunkowymi różnicami w stylu komunikacji, cechach społeczno-poznawczych i doświadczeniach między osobami autystycznymi i nieautystycznymi, szerzej opisane jako problem podwójnej empatii.
Osoby dorastające z tym zespołem mogą wykazywać utrzymujące się problemy z zajęciem się samym sobą, organizacją i zaburzeniami związków społecznych, a także partnerskich. Poczucie odmienności w okresie dojrzewania może być traumatyczne. Powstrzymywać może również obawa o niepowodzenia w nawiązywaniu relacji z innymi ludźmi, a wynikający z tego stres może przejawiać się nieuwagą, wycofaniem, poleganiem na natręctwach, wzmożoną aktywnością, agresywnym lub przeciwstawiającym się zachowaniem. Depresja często wynika z przewlekłej frustracji spowodowanej powtarzającymi się niepowodzeniami w nawiązywaniu kontaktów.
Najprawdopodobniej zespół Aspergera nie ma wpływu na poziom inteligencji (IQ), jednak osoba z zespołem może sprawiać wrażenie mniej lub bardziej inteligentnej niż inni w zależności od sytuacji, np. w sytuacji wymagającej wysokich umiejętności społecznych może dla osób postronnych sprawiać wrażenie osoby niedojrzałej lub wręcz opóźnionej umysłowo; natomiast jeśli chodzi o przyswajanie faktów, które akurat znajdują się w sferze jej zainteresowań, np. obsługę komputera, nauki ścisłe lub inną dowolną, często wąską dziedzinę wiedzy, często przewyższają osoby zdrowe, a czasem nawet posiadają wybitne osiągnięcia w danej dziedzinie.
Zespół Aspergera jest stosunkowo „młodą” jednostką nozologiczną. To, jak również niewielki stopień wyrazistości objawów, brak wykwalifikowanych specjalistów i zespołów specjalistów powoduje, że znaczna część dorosłych z zespołem Aspergera nie jest świadoma przyczyny swoich problemów lub otrzymuje inną, nieprawidłową lub znacznie zawężoną diagnozę, gdy nasilenie wtórnych zaburzeń utrudnia funkcjonowanie i decydują się szukać pomocy specjalistycznej.
Chociaż zespół Aspergera jest częściej spotykany niż autyzm dziecięcy, nadal jest rzadko rozpoznawany, a wiedza wielu specjalistów (m.in. w Polsce) o tym zaburzeniu jest znikoma. Problem pogłębia fakt, że kryteria autyzmu i ZA są nieostre i w indywidualnych przypadkach może być bardzo trudno określić, z jakim zaburzeniem mamy do czynienia.
Edukacja rodzin ma kluczowe znaczenie w rozwijaniu strategii mających na celu uświadomienie słabych i mocnych punktów, co pomaga rodzinom w lepszym radzeniu sobie z dzieckiem. Rokowanie może być lepsze przy postawieniu rozpoznania w młodym wieku, co pozwala na podjęcie wczesnych działań. Interwencje w dorosłości są cenne, ale przynoszą mniej korzyści niż w młodości.
F 81.9 Upośledzenie zdolności niewerbalnego uczenia się (NLD).
Najbardziej powszechnym i potwierdzającym diagnozę objawem wspólnym dla większości osób z zespołem Aspergera są trudności w kontaktach z innymi ludźmi. Ludzie z ZA mają trudności z nawiązaniem kontaktów społecznych, gdyż mają problem z czytaniem szeroko pojętego kodu społecznego, z werbalnym i niewerbalnym porozumiewaniem się z drugim człowiekiem.
Dodatkowo wielu ludzi z zespołem ma nietypową ekspresję własnych uczuć i emocji w niewerbalny sposób, w porównaniu do tego jak robi to większość ludzi i jaki jest przyjęty za normę. Tacy ludzie mają emocje równie silne jak wszyscy inni, lecz sytuacje, które generują odpowiedź emocjonalną, są u nich inne. Dlatego osoby z tym zespołem oceniane bywają jako pozbawione emocji lub uczuć wyższych. Występują też problemy z kontaktem wzrokowym – osoba taka może albo go unikać (może być nawet nieświadoma istnienia tej części komunikacji), albo wpatrywać się w twarz rozmówcy lub wykonywać inne nienaturalne ruchy, które rozpraszają drugą osobę podczas rozmowy. Tego rodzaju gesty mogą być nieadekwatne do sytuacji lub wręcz całkowicie wyolbrzymione.
Problemy zazwyczaj pojawiają się w wypadku zwykłej nieoficjalnej rozmowy. Człowiek taki nie umie często w ogóle się odezwać ani „zachować” w sytuacji nieformalnej rozmowy „o niczym”, ma problemy z szybkim zrozumieniem metafor, interpretując je czasami dosłownie. Natomiast względnie nie sprawia mu problemów wysłowienie się przed grupą ludzi (zwłaszcza jeśli nie są całkowicie obcy) i specjalistyczna rozmowa na temat leżący w kręgu ich zainteresowań. Chociaż i tu mogą być wyjątki i zdarzają się ludzie całkowicie nieśmiali, którzy mają trudności w nawet najbardziej podstawowych kontaktach z innymi (zob. też. fobia społeczna).
 Część badaczy zwraca jednak uwagę na brak zasadności stosowania określenia „autyzm wysokofunkcjonujący”, gdyż nie ma związku między oczekiwaniami względem „wysoko-” lub „niskofunkcjonującej” osoby a rzeczywistym funkcjonowaniem w społeczeństwie.
Bardzo typowe dla nich jest unikanie kontaktu wzrokowego, będącego źródłem istotnych informacji potrzebnych człowiekowi do prawidłowego rozwoju emocjonalnego i społecznego. Poszukując źródeł tego nietypowego zachowania naukowcy z Uniwersytetu Stanu Wisconsin w Madison przebadali mózgi dzieci zdrowych i dzieci z autyzmem za pomocą techniki rezonansu magnetycznego. W czasie badania pokazywali małym pacjentom zdjęcia różnych, dobrze znanych i obcych twarzy. Dzieci musiały ocenić, czy twarz wyraża emocje, czy jest obojętna pod względem emocjonalnym i sygnalizowały to za pomocą jednego z dwóch przycisków. Przez cały czas, oprócz pracy mózgu, śledzono też ruch gałek ocznych dzieci, by sprawdzić, którym partiom twarzy się przyglądają i jak dużo czasu im to zajmuje. Poza potwierdzeniem, że dzieci zdrowe znacznie lepiej niż autystyczne rozpoznawały ekspresję twarzy, naukowcom udało się wykryć istotne zmiany w pracy mózgu dzieci z autyzmem. Dotyczyły one struktury nazywanej jądrem migdałowatym, uważanej za centrum przetwarzania w mózgu negatywnych emocji, jak strach czy złość. U pacjentów z autyzmem reagowało ono zbyt silnie nawet na znajome twarze, które nie wyrażały złych emocji. „To tak, jakbyśmy chodząc po świecie postrzegali wszystkie spoglądające na nas twarze, nawet twarz własnej matki, jako zagrożenie” – wyjaśnia prowadząca badania Kim Dalton. Badaczka uważa, że to właśnie ta nadmierna reakcja lękowa mózgu wywołana przez kontakt wzrokowy każe dzieciom z autyzmem uciekać przed wzrokiem innych ludzi. Autorzy pracy liczą, że ich odkrycie pomoże w przyszłości opracować nowe metody terapeutyczne dla pacjentów z autyzmem. Może to być np. rodzaj treningu, który nauczy dzieci pewnej strategii spoglądania na twarze innych – tak, by patrząc w okolice oczu unikali jednocześnie bezpośredniego kontaktu wzrokowego. Kolejny zespół naukowców, kierowany przez Brendona Nacewicza z University of Wisconsin-Madison, odkrył, że odpowiadające za przetwarzanie emocji ciała migdałowate były mniejsze zarówno u autystycznych dzieci, jak i ich braci. Bracia, podobnie jak sami autyści, unikali kontaktu wzrokowego.
Problemy te mogą zostać przezwyciężone, ale nie na drodze normalnego rozwoju, tylko silnego własnego wkładu intelektualnego. Powoduje to opóźnienia w nabywaniu tych funkcji i tym samym upośledzony rozwój społeczny.
Szczególne zainteresowania.
Ludzie ci mają często specyficzne, wąskie oraz bardzo wciągające, a nieraz ekscentryczne i obsesyjne zainteresowania, jednocześnie wykazując brak należytego zainteresowania innymi sprawami z ich otoczenia (zwłaszcza społecznego). Jako dzieci często potrafią zapamiętywać sporą ilość wiadomości z interesującej je dziedziny, do tego stopnia, że mogą sprawiać wrażenie „małych profesorów”, jak określił ich dr Hans Asperger, z wiekiem w miarę wzrostu możliwości intelektualnych wiedza ta jest poszerzana nie na podstawie zwykłego zapamiętywania, lecz normalnego rozumienia tematu.
Jednak zainteresowania te opierają się często na kolekcjonowaniu, układaniu rzeczy, zbieraniu wiadomości na określony temat w taki sposób, że stanowią one całość, kolekcję, gdzie istnieje prosty system wyboru i układania tych informacji, jakiekolwiek luki w wiadomościach powodują, że osoba taka porzuca daną czynność lub zaczyna odczuwać opór psychiczny przed dalszym jej wykonywaniem, np. dziecko nie chce się dalej bawić klockami lub wręcz niszczy budowlę z klocków, której przed chwilą poświęcało całą uwagę, jeśli nie znajdzie odpowiedniego elementu potrzebnego do jej zakończenia. Występuje opór przed improwizowaniem, silna potrzeba dokończenia w ustalony sposób raz zaczętej czynności, niezależnie od czasu, jaki ma to zająć, nadmierna dbałość o szczegóły i ważniejszy jest sposób dotarcia do celu, niż czas dotarcia oraz sam cel. Poza tym zainteresowania te (lub w przypadku dziecka zabawa) nigdy nie są nakierowane na interakcję z drugą osobą, wykonywane są w samotności.
Badania pozwalają wytłumaczyć znany paradoks autyzmu. Polega on na tym, że niektóre osoby autystyczne mają w pewnych dziedzinach (np. w matematyce) duże, a nawet wybitne zdolności umysłowe, podczas gdy inne zdolności są u nich znacznie upośledzone. Wyniki tych badań potwierdzają, iż człowiek jest rozwinięciem własnych cech osobowości i zdolności intelektualnych uwarunkowanych rozwojem poszczególnych części mózgu zmieniających się wraz z jego rozwojem. Dlatego zaburzenia i objawy zespołu Aspergera zmieniają się.
W rzadkich przypadkach skłonności te mogą pomagać np. w znalezieniu pracy związanej z tematem, często w dziedzinach technicznych lub informatycznych, lecz równie często skutek może być odwrotny, gdyż obsesyjne zajmowanie się jednym tematem związane jest zazwyczaj z zaniedbaniami w innych, co nie służy rozwojowi intelektualnemu.
Bardzo często zainteresowania takie obracają się obecnie wokół komputerów do tego stopnia, że zespół Aspergera nazywany jest w krajach zachodnich „geek syndrome”, czyli syndromem maniaków komputerowych. Spowodowane jest to tym, że komputery zostały stworzone z myślą o składowaniu i przetwarzaniu informacji, co jest ulubionym zajęciem ludzi z tym zespołem.
Trudności w akceptowaniu zmian.
Ludzie z zespołem Aspergera najlepiej czują się żyjąc w uporządkowanym otoczeniu z ustalonymi schematami. Próba zmiany tego stanu rzeczy wywołuje zwykle silną frustrację i może w skrajnych przypadkach prowadzić nawet do zachowań agresywnych.
Występują też problemy w ocenie stopnia ważności wykonywanych czynności oraz w ocenie czasu potrzebnego na wykonanie danej czynności, zbytnie koncentrowanie się na jednej czynności i niemożność zmiany obiektu koncentracji (nieelastyczność). Ponadto ludzie ci odczuwają silną potrzebę skończenia raz rozpoczętego zadania, próba przerwania czynności objawia się silnym stresem i próbami uzasadniania „na siłę” powodu wykonywania tej czynności. Człowiek pochłonięty taką obsesyjną czynnością systematycznie zaniedbuje inne.
Mowa i zapamiętywanie słów.
Problemy z rozumieniem mowy, sarkazmu, ironii, literalne rozumienie metafor są częstym problemem utrudniającym socjalizację. Ludzie z zespołem Aspergera często odzywają się niestosownie do sytuacji, np. 5-letnie dziecko może, mówiąc o swoich zainteresowaniach, mówić językiem wyjętym jakby wprost z podręcznika akademickiego, nie zważając często na to, czy osoby słuchające są tym zainteresowane.
Problemem jest też dosłowne rozumienie języka – kłopoty z tym związane mają głównie dzieci, ale zdarza się to także u dorosłych.
Problemem może być też nieadekwatne lub zbyt literalne używanie konkretnych słów.
Badania ujawniły wprawdzie, że w trakcie wykonywania zadań językowych, u osób autystycznych i nieautystycznych aktywne były te same obszary mózgu, ale u pacjentów z autyzmem praca tych obszarów była dużo mniej zsynchronizowana, zaś centrum za nią odpowiedzialne (tzw. ośrodek Broca), znacznie mniej aktywne. Nadaktywne było natomiast inne wyspecjalizowane centrum mózgu (ośrodek Wernickego), które odpowiada za przetwarzanie pojedynczych słów. Odkrycie to zainspirowało autorów pracy do stworzenia nowej teorii na temat podłoża autyzmu. Według niej autyzm jest wynikiem szerszego upośledzenia pracy mózgu, które polega na rozluźnieniu współpracy między jego różnymi obszarami. Mózg przystosowuje się do tego poprzez większą specjalizację każdego obszaru z osobna. Wyniki tych badań tłumaczą specyficzne zdolności językowe oraz wyjaśniają mechanizm dysleksji i hiperleksji.
Przykłady zaburzeń mowy u osób z ZA:
Nadwrażliwość lub niewrażliwość na bodźce.
Objawiają się w postaci zbyt wysokiej lub niskiej wrażliwości oraz nieadekwatnej reakcji na niektóre bodźce zmysłowe jak światło, dźwięk, dotyk, temperatura otoczenia. Może być to niebezpieczne zwłaszcza w przypadku dzieci z ZA, które nie skarżą się na ból ani zimno.
Częstym problemem jest strach przed głośnymi dźwiękami oraz pracą z hałaśliwymi urządzeniami. Problemem może okazać się praca z elektronarzędziami (np. wiertarką), głośnym odkurzaczem lub pralką. Przy używaniu niektórych tego rodzaju urządzeń może występować zagrożenie urazem, gdyż osoba taka nie potrafi się poprawnie skupić na wykonywanej czynności.
Tego typu nadwrażliwość może też dotyczyć innych zmysłów, np. problemem może być bosy spacer po trawie, woda lub pot na skórze po wysiłku oraz inne wrażenia, które wydają się albo wyolbrzymione, albo skrajnie nieprzyjemne.
Możliwe jest też znacznie silniejsze odczuwanie bólu w przypadku zabiegów medycznych (np. borowanie, wkłuwanie igły), które inni ludzie znoszą dużo lepiej.
F.82 Dyspraksja.
Oprócz deficytów społecznych ludzie tacy często mają także zaburzenia motoryczne (dyspraksja). Objawia się to zazwyczaj jako niezdarność ruchowa. Dzieci stawiają sztywne, niezręczne kroki, ucierpieć może również zdolność szybkiego pisania oraz umiejętność rysowania.
Objawy te widać np. przy wykonywaniu skomplikowanych ćwiczeń wymagających dobrego poczucia równowagi, zwłaszcza takich, gdzie w grę wchodzą rozmaite przewroty, stanie na rękach, gdzie w pewnym momencie wymagane jest, aby przez pewien czas ciało znajdowało się w położeniu odwrotnym. Powoduje to silną dezorientację i w konsekwencji strach dzieci przed wykonywaniem tych ćwiczeń.
Objawy (o różnym stopniu nasilenia) dotyczą szczególnie czynności, podczas których wymagana jest rozbudowana koordynacja i automatyzm ruchowy jak np. taniec, pływanie, prowadzenie samochodu etc. U osób z zespołem Aspergera wolniej (a w niektórych przypadkach wcale) wykształca się automatyzm ruchowy związany z danymi czynnościami i muszą one świadomie uwzględniać te czynności (np. osoba taka może mieć trudności z prowadzeniem samochodu, ponieważ musi stale pamiętać o zmianie biegów i nie może wykonywać tego automatycznie). Objawy te ulegają pogłębieniu z powodu tego, że typowe metody treningowe bazują na wykształceniu automatyzmu ruchowego, co zawodzi u osób z zespołem Aspergera. Objawy takie można ograniczyć poprzez:
Badania wykazują, że objawy te nie są pochodzenia psychicznego, lecz w grę wchodzą tu raczej rzeczywiste zmiany anatomiczne w móżdżku. W konsekwencji objawy te utrzymują się w wieku dorosłym.
Do tego mogą jeszcze dojść trudności w fizycznym naśladowaniu innych ludzi. Dyspraksja może powodować dysleksję.
Terapia.
Podejścia psychospołeczne, rehabilitacyjne i wspomagające.
Terapia zaburzeń ze spektrum autyzmu, ma charakter kompleksowy i interdyscyplinarny. U dzieci, oddziaływania, opierają się na zasadach terapii behawioralnej (np. stosowanej analizie behawioralnej, SAZ), uwzględniają również ustalenia psychologii rozwojowej, kładą nacisk na dostarczanie interwencji w naturalnych warunkach i rozwój umiejętności związanych z interakcjami społecznymi. Podejścia te, zgrupowane pod nazwą naturalistycznych interwencji rozwojowo-behawioralnych (, NDBI). W wypadku małych dzieci, wskazany jest udział rodziców w terapii; u starszych – pośredniczyć mogą rówieśnicy. Starsze, wysoko-funkcjonujące dzieci i młodzież, mogą korzystać z treningów umiejętności społecznych i terapii poznawczo-behawioralnej na problemy związane z lękiem. Jeśli współwystępują inne zaburzenia (np. ADHD, zaburzenia zachowania, zaparcia, depresja, epilepsja, zaburzenia obsesyjno-kompulsyjne, dysmorfofobia czy zespół stresu pourazowego), to należy postępować zgodnie z typowymi wytycznymi leczenia dla nich. W wypadku zachowań trudnych, zalecane jest podejście behawioralne (wykorzystujące funkcjonalną analizę zachowania), choć przed przeprowadzeniem interwencji należy ocenić wpływ czynników środowiskowych oraz zaburzeń współwystępujących na zachowanie dziecka. Dorosłym, bez znacznych trudności w nauce, zaleca się brać udział w (najlepiej) grupowych treningach umiejętności społecznych, zawodowych lub życiowych, a także terapię behawioralną przy zachowaniach trudnych.
Dowody na efektywność wspomnianych interwencji, są mieszanej jakości, mimo to podejścia łączące psychologię behawioralną z rozwojową, naturalistyczne metody nauki oraz włączające rodziców (i rówieśników) w proces terapeutyczny, są generalnie zalecane. Zwraca się jednak uwagę na potrzebę dalszych badań (szczególnie podłużnych). Nie jest też jasne, czy są bardziej efektywne niż inne interwencje o podobnej intensywności.
Dużym problemem w wypadku terapii autyzmu, jest fakt, że promowanych jest wiele interwencji o kiepskim podłożu teoretycznym, których skuteczność nie jest potwierdzona w wiarygodny sposób. Przykładowo, zarówno teoria opisująca popularną terapię integracji sensorycznej, jak i dowody na efektywność są słabe. W wypadku niektórych interwencji – jak metody Opcji (Son-Rise) czy programu rozwoju relacji (RDI) – prawie nie prowadzi się badań. Wśród popularnych metod, znajdują się nawet zdyskredytowane przez współczesną naukę (np. kinezjologia edukacyjna Dennisona i metoda Domana).
Brakuje również dowodów na skuteczność innych podejść sensorycznych, dotyczy m.in. treningów integracji słuchowej (np. Tomatisa lub Bérarda), metody kolorowych filtrów H. Irlen, używanych czasem w terapii IS, huśtawek lub koców i ubrań obciążeniowych czy ćwiczeń wykorzystujących symulację dotykową (np. metoda Felicji Affolter). Podobnie jest z interwencjami, które stymulują czucie głębokie (zawijanie w maty gimnastyczne, ściskarki, „maszyna do przytulania” Grandin). Istnieją słabej jakości dowody na efektywność terapii masażem, w wypadku problemów związanych z wrażliwością sensoryczną i innych symptomów ASD.
Nierzadko dzieciom z autyzmem proponuje się arteterapię, ale prawie nie ma badań sprawdzających jej efektywność. Brakuje również dowodów na to, by zajęcia teatralne były skuteczne – choć być może sprawdzą się jako forma treningu umiejętności społecznych u młodzieży z ASD. Możliwe, że muzykoterapia polepsza komunikację (i być może umiejętności społeczne), ale brakuje mocnych dowodów.
Brakuje dowodów na skuteczność interwencji psychoruchowych, jak metoda Millera (czy wspomnianych wcześniej metod Dennisona i Domana). Możliwe jednak, że generalnie aktywność fizyczna przynosi pozytywne skutki. Istnieją dowody (choć najczęściej niewysokiej jakości), że jogging, sztuki walki, jazda konna, pływanie, joga/taniec czy ćwiczenia relaksacyjne mogą pozytywnie wpływać na niektóre osiowe objawy autyzmu (nie jest jasne jaki typ aktywności jest najlepszy). Pomimo wspomnianego braku mocnych dowodów, aktywność fizyczna jest zalecana, ze względu na ogólnie pozytywny wpływ na zdrowie osób z ASD.
Niepewna jest kwestia interwencji wykorzystujących zwierzęta. W praktyce, najczęściej wykorzystuje się konie (w różnych formach terapii), psy (jako opiekunów lub w dogoterapii), świnki morskie oraz delfiny. Istnieją dowody (o mieszanej jakości metodologicznej) na pozytywne skutki terapii – najwięcej z nich dotyczy terapeutycznej jazdy konnej (ale już nie hipoterapii lub psychoterapii z udziałem koni). Nie jest jednak jasne, czy pozytywne efekty (np. bardziej skupiona uwaga czy zwiększona towarzyskość) w wypadku terapeutycznej jazdy konnej, nie wynikają jedynie z atrakcyjności bodźca, jaki mogą stanowić zwierzęta dla dzieci. Zwraca się też uwagę na potencjalne wysokie koszty interwencji i zagrożenia, wynikające z kontaktu ze zwierzętami. Szczególnie delfinoterapia stwarza ryzyko agresji ze strony delfinów i możliwość przenoszenia chorób między zwierzęciem, a człowiekiem.
Wiele metod wykorzystuje relację (szczególnie rodzic-dziecko) w terapii, ale nie korzysta z podejścia behawioralnego (w odróżnieniu od opisanych powyżej NDBI). Grupa ta jest zróżnicowana: część z podejść jest ateoretyczna i w praktyce opiera się na spontanicznej interakcji z dzieckiem, inne korzystają z psychologii rozwojowej i mają ściśle określony program. Pomimo popularności wielu z nich, efektywność rzadko bywa badana. Praktycznie nie ma dowodów na skuteczność metody Opcji (Son-Rise) czy nauczania bez kar (). Lepiej przedstawia się sytuacja oceny efektywności niektórych z rozwojowych interwencji społeczno-pragmatycznych (), ale dowody ograniczają się najczęściej do pozytywnego wpływu na jakość interakcji między rodzicami i dziećmi.
Podejścia biomedyczne i dieta.
Wśród niektórych dzieci z ASD odnotowuje się różne problemy o charakterze patofizjologicznym, jak zaburzenia funkcji neuroprzekaźników (monoamin, jak dopamina, noradrenalina i serotonina; aminokwasowych, jak glutaminian i GABA; oraz cholinergicznych, jak acetylocholina), zaburzenia metaboliczne (kwasu foliowego, kobalaminy, tetrahydrobiopteryny, karnityny, redoks i metabolizmu mitochondriów), a także: zaburzenia immunologiczne, żołądokowo-jelitowe, snu czy epilepsję. Związek tych zaburzeń z autyzmem jest niejasny (nie wiadomo nawet, czy są przyczyną niektórych symptomów ASD czy skutkiem zaburzenia). Trwają badania nad terapiami celującymi w opisane problemy i choć niektóre dają obiecujące wyniki, to nadal potrzeba większej ilości dowodów naukowych, by móc rekomendować stosowanie którejś z nich.
Farmakoterapia (leki przeciwpsychotyczne, a dokładniej: rysperydon i arypiprazol) zalecana jest jedynie w przypadku utrzymujących się zachowań trudnych, choć proponowanych i badanych jest wiele innych leków. Czasem, w praktyce klinicznej, podawane są metylofenidat lub atomoksetyna, w celu redukcji symptomów ADHD – jednak jakość badań z wykorzystaniem pacjentów z ASD nie zawsze jest wysoka. Nieliczne badania nad wykorzystaniem leków przeciwpadaczkowych, przy drażliwość i niepokoju, dają mieszane lub negatywne wyniki. Wyniki badań wskazują na brak przydatności leków z grupy SSRI (np. fluoksetyna, fluwoksamina i citalopram), przy terapii osiowych objawów autyzmu. Leki podawane są z nadzieją, że ograniczą powtarzalne zachowania i drażliwość, ale efekty są zróżnicowane.
Brakuje jednoznacznych dowodów na efektywność dożylnej terapii immunoglobulinowej () i metoda nie jest zalecana. uznawane jest również stosowanie chelatacji w przypadku autyzmu: nie ma badań o wysokiej jakości, które uzasadniałyby stosowanie terapii. Zdarza się, że stosowane są substancje, które nie mają nawet potwierdzonego działania chelatującego. Brakuje też dowodów, które uzasadniałyby stosowanie tlenoterapii hiperbarycznej.
Znacząca część osób z ASD (być może nawet 47%) może mieć problemy gastryczne i jelitowe, ale ich związek z autyzmem jest niejasny. Nie powinny być one traktowane jako osiowy objaw ASD: generalnie nie stwierdza się związku pomiędzy występowaniem problemów żołądkowo-jelitowych, a nasileniem autyzmu. W wypadku stwierdzonej nietolerancji glutenu (np. celiakii), stosowanie diety bezglutenowej jest zalecane. Obecnie nie ma jednak uzasadnienia dla stosowania diety w przypadku reszty populacji. Podobnie jest z dietą bezkazeinową. Nie ma dowodów na efektywność diety Feingolda, diety ketogenicznej (dieta wysokotłuszczowa i niskowęglowodanowa) i diety przeciwgrzybiczej (eliminacja pożywienia zawierającego drożdże lub składników pobudzających je do wzrostu) i jakiejkolwiek innej. Badane są również terapie wspomagające pracę układu trawiennego (np. podawanie probiotyków, enzymów trawiennych lub sekretyny), ale badania, albo nie potwierdzają ich pozytywnego wpływu na objawy ASD lub dają niejednoznaczne wyniki.
Nie wiadomo czy suplementacja diety daje większe korzyści niż te, która przyniosłaby osobom bez ASD. Nie jest jasne, czy kwasy omega 3 wpływają na zmniejszenie niektórych symptomów autystycznych (mieszane wyniki badań przemawiające raczej na niekorzyść interwencji). Podobnie jest w wypadku metylokobalaminy (metylowana witamina B12) i L-karnityny (dwa badania o niewysokiej jakości) czy witaminą D3. Nie wygląda na to, by suplementacja witaminą B6 i magnezem wpływała na objawy ASD (mieszane wyniki). Dimetyloglicyna też zdaje się nie być efektywna (słabe dowody). Nie wiadomo, czy stosowanie preparatów multiwitaminowo-mineralnych daje jakieś dodatkowe korzyści osobom autystycznym. Nie wygląda na to, by N-acetylocysteina była przydatna (w badaniach nie potwierdza się jej efektywność, ale dowody są dość słabej jakości).
Rokowanie.
Do 2007 nie pojawiły się badania przedstawiające długoterminowe wyniki u osób z zespołem Aspergera i nie są prowadzone żadne systematyczne długoterminowe badania kontrolne u dzieci z zespołem Aspergera. Osoby z zespołem Aspergera wydają się mieć normalną oczekiwaną długość życia, lecz zwiększoną chorobowość współistniejących zaburzeń psychiatrycznych takich jak depresja oraz zaburzenia lękowe, które mogą znacząco wpłynąć na rokowanie. Chociaż upośledzenie społeczne utrzymuje się przez całe życie, to wyniki są ogólnie bardziej pozytywne niż w przypadku gorzej funkcjonujących zaburzeń ze spektrum autystycznego; przykładowo objawy spektrum autystycznego mają większą tendencję do zmniejszania się z czasem u osób z zespołem Aspergera (AS) lub wysokofunkcjonalnym autyzmem (HFA). Jednakże osoby z AS/HFA posiadają przeciętne zdolności matematyczne i wypadają w testach matematycznych trochę słabiej niż w ogólnej inteligencji. Dzieci z AS mogą wymagać nauczania specjalnego z powodu ich trudności społecznych i w zachowaniu, chociaż mogą uczęszczać do zwykłych klas.
Mocne strony i wybitne osiągnięcia.
Wraz ze wzrostem liczby zdiagnozowanych przypadków zespołu Aspergera, obraz zaburzenia ciągle się zmienia. ZA powiązano z wysokimi osiągnięciami matematyków, fizyków, informatyków oraz inżynierów i stwierdzono, że zespół często współgra z osiągnięciami na najwyższym poziomie w tych dziedzinach.
Dyskryminacja.
Osoby z zespołem Aspergera są często postrzegane w sposób stygmatyzujący i doświadczają dyskryminacji w różnych obszarach życia, między innymi w dostępie do edukacji i na rynku pracy. Ich stereotypowy wizerunek podtrzymywany w mediach, niezgodny z aktualnym stanem wiedzy na temat autyzmu, a nierzadko wręcz obraźliwy, wzmacnia w takich osobach poczucie odmienności, wzbudza w nich lęk i prowadzi do izolacji społecznej.

</doc>
<doc id="183028" url="https://pl.wikipedia.org/wiki?curid=183028" title="Archidiecezja katowicka">
Archidiecezja katowicka

Archidiecezja katowicka () − jedna z 14 archidiecezji obrządku łacińskiego w Kościele katolickim w Polsce. Ustanowiona diecezją 28 października 1925 roku przez papieża Piusa XI bullą „"Vixdum Poloniae unitas"”. Podniesiona do rangi archidiecezji 25 marca 1992 roku przez papieża Jana Pawła II bullą „"Totus Tuus Poloniae populus"”. Tworzy metropolię katowicką wraz z sufraganiami: diecezją gliwicką i diecezją opolską.
Historia.
Po podziale Górnego Śląska w 1922 r. wraz z ustanowieniem w 1922 r. Administracji Apostolskiej dla Śląska Polskiego w jej granicach znalazły się górnośląskie dekanaty oddzielone od diecezji wrocławskiej: dębieński, królewskohucki, lubliniecki, mikołowski, mysłowicki, pogrzebieński, pszczyński, tarnogórski, rudzki, wodzisławski, żorski. W 1923 r. ks. August Hlond utworzył dwa kolejne dekanaty: katowicki i piekarski.
W dniu 28 października 1925 diecezja katowicka została ustanowiona przez papieża Piusa XI bullą "Vixdum Poloniae unitas" i weszła jako sufragania w skład metropolii krakowskiej. Złożyły się na nią dwie niejednolicie geograficznie i historycznie ukształtowane części, składowe diecezji wrocławskiej. Pierwsza, to dawny obszar Wikariatu Cieszyńskiego (do końca I wojny światowej część Śląska Austriackiego), a druga to wschodnia część pruskiego Górnego Śląska (dekanaty odłączone w 1922 r. z diecezji wrocławskiej). Granice powołanej do życia diecezji, liczącej 4225 km² pokrywały się z granicami województwa śląskiego.
W 1938 ordynariuszowi katowickiemu przekazano pod zarząd fragment diecezji wrocławskiej, leżący w granicach Czechosłowacji, tzw. Zaolzie, obejmujące 29 parafii: 9 z dekanatu Jabłonków (Czeski Cieszyn, Łomna Górna, Jabłonków, Końska, Mosty, Ropica, Trzycież, Trzyniec, Wędrynia), 9 z frysztackiego (Bogumin (Stary), Dziećmorowice, Dąbrowa, Frysztat, Łąki, Lutynia Niemiecka, Nowy Bogumin, Piotrowice, Rychwałd), 7 z karwińskiego (Błędowice, Sucha Górna, Karwina, Orłowa, Sucha Średnia, Stonawa, Cierlicko), 1 ze śląskoostrawskiego (Pietwałd) i 3 z frydeckiego (Dobracice, Domasłowice, Gnojnik). 13 stycznia 1939 roku biskup katowicki przejął zarząd nad skrawkiem diecezji nitrzańskiej w okręgu Czadeckim, obejmującym 2 parafie: Czarne i Skalite. 1 stycznia 1940 roku Zaolzie powróciło pod jurysdykcję biskupa wrocławskiego.
W końcu ustanowiona archidiecezją 25 marca 1992 roku przez papieża Jana Pawła II bullą "Totus Tuus Poloniae Populus" (dokonał on reorganizacji istniejących diecezji i prowincji kościelnych, której efektem było powstanie kolejnych 9 prowincji kościelnych).
Z liczebnie dużej diecezji katowickiej 13 dekanatów weszło w skład nowo utworzonej diecezji gliwickiej (powierzchnia – ok. 800 km², katolicy – ok. 200000, parafie – 48, co stanowi 1/4 obszaru diecezji). Dalsze 8 dekanatów weszło w skład nowo utworzonej diecezji bielsko-żywieckiej (powierzchnia – ok. 1000 km², katolicy – 350000, parafie – 84 co stanowi ok. 1/4 dotychczasowego obszaru diecezji katowickiej).
W lutym 2020 premier Mateusz Morawiecki, przedstawiciele województwa śląskiego, miasta Katowice i abp Wiktor Skworc podpisali umowę w sprawie sfinansowania budowy w archikatedrze w Katowicach tzw. Panteonu Górnośląskiego. Wkład finansowy ze środków publicznych wyniesie minimum 46 mln złotych. Strona kościelna ma wnieść 3 mln zł.
Archidiecezja w liczbach.
W 2021 w 322 parafiach (w tym 13 zakonnych) pracowało 704 księży, ponadto w seminarium uczyło się 49 kleryków. Udzielono 17470 chrztów (w 2020 17980), 9000 I komunii (w 2020 10000), 6000 bierzmowań (8000 w 2020) i 5040 ślubów (wobec 6035 w 2020). W niedzielnej mszy uczestniczy 24,4% wiernych, 13,4% przystępuje do komunii, a 84,8% uczęszcza na lekcje religii.
Świątynie.
Bazyliki.
Na terenie archidiecezji znajduje się sześć bazylik mniejszych:
Instytucje diecezjalne.
Wyższe Śląskie Seminarium Duchowne.
W 1980 przeniesiono siedzibę Wyższego Śląskiego Seminarium Duchownego z Krakowa do Katowic. W 1989 w seminarium studia teologiczne w ramach studium domesticum odbywało 294 alumnów. Obecnie wszyscy kandydaci do kapłaństwa kształcą się na Wydziale Teologicznym Uniwersytetu Śląskiego w Katowicach. Od 2013 rektorem seminarium jest ks. dr Marek Panek.
Zakony.
Na terenie archidiecezji znajduje się siedem domów prowincjalnych, prawie wszystkie w Katowicach: franciszkanów, jadwiżanek, elżbietanek, służebniczek śląskich i niepokalanek. Boromeuszki mają dom prowincjalny w Mikołowie, a salwatorianki w Goczałkowicach Zdroju. W klasztorze w Katowicach Panewnikach ma swoją siedzibę Wyższe Seminarium Duchowne Braci Mniejszych. W Chorzowie Klimzowcu istnieje Franciszkańskie Centrum Młodzieżowo-Powołaniowe Trzej Towarzysze.

</doc>
<doc id="183030" url="https://pl.wikipedia.org/wiki?curid=183030" title="Arwena">
Arwena

Arwena (ur. w 241 roku Trzeciej Ery, zm. w 121 roku Czwartej Ery; zwana także "Arwen Undómiel") – postać ze stworzonej przez J.R.R. Tolkiena mitologii Śródziemia.
Była półelfką, córką półelfa Elronda i Celebríany, wnuczką Galadrieli i Celeborna. Jej starszymi braćmi byli bliźniacy Elladan i Elrohir. Urodziła się w 241 roku Trzeciej Ery. Była uważana za wyjątkowo piękną kobietę, przez co została nazwana Undómiel (sin. "Gwiazda Wieczorna"). Miała długie, ciemne włosy, jasną cerę i szare oczy. Była porównywana do Lúthien.
Wychowywała się w Lothlórien. W czasie pobytu w Rivendell w roku 2980 poznała Aragorna, od którego otrzymała pierścień Barahira. Z miłości do niego na Cerin Amroth wyrzekła się nieśmiertelności. Po zakończeniu Wojny o Pierścień w Dzień Środka Roku poślubiła Aragorna, nowego króla Gondoru i Arnoru. Z ich związku urodził się Eldarion oraz córki. Po śmierci Aragorna Arwena w 120 roku odwiedziła opuszczone przez elfów Rivendell. Następnie udała się do Lothlórien, gdzie zmarła.
Jej imię oznacza w sindarinie "Królewska dziewczyna". Przydomek Undómiel często tłumaczony jako "Gwiazda Wieczorna", jednakże w Encyklopedii Śródziemia Robert Foster podaje tłumaczenie rozumiane jako "Pani Zmierzchu".
Postać Arweny w adaptacji filmowej.
W trylogii filmowej "Władca Pierścieni" (w reżyserii Petera Jacksona) nakręconej na podstawie powieści Tolkiena, w Arwenę wcieliła się Liv Tyler. Jej postać została rozbudowana i zastąpiła postać Glorfindela, który w powieści Tolkiena eskortował Froda Bagginsa do brodu na rzece uciekającego przed Nazgûlami.

</doc>
<doc id="183031" url="https://pl.wikipedia.org/wiki?curid=183031" title="Stefan Essmanowski">
Stefan Essmanowski

Stefan Tadeusz Essmanowski (ur. 8 sierpnia 1898 w Miechowie, zm. 2 marca 1942 w Treblince) – polski poeta, publicysta i krytyk literacki, tłumacz, profesor Państwowego Instytutu Sztuki Teatralnej.
Życiorys.
Urodził się 8 sierpnia 1898 w Miechowie, w rodzinie Józefa i Leokadii z Kamińskich. W 1917 zdał maturę. Ukończył studia romanistyczne na Uniwersytecie Jagiellońskim w Krakowie (doktorat w 1922 na podstawie rozprawy pt. "O" "sielankopisarzach polskich"). Pracował jako nauczyciel gimnazjalny (egzamin zawodowy zdał w 1924). W latach 1919–1920 był przedstawicielem redakcji „Zdroju” w Krakowie. W 1920 kierował Teatrem Plebiscytowym na Spiszu. W latach 1928–1929 współredagował czasopismo „Tęcza” w Poznaniu i wykładał w oddziale dramaturgicznym Wielkopolskiej Szkoły Muzycznej. Od 1930 zamieszkał na stałe w Warszawie, gdzie został m.in. wykładowcą na wydziale sztuki reżyserskiej Państwowego Instytutu Sztuki Teatralnej. W 1934 opracował jubileuszowe wydanie "Pana Tadeusza" A. Mickiewicza. W 1938 był redaktorem działu oświatowego i kulturalnego w Roczniku P.A.T. 
W 1923 opublikował tomik poezji pod pseudonimem "Stefan Jazgota". Publikował artykuły przeglądowe dotyczące literatury hiszpańskiej i włoskiej na łamach „Wiadomości Literackich” (od 1929) i „Rocznika Literackiego” (1932–1935). Ponadto ogłosił m.in. artykuły o organizacji studiów reżyserskich w Polsce („Życie Sztuki”, 1935), o Emilu Zegadłowiczu („Wiadomości Literackie”, 1932), o dziejach czasopisma literacko-artystycznego „Czartak” („Polonista”, 1931). 
Podczas okupacji niemieckiej uczył na tajnych kompletach. Był członkiem konspiracyjnej organizacji wojskowej Komenda Obrońców Polski. W kwietniu 1941 został aresztowany przez Gestapo i osadzony na Pawiaku. Rozstrzelany przez Niemców 2 marca 1942, na terenie położonym obok Karnego Obozu Pracy Treblinka I. Symboliczny grób znajduje się w Palmirach pod Warszawą.

</doc>
<doc id="183033" url="https://pl.wikipedia.org/wiki?curid=183033" title="Debrecen">
Debrecen



</doc>
<doc id="183034" url="https://pl.wikipedia.org/wiki?curid=183034" title="Zabijanie czasu">
Zabijanie czasu

Zabijanie czasu (ang. "Killing Time: The Autobiography of Paul Feyerabend") - tytuł autobiograficznej książki Paula Feyerabenda, znanego amerykańskiego filozofa nauki, wydanej pośmiertnie staraniem jego czwartej żony - Grazi Borrini-Feyerabend ("Chicago, University of Chicago Press, 1995").
Książka zawiera nie tylko elementy biografii Feyerabenda, ale przedstawia również ewolucję anarchizmu metodologicznego oraz ocenę współczesnej mu rzeczywistości kulturowej i filozoficznej. Swoją działalność podsumowuje tam tak: 

</doc>
<doc id="183036" url="https://pl.wikipedia.org/wiki?curid=183036" title="Tchawki">
Tchawki



</doc>
<doc id="183039" url="https://pl.wikipedia.org/wiki?curid=183039" title="Strv 103">
Strv 103



</doc>
<doc id="183040" url="https://pl.wikipedia.org/wiki?curid=183040" title="Cognitive neuroscience">
Cognitive neuroscience



</doc>
<doc id="183042" url="https://pl.wikipedia.org/wiki?curid=183042" title="Żelistrzewo">
Żelistrzewo

Żelistrzewo (kaszb. "Żelëstrzewò") – wieś kaszubska w Polsce położona w województwie pomorskim, w powiecie puckim, w gminie Puck.
Wieś szlachecka położona była w II połowie XVI wieku w powiecie puckim województwa pomorskiego. W latach 1973–1976 miejscowość była siedzibą gminy Żelistrzewo. W latach 1975–1998 miejscowość administracyjnie należała do województwa gdańskiego.
Podczas zaboru pruskiego wieś nosiła nazwę niemiecką "Sellistrau". Podczas okupacji niemieckiej nazwa "Sellistrau" w 1942 została przez nazistowskich propagandystów niemieckich (w ramach szerokiej akcji "odkaszubiania i odpolszczania nazw niemieckiego lebensraumu") zweryfikowana jako zbyt "kaszubska" i przemianowana na "nowo wymyśloną i bardziej niemiecką" – "Sellen".
Leży w północnej części województwa pomorskiego na Kępie Puckiej, w odległości 4 km od Pucka, 18 km od Gdyni i zaledwie 2 km od Zatoki Puckiej.
Jest to jedna z nielicznych wsi posiadająca swój herb przedstawiający Serce Pana Jezusa, mikołajka nadmorskiego oraz tarczę.
Przez Żelistrzewo biegnie trasa kolejowa Reda-Hel.
Instytucje: Zespół Szkół w Żelistrzewie, Parafia Najświętszego Serca Pana Jezusa, Klub Sportowy „Korona Żelistrzewo”, niepubliczne przedszkole, ośrodek zdrowia, apteka, liczne sklepy. Żelistrzewiacy posiadają swoją własną telewizję kablową. Na terenie Żelistrzewa działa sieć komputerowa.
Można także oglądać program lokalny Twojej Telewizji Morskiej, który zastąpił wcześniej nadawany kanał NaszaTV.
Miejscowość jest siedzibą parafii rzymskokatolickiej, należącej do dekanatu Puck w archidiecezji gdańskiej.
Historia.
Pierwsi ludzie którzy pojawili się nad Bałtykiem, osiedli na tych terenach znaczniej później niż na innych ziemiach Polski – było to mniej więcej 9000 lat p.n.e. (opóźnienie to wynikało z cech kończącej się epoki lodowcowej). Ludzie ci utrzymywali się z łowów i zbieractwa. Z upływem czasu zajęli się hodowlą bydła rogatego, kóz, owiec i świń oraz uprawą zbóż. Ludność ta prowadziła życie osiadłe. Zaczęły się tworzyć tzw. osady, które stanowiły małe ziemie. Weszły one w obręb większego związku zwanego Ziemią Pucką. Jest to obszar dzisiejszej Kaszubszczyzny.
Jedną z takich osad było Żelistrzewo, które zostało założone między IX a XII wiekiem, a pierwsze znane wzmianki dotyczące miejscowości pochodzą z roku 1279. Z uwagi na to, że rządy sprawowało duchowieństwo świeckie, była to tzw. osada książęca (inaczej: dwór, okolica, ulicówka). Z innych źródeł wynika, że Żelistrzewo zostało przyznane w 1277 roku pierwszemu kasztelanowi Pucka Ściborowi przez księcia Mściwoja II.
W latach 1308–1309 na tereny Pomorza Gdańskiego wkroczyli Krzyżacy, co spowodowało duże zmiany także na terenie Pucka i okolic (również Żelistrzewa). Kasztelania Pucka została zlikwidowana, a rządy przeszły w ręce zakonu i prywatnych właścicieli. W Żelistrzewie władzę przejął kościół. Żelistrzewo należało do parafii w Pucku, dlatego ludność wsi zobowiązana była uiszczać dziesięcinę, z której jedna połowa przypadała biskupstwu, a druga puckiemu plebanowi. Sytuacja taka istniała do roku 1534.
Do XVII wieku właścicielami ziem, na których leżała miejscowość, byli różni władcy. Za panowania Jana III Sobieskiego Żelistrzewo kupił Jan Wejher, powiększając tym samym swój majątek.
Po I wojnie światowej Żelistrzewo było nadal małą osadą. Było tu kilka niedużych gospodarstw rolnych, praktycznie jedna przelotowa ulicę, czteroklasowa szkoła powszechna, w której nauczał jeden nauczyciel. Ziemia należała do dziedzica, który posiadał folwark. Ludność utrzymywała się głównie z pracy u swego „pana” zajmując się uprawą ziem, hodowlą trzody chlewnej itp. i otrzymując w zamian skromne wynagrodzenia oraz żywność. Na ogół żyła bardzo skromnie w chatach należących do właściciela folwarku.
Po II wojnie światowej zmienił się ustrój. Z folwarku utworzono państwowe gospodarstwo rolne (PGR). Z uwagi na szczęśliwe położenie przy linii kolejowej z Władysławowa przez Puck do Redy i dalej do Gdyni oraz Gdańska Żelistrzewo zaczęło się w tym czasie rozbudowywać. Przybywało tu coraz więcej ludności z innych okolic, która kupowała działki budując na nich domki jednorodzinne. W tym okresie zbudowano początkowo nową czteroklasową szkołę w ramach programu „1000-latek”, a w kilkanaście lat później dobudowano kolejną, tym razem dużą trzypoziomową szkołę (z salą gimnastyczną). W okresie tym powstały także dwa sklepy spożywcze, przedszkole, zmodernizowano Dom Kultury w którym swoją siedzibę znalazły władze Gminy Żelistrzewo.
Obecnie Żelistrzewo liczy ponad 2761 mieszkańców, posiada kilkanaście ulic, kościół, ośrodek zdrowia, dużą szkołę z salą gimnastyczną, kilkanaście sklepów i zakładów usługowych.
Toponimia.
Według profesora Uniwersytetu Gdańskiego Jerzego Tredera nazwa Żelistrzewo składa się z dwóch członów: „Żeli” i „Stryjewo” i notowana jest po raz pierwszy już w roku 1277 jako Zelistryewo (wówczas na Z nie stawiano kropki, choć wymawiano Ż). Profesor A. Bruchner w Słowniku Etymologicznym Języka Polskiego pisze: "W XV wieku, a nawet w XVI wieku, było jeszcze „żelu” – żal, „ożalać” – wdowiec opłakujący żonę". Może też być „żalinki” – cmentarze, miejsca gdzie objawiano żale. Być może, że w Żelistrzewie lub w pobliżu wioski był jakiś prastary cmentarz prasłowiański; „żal” oznacza również to samo, co urna (żal – żar). „Stryj” oznacza krewnego po ojcu. Już w XVI wieku stryjek herbowy nabrał u nas znaczenia. Solidarność rodowa wyrażała się w „braci-szlachcie”, szczególnie ze strony stryjów. W biblijnym języku: stryć, stryny, stryczny. Stryjem zwano także i wiatr pomyślny i las, gdy stawał się schronieniem w ostatniej potrzebie. Wokół Żelistrzewa są resztki prastarych lasów. Może więc był tu „Żelnik” – cmentarz, lub „żel” gdzie składano urny z prochami jeszcze w czasach pogańskich, a cmentarz krył się w okolicznych lasach. Według prof. Z. Żakiewicza należałoby powiedzieć, że Żelistrzewo (Żeli-stryjewo) jest to nazwa mówiąca o prastarym cmentarzysku, ukrytym w głębokich, ochronnych lasach (puszczach), które niegdyś rosły na tych terenach, a których pozostałością są lasy piaśnickie odległe zaledwie o kilka kilometrów od dzisiejszego Żelistrzewa.

</doc>
<doc id="183046" url="https://pl.wikipedia.org/wiki?curid=183046" title="Pistolet maszynowy BXP">
Pistolet maszynowy BXP

BXP – pistolet maszynowy produkowany przez południowoafrykańską firmę Mechem.
Historia konstrukcji.
W latach osiemdziesiątych obowiązywało embargo na dostawy broni do RPA nałożone przez ONZ. Odpowiedzią na embargo był rozwój własnego przemysłu zbrojeniowego.
W 1984 roku w firmie Mechem powstał pierwszy prototyp nowego pistoletu maszynowego, wzorowanego na amerykańskim pistolecie maszynowym Ingram M10. Przez kilka następnych lat trwały testy prototypów i w 1988 roku pistolet maszynowy wprowadzono do produkcji.
W następnych latach BXP stał się podstawowym pistoletem maszynowym armii południowoafrykańskiej.
Opis konstrukcji.
Pistolet maszynowy BXP jest bronią samoczynno-samopowtarzalną. Automatyka broni działa na zasadzie odrzutu zamka swobodnego. Broń strzela z zamka otwartego. Rękojeść przeładowania na szczycie komory zamkowej. Mechanizm spustowy z możliwością strzelania ogniem pojedynczym i seriami. Broń nie posiada przełącznika rodzaju ognia, zastosowano dwuchodowy mechanizm spustowy (krótkie ściągnięcie spustu powoduje oddanie strzału pojedynczego, przy długim ściągnięciu spustu broń strzela ogniem ciągłym). Zasilanie z magazynków 22 i 32 nabojowych dołanczanych do gniazda w chwycie pistoletowym. Przyrządy celownicze składają się z muszki i celownika przerzutowego (możliwość montażu celownika kolimatorowego). Kolba składana pod spód broni. Na wylot lufy można nakręcić kilka rodzajów urządzeń wylotowych (tłumik płomieni, tłumik dźwięku, nasadkę do miotania granatów nasadkowych).

</doc>
<doc id="183047" url="https://pl.wikipedia.org/wiki?curid=183047" title="Zamach w Sarajewie">
Zamach w Sarajewie

Zamach w Sarajewie – zamach na następcę austro-węgierskiego tronu, arcyksięcia Franciszka Ferdynanda i jego żonę Zofię, księżnę Hohenberg, dokonany 28 czerwca 1914 roku przez bośniackiego Serba Gavrila Principa, członka serbskiej nacjonalistycznej organizacji „Młoda Bośnia”. Princip wraz z pięcioma innymi uczestnikami zamachu powiązany był z serbską tajną organizacją „Zjednoczenie lub śmierć”, popularnie nazywaną „Czarna Ręka”, którą kierował Dragutin Dimitrijević pseudonim „Apis”, szef serbskiego wywiadu wojskowego.
Morderstwo następcy tronu austro-węgierskiego stworzyło napięcie pomiędzy Wiedniem a Belgradem. Austro-Węgry wysunęły ultimatum domagając się usunięcia wrogiej propagandy, a także udziału reprezentantów rządu cesarsko-królewskiego w śledztwie na terenie Serbii. Odrzucenie części żądań przez Serbię doprowadziło do tzw. kryzysu lipcowego, a w konsekwencji do wybuchu I wojny światowej.
Przygotowania.
Przygotowania do zamachu rozpoczęto w marcu 1914 r., gdy prasa zapowiedziała przyjazd Franciszka Ferdynanda do Sarajewa. Ćwiczenia prowadzono w lasach pod Belgradem.
Nedeljko Čabrinović, Gavrilo Princip i Trifko Grabež dotarli do Sarajewa 4 czerwca i zamieszkali u krewnych lub znajomych. Zamachowcy byli wyposażeni w cztery pistolety, sześć bomb domowej roboty i kapsułki z cyjankiem. Koordynacją działań na miejscu zajmował się miejscowy dziennikarz Danilo Ilić, on też zwerbował na miejscu Cvjetka Popovicia i Muhameda Mehmedbašicia.
Zamachowcy zajęli pozycje na liczącej 4 km trasie z dworca kolejowego do ratusza, gdzie na arcyksięcia czekały władze miasta. Obstawili odcinek 300 metrów od Mostu Ćumurija, gdzie czekali Popović i Ilić, do Mostu Cesarskiego. Przy kawiarni Mostar oczekiwali Mehmedbašić i Čubrilović, Čabrinović na wysokości Drewnianego Mostu, Princip przy Moście Łacińskim, a Grabež przy Moście Cesarskim.
Przebieg wydarzenia.
28 czerwca 1914 roku arcyksiążę Franciszek Ferdynand Habsburg wraz z towarzyszącą mu małżonką Zofią von Chotek obchodzili rocznicę swojego ślubu. Z tej okazji wzięli udział we mszy odprawionej w hotelu „Bosna” w kurorcie Ilidža (godz. 9:00), 10 km na zachód od Sarajewa, do którego wyruszyli pociągiem około godz. 9:42. Do samego Sarajewa para przybyła o godz. 10:07. Na dworcu miejskim czekała kolumna sześciu aut, w tym oliwkowoszara sportowa limuzyna marki Gräf &amp; Stift ze składanym dachem dla wizytującej pary.
W limuzynie wraz z Franciszkiem Ferdynandem i jego żoną jechali także: szofer Leopold Lojka, szef straży przybocznej – hrabia Franz von Harrach oraz wojskowy gubernator Bośni i Hercegowiny – Oskar Potiorek. Trasa przejazdu była publicznie podana do wiadomości kilka dni wcześniej. W trakcie przejazdu pierwszemu z zamachowców, Mehmedbašiciowi, nie udało się rozeznać, w którym aucie siedzi arcyksiążę.
Kolejny ze spiskowców, Vaso Čubrilović, nie odważył się strzelać, widząc w pojeździe Franciszka i jego żonę, a Popović stał zbyt daleko i ze względu na słaby wzrok nie wiedział, w kogo celować.
Pierwsza próba zamachu miała miejsce około godz. 10:26 przy Moście Ćumurija. Čabrinović rzucił w kierunku auta ręczny granat, ale dzięki refleksowi kierowcy limuzyny z arcyksięciem granat odbił się od płóciennego dachu samochodu i eksplodując, zniszczył następny samochód jadący w kolumnie raniąc pasażerów, policjanta i osoby z tłumu – łącznie 17 osób. Stojący w pobliżu Princip nie zaatakował, gdyż jego uwagę przyciągnęło aresztowanie Čabrinovicia, a Grabež był nieprzygotowany na to, że samochód arcyksięcia będzie poruszać się tak szybko. Para książęca przybyła do sarajewskiego ratusza o godzinie 10:30.
Dziesięć minut później Franciszek Ferdynand z żoną opuścił ratusz z zamiarem odwiedzenia rannych w wyniku eksplozji, a ochrona zdecydowała o zmianie trasy przejazdu. Samochód z arcyksięciem, zwalniając na zakręcie na wysokości Mostu Łacińskiego, mijał kolejnego spiskowca, Grabeža, który nie chciał ryzykować postrzału postronnych osób.
W tym miejscu samochód miał skręcić w prawo, a nie jak pierwotnie planowano pojechać prosto, ale kierowca nie dowiedział się o zmianie planów. Po przejechaniu skrzyżowania szofer zatrzymał auto na rozkaz szefa ochrony i zaczął zawracać. Drugi ze znajdujących się przypadkowo przy drugim przejeździe arcyksięcia zamachowiec, Princip, oddał dwa strzały w kierunku pary arcyksiążęcej. Pierwszy strzał trafił Zofię von Chotek w podbrzusze, druga kula przeszyła tchawicę i tętnicę szyjną jej męża. Oboje nie przeżyli (atak Principa około godz. 10:50). Napastnika zauważył detektyw Smail Spahović, który usiłował go obezwładnić, jednak Princip uderzył go pistoletem w głowę. Princip usiłował się zastrzelić, ale broń wytrącił mu detektyw Anto Velić. Następnie bezskutecznie próbował otruć się przygotowaną dawką cyjanku. Tłum chciał go zlinczować, lecz nie dopuściła do tego policja.
Kolumna samochodów ze śmiertelnie postrzeloną parą o godz. 10:55 dotarła do rezydencji (konaku), gdzie urzędował Oskar Potiorek, współpasażer tragicznej jazdy pary arcyksiążęcej. Akt zgonu określił śmierć arcyksięcia Ferdynanda i jego żony na godz. 11:00. Arcyksiążę w chwili śmierci miał 51 lat, jego żona – 46.
Wszyscy zamachowcy zostali aresztowani przez Austriaków, jedynie Mehmedbašiciowi udało się zbiec do Czarnogóry.
Skutki.
Po zamachu Austro-Węgry chciały przeprowadzić śledztwo na terenie Serbii (był to jeden z punktów postawionego Serbii ultimatum), jednak władze Serbii nie udzieliły na to zgody, co stało się pretekstem do wypowiedzenia wojny, nazwanej potem Wielką Wojną albo Wojną Światową (I wojna światowa).
12 października przed sądem stanęło 25 osób, wyrok zapadł 12 dni później.

</doc>
<doc id="183048" url="https://pl.wikipedia.org/wiki?curid=183048" title="Zamach sarajewski">
Zamach sarajewski



</doc>
<doc id="183051" url="https://pl.wikipedia.org/wiki?curid=183051" title="Truso">
Truso

Truso – nazwa istniejącego od końca VIII do końca X wieku (lub połowy XI wieku) wikińskiego portu i osady handlowej (emporium) na południowym wybrzeżu Bałtyku, w okolicach ujścia Wisły i rzeki Elbląg.
Historia.
Miejsce zostało opisane przez anglosaskiego podróżnika Wulfstana, który dotarł tam z portu Hedeby (Dania) ok. 890. Opis podróży, portu, obyczajów zamieszkującego w okolicy ludu Estów (najprawdopodobniej Prusów) został umieszczony w "Chorografii" Orozjusza, przełożonej na język staroangielski przez króla Alfreda Wielkiego.
Dokładne położenie Truso było przez długi czas nieznane, pomimo że źródła wskazują dosyć precyzyjnie na okolice ujścia Wisły do Zalewu Wiślanego. Jednak zmiany topograficzne Żuław Wiślanych utrudniły rekonstrukcję geografii tych ziem w X wieku. W ramach akcji "Archeologiczne Zdjęcie Polski" archeolog dr Marek Jagodziński rozpoczął w latach 80. XX wieku badania archeologiczne na wschodnim brzegu jeziora Druzno, na wysokości wsi Janów, kilka kilometrów na południe od Elbląga. Po kilku sezonach badawczych, dzięki uzyskanemu obfitemu materiałowi i przekonującym datacjom dendrochronologicznym, przyjęto, że odkryte zostało długo poszukiwane Truso.
Odkrycia doktora Marka Jagodzińskiego dowiodły, że Truso stanowiło część systemu handlowego duńskich Skandynawów (wikingów) na Bałtyku i wykorzystywało lokalizację pogranicza pomiędzy plemionami pruskimi i słowiańskimi a morzem. Obraz archeologiczny osady jawi się jako duże emporium (port handlowy) z osadą rzemieślniczą i kupiecką. Istotną wytwórczość rzemieślniczą stanowiły produkty z poroży i kości zwierząt, w szczególności grzebieni. Rozmiary Truso były porównywalne do największych ówczesnych nadbałtyckich osad portowych, takich jak Hedeby, Birka czy Wolin. Stanowiło zatem najważniejsze centrum handlu dalekosiężnego na ziemiach pruskich. Na terenie osady odkryto liczne przedmioty wytworzone m.in. w Nadrenii i Bizancjum.
Handlowa rola Truso podupadła w X wieku, na co miały wpływ pożary i działania wojenne, prawdopodobnie na tle zmian politycznych w państwie pierwszych Piastów. Z czasem rolę Truso przejął założony w drugiej połowie X wieku Gdańsk. Istnieje projekt odtworzenia części osady dla celów turystycznych i edukacyjnych.
W historiografii obecna była teza, że na tym terenie prowadził swą ostatnią działalność misyjną święty Wojciech.

</doc>
<doc id="183053" url="https://pl.wikipedia.org/wiki?curid=183053" title="Rzucewo">
Rzucewo

Rzucewo (kaszb. "Rzucewò", niem. "Rutzau") – wieś kaszubska w Polsce położona w województwie pomorskim, w powiecie puckim, w gminie Puck. Położona nad Zatoką Pucką między Redą a Puckiem. Stara osada rybacka i rycerska.
Po 1466 roku wzmiankowana kolejno jako dobra Wejherów, Sobieskich i Przebendowskich pod nazwą "Ruczewo".
Wieś otoczona od strony lądu kępami lasu (należącego do Nadmorskiego Parku Krajobrazowego) z unikatowymi i egzotycznymi krzewami. Aleja lipowa (zwana Aleją Sobieskiego) z XVII w. prowadząca z Rzucewa do Osłonina. Według tradycji aleję sadził sam Jan III Sobieski, w czasie gdy właścicielką wsi była jego siostra Katarzyna. Na północ – w stronę Pucka – ścieżka spacerowa skrajem Kępy Puckiej.
W okolicy Rzucewa znajduje się grupa głazów narzutowych Dwunastu Apostołów, stanowiąca pomnik przyrody.
We wsi zostały znalezione pierwsze ślady (wyroby z bursztynu) neolitycznej kultury rzucewskiej. Znajduje się tu również odkryta w 1894 roku tzw. "osada łowców fok" – ważne miejsce badań archeologicznych nad południowym Bałtykiem. Między wrześniem 2012 a czerwcem 2013 zbudowano tu Park Kulturowy: muzeum na wolnym powietrzu z rekonstrukcjami obiektów archeologicznych oraz stałą ekspozycję archeologiczną w tzw. Chacie Kaszubskiej z przełomu XIX i XX wieku.
Zabytki.
We wsi znajduje się pałac w stylu neogotyckim z 1840 r. wybudowany przez rodzinę von Below, po II wojnie światowej zaadaptowany na szkołę rolniczą, obecnie (od 1996) luksusowy hotel "Zamek Jan III Sobieski".

</doc>
<doc id="183059" url="https://pl.wikipedia.org/wiki?curid=183059" title="Kancelaria Prezydenta Rzeczypospolitej Polskiej">
Kancelaria Prezydenta Rzeczypospolitej Polskiej

Kancelaria Prezydenta Rzeczypospolitej Polskiej – organ pomocniczy zapewniający realizację konstytucyjnych i ustawowych obowiązków Prezydenta Rzeczypospolitej Polskiej. Działa na podstawie art. 143 Konstytucji Rzeczypospolitej Polskiej (1997). Prezydent RP nadaje Kancelarii statut oraz powołuje i odwołuje jej szefa.
Zadania.
Na podstawie statutu Kancelaria wykonuje zadania związane z kompetencjami Prezydenta, działa zgodnie z jego decyzjami i poleceniami, zapewnia obsługę merytoryczną, organizacyjną, prawną i techniczną Prezydenta, szefa Kancelarii, sekretarzy i podsekretarzy stanu.
Kancelaria zapewnia także obsługę finansową Rady Bezpieczeństwa Narodowego i Biura Bezpieczeństwa Narodowego, obsługę administracyjną Społecznego Komitetu Odnowy Zabytków Krakowa, a także obsługę prawną i administracyjną wspólnej Komisji Orzekającej w Sprawach o Naruszenie Dyscypliny Finansów Publicznych i Rzecznika Dyscypliny Finansów Publicznych.
Kancelaria Prezydenta zarządza także czterema rezydencjami głowy państwa: Belwederem w Warszawie, zamkiem w Wiśle, dworkiem Prezydenta RP w Ciechocinku oraz rezydencją Prezydenta na Mierzei Helskiej. Jest także właścicielem Rezydencji Belweder-Klonowa przy ul. Flory 2 w Warszawie.
Siedziba.
Siedziba Kancelarii Prezydenta znajduje się w dawnym gmachu Izby Przemysłowo-Handlowej wzniesionym w dwóch etapach w latach 1933–1939 przy ul. Wiejskiej 10 róg ul. Senackiej, w bezpośrednim sąsiedztwie Sejmu i Senatu. W okresie PRL gmach był siedzibą Ministerstwa Handlu Zagranicznego (1964–1989).
Biura niektórych pracowników Kancelarii znajdują się w Pałacu Prezydenckim, który pełni funkcje reprezentacyjne i jest oficjalną siedzibą Prezydenta. Zarządzany przez Kancelarię Belweder w latach 1990–1994 i 2010–2015 pozostawał miejscem zamieszkania głowy państwa.
W osobnym budynku, zlokalizowanym przy ulicy Karowej 10, ma siedzibę powiązane z Kancelarią Biuro Bezpieczeństwa Narodowego.
Budżet, zatrudnienie i wynagrodzenia.
Wydatki i dochody Kancelarii Prezydenta są realizowane w części 01 budżetu państwa. W ramach jej budżetu finansowana jest m.in. działalność Biura Bezpieczeństwa Narodowego, oraz są przekazywane dotacje dla Narodowego Funduszu Rewaloryzacji Zabytków Krakowa. Z budżetu Kancelarii wypłacane są również uposażenia oraz środki na utrzymanie biur byłych prezydentów Rzeczypospolitej Polskiej.
W 2020 wydatki Kancelarii Prezydenta wyniosły (wraz z wydatkami niewygasającymi) 188,8 mln zł, a dochody 0,7 mln zł. Przeciętne zatrudnienie w przeliczeniu na pełne etaty wyniosło 420 osoby, a średnie miesięczne wynagrodzenie brutto 10 680 zł.
W ustawie budżetowej na 2021 wydatki Kancelarii Prezydenta zaplanowano w wysokości 205 mln zł, a dochody 0,5 mln zł.

</doc>
<doc id="183065" url="https://pl.wikipedia.org/wiki?curid=183065" title="Premierzy Namibii">
Premierzy Namibii



</doc>
<doc id="183067" url="https://pl.wikipedia.org/wiki?curid=183067" title="Stevie Ray Vaughan">
Stevie Ray Vaughan

Stevie Ray Vaughan, właśc. Stephen Ray Vaughan (ur. 3 października 1954, zm. 27 sierpnia 1990) – amerykański gitarzysta blues-rockowy. W 2003 pojawił się na 7. miejscu listy magazynu Rolling Stone 100 największych gitarzystów wszech czasów. Duży wpływ na jego twórczość wywarł Jimi Hendrix.
Życiorys.
Vaughan urodził się i wychowywał się w Dallas w stanie Teksas. Interesował się muzyką rockową. Zaczął grać na gitarze. Jako nastolatek grał w zespołach garażowych. W wieku 17 lat porzucił szkołę by zostać muzykiem zawodowym. Założył zespół Stevie Ray Vaughan and Double Trouble. W 1982 zespół wystąpił na festiwalu w Montreux, dzięki czemu na Vaughana zwrócili swoją uwagę David Bowie i Jackson Browne. Bowie zatrudnił go przy nagrywaniu swojego albumu Let’s Dance. Planowane było również wzięcie udziału Vaughana w trasie promującej album, ten jednak odmówił.
Za pośrednictwem swego menedżera Vaughan i jego grupa Double Trouble, podpisała kontrakt płytowy z wytwórnią Epic i nagrała kilka albumów. Kariera Vaughana cierpiała jednak ze względu na jego problemy z alkoholem oraz uzależnieniem od narkotyków. 27 sierpnia 1990 po koncercie w East Troy w Wisconsin Stevie Ray oraz inni muzycy biorący udział w koncercie, między innymi David Bowie, Robert Cray i Eric Clapton weszli na pokład dwóch śmigłowców, które miały ich przewieźć do Chicago. Śmigłowiec, na którego pokładzie podróżował Vaughan wraz z czterema innymi muzykami, uległ katastrofie krótko po starcie – wszyscy muzycy zginęli.
Wybrana dyskografia.
Albumy koncertowe

</doc>
<doc id="183068" url="https://pl.wikipedia.org/wiki?curid=183068" title="A'capella">
A'capella



</doc>
<doc id="183069" url="https://pl.wikipedia.org/wiki?curid=183069" title="Killing Time">
Killing Time



</doc>
<doc id="183070" url="https://pl.wikipedia.org/wiki?curid=183070" title="Against Method">
Against Method



</doc>
<doc id="183072" url="https://pl.wikipedia.org/wiki?curid=183072" title="Chad Allen and the Expressions">
Chad Allen and the Expressions



</doc>
<doc id="183077" url="https://pl.wikipedia.org/wiki?curid=183077" title="Pałki perkusyjne">
Pałki perkusyjne

Pałki perkusyjne – przedmioty służące do uderzania w instrumenty perkusyjne w celu wydobycia z nich brzmienia. Wykonane są z drewna, w zależności od zastosowań może to być grab, brzoza, dąb, lub najczęściej hikora uchodząca za najwytrzymalsze z tych drewien. Uderzając w talerze bądź membrany bębnów, wydobywa się z nich dźwięk.
W pałkach wyróżniamy 4 elementy:
Można wyróżnić kilka rodzajów pałek jak: pałki werblowe, pałki do kotłów, czy te najbardziej popularne, przeznaczone do grania na zestawie perkusyjnym. Istnieje kilka sposobów trzymania pałeczek, najczęściej trzyma się je luźno, pomiędzy dwoma palcami (kciukiem i wskazującym). Każda pałka ma swoje parametry jak np. wyważenie, długość czy szerokość, które decydują o brzmieniu (np. gdy gramy rocka wybiera się cięższy model, niż grając jazz). Znani perkusiści jak np. Buddy Rich, Chad Smith, Mike Portnoy, Joey Jordison, czy Lars Ulrich mają wykonane specjalnie dla siebie pałki o wybranych przez danego perkusistę parametrach i właściwościach – pałki sygnowane. W Polsce najbardziej znane firmy, które produkują pałki to Osca, Mat Max, Gładek, Wood Rebel oraz Perfect Shot.
Do pałek zalicza się także tzw. „miotełki”, które są zbudowane z kilkunastu metalowych lub plastikowych witek połączonych oprawką, który jest jednocześnie trzonem miotełki. Dzięki nim możliwe jest wydobywanie z instrumentów perkusyjnych zupełnie innych dźwięków niż w przypadku zwykłych pałek. Niektóre miotełki umożliwiają regulację długości i gęstości witek poprzez ich wysuwanie/chowanie wewnątrz oprawki.

</doc>
<doc id="183079" url="https://pl.wikipedia.org/wiki?curid=183079" title="Bronisław Gembarzewski">
Bronisław Gembarzewski

Bronisław Gembarzewski (ur. w Petersburgu, zm. 11 grudnia 1941 w Warszawie) – pułkownik saperów Wojska Polskiego, malarz batalista, historyk wojskowości, muzealnik, wieloletni dyrektor Muzeum Narodowego i Muzeum Wojska w Warszawie.
Życiorys.
Był synem Kazimierza i Eulalii z Zawadzkich. Herbu Habdank. Kształcił się w VI gimnazjum w Warszawie oraz w gimnazjum w Carskim Siole. Studiował malarstwo w Akademii Sztuk Pięknych w Petersburgu (1892–1894) i w Conservatoire national des arts et métiers w Paryżu (1895–1896). Jednym z jego pedagogów malarskich był Wojciech Gerson; jako malarz tworzył głównie pejzaże, ale jego prace nie cieszyły się uznaniem krytyków sztuki. Przed I wojną światową zajmował się, wspólnie z Edwardem Krasińskim i Stanisławem Patkiem, porządkowaniem zbiorów Muzeum Narodowego Polskiego w Rapperswilu. Powołany został do Armii Imperium Rosyjskiego w 1914. Służył tam jako kapitan wojsk saperskich. Z ramienia Komitetu Obywatelskiego m. Warszawy opiekował się gmachami państwowymi stolicy w latach 1915–1916; od 1916 (do 1936) był dyrektorem Muzeum Narodowego w Warszawie, a od 1920 dyrektorem Muzeum Wojska w Warszawie. W 1913 został prezesem, później członkiem honorowym Towarzystwa Opieki nad Zabytkami Przeszłości w Warszawie, brał także udział w pracach Cesarskiego Towarzystwa Historycznego Wojskowego w Petersburgu. Od 1916 był członkiem rzeczywistym Towarzystwa Naukowego Warszawskiego. Był pracownikiem Komisji Słownikowej Tymczasowej Rady Stanu.
W 1921 został awansowany na pułkownika. Zweryfikowany ze starszeństwem z dniem 1 czerwca 1919 roku w korpusie oficerów administracyjnych, dział naukowo-oświatowy. 19 czerwca 1923 został przeniesiony do korpusu oficerów inżynierii i saperów z zachowaniem starszeństwa z dniem 1 czerwca 1919 i 33,1 lokatą. W czasie pełnienia funkcji dyrektora Muzeum Wojska pozostawał oficerem nadetatowym 1 pułku saperów. Z dniem 30 kwietnia 1927 przeniesiony został w stan spoczynku. Po wybuchu II wojny światowej był krótko więziony na Pawiaku, po zwolnieniu brał udział w akcji ratowania zabytków Muzeum Wojska w Warszawie. Pochowany na cmentarzu Powązkowskim w Warszawie (kwatera 22-1-26).
Gembarzewski zorganizował w Muzeum Narodowym w Warszawie Archiwum Ikonograficzne, był jednym z twórców Muzeum Wojska. W 1929 wydał inwentarz zbiorów Muzeum Wojska z XVIII i pierwszej połowy XIX wieku, organizował liczne wystawy z dziejów Wojska Polskiego. Opracował bibliografię historii wojskowości w Polsce, zainicjował badania nad dziejami polskiego munduru wojskowego; opracował kilkadziesiąt tysięcy dokładnych rysunków umundurowania z epoki Księstwa Warszawskiego. Opisał stanowiska pułków polskich w czasie powstania listopadowego, był jednym z konsultantów Stefana Żeromskiego w trakcie pracy pisarza nad "Popiołami". Przygotował wydanie "Wspomnień wojskowych" Józefa Patelskiego (obejmujących lata 1823–1831, 1914). Od 1934 współpracował z miesięcznikiem „Broń i Barwa”. Za monografię "Wojsko polskie. Królestwo Polskie 1815–1830" (1903) otrzymał nagrodę Kasy im. Mianowskiego.
Wybrane publikacje.
Był także encyklopedystą. Na prośbę Zygmunta Glogera pisał artykuły do jego Encyklopedii staropolskiej. Jego nazwisko jako współtwórcę tej encyklopedii wymienia autor w posłowiu tomu IV z adnotacją dotyczącą jego wkładu: "mnóstwo artykułów z dziedziny wojskowości".
Upamiętnienie.
Od 24 listopada 1961 ulica w Warszawie, na terenie obecnej dzielnicy Rembertów, nosi nazwę ulicy Bronisława Gembarzewskiego.
Linki zewnętrzne.
Prace B. Gembarzewskiego w zbiorach Biblioteki Narodowej - wersja cyfrowa na Polona.pl

</doc>
<doc id="183080" url="https://pl.wikipedia.org/wiki?curid=183080" title="Pałka perkusyjna">
Pałka perkusyjna



</doc>
<doc id="183082" url="https://pl.wikipedia.org/wiki?curid=183082" title="Wysoka Władza">
Wysoka Władza

Wysoka Władza (ang. "High Authority") – był to jedyny organ wykonawczy Europejskiej Wspólnoty Węgla i Stali powołany na mocy artykułu 7. traktatu o utworzeniu EWWIS (traktat paryski). Członkami Wysokiej Władzy było 9 osób z państw członkowskich, maksymalnie dwie osoby z jednego kraju. Każdy członek Wysokiej Władzy był funkcjonariuszem międzynarodowym, który mógł zostać odwołany jedynie przez Trybunał.
8 kwietnia 1965 podpisano Traktat fuzyjny (wszedł w życie 1 lipca 1967), dotyczący połączenia organów zarządzających trzech wspólnot europejskich we wspólny organ: Komisję Wspólnot Europejskich. Nazwa Komisja Europejska przyjęła się po wejściu w życie Traktatu z Maastricht i powstaniu Unii Europejskiej.
Jej głównym celem było formułowanie i egzekwowanie prawa wspólnotowego.

</doc>
<doc id="183086" url="https://pl.wikipedia.org/wiki?curid=183086" title="Granatnik Pallad M">
Granatnik Pallad M

Pallad M – prototyp polskiego granatnika automatycznego.
Historia.
W latach 60. w Zakładach Techniki Specjalnej Instytutu Mechaniki Precyzyjnej opracowano kilka wzorów granatników podwieszanych. Jeden z nich został przyjęty do uzbrojenia jako granatnik wz.74. Jeszcze w trakcie prac nad granatnikiem podwieszanym postanowiono opracować także granatnik automatyczny. W 1968 roku gotowy był projekt zasilanego taśmowo granatnika automatycznego „Tytan”, jednak prace nad nim przerwano uznając, że nie ma potrzeby opracowywać polskiej konstrukcji, a w razie potrzeby do uzbrojenia zostanie przyjęty sowiecki granatnik automatyczny AGS-17.
W następnych latach Wojsko Polskie nadal nie było uzbrojone w granatniki automatyczne i coraz bardziej odczuwało potrzebę wprowadzenia do uzbrojenia broni o sile ognia większej niż granatnik wz. 74. Pod koniec lat 70. postanowiono wznowić prace nad granatnikami automatycznymi. Jednocześnie postanowiono, że nowa broń będzie konstrukcją pośrednią pomiędzy lekkimi granatnikami jednostrzałowymi a ciężkimi granatnikami automatycznymi zasilanymi taśmowo.
Efektem prac prowadzonych w latach 1980-1986 w Zakładach Techniki Specjalnej (pracami kierował Wojciech Dąbrowski) było powstanie prototypu lekkiego granatnika automatycznego zasilanego z magazynków. Pomimo ukończenia prototypu w 1986 roku w następnych latach konstrukcja nie została wprowadzona do uzbrojenia. Pierwsza publiczna prezentacja prototypu miała miejsce na sopockich targach Military Arms w 1993 roku (broń wystawiono na stanowisku firmy Ostrowski Arms).
W następnych latach granatnik Pallad M pojawiał się nadal na różnych targach broni. Wznowiono także prace nad dalszym rozwojem konstrukcji (prace nad wersją zasilaną zachodnią amunicją 40 × 46 mm SR). W 2004 pojawiły się projekty przyjęcia granatnika jako uzbrojenia pododdziałów lekkiej piechoty (spadochroniarzy i komandosów), ale ostatecznie Pallad M nie trafił do produkcji seryjnej i pozostał prototypem.
Opis.
Granatnik Pallad M jest samoczynno-samopowtarzalną bronią zespołową. Zasada działania oparta na odrzucie zamka półswobodnego. Mechanizm spustowy z przełącznikiem rodzaju ognia umożliwia strzelanie ogniem pojedynczym i seriami. Broń zasilana z magazynków siedmionabojowych. Broń wyposażona w dwójnóg.

</doc>
<doc id="183092" url="https://pl.wikipedia.org/wiki?curid=183092" title="Chad Smith">
Chad Smith

Chad Smith, właśc. Chadwick Gaylord Smith (ur. 25 października 1961 w Saint Paul) – amerykański perkusista, znany z występów w zespole rockowym Red Hot Chili Peppers. W 2009 roku w plebiscycie magazynu branżowego DRUM! został wyróżniony tytułem „najlepszego perkusisty funkowego” i „najlepszego perkusisty alternatywnego”.
Na perkusji zaczął grać w wieku 7 lat. W 1984 założył swój pierwszy zespół o nazwie Toby Reed, lecz istniał on tylko cztery lata i nie przyniósł popularności młodemu muzykowi. W 1989 roku Chad został przyjęty do zespołu Red Hot Chili Peppers na miejsce Jacka Ironsa, który odszedł z zespołu po śmierci gitarzysty Hillela Slovaka. Obecnie Smith rozwija swój poboczny projekt o nazwie Chickenfoot razem z Joe Satrianim oraz z byłymi muzykami zespołu Van Halen – Sammym Hagarem i Michaelem Anthonym.
Swoim wyglądem przypomina aktora i komika – Willa Ferrella.

</doc>
<doc id="183097" url="https://pl.wikipedia.org/wiki?curid=183097" title="Tadeusz Glemma">
Tadeusz Glemma

Tadeusz Glemma (ur. 28 października 1895 w Chełmży, zm. 7 maja 1958 w Krakowie) – polski historyk Kościoła katolickiego, duchowny, dziekan i profesor Wydziału Teologicznego Uniwersytetu Jagiellońskiego, członek PAU.
Życiorys.
Był synem Jana (kupca) i Antoniny z Jankowskich. Uczęszczał do progimnazjum humanistycznego w Chełmży (1905–1908), następnie do gimnazjum klasycznego w Chełmnie (1908–1914); w latach 1914–1918 studiował w Seminarium Duchownym w Pelplinie i 7 kwietnia 1918 otrzymał tam święcenia kapłańskie. Po otrzymaniu święceń pracował jako duszpasterz młodzieży, był nauczycielem historii i religii w szkołach powszechnych w Oliwie, Wrzeszczu i Barłożnie oraz sekretarzem generalnym Stowarzyszenia Młodzieży Polskiej na Pomorzu; w latach 1921–1924 uzupełniał studia w dziedzinie historii i teologii na Uniwersytecie Jagiellońskim. Wśród jego wykładowców na UJ byli m.in. Władysław Semkowicz i Jan Nepomucen Fijałek. W 1924 obronił doktorat z teologii na podstawie pracy "Historiografia diecezji chełmińskiej aż po rok 1821"; w okresie studiów uzupełniających był równocześnie nauczycielem historii i religii w gimnazjum sióstr urszulanek w Krakowie oraz asystentem w Seminarium Filozofii Chrześcijańskiej UJ. W latach 1924–1926 pracował jako nauczyciel w gimnazjum w Kościerzynie, od 1926 wykładał historię Kościoła, patrologię i historię sztuki sakralnej w Seminarium Duchownym w Pelplinie. W 1929 powrócił do pracy na UJ, obronił pracę habilitacyjną "Stany pruskie i biskup chełmiński Piotr Kostka wobec drugiego bezkrólewia" i został docentem w Katedrze Historii Kościoła w Polsce; w 1932 mianowany profesorem nadzwyczajnym, objął kierownictwo tej katedry (które sprawował do 1954). Wykładał również historię Kościoła na Wyższych Kursach Katechetycznych sióstr urszulanek w Krakowie (1932–1939) oraz był dyrektorem Archiwum Konsystorskiego (1936-1939) i Archiwum Kapitulnego w Krakowie (1936–1954, od 1954 archiwariusz). Aresztowany w Sonderaktion Krakau, był więziony od listopada 1939 do lutego 1940 w Krakowie, Wrocławiu i Sachsenhausen; później uczestniczył w tajnym nauczaniu na UJ. Po wojnie powrócił do pracy na UJ, a od 1954 wykładał w Seminarium Duchownym w Krakowie. Od 1943 był kanonikiem honorowym kapituły katedralnej w Krakowie, w latach 1946–1956 zasiadał w Sądzie Metropolitalnym. Nosił tytuł szambelana papieskiego.
W 1951 został członkiem korespondentem Polskiej Akademii Umiejętności, od 1934 brał udział w pracach Komisji Historycznej PAU. Należał również do Poznańskiego Towarzystwa Przyjaciół Nauk (od 1928 członek zwyczajny) oraz Towarzystwa Naukowego w Toruniu. Został pochowany na Cmentarzu Rakowickim w Krakowie w grobowcu urszulanek (pas AA, płd.).
W pracy naukowej zajmował się historią nowożytną Kościoła w Polsce oraz historią nauki i oświaty. Gromadził materiały do dziejów Kościoła w Polsce, badał życie i działalność biskupa Piotra Kostki; przygotował do wydania "Źródła do dziejów kościelnych Pomorza w krakowskich archiwach diecezjalnych" (1952) oraz akta nuncjatury Giulio Ruggieriego i Vincenzo Portico w Polsce; wydał również korespondencję kardynała Stanisława Hozjusza. Współpracował z "Tygodnikiem Powszechnym" i "Polonia Sacra".
Ogłosił ponad 100 prac, m.in.:

</doc>
<doc id="183098" url="https://pl.wikipedia.org/wiki?curid=183098" title="Rewolwer FN Barracuda">
Rewolwer FN Barracuda

FN Barracuda – rewolwer sprzedawany przez firmę Fabrique Nationale z Herstal, produkowany na jej zlecenie przez firmę Astra-Unceta SA. Rewolwer Barracuda został skonstruowany na początku lat siedemdziesiątych XX wieku. Jest to dość typowy sześciostrzałowy rewolwer o mechanizmach wyraźnie wzorowanych na rewolwerach firmy Smith and Wesson.
Jego charakterystyczną cechą jest osłona spustu typu "combat" rozpowszechniona w produkowanych w latach siedemdziesiątych i osiemdziesiątych pistoletach, ale bardzo rzadko spotykana w rewolwerach. Broń jest sprzedawana z dwoma bębnami rewolwerowymi. Jeden umożliwia strzelani nabojami .357 Magnum i .38 Special, drugi nabojami 9 x 19 mm Parabellum. Naboje Parabellum muszą być przed załadowaniem do bębna spięte przy pomocy płaskiego ładownika.
Rewolwery Barracuda są używane przez belgijską policję, a także były sprzedawane na rynku cywilnym.

</doc>
<doc id="183099" url="https://pl.wikipedia.org/wiki?curid=183099" title="Niszczyciele projektu 30 bis">
Niszczyciele projektu 30 bis



</doc>
<doc id="183100" url="https://pl.wikipedia.org/wiki?curid=183100" title="Tygodnik Powszechny (1887–1891)">
Tygodnik Powszechny (1887–1891)

Tygodnik Powszechny – ilustrowane czasopismo literacko-artystyczne, wydawane w Warszawie w latach 1887–1891. 
Na jego łamach publikował od 1889 roku Stefan Żeromski.

</doc>
<doc id="183102" url="https://pl.wikipedia.org/wiki?curid=183102" title="Whiskey (typ okrętu)">
Whiskey (typ okrętu)



</doc>
<doc id="183117" url="https://pl.wikipedia.org/wiki?curid=183117" title="Wannolot">
Wannolot



</doc>
<doc id="183122" url="https://pl.wikipedia.org/wiki?curid=183122" title="Michał Godlewski (duchowny)">
Michał Godlewski (duchowny)

Michał Godlewski (ur. 21 października 1872 w Warszawie, zm. 20 maja 1956 w Krakowie) – polski duchowny katolicki, historyk Kościoła, biskup pomocniczy łucki i żytomierski, arcybiskup tytularny Amorianus, profesor Akademii Duchownej w Petersburgu oraz Uniwersytetu Jagiellońskiego.
Życiorys.
Był synem Antoniego (ziemianina, prezesa Towarzystwa Kredytowego Ziemskiego w Siedlcach) i Anieli Klementyny z domu Le Brun de la Scie. Został ochrzczony w 1873 r. w kościele w Kamionnie, gdzie w rodzinnym majątku spędził dzieciństwo. Uczęszczał do IV gimnazjum w Warszawie (do 1893), następnie studiował w Seminari; w latach 1897–1901 odbył studia teologiczne w Akademii Duchownej w Petersburgu, a 1901–1903 historyczne na Uniwersytecie Albrechta i Ludwika we Fryburgu. W 1900 w Warszawie przyjął święcenia kapłańskie. W 1903 został profesorem nadzwyczajnym Akademii Duchownej w Petersburgu, kierował Zakładem Homiletyki (1903–1904), następnie Zakładem Historii Kościoła (1904–1917); był również bibliotekarzem Akademii i kapelanem miejscowych zakonnic. W 1907 obronił doktorat teologii. Korzystając z nawiązanych w Petersburgu kontaktów z arystokracją miał pełny dostęp do archiwów carskich.
W październiku 1916 został mianowany biskupem tytularnym Agbia i biskupem pomocniczym łuckim i żytomierskim; przyjął sakrę biskupią 4 lutego 1917 w Petersburgu. Rezydował początkowo w Żytomierzu, od 1918 w Łucku; pełnił liczne funkcje w obu diecezjach, był m.in. wikariuszem generalnym, oficjałem i administratorem. Ordynariuszami byli w tym czasie Ignacy Dubowski oraz Adolf Szelążek; wobec zmian granic państwowych diecezja żytomierska zanikła w 1921. Biskup Godlewski prowadził aktywną działalność w dziedzinie szkolnictwa; jako prezes Polskiej Macierzy Szkolnej na Wołyniu przyczynił się do powstania kilkuset szkół powszechnych, sześciu gimnazjów oraz wielu seminariów nauczycielskich. Przez pewien czas – w czasie wojny polsko-radzieckiej 1920 – był zmuszony do pracy w fabryce jako robotnik. Zrezygnował z funkcji biskupa pomocniczego w 1926 i skoncentrował się na działalności naukowej na Uniwersytecie Jagiellońskim; później, 14 stycznia 1949, otrzymał promocję do godności arcybiskupa tytularnego Amorianus.
Postanowieniem Prezydenta RP z 10 lutego 1928 został mianowany profesorem zwyczajnym historii kościoła powszechnego na Wydziale Teologicznym Uniwersytetu Jagiellońskiego. W latach 1927–1951 kierował Katedrą Historii Kościoła Powszechnego. Wszedł w skład specjalnego poufnego komitetu ds. obrony autonomii uniwersytetu, powołanego przez Stanisława Estreichera w czasie reform ministra Janusza Jędrzejewicza (1933). Na Międzynarodowym Kongresie Historycznym w Warszawie w 1933 reprezentował Watykan. Miał opinię świetnego wykładowcy. W 1915 został członkiem rzeczywistym, a w 1929 członkiem zwyczajnym Towarzystwa Naukowego Warszawskiego; od 1931 był członkiem korespondentem PAU. Należał ponadto m.in. do Polskiego Towarzystwa Opieki nad Zabytkami Przeszłości w Rosji, Towarzystwa Miłośników Historii w Petersburgu, Towarzystwa Przyjaciół Nauk w Wilnie, Królewskiego Towarzystwa Historycznego w Budapeszcie (członek honorowy). 
W pracy naukowej ks. Godlewski zajmował się historią nowożytną Kościoła w Polsce oraz polsko-rosyjskimi stosunkami religijnymi. Wiele uwagi poświęcił osobie arcybiskupa mohylewskiego Stanisława Siestrzeńcewicza, zwierzchnika katolików w Rosji; przygotował do wydania listy i dziennik Siestrzeńcewicza. Badał ustosunkowanie duchowieństwa do polskiego ruchu narodowowyzoleńczego w XIX-wiecznej Polsce i Rosji. Odnalazł wiele nieznanych materiałów archiwalnych dotyczących organizacji i działalności Kościoła katolickiego w Rosji. Wydał m.in. "Polonica XV et XVI ss. quae in Bibliotheca Caes. R.C. Eccl. Academiae Petropolitanae asservantur" (1901), źródła do bibliografii księgozbioru Akademii Duchownej w Petersburgu "Monumenta Ecclesiastica Petropolitana" (1906–1913, 5 tomów), "Documenta ad historiam seminarii principalis Vilnensis pertinentia 1803–1822" (1913–1917). Jako historyk był zwolennikiem teorii o decydującej roli wybitnych jednostek na bieg dziejów; krytykowany przez Jana Nepomucena Fijałka, cieszył się natomiast poparciem (i przyjaźnią) Szymona Askenazego.
Dorobek.
Ogłosił szereg prac naukowych, m.in.:
Ponadto opublikował kilka przemówień ("Mowa miana przy otwarciu pierwszego gimnazjum polskiego w Kijowie", 1917; "Mowa w Katedrze wawelskiej w dniu złożenia prochów Słowackiego", 1927) oraz studia literackie ("Il Magnifico", 1936; "Dante a Odrodzenie", 1938; "Jasnowidze i mistycy paryscy a Robespierre", 1939).

</doc>
<doc id="183124" url="https://pl.wikipedia.org/wiki?curid=183124" title="Jan Pyszko">
Jan Pyszko

Jan Pyszko (ur. 14 kwietnia 1930 w Oldrzychowicach, zm. 18 października 2009 w Szwajcarii) – polski lekarz, doktor habilitowany nauk medycznych, nauczyciel akademicki, prezes Organizacji Narodu Polskiego – Liga Polska, działacz polonijny w Szwajcarii, kandydat w wyborach na prezydenta Polski w 2005.
Życiorys.
Wykształcenie i praca zawodowa.
W 1956 ukończył studia na Uniwersytecie Palackiego w Ołomuńcu, a w 1959 zdał egzamin państwowy z medycyny na Uniwersytecie Bazylejskim. W 1963 uzyskał tytuł doktora, a w 1968 habilitację.
Od 1956 do 1958 pracował jako asystent w szpitalu w Karwinie. Następnie, do 1969 był zatrudniony w klinice chirurgicznej Uniwersytetu im. Palackiego. Od 1970 do 1974 pełnił funkcję zastępcy ordynatora w szpitalu kantonalnym w Delémont w Szwajcarii. Od 1975 do 1977 był pracownikiem naukowym Uniwersytetu w Bazylei. W okresie 1977–1979 pełnił funkcję ordynatora oddziału chirurgicznego w szpitalu miejskim w Bensheim w RFN. Był autorem 25 publikacji naukowych z zakresu medycyny. Od 1979 do 1998 prowadził prywatną poliklinikę w Binningen koło Bazylei.
W 1998 przyjechał do Polski. Został odznaczony m.in. Orderem „Polonia Semper Fidelis” (1996), Medalem Polonia Mater Nostra Est (2001), dwukrotnie medalem Senatu RP (1999 i 2000) oraz medalem zasługi Zarządu Głównego Związku Harcerstwa Polskiego.
Działalność polityczna.
Od 1994 do 1999 był wiceprezesem Związku Organizacji Polskich w Szwajcarii. W 1999 założył i stanął na czele Organizacji Narodu Polskiego – Liga Polska. Z jej ramienia zgłosił swoją kandydaturę w wyborach na prezydenta Polski w 2005. Poparcia udzieliły mu Fundacja dla Promocji Kultury i Szkolnictwa Polskiego, Kolegium Lekarzy Rodzinnych w Polsce, Komitet Wyborczy Wyborców Narodu Polskiego, Polskie Drużyny Strzeleckie, Samoobrona Narodu Polskiego, Związek Organizacji Polskich w Szwajcarii, Związek Polaków w Norwegii i Związek Zawodowy Rolników „Ojczyzna”. Po opublikowaniu jego spotu wyborczego okazało się, iż Jan Pyszko słabo mówi po polsku, w związku z czym jego szanse automatycznie zmalały w oczach wyborców.
Jego sztab wyborczy został zarejestrowany 27 czerwca 2005, a jego hasło wyborcze brzmiało: "Dobry gospodarz dla Polski, troskliwy o Polaków w kraju i na emigracji". W wyborach odegrał jednak marginalną rolę, z poparciem 10 371 wyborców (0,07%) zajął 11. pozycję.
Po I turze wyborów zaapelował do swoich wyborców o skreślenie obu kandydatów.

</doc>
<doc id="183125" url="https://pl.wikipedia.org/wiki?curid=183125" title="Rodrigo de Borgia">
Rodrigo de Borgia



</doc>
<doc id="183129" url="https://pl.wikipedia.org/wiki?curid=183129" title="Alfons de Borgia">
Alfons de Borgia



</doc>
<doc id="183130" url="https://pl.wikipedia.org/wiki?curid=183130" title="Alfons de Borja">
Alfons de Borja



</doc>
<doc id="183134" url="https://pl.wikipedia.org/wiki?curid=183134" title="Korcza">
Korcza

Korcza (, ; , "Korytsá"; ; ) – miasto w południowo-wschodniej Albanii, w kotlinie na wysokości 866 m n.p.m., u podnóża gór Morava, ośrodek administracyjny okręgu Korcza, a jednocześnie obwodu Korcza.
Według danych spisu powszechnego z 2011 roku populacja Korczy liczy 51 152, w tym 26 124 kobiety oraz 25 028 mężczyzn, z czego Albańczycy stanowili 75,38% mieszkańców, Grecy 3,31%, Arumuni 3,18%, Rumuni 1,1%, Egipcjanie 1,16%, a Macedończycy 0,75%.
7 marca 1887 roku w Korczy powstała pierwsza szkoła albańska. Zgodę władz osmańskich na jej otwarcie otrzymał Pandeli Sotiri, albański działacz narodowy. Pandeli kierował szkołą, a nauczał w niej również jego brat, Koço. Siedzibą szkoły stał się budynek należący do rodziny Terpo. Dzień 7 marca jest w Albanii obchodzony jako Dzień Edukacji Narodowej.
W mieście znajduje się:
Gospodarka.
W mieście rozwinął się przemysł spożywczy, lekki, materiałów budowlanych oraz precyzyjny.

</doc>
<doc id="183135" url="https://pl.wikipedia.org/wiki?curid=183135" title="Hasan al-Banna">
Hasan al-Banna

Hasan al-Banna (; ur. 14 października 1906, zm. 12 lutego 1949) - egipski działacz religijny, fundamentalista islamski.
W 1928 r. al-Banna założył stowarzyszenie Braci Muzułmańskich. Został zamordowany 12 lutego 1949 roku w Kairze, przez agentów rządowych.

</doc>
<doc id="183136" url="https://pl.wikipedia.org/wiki?curid=183136" title="Tygodnik Powszechny (1877–1885)">
Tygodnik Powszechny (1877–1885)

Tygodnik Powszechny – czasopismo wydawane w Warszawie w latach 1877–1885 przez Maurycego Orgelbranda, który był również jego redaktorem.
Na jego łamach publikowali m.in.: Michał Bałucki, Maria Konopnicka, Adam Pług, Wincenty Rapacki.

</doc>
<doc id="183137" url="https://pl.wikipedia.org/wiki?curid=183137" title="Journal of Personality and Social Psychology">
Journal of Personality and Social Psychology

Journal of Personality and Social Psychology – recenzowany periodyk naukowy publikujący głównie prace oryginalne z każdego obszaru psychologii osobowości i psychologii społecznej, a niekiedy też prace teoretyczne, metodologiczne i przeglądowe. Istnieje od 1965, a jego wydawcą jest Amerykańskie Towarzystwo Psychologiczne.
Czasopismo ukazuje się co miesiąc, a jego średni nakład wynosi około 1100 egzemplarzy.
„Journal of Personality and Social Psychology” podzielono na 3 niezależnie redagowane sekcje:
W 2014 roku do publikacji zaakceptowano 11% nadesłanych manuskryptów.
Impact factor czasopisma za 2014 rok wyniósł 5,031, co dało mu 3. miejsce na 62 periodyki w kategorii „psychologia społeczna”. Na polskiej liście czasopism punktowanych przez Ministerstwo Nauki i Szkolnictwa Wyższego z 2015 roku „Journal of Personality and Social Psychology” przyznano 45 punktów.
SCImago Journal Rank czasopisma za 2014 rok wyniósł 4,788, plasując je na:

</doc>
<doc id="183138" url="https://pl.wikipedia.org/wiki?curid=183138" title="Elbasan">
Elbasan

Elbasan (dawniej Scampa, Albanopolis) – miasto w środkowej Albanii nad rzeką Shkumbin. Ośrodek administracyjny okręgu Elbasan w obwodzie Elbasan. W październiku 2008 roku zamieszkiwane było przez 126 081 mieszkańców.
W mieście rozwinął się przemysł materiałów budowlanych, drzewny, spożywczy oraz metalurgiczny.

</doc>
<doc id="183151" url="https://pl.wikipedia.org/wiki?curid=183151" title="Regioselektywność">
Regioselektywność

Regioselektywność – cecha reakcji chemicznych, polegająca na powstawaniu nadmiaru jednego z izomerów strukturalnych. W przypadku, gdy w wyniku reakcji powstaje wyłącznie jeden z izomerów stosuje się do niej termin "całkowita regioselektywność" (dawniej proponowano używanie w takich wypadkach określenia "regiospecyficzność"; nie jest to jednak zalecane ze względu na niezgodność z analogicznymi terminami "stereoselektywność" i "stereospecyficzność").
Przykładem reakcji regioselektywnej jest m.in. addycja elektrofilowa do podwójnych wiązań węgiel-węgiel, która zachodzi zwykle zgodnie z regułą Markownikowa:
W reakcji tej atom wodoru przyłącza się chętnie do tego z dwóch atomów węgla, połączonych wcześniej wiązaniem podwójnym, do którego już wcześniej było przyłączone więcej atomów wodoru.
Regioselektywność reakcji wynika zazwyczaj z jednego z dwóch faktów:

</doc>
<doc id="183155" url="https://pl.wikipedia.org/wiki?curid=183155" title="Stefan Michnik">
Stefan Michnik

Stefan Michnik (ur. 28 września 1929 w Drohobyczu, zm. 27 lipca 2021 w Göteborgu) – kapitan Ludowego Wojska Polskiego, sędzia wojskowy i adwokat, działacz komunistyczny, informator i rezydent Informacji Wojskowej pochodzenia żydowskiego. Odpowiedzialny za sądowe zbrodnie komunistyczne.
Życiorys.
Urodził się 28 września 1929 w leżącym wówczas w granicach Polski Drohobyczu (obecnie leży na Ukrainie) jako syn pary Żydów: Heleny Michnik, nauczycielki w Drohobyczu, działaczki Komunistycznej Partii Zachodniej Ukrainy i Komunistycznej Partii Polski, a po II wojnie światowej wykładowczyni historii oraz Samuela Rosenbuscha (1904–1937), prawnika i działacza komunistycznego, straconego około 1937 w ZSRR w okresie „wielkiej czystki”. Przyrodni brat Adama Michnika. Do 1939 uczęszczał do szkoły powszechnej we Lwowie. Po wojnie był aktywnym działaczem w Związku Walki Młodych. W 1948 został sekretarzem koła Związku Młodzieży Polskiej na terenie elektrowni w Warszawie, gdzie pracował jako laborant-elektryk. 7 grudnia 1947 wstąpił do Polskiej Partii Robotniczej, a później do Polskiej Zjednoczonej Partii Robotniczej. Z rekomendacji partii 28 sierpnia 1949 zapisał się jako ochotnik do Oficerskiej Szkoły Prawniczej im. Teodora Duracza w Jeleniej Górze. Studiował tam do 1951, otrzymując bardzo dobre opinie przełożonych i funkcjonariuszy Informacji Wojskowej. W 1950 został członkiem egzekutywy Oddziałowej Organizacji Partyjnej PZPR w tej szkole.
13 marca 1950 został dobrowolnym, tajnym informatorem urzędu bezpieczeństwa o pseudonimie „Kazimierczak”. Następnie został rezydentem Informacji Wojskowej w Jeleniej Górze.
27 marca 1951 po ukończeniu Oficerskiej Szkoły Prawniczej został asesorem w Wojskowym Sądzie Rejonowym w Warszawie w stopniu podporucznika w wieku 22 lat. Jednocześnie został rezydentem Wydziału Informacji Garnizonu Warszawskiego, który miał sześciu informatorów o pseudonimach: „Chętki”, „Czaruch”, „Romański”, „Szych” (lub „Szycha”), „Zbotowski” i „Żywiec”. W 1952 przekwalifikowano go z rezydenta na tajnego informatora. 10 czerwca 1953 podjęto decyzję o zaprzestaniu współpracy z „Kazimierczakiem”. Bezpośrednim powodem była jego przynależność do PZPR.
W kwietniu 1952 został porucznikiem i zaczął przewodniczyć składom sędziowskim sądzącym schwytanych żołnierzy polskiego podziemia niepodległościowego i członków dawnej partyzantki antyhitlerowskiej. 20 listopada 1953 przestał pracować w Wojskowym Sądzie Rejonowym. Objął wówczas stanowisko kierownika gabinetu Katedry Nauk Wojskowo-Prawniczych Wojskowej Akademii Politycznej im. Feliksa Dzierżyńskiego w Warszawie kierowanej przez Juliana Polana-Haraschina.
Nigdy nie ukończył studiów prawniczych. Próbował uzupełnić swą wiedzę, studiując na Wydziale Prawa Uniwersytetu Warszawskiego, jednak po czterech latach nauki w 1955 zaliczył tylko I stopień studiów prawniczych.
Od 10 grudnia 1955 był instruktorem Wydziału Szkolenia Oddziału I Organizacji i Planowania Zarządu Sądownictwa Wojskowego. W 1956 w wieku 27 lat awansował do stopnia kapitana, aby rok później dobrowolnie odejść z wojska. Według innych danych 26 lipca 1957 kapitan Stefan Michnik został przeniesiony do rezerwy ze względu na opisanie jego działań w raporcie komisji Mazura. Przez kilka miesięcy w latach 1957–1958 był adwokatem w Warszawie. Następnie w latach 1958–1968 redaktorem w Wydawnictwie Ministerstwa Obrony Narodowej. Przez kilka miesięcy na przełomie lat 1968–1969 był likwidatorem szkód stołecznego PZU.
Oskarżany był o zbrodnie stalinowskie – pełnił rolę sędziego między innymi w procesach:
Był również sędzią w tzw. sprawach odpryskowych od procesu generałów (sprawy Tatara).
Wymieniony przez komisję Mazura jako jeden z sędziów łamiących praworządność. Stefan Michnik określił wtedy swoją działalność jako spowodowaną „młodzieńczą naiwnością”. Nie został jednak pociągnięty do odpowiedzialności za związane z nią nadużycia.
W 1969 po wydarzeniach marcowych 1968 wyjechał do Szwecji (odmówiono mu wizy amerykańskiej), gdzie mieszkał jako emerytowany bibliotekarz w miasteczku Storvreta, około 10 kilometrów od Uppsali. W chwili śmierci mieszkał w Göteborgu. W latach 70. XX w. wspierał działaczy opozycji demokratycznej, współpracował z Radiem Wolna Europa i publikował w paryskiej „Kulturze” teksty na temat Czechosłowacji w 1968 (pod pseudonimem Karol Szwedowicz). Czasami wypowiadał się także w szwedzkich mediach – ostatni raz w 1999, gdy w wywiadzie dla gazety „Dagens Nyheter” podsumował swoją działalność jako sędzia w latach 50. XX w. w Polsce następująco: „Sądziłem, że służyłem swojemu krajowi”.
W ramach czystki antysemickiej w Wojsku Polskim 28 lipca 1975 rozkazem podpisanym przez ministra obrony narodowej gen. armii Wojciecha Jaruzelskiego został pozbawiony stopnia oficerskiego „z powodu braku wartości moralnych” i zdegradowany do stopnia szeregowca.
W styczniu 2002 posłowie Samoobrony RP oraz Ligi Polskich Rodzin złożyli projekt uchwały Sejmu w sprawie ścigania przebywających za granicą funkcjonariuszy Urzędu Bezpieczeństwa, Informacji Wojskowej, stalinowskiego sądownictwa i prokuratury za zbrodnie popełnione w latach 1944–1956, w uzasadnieniu którego wyrażono postulat pociągnięcia do odpowiedzialności m.in. Stefana Michnika. Od sierpnia 2007 Instytut Pamięci Narodowej rozważał wniosek o jego ekstradycję. W dniu 25 lutego 2010 Wojskowy Sąd Garnizonowy w Warszawie na wniosek pionu śledczego IPN wydał nakaz aresztowania, na podstawie którego w październiku wydany został europejski nakaz aresztowania.
18 listopada 2010 sąd w Uppsali odmówił wydania Stefana Michnika do Polski tłumacząc, że czyny które mają mu być zarzucone w Polsce, a umieszczone w europejskim nakazie aresztowania, w świetle prawa obowiązującego w Szwecji uległy przedawnieniu.
8 listopada 2018 Wojskowy Sąd Garnizonowy w Warszawie wydał po raz drugi europejski nakaz aresztowania w związku z 30 przestępstwami, które Stefan Michnik w latach 1952–1953 popełnił wobec m.in. przedstawicieli opozycji demokratycznej i Polskiego Państwa Podziemnego. Chodzi m.in. o wydawanie bezprawnych wyroków śmierci.
Po 2015 deklarował się jako przeciwnik rządów Prawa i Sprawiedliwości oraz zwolennik m.in. Komitetu Obrony Demokracji.
Zmarł 27 lipca 2021 w Göteborgu, o czym 3 dni później poinformował jego brat Adam, w nekrologu opublikowanym w „Gazecie Wyborczej”.

</doc>
<doc id="183160" url="https://pl.wikipedia.org/wiki?curid=183160" title="Browar Książęcy w Tychach">
Browar Książęcy w Tychach

Browar Książęcy – największy w Polsce browar przemysłowy mieszczący się w Tychach. Należy do Kompanii Piwowarskiej.
Historia browaru.
Początki browaru.
Browar powstał na początku XVII wieku na terenie obszaru dworskiego należącego do pszczyńskiego rodu Promniców. Po raz pierwszy wymieniony został w 1613 roku. Kolejny przekaz o browarze pochodzi z urbarza państwa pszczyńskiego z 1629 roku, który obok browaru wymienia również słodownię: ""Ten folwark posiada znaczne prawo piwowarskie, można tu co tydzień piwo warzyć, przynosi przeto znaczną korzyść. Przytem słodownia, browar z miedzianym kotłem i wszelkiemi naczyniami warzelnymi; może być bardzo dobrze wykorzystany także dla bydła i innych potrzeb."" W 1825 r. Pszczyna, do tej pory stolica Wolnego Państwa Stanowego, została księstwem, a w 1861 r. Jan Henryk XI Hochberg, książę pszczyński przejął od Promniców folwark z browarem i jeszcze w tym samym roku rozpoczął budowę nowego i nowoczesnego zakładu z warzelnią, chłodnią, słodownią, młynem, suszarnią i lodownią.
Do roku 1922.
W początkowym okresie piwo było dostarczane do karczm i Zamku Pszczyńskiego. W XIX wieku nastąpił szybki rozwój browaru. Wybudowanie linii kolejowej Warszawa-Wiedeń stworzyło bardzo korzystne warunki rozwoju. W 1824 roku piwo produkowane w tym browarze zaczęto butelkować. W latach 1861-1863 w pobliżu pierwszego, wybudowano drugi browar, który wyposażony był w maszynę parową o mocy 16 KM. W 1890 roku w Browarze Książęcym wprowadzono oświetlenie elektryczne i dodano maszynę parową o mocy 40 KM oraz wybudowano oczyszczalnię ścieków. W roku 1893 pojawiła się linia kolejowa Browar-Dworzec kolejowy.
Lata 1922-1945.
W roku 1922 Browar Książęcy znalazł się na ziemiach polskich. W okresie międzywojennym rósł popyt na piwo, dlatego inwestowano w browary. Po roku 1926 w Polsce upowszechniło się piwo marki "Książęco Tyskie".
Po zajęciu Tychów przez wojska niemieckie 3 września 1939 roku, zmieniono nazwę Browaru Książęcego na "Fürstliche Brauerei A. G. In Tichau". Browar Książęcy został wyzwolony 27 stycznia 1945 roku i przejęty przez pracowników. 1 lutego 1945 został znacjonalizowany, by po dokonaniu niezbędnych napraw wznowić produkcję 6 marca 1945 roku.
Po 1945 roku.
Po wyzwoleniu browaru rozpoczęła się gruntowna modernizacja browaru, wymiana osprzętowienia i rozbudowa budynku browaru. Efektem tych modernizacji był wzrost produkcji piwa od 402 tys. hektolitrów w 1950 r. do 899 tys. hektolitrów w 1973 r. W roku 1973 rozpoczął się eksport piwa. W roku 1989 Browar Książęcy musiał dostosować się do nowych warunków i przestawić się na gospodarkę rynkową. W latach 90. XX wieku browar był nadal modernizowany. Od roku 1996 Browar Książęcy przejęły dwie zagraniczne firmy.
Pod koniec lat 90. XX wieku wybudowano nowy budynek, będący rozlewnią oraz centrum sprzedaży i obsługi klienta. W roku 1999 Tyskie Browary Książęce połączyły się ze spółką Lech Browary Wielkopolski tworząc Kompanię Piwowarską.
Browar dziś.
Dziś Browar Książęcy rozwija coraz bardziej kampanię reklamową, a piwo "Tyskie" zdobywa nowe rynki zbytu. Przeprowadzane są dalsze modernizacje. W 2004 roku ponownie rozbudowano Browar, co pozwoliło zwiększyć produkcję piwa przy zachowaniu surowych wymagań jakościowych. Przy browarze działa Muzeum Tyskich Browarów Książęcych.

</doc>
<doc id="183161" url="https://pl.wikipedia.org/wiki?curid=183161" title="Helena Michnik">
Helena Michnik

Helena Michnik, właściwie Hinde Michnik, później Hinda Michnik-Rosenbusch (ur. 19 lipca 1903 w Krakowie, zm. 4 grudnia 1969) – polska historyk narodowości żydowskiej, nauczycielka i działaczka ruchu komunistycznego, członek PZPR.
Życiorys.
Urodziła się i wychowała w rodzinie polskich Żydów w Krakowie – była córką Hirscha Michnika i Pesel Dobrejs Dobrys z domu Grünwald. Na Uniwersytecie Jagiellońskim ukończyła historię i filologię klasyczną; doktorat z historii uzyskała w 1926. Po studiach pracowała jako nauczycielka w Państwowym Gimnazjum im. Króla Władysława Jagiełły w Drohobyczu (od 1928 jako kandydatka stanu nauczycielskiego na stanowisku praktykantki).
Działała w Związku Niezależnej Młodzieży Socjalistycznej „Życie”, Komunistycznej Partii Zachodniej Ukrainy i Komunistycznej Partii Polski. Była współorganizatorką komunistycznej Wszechzwiązkowej Organizacji Pionierskiej imienia W.I. Lenina w Polsce.
Od około 1936 żyła w związku z poznanym we Lwowie Ozjaszem Szechterem. Wspólnie wychowywali jego syna z wcześniejszego małżeństwa z Sabiną Chatz – Jerzego oraz syna Hinde Michnik z wcześniejszego związku z Samuelem Rosenbuschem – Stefana. Matka Adama Michnika (ur. 1946), któremu nadano jej nazwisko ze względu na nieślubny związek z Ozjaszem Szechterem.
W 1939 znalazła się na terenie wcielonym po napaści do ZSRR. Po ataku Niemiec na ZSRR w czerwcu 1941, wraz z O. Szechterem i dziećmi, uciekła w głąb ZSRR i zamieszkała w Kotlinie Fergańskiej. W Namanganie została nauczycielką w szkole dla uchodźców polskich. Po rozpoczętej pod koniec 1942 wędrówce z Armią Andersa przez Azję Środkową, Irak, Iran i Palestynę razem z synami dotarła do Europy Zachodniej, skąd wróciła do Polski pod koniec 1945. Wykładała w szkole Korpusu Bezpieczeństwa Wewnętrznego podległego Ministerstwu Bezpieczeństwa Publicznego. Później była nauczycielką historii i autorką podręczników szkolnych ("Historia Polski do roku 1795" napisana z Ludwiką Mosler; 11 wydań na przełomie lat 50. i 60. XX w.).
Na przełomie lat 50. i 60. XX w. pełniła funkcję dyrektora sieci Klubów Międzynarodowej Prasy i Książki.
Zmarła w 1969 na atak serca; została pochowana na cmentarzu Powązkowskim (kwatera 249, rząd 5, grób 8).

</doc>
<doc id="183168" url="https://pl.wikipedia.org/wiki?curid=183168" title="Ammianus Marcellinus">
Ammianus Marcellinus

Ammianus Marcellinus (ur. ok. 330 w Antiochii, zm. po 392) – historyk rzymski, autor "Res gestae" ("Dziejów rzymskich"), historii cesarstwa od panowania Nerwy (96 n.e.) do roku 378, z zachowaną częścią obejmującą lata 353-378.
Posiadane wiadomości o jego życiu są skąpe, gdyż nawet relacjonując wydarzenia, których był naocznym świadkiem, starannie pomijał w nich swój udział.
Życiorys.
Pochodził ze średniozamożnej rodziny, jego ojciec był urzędnikiem miejskim lub pełnił funkcję wojskową. Do osiągnięcia wieku około 20 lat zamieszkiwał w Antiochii. Odebrał staranne wykształcenie humanistyczne, greckie i łacińskie, najpewniej ze znajomością twórczości Homera, prawdopodobnie Hezjoda, Symonidesa, Teognisa, Sofoklesa i Eurypidesa, spośród autorów łacińskich z bardzo dobrą znajomością pism Cycerona. Nie wykluczone, iż znał również język perski.
Około roku 350 został członkiem przybocznej gwardii cesarskiej, tak zwanych "protectores domestici", powołanych zamiast pretorianów. W 353 przydzielono go do ochrony Ursycyna, dowódcy jazdy stacjonującej w twierdzy Nisibis na wschód od Eufratu, na pograniczu z Persją. W 355 wraz z nim udał się do Mediolanu na wezwanie cesarza Konstancjusza II, a stamtąd do Galii, gdzie Ursycyn rozbił wojska uzurpatora Sylwana. Przypuszczalnie wtedy zetknął się z przyszłym cesarzem, wówczas cezarem Julianem Apostatą. Kolejne pięć lat spędził w Mezopotamii walcząc z Persami, uczestniczył m.in. w obronie twierdzy Amida. Z tego okresu pochodzą również jego relacje dotyczące przybycia do Europy Hunów wraz z opisem ich obyczajów, np. siedzenia na koniach w trakcie prowadzenia obrad.
Nie wiadome są jego losy w latach 360–363, jednak w marcu tego roku znajdował się już w orszaku cesarza Juliana Apostaty. Brał udział w bitwie pod Ktezyfontem 29 maja 363 roku, a po zawarciu pokoju wrócił do Antiochii. Kolejne kilkanaście lat, aż do około roku 380 spędził dzieląc czas między podróże (zwiedził Egipt, Grecję, Trację i kraje Azji Mniejszej) i pobyt w rodzinnym mieście. Zajmował się pisaniem, być może pracował też jako adwokat. Około roku 380 przeniósł się do Rzymu, gdzie rozpoczął tworzenie dzieła swego życia – "Res gestae".
Dokładna data śmierci historyka nie jest znana, pewne fragmenty jego dzieła mogą wskazywać jeszcze na wydarzenia z lat 395–398.
Ammian był wyznawcą tradycyjnej religii rzymskiej. Jego uczniem i przyjacielem był Jan Chryzostom.

</doc>
<doc id="183178" url="https://pl.wikipedia.org/wiki?curid=183178" title="Fergus Mór mac Eirc">
Fergus Mór mac Eirc

Fergus Mór mac Eirc (Gaelic "Fergus Mòr Mac Earca") – król królestwa Dalriady (celtyckiej Szkocji), syn Erca panował w latach 500-501.
Według pochodzącej z przełomu XIV i XV wieku szkockiej kroniki Andrzeja z Wyntoun, Fergus był pierwszym Szkotem rządzącym Szkotami. Tam też wspomina się o Kamieniu ze Scone, który Fergus miał przywieźć z Irlandii. Jego następcą został syn Dúngal.
"Rerum Scoticarum Historia" autorstwa George'a Buchanana dodaje, iż Rzymianie pod wodzą Maximusa podbili całą Brytanię, a ojciec Fergusa, Eugenius poległ walcząc przeciw nim. Fergus był wychowywany na obczyźnie, w Skandynawii, by po okresie walk z Frankami, powrócić do Szkocji. Zginął w bitwie przeciwko Durstusowi, królowi Piktów

</doc>
<doc id="183181" url="https://pl.wikipedia.org/wiki?curid=183181" title="Liazy">
Liazy

Liazy (EC 4) – klasa enzymów katalizujących rozrywanie wiązań C−C, C−O, C−N, C−S, C−X (X = halogen), P−O i innych w sposób inny niż hydroliza lub utlenianie. Pękaniu wiązania towarzyszy powstanie nowego wiązania podwójnego lub pierścienia w rozszczepianej cząsteczce, np.:
W reakcjach w jednym kierunku ich substratem jest pojedyncza cząsteczka, a produktem dwie cząsteczki, podczas gdy w reakcji w kierunku odwrotnym substratem są dwie cząsteczki, a produktem jedna cząsteczka (enzymy, dla których ten drugi kierunek reakcji jest ważniejszy mogą być nazywane syntazami):
Nazwy systematyczne liaz tworzy się wg schematu „grupa substratu-liaza”, natomiast nazwy zwyczajowe są typu „dekarboksylaza”, „aldolaza” lub „hydrolaza”.
Dzielą się na podklasy (wymienione są wszystkie podklasy EC poziomu 2 i 3):

</doc>
<doc id="183183" url="https://pl.wikipedia.org/wiki?curid=183183" title="TV Polonia">
TV Polonia



</doc>
<doc id="183185" url="https://pl.wikipedia.org/wiki?curid=183185" title="Karol II Habsburg">
Karol II Habsburg

Karol II (ur. 6 listopada 1661, zm. 1 listopada 1700) – król Hiszpanii w latach 1665–1700, syn Filipa IV i jego drugiej żony (i siostrzenicy) Marianny Habsburg, córki cesarza Ferdynanda III Habsburga. Na jego cześć nazwano, założone w 1666 w Belgii, miasto Charleroi oraz archipelag Karoliny w zachodniej części Oceanu Spokojnego (w 1686).
Ofiara kazirodztwa.
Karol urodził się w Eskurialu. Jego narodziny wywołały wielką radość w Hiszpanii. Długo oczekiwane narodziny męskiego następcy tronu dawały nadzieję na przetrwanie dynastii Habsburgów i odsuwało widmo walki o sukcesję. Rychło jednak okazało się, że były to płonne nadzieje. W osobie Karola w pełni uzewnętrzniły się skutki wielopokoleniowego kazirodztwa w rodzie Habsburgów. Dość powiedzieć, że w 14 liniach był potomkiem Joanny Szalonej:
Jako praprawnuk Karola V, pierwszego syna Joanny Szalonej:
Jako prapraprawnuk Karola V:
Jako praprapraprawnuk Karola V:
Jako praprawnuk Ferdynanda I, drugiego syna Joanny Szalonej:
Jako prapraprawnuk Ferdynanda I:
Jako praprapraprawnuk Ferdynanda I:
Jako praprapraprawnuk Izabeli Habsburg, córki Joanny Szalonej:
Karol był upośledzony umysłowo i zdeformowany fizycznie. Charakterystyczna habsburska warga przybrała u niego niespotykane rozmiary. Miał tak powiększoną żuchwę i obwisłą dolną wargę, że nie był w stanie żuć potraw ani wyraźnie mówić. Schorzenie powodowało również, że miał półotwarte usta i cały czas się ślinił. Współcześni naukowcy sugerują, iż hiszpański władca mógł cierpieć na akromegalię, chorobę spowodowaną przez nadmierne wydzielanie hormonu wzrostu. Król stracił zęby i wyłysiał przed 35 rokiem życia. Dwa lata przed śmiercią ogłuchł.
W hiszpańskiej historiografii Karol zyskał przydomek "El Hechizado", czyli „Zaklęty”. Według ludowych wyobrażeń, którym sam król dawał wiarę, jego upośledzenie było spowodowane rzuconymi nań czarami. Aby uzdrowić króla, uciekano się nawet do egzorcyzmów, które w Eskurialu odprawiali niemieccy kapucyni. Karol zdawał sobie doskonale sprawę ze swego upośledzenia, był nieszczęśliwy. Jako nastolatek miał powiedzieć: "Wielu ludzi mówi mi, że zostałem zaczarowany i ja w to wierzę, bo takie są to rzeczy, których doświadczam i z których powodu cierpię."
Spadek znaczenia Hiszpanii.
Panowanie jego ojca, króla Filipa IV, było dla Hiszpanii czasem klęsk. Potęga polityczna i militarna Hiszpanii odeszła do historii. Kraj z podmiotu polityki europejskiej stawał się jej przedmiotem. W kraju nawiedzanym kryzysami ekonomicznymi, głodem i epidemiami bez przerwy dochodziło do buntów w poszczególnych prowincjach. Bunt w Portugalii w 1640 przyczynił się do oderwania tego kraju od Hiszpanii, bunt w Katalonii w latach 1640–1652 o mało co nie zakończył się podobnie. Kiedy Filip umierał w 1665, miał nadzieję, że panowanie jego syna będzie pomyślniejsze dla Hiszpanii.
W imieniu czteroletniego króla władzę objęła Rada Regencyjna. Na jej czele stała królowa Marianna i książę Castrillo, ale wielkie wpływy w Radzie miał niemiecki jezuita, ojciec Johann Eberhard Nidhard. Wpływy jezuity nie podobały się Don Juanowi de Austria, nieślubnemu synowi Filipa IV. Zorganizował on spisek, mający na celu porwanie Nidharda. W 1668 spisek został wykryty i Austria musiał uciekać do Katalonii, gdzie cieszył się sporą sympatią za swoje postępowanie jako wicekróla Katalonii po stłumieniu buntu w 1652.
Austria uzyskał wsparcie w Katalonii. W 1669 powrócił do Madrytu. Ojciec Nithard musiał uciekać. Austria został jednak wkrótce usunięty z dworu i musiał zadowolić się funkcją wicekróla Aragonii. W 1675 Karol osiągnął pełnoletniość i przy pomocy przyrodniego brata podjął próbę zrzucenia kurateli matki. Królowa jednak zdecydowanie się temu sprzeciwiła i Austria powrócił do Saragossy. W 1677 pojawiła się opozycja przeciwko faworytowi królowej, Fernando de Valenzueli. Rada Kastylii i Rada Stanu domagała się jego aresztowania. Na wieść o tym Austria zebrał w Aragonii 15 000 wojska i zdobył Madryt. De Velanzuela uciekł, a Austria aż do swojej śmierci (w 1679) sprawował rządy nad krajem.
Te pierwsze lata rządów Karola były niepomyślne dla Hiszpanii. W 1667 król Francji Ludwik XIV Burbon (mąż siostry przyrodniej Karola, Marii Teresy) wystąpił z pretensjami do hiszpańskich Niderlandów rozpoczynając wojnę dewolucyjną. 24 maja armia francuska pod wodzą Turenne’a wkroczyła do Niderlandów, zdobywając liczne hiszpańskie fortece. Inna armia pod wodzą Wielkiego Kondeusza zajęła tereny Hrabstwa Burgundii ("Franche-Comté"). Po stronie Hiszpanii stanęły jednak Anglia, Szwecja i Republika Zjednoczonych Prowincji. 2 maja 1668 podpisano więc traktat w Akwizgranie, który oddawał Francji pewne ziemie na pograniczu niderlandzkim.
W 1668 zakończyła się też wojna z Portugalią. Traktat lizboński oddawał Portugalii wszystkie jej dawne kolonie. Hiszpania zyskała tylko enklawę w północnej Afryce, port Ceuta. W 1673 Hiszpania przystąpiła do III wojny angielsko-holenderskiej po stronie Republiki Zjednoczonych Prowincji. Wojna zakończyła się niepomyślnie dla Hiszpanii. Traktatem w Nijmegen z 1678 Hiszpania traciła na rzecz Francji Franche-Comté.
Porażkom na arenie międzynarodowej towarzyszyły problemy wewnętrzne. W roku 1677 i 1678 panowała klęska głodu, a w latach 1683–1685 Hiszpania doświadczyła ostatniej wielkiej epidemii dżumy. Kraj nawiedzały również kryzysy ekonomiczne. Po śmierci de Austrii jego rolę przejął książę Medinaceli. W 1680 przeprowadził on reformę monetarną. Nie poprawiło to jednak sytuacji wewnętrznej. W 1687 Medinaceli stracił wpływy. Jego następcą został hrabia Oropesa. W 1688 wybuchło powstanie chłopskie w Katalonii, a w 1693 w Walencji.
Hiszpania za panowania Karola doszła do stanu skrajnej słabości. Amerykańskie złoto i srebro rujnowało gospodarkę. Kraj był w permanentnych kłopotach finansowych. Armia liczyła 20 000 żołnierzy a – niegdyś potężna – flota 20 okrętów. Hiszpania była praktycznie bezbronna i nie mogła o własnych siłach decydować o swojej przyszłości.
Kwestia sukcesji.
Obowiązkiem Karola jako ostatniego z Habsburgów hiszpańskich było spłodzić dziedzica tronu. 19 listopada 1679 w Burgos ożenił się z Marią Ludwiką Orleańską (27 marca 1662 – 12 lutego 1689), córką księcia Filipa I Orleańskiego i Henrietty Anny Stuart, córki króla Anglii i Szkocji Karola I. Maria była wyjątkową pięknością, a na wieść o tym, że ma wyjść za mąż za szpetnego i niedorozwiniętego Karola, zemdlała. Małżeństwo to odczytywano jako sukces partii francuskiej na dworze. Okazało się ono katastrofą, gdyż para królewska nie doczekała się potomka (możliwe nawet, że małżeństwo nie zostało skonsumowane). Na madryckim dworze królowa Maria rychło popadła w depresję.
Karol II jednak zakochał się w swojej żonie i spełniał wszystkie jej zachcianki. Z czasem Maria Ludwika pogodziła się ze swoim losem i na swój sposób przywiązała do męża. Połączyła ich chęć posiadania potomstwa. Świadek w 1688 odnotował, że "król i królowa modlili się z taką gorliwością, że nawet kamienie stopiłyby się i przyłączyły do ich próśb do Boga o potomstwo".
Maria zmarła dosyć niespodziewanie, w 1689, oficjalnie z powodu zapalenia wyrostka robaczkowego. Jej zgon przypisywano jednak partii proaustriackiej i królowej wdowie Mariannie. Podobno na łożu śmierci Maria Ludwika powiedziała: "Wasza Królewska Mość pewnie będzie miał inne żony, ale nikt nie pokocha Was tak mocno jak ja". Po jej śmierci Karol II wpadł w depresję. Gdy pokazano mu portrety dwóch kandydatek na nową żonę, miał wskazać na miniaturę Marii Ludwiki i powiedzieć: "Ta Pani była prawdziwie piękna".
Natychmiast po śmierci Marii partia proaustriacka wybrała Karolowi na małżonkę Marię Annę von Pfalz-Neuburg (28 października 1667 – 16 lipca 1740), która wywodziła się z rodziny powszechnie znanej z płodności. Była córką elektora Palatynatu, Filipa Wilhelma, i Elżbiety Amalii, córki landgrafa Hessen-Darmstadt Jerzego II. Ślub odbył się 4 maja 1690 w Valladolid. Niestety i to małżeństwo okazało się bezpotomne.
Przyczyna takiego stanu rzeczy leżała najprawdopodobniej po stronie Karola, u którego wielopokoleniowe kazirodztwo wywołało nie tylko upośledzenie fizyczne i umysłowe, ale także bezpłodność, którą próbowano leczyć nawet za pomocą egzorcyzmów. Nic to jednak nie pomogło i Hiszpania stanęła przed problemem sukcesji tronu. Problem sukcesji hiszpańskiej był ważnym elementem europejskiej gry politycznej.
Pretendentów do tronu hiszpańskiego było kilku. Potomkami króla Filipa III byli król Francji Ludwik XIV Burbon, cesarz Leopold I Habsburg, syn elektora bawarskiego Józef Ferdynand Wittelsbach (kilkuletnie dziecko), książę Sabaudii Wiktor Amadeusz II i król Portugalii Piotr II. Połączenie Korony hiszpańskiej z Koroną francuską czy cesarską naruszyłoby równowagę sił w Europie, której gwarantem był król Anglii Wilhelm III Orański. Ludwik XIV myślał więc o koronie hiszpańskiej dla swojego wnuka, księcia Filipa Andegaweńskiego, zaś Leopold o swoim młodszym synu, arcyksięciu Karolu.
Państwa morskie (Anglia i Holandia) popierały księcia Józefa Ferdynanda. Z tą kandydaturą pogodził się Ludwik XIV za cenę rozbioru posiadłości hiszpańskich. W 1698 podpisano traktat w Hadze. Józef Ferdynand miał zostać królem Hiszpanii oraz otrzymać hiszpańskie kolonie i Niderlandy. Włoskie posiadłości Hiszpanii miały zostać podzielone między Francję i Austrię. W rokowaniach w Hadze nie brali udziału przedstawiciele Hiszpanii. Na wieść o traktacie w kraju zapanowało oburzenie. Zdecydowany utrzymać jedność państwa Karol sporządził testament w którym dziedzicem wszystkich swoich posiadłości wyznaczał Józefa Ferdynanda. Młody książę bawarski zmarł jednak na ospę na początku 1699.
Ludwik XIV i Leopold I byli coraz bardziej skłóceni. Próba mediacji podjęta przez Wilhelma Orańskiego, polegająca na podziale Hiszpanii między arcyksięcia Karola (który miał otrzymać Hiszpanię, Niderlandy i kolonie) a Francję (której miały przypaść ziemie włoskie) nie powiodła się. Hiszpańscy grandowie nie chcieli słyszeć o rozbiorze imperium. Karol II chciał przekazać schedę po sobie arcyksięciu Karolowi, jednak grandowie uważali, że tylko potęga Ludwika XIV zapewni jedność imperium. Rada Stanu jednomyślnie uchwaliła rezolucję, wyznaczającą Filipa Andegaweńskiego na następcę tronu, z zastrzeżeniem, że korony Francji i Hiszpanii nigdy nie zostaną połączone.
Ostatni Habsburg na hiszpańskim tronie zmarł 1 listopada 1700. Pod koniec życia jego stan umysłowy pogorszył się. Zażądał nawet ekshumacji pochowanych w Eskurialu, by oglądać ich ciała. Widząc szczątki Marii Ludwiki, miał zapłakać. Jedyną aktywność przejawiał w strzelaniu i zajmowaniu się ogrodami Eskurialu.
Na wieść o postanowieniach testamentu Karola Ludwik XIV miał powiedzieć: "Pireneje przestały istnieć". Już wkrótce wojska francuskie ruszą do Madrytu, wioząc z sobą księcia andegaweńskiego, teraz już króla Filipa V. Dążenie Ludwika do pozostawienia całości hiszpańskiego władztwa przy wnuku doprowadzi wkrótce do wybuchu wojny o sukcesję hiszpańską.
Genealogia.
1 – syn/córka cesarza rzymskiego Filipa I Pięknego i Joanny Szalonej
2 – syn/córka cesarza rzymskiego Ferdynanda I Habsburga i Anny Jagiellonki
3 – syn/córka cesarza rzymskiego Karola V Habsburga i Izabeli Aviz
4 – syn/córka Albrechta V Wittelsbacha i Anny Habsburg

</doc>
<doc id="183186" url="https://pl.wikipedia.org/wiki?curid=183186" title="Abraham van den Blocke">
Abraham van den Blocke

Abraham van den Blocke (ur. 1572 w Królewcu, zm. 31 stycznia 1628 w Gdańsku) – architekt i rzeźbiarz tworzący w Gdańsku, syn Willema.
Życiorys.
Od 1598 roku prowadził przedsiębiorstwo rzeźbiarsko-budowlane. Był reprezentantem końcowej fazy manieryzmu niderlandzkiego w rzeźbie gdańskiej, aczkolwiek ostatnie jego dzieła cechuje już barok.
W latach 1598–1611 wykonał ołtarz w kościele św. Jana oraz dekoracje Wielkiej Zbrojowni. Był projektantem i wykonawcą Złotej Bramy (1612–1614) oraz Fontanny Neptuna i Złotej Kamieniczki. W latach 1616–1617 stworzył fasadę Dworu Artusa. Jest autorem wielu epitafiów i nagrobków w kościele Mariackim w Gdańsku, m.in. nagrobka Justyny i Szymona Bahrów (1614–1620) oraz nagrobków w kościołach Łowicza, Chełma, Gniezna i Włocławka.

</doc>
<doc id="183188" url="https://pl.wikipedia.org/wiki?curid=183188" title="Archidiecezja krakowska">
Archidiecezja krakowska

Archidiecezja krakowska () – jedna z 14 archidiecezji obrządku łacińskiego w polskim Kościele katolickim. Utworzona w roku 1000 jako sufragania metropolii gnieźnieńskiej. Papież Pius XI podniósł ją do rangi archidiecezji i stolicy metropolii 28 października 1925 r. Papież Jan Paweł II wprowadził zmiany terytorialne 25 marca 1992 r.
Historia.
Diecezja krakowska została erygowana w 1000 roku przez papieża Sylwestra II (od XI w. Kraków był stolicą Polski). Pierwszym biskupem został Poppon. Diecezja krakowska była drugim po Gnieźnie ośrodkiem kościelnym w Polsce. W 1046 roku Kazimierz I Odnowiciel odnowił diecezję krakowską, a nowym biskupem został mnich iroszkocki Aron. W okresie rozbiorów ulegała licznym podziałom. Należała do:
W archidiecezji krakowskiej odbyły się 44 synody – ostatni przeprowadził kard. Karol Wojtyła w latach 1972–1979. Od wieków działają w niej szpitale, bractwa i instytucje charytatywne.
Od 1200 roku, kiedy są dokładne dane historyczne na ten temat, posługę biskupa archidiecezji krakowskiej objęło 64 biskupów. 33 z nich pochodziło z terenu diecezji (a później archidiecezji) krakowskiej, zaś 31 spoza. Największą grupę biskupów niekrakowskich stanowią pasterze wielkopolscy, których było 14. Zalicza się do nich także aktualny metropolita krakowski abp Marek Jędraszewski, który urodził się w Poznaniu.
Z danych "Annuarium Statisticum Ecclesiae in Polonia" wynika, że na terenie metropolii krakowskiej (stan na 2015 r.) znajduje się 1413 parafii, z czego 210 w diecezji bielsko-żywieckiej, 304 w diecezji kieleckiej, 447 w diecezji krakowskiej oraz 452 w diecezji tarnowskiej. Zatem blisko 14% wszystkich polskich parafii znajduje się na terenie metropolii krakowskiej. Ponadto posługę sprawuje 4160 księży, 314 braci zakonnych oraz 3462 sióstr zakonnych. 53,5% mieszkańców archidiecezji krakowskiej regularnie uczęszcza na mszę św. w niedziele (tzw. dominicantes), a 20,7% regularnie korzysta z sakramentu komunii św. (tzw. communicantes).
W bulli nominacyjnej abpa Marka Jędraszewskiego papież Franciszek nazwał archidiecezję krakowską „najwspanialszą pośród gwiazd”.
Święci i błogosławieni.
Wśród świętych i błogosławionych związanych z Krakowem i archidiecezją krakowską są:

</doc>
<doc id="183189" url="https://pl.wikipedia.org/wiki?curid=183189" title="Rystor">
Rystor

„Rystor” – polskie przedsiębiorstwo produkujące artykuły kreślarskie, założone w roku 1968 w Bydgoszczy.
W ofercie firmy znajdują się artykuły piśmiennicze: cienkopisy, długopisy, markery oraz rapidografy. Firma ma zakład produkcyjny w Osielsku.
W latach 2005 i 2006 przedsiębiorstwo odnotowane było w „Gazelach Biznesu” – prowadzonym przez "Puls Biznesu" rankingu dynamicznie rozwijających się małych i średnich przedsiębiorstw.

</doc>
<doc id="183190" url="https://pl.wikipedia.org/wiki?curid=183190" title="Twardość wody">
Twardość wody

Twardość wody – cecha wody, będąca funkcją stężenia kationów wapnia (Ca2+) i magnezu (Mg2+) oraz opcjonalnie żelaza(II) (Fe2+) i manganu(II) (Mn2+).
Podział twardości.
Sumę stężeń jonów Ca2+, Mg2+, Fe2+ i Mn2+ określa się jako twardość całkowitą (TH, z ang. "total hardness") lub ogólną. Składają się na nią:
Nazwa „twardość nietrwała” wynika z faktu, że wodorowęglany są nietrwałe termicznie i podczas ogrzewania przekształcają się do nierozpuszczalnych w wodzie węglanów, które wytrącają się z roztworu (jest to proces odwrotny do rozpuszczania w wodzie skał węglanowych w obecności CO2), np.:
Natomiast chlorki, siarczany i azotany są trwałe i pozostają również po przegotowaniu wody.
Wpływ twardości na właściwości wody.
Twardość wody ma wpływ na jej napięcie powierzchniowe. Im większe napięcie powierzchniowe wody, tym trudniej zwilża ona wszelkie powierzchnie, na skutek czego trudniej jest za jej pomocą czyścić powierzchnie zabrudzone. Twarda woda wymaga stosowania większych ilości mydła, gdyż powoduje wytrącenie trudno rozpuszczalnych soli kwasów tłuszczowych i metali odpowiedzialnych za twardość wody.
Duża, nietrwała twardość wody kotłowej stanowi często poważny techniczny problem, gdyż w trakcie wielu procesów technologicznych związanych z podgrzewaniem wody następuje wtedy osadzanie się tzw. kamienia kotłowego.
Skale twardości wody.
Twardość wody wyrażać można w różnych skalach:
Jednostka 1 ppm określa 1 cząsteczkę na 1 milion cząsteczek roztworu.
Twardość wody użytkowej.
Typowa twardość wody użytkowej (kranowej) wynosi ok. 10°n.
Twardość wody pitnej według norm polskich powinna wynosić 60–500 mg /dm³

</doc>
<doc id="183192" url="https://pl.wikipedia.org/wiki?curid=183192" title="Iwo Jima">
Iwo Jima

 – należąca do Japonii wyspa w niewielkim archipelagu wysp Kazan (ang. „Volcano Islands”) na Oceanie Spokojnym, ok. 650 mil morskich na południe od Honsiu. Pod koniec II wojny światowej Iwo Jima była terenem ciężkich walk toczonych podczas zdobywania wyspy przez Amerykanów. W środku wyspy znajduje się baza sił powietrznych Central Field.
Iwo Jima jest wyspą pochodzenia wulkanicznego (23,73 km² pow.) o kształcie wydłużonego trójkąta. Najwyższy punkt to wulkan Suribachi o wysokości 169 m n.p.m. Klimat podzwrotnikowy. Pora chłodna trwa od grudnia do kwietnia. Średnia temperatura powietrza wynosi 17–21 °C w porze chłodnej, a 23–27 °C w ciepłej. Średnie roczne opady 1500 mm, brak źródeł słodkiej wody, cieków wodnych i jezior. Z powodu znacznej izolacji fauna i flora słabo rozwinięte.
W XIX wieku Japończycy skolonizowali niezamieszkaną wyspę. W pięciu osadach w północnej jej części osiedliło się ok. 1000 mieszkańców, którzy pracowali przy przetwórstwie trzciny cukrowej i wydobyciu siarki.
W 2007 r. oficjalnie przywrócono przedwojenną nazwę wyspy: Iō-tō. Zmianie uległo czytanie znaku „wyspa” (jap. 島) – będącego terminem rodzajowym – z japońskiego "jima" na sinojapońskie "tō".
Bitwa o Iwo Jimę.
Podczas II wojny światowej wyspa została silnie ufortyfikowana, zbudowano m.in. 2 lotniska polowe dla wzmocnienia zewnętrznego pasa obronnego Wysp Japońskich. Stacjonował tu garnizon liczący ok. 21 tys. żołnierzy (dowódca gen. Tadamichi Kuribayashi).
W 1944 Amerykanie podjęli decyzję o zajęciu wyspy, aby uzyskać lotniska dla myśliwców, które miały eskortować naloty bombowców B-29 (stacjonujących na Marianach) na Japonię. Wyspa, położona w połowie drogi między Marianami i Wyspami Japońskimi, z lotniskami wybudowanymi przez Japończyków, leżąca około 1200 km od Tokio, teoretycznie pozwalałaby myśliwcom P-51 na wykonywanie takich misji. 19 lutego 1945 po czterodniowym bombardowaniu morskim i lotniczym, Amerykanie rozpoczęli desant. Mimo zaciekłego oporu obrońców 20 lutego zajęli lotnisko, a do 27 lutego opanowali połowę wyspy. 21 lutego w efekcie ataku ok. 20 kamikaze utracili lotniskowiec.
Walki trwały do 26 marca, do niewoli dostało się zaledwie 1083 Japończyków (wliczając schwytanych po 26 marca), a straty amerykańskie wyniosły ok. 6800 zabitych.
Po zdobyciu wyspy okazało się, że operacje myśliwców z jej lotnisk przeciwko Japonii nie są praktyczne. Długi lot (1200 km w jedną stronę) nad oceanem okazał się zbyt trudnym przedsięwzięciem dla jednoosobowych myśliwców bez zaawansowanych przyrządów nawigacyjnych. Co więcej, osiągi bombowców B-29 były na tyle dobre, że ich straty nad Japonią były niskie, nawet bez eskorty myśliwców. Ponadto tuż po zajęciu Iwo Jimy wojska amerykańskie wylądowały na wyspie Okinawa, położonej dużo bliżej Japonii (tylko 500 km od wyspy Kiusiu) i oferującej dogodne bazy dla myśliwców.
Jednak ogromne straty poniesione podczas zajmowania wyspy wymagały przedstawienia amerykańskiej opinii publicznej celowości operacji. Ukuto więc mit o tym, jakoby lądowania awaryjne bombowców B-29 na wyspie uratowały życie tysiącom amerykańskich lotników. Mit ten jest oparty na przyjęciu wersji, iż większość z 2251 lądowań bombowców B-29 na wyspie podczas wojny uratowała życie ich załogom. Ponieważ każdy bombowiec miał załogę składającą się z 11 osób, więc zdobycie wyspy uratowało życie prawie 25 tys. lotników. Jest to oczywistą nieprawdą, ponieważ wiele tych lądowań przeprowadzono w celach szkoleniowych lub dla zatankowania paliwa w celu ataku na dalej położone cele (na przykład w Korei). Nawet lądowania awaryjne niekoniecznie dowodzą, że bez lądowania na wyspie załoga poniosłaby pewną śmierć, gdyż istniał przecież system ratujący załogi zmuszone do lądowania w wodzie. Ponadto pewna część uszkodzonych bombowców, które wylądowały na wyspie, najprawdopodobniej byłaby w stanie dolecieć do Marianów. W praktyce wyspa, choć nie uratowała życia tysiącom lotników, okazała się użyteczną bazą zwiększającą możliwości operacyjne bombowców B-29, pozwalając im atakować bardziej odległe cele z większym ładunkiem bomb i mniejszą rezerwą paliwa, ponieważ w razie potrzeby były w stanie pobrać dodatkowe paliwo na wyspie. Korzyści te nie były jednak warte utraty prawie 7 tys. żołnierzy zabitych w trakcie zajmowania wyspy. W opinii dzisiejszych historyków narasta przekonanie, że lądowanie na wyspie było tragiczną pomyłką.
Zdjęcie Joe Rosenthala, przedstawiające zatknięcie amerykańskiego sztandaru na szczycie Suribachi przez grupę marines (w tym Indianina Irę Hayesa) otrzymało w 1945 roku Nagrodę Pulitzera i znalazło się na znaczku pocztowym USA. W 1954 roku rzeźbiarz Felix de Weldon stworzył – na podstawie tego zdjęcia – monumentalny pomnik Wysiłku Wojennego Korpusu Piechoty Morskiej (ang. "USMC War Memorial") w Waszyngtonie.
Amerykańska okupacja wyspy Iwo Jima trwała do 1968 roku. Obecnie jest to baza japońskich Morskich Sił Samoobrony, w zasadzie niedostępna dla cywilów.

</doc>
<doc id="183194" url="https://pl.wikipedia.org/wiki?curid=183194" title="Izaak van den Blocke">
Izaak van den Blocke

Izaak van den Blocke (ur. w 1572, zm. w 1626) – malarz gdański, reprezentant manieryzmu.
Syn Willema, brat Abrahama. Był uczniem malarza niderlandzkiego Hansa Vredemana de Vriesa, po którym przejął funkcję miejskiego malarza Gdańska działającego na rzecz Rady Miasta. Ilustrował najistotniejsze dla władz miasta treści propagandowe, tworzył głównie obrazy o tematyce alegorycznej, mitologicznej i religijnej. Najistotniejsze w jego dziełach było przekazanie ideologii.
Najważniejszym dziełem tego artysty jest uzupełnienie wcześniejszych malowideł Hansa Vredemana de Vriesa w Sali Czerwonej gdańskiego ratusza, cyklem 25 obrazów o tematyce historycznej i biblijnej, mającej głosić cnoty radnych. Największym dziełem jest obraz pt "Apoteoza Gdańska" (1608) spełniająca kluczową rolę w interpretacji przesłania programu dekoracji Sali Czerwonej. Gdańsk ukazany jako miasto idealnej wspólnoty, panorama ujęta jest w łuku triumfalnym. Wizerunki patrycjusza gdańskiego i polskiego szlachcica ma symbolizować jedność z Polską a jednocześnie niezależność i odrębność Gdańska. Dzieło to nawiązuje do innych podobnych sobie obrazów takich jak "Apoteoza tronującej Wenecji" Verones'a oraz malowideł Stephena Harrisona.

</doc>
<doc id="183198" url="https://pl.wikipedia.org/wiki?curid=183198" title="Leon Gościcki">
Leon Gościcki

Leon Gościcki (ur. 12 września 1870 we wsi Tarały, powiat Pułtusk, zm. 20 października 1948) – polski duchowny katolicki, proboszcz w Goworowie, w kwietniu 1918 roku wybrany członkiem Rady Stanu Królestwa Polskiego. 
Pochodził z rodziny szlacheckiej. Kształcił się w IV gimnazjum w Warszawie, następnie studiował w Seminarium Duchownym w Płocku. Święcenia kapłańskie otrzymał 29 czerwca 1895. Pracował jako duszpasterz na kilku placówkach w diecezji płockiej. W latach 1906-1919 był proboszczem w Małkini, w 1919 został proboszczem w Goworowie, gdzie kierował parafią do końca życia. W sierpniu 1920 został w Goworowie aresztowany przez wojsko bolszewickie razem z wikariuszem oraz miejscowym rabinem Bursztynem i zagrożony uprowadzeniem. 
9 sierpnia 1920 r. przyjechała do Goworowa „czerezwyczajka” 16 dywizji. Na jej rozkaz aresztowano miejscowych księży. Ks. kan. Leon Gościcki napisał w swej kronice:
Ks. Gościcki był również archidiakonem kapituły płockiej oraz prałatem papieskim. Działał w szeregu organizacji społecznych, szczególnie w okresie I wojny światowej. Pełnił m.in. funkcję prezesa Okręgowego Zarządu Polskiej Macierzy Szkolnej, przewodniczącego Rady Szkolnej Okręgowej, prezesa Okręgowego Towarzystwa Rolniczego. W 1918 został członkiem Rady Stanu.
Budował lub rozbudowywał kościoły w Rostkowie (jako wikariusz parafii Przasnysz), Małkini i Goworowie, zasiadał w Diecezjalnej Komisji Konserwatorsko-Artystycznej w Płocku. W latach 1914-1915 na łamach "Miesięcznika Pasterskiego Płockiego" ogłosił cykl artykułów "Luźne uwagi dla przystępujących do budowy lub restauracji kościoła", wydał również książkę "Budowa świątyni - wskazówki praktyczne przy wznoszeniu i odbudowie kościołów oraz zdobieniu ich wnętrza" (1916, wydanie II rozszerzone 1947).

</doc>
<doc id="183202" url="https://pl.wikipedia.org/wiki?curid=183202" title="Grafos">
Grafos

Grafos (gr. "graphos") – przyrząd kreślarski w postaci pióra z wymienną stalówką. Jego użycie pozwalało na kreślenie linii określonej grubości podczas wykonywania rysunku technicznego tuszem na papierze (brystolu) lub kalce technicznej. Pióro miało zbiorniczek na tusz kreślarki napełniany aplikatorem. Wymienne stalówki umożliwiały kreślenie linii różnych grubości przy użyciu linijki lub krzywika. Możliwe było także kreślenie większych okręgów. W skład kompletu wchodziły zazwyczaj stalówki do kreślenia linii grubości: 0,12; 0,15; 0,2; 0,3; 0,4; 0,5 i 0,6 mm.
Kreślenie rysunków technicznych przy pomocy grafosu wymagało wcześniejszego przygotowania przyrządu do pracy. W pierwszej kolejności należało pióro napełnić tuszem, co było możliwe po zdjęciu stalówki i wyjęciu nasadki blokującej tusz z wnętrza pióra. Tusz spływał do stalówki wzdłuż płytkiej, wąskiej szczeliny w nasadce i przez niewielki otwór, w którym zaczepiona była stalówka, przedostawał się pomiędzy jej blaszki.
Podczas kreślenia, zwłaszcza linii o mniejszych grubościach, blaszki stalówki wymagały oczyszczenia z zasychających drobin tuszu.
Także po skończonej pracy konieczne było staranne opróżnienie zbiorniczka, oczyszczenie i osuszenie wszystkich elementów przyrządu.
Przy użyciu grafosu do opisywania rysunków (nie był to przyrząd przeznaczony do wykonywania pisma technicznego) uzyskiwało się litery kroju dwuelementowego (linie pionowe były znacznie szersze od poziomych), co jest sprzeczne z zasadami rysunku technicznego.

</doc>
<doc id="183208" url="https://pl.wikipedia.org/wiki?curid=183208" title="Ratusz we Wrocławiu">
Ratusz we Wrocławiu

Stary Ratusz we Wrocławiu – późnogotycki budynek na wrocławskim Rynku, jeden z najlepiej zachowanych historycznych ratuszy w Polsce, zarazem jeden z głównych zabytków architektonicznych Wrocławia.
Ratusz znajduje się w południowo-wschodnim narożu bloku śródrynkowego (tretu). Dwukondygnacyjny, podpiwniczony, trójtraktowy budynek na planie wydłużonego prostokąta z wieżą i kilkoma przybudówkami powstał w kilku etapach budowlanych na przestrzeni około 250 lat (od schyłku XIII w. aż po wiek XVI).
Współcześnie ratusz mieści oddział wrocławskiego Muzeum Miejskiego – Muzeum Sztuki Mieszczańskiej, stanowiąc niejako jego główny eksponat. 
W piwnicach Ratusza znajduje się "Piwnica Świdnicka", jeden z najstarszych lokali gastronomicznych w Europie.
Historia.
Historia powstania ratusza, zwłaszcza w odniesieniu do najstarszych faz budowy, opiera się na porównaniu źródeł pisanych i oględzin wątku murów, przemurowań itd. i jest nieco różnie interpretowana przez różnych autorów. Przedstawiona poniżej wersja opiera się na badaniach dokonanych po II wojnie światowej.
"Stary Ratusz".
Ratusz nie był pierwszym budynkiem na Rynku (miano to przysługuje Domowi Kupców). Początkowo w lokowanym kilkakrotnie w XIII w. Wrocławiu zapewne nie był potrzebny specjalny budynek dla pięcioosobowej rady miejskiej oraz jedenastoosobowej ławy, które w przeciwieństwie do dziedzicznego wójta posiadała tylko ograniczone kompetencje. Radę wybrano prawdopodobnie po raz pierwszy w 1261. Nie jest pewne, gdzie zbierała się rada miejska, jednak pewnej wskazówki udziela tradycyjna nazwa kamienicy Rynek 30, "Altes Rathaus" ("Stary Ratusz"), po raz pierwszy wzmiankowana w roku 1672. Kamienica ta znajduje się we wschodniej pierzei Rynku, naprzeciw stanowiącego niegdyś plac sądowy południowo-wschodniego jego narożnika. Zapewne był to jeden z pierwszych murowanych domów w Rynku, w którym rada wynajmowała izbę na posiedzenia
"Consistorium" z XIII w..
Najstarsza część Ratusza powstała, jak wnioskuje się ze źródeł pisanych, do roku 1299, kiedy to wypłacono wynagrodzenie budowniczym Martinusowi i Albericusowi (Marcinowi i Alberykowi) oraz zanotowano wpłatę za jednorazowe wynajęcie budynku sukiennikom. Dwa lata później kolejny rachunek poświadcza zapłatę za drobne prace wykończeniowe w piwnicy. Ta najstarsza część budynku, określana wówczas jako "consistorium", jest obecnie niemal całkowicie wchłonięta przez dalsze etapy budowlane i jako taka niewidoczna z zewnątrz. Składała się z dwutraktowej parterowej podpiwniczonej hali, nakrytej stropem (obecnie środkowy odcinek północnego i środkowego traktu) oraz przylegającej od zachodu wieży Budynek był wolno stojący, od północy znajdowało się przejście między nim a Domem Kupców, wejście zaś było zapewne po stronie południowej. Poza zgromadzeniami mieszczan posiadał funkcję handlową.
"Praetorium" z XIV w..
W 1326 miasto wykupiło od potomków dziedzicznego wójta 3/4 jego praw, zaś w 1329 dalszą ćwierć, dzięki czemu rada pełniła jednocześnie obowiązki wójta. Zwiększone kompetencje i prestiż wywołały konieczność budowy nowej siedziby dla rady.
Już w latach 1328-1333 w sąsiedztwie "consistorium" (przy jego północno-wschodnim narożniku) zbudowano drugi, znacznie mniejszy budynek "praetorium", tak że dotychczasowy plac sądowy z pręgierzem był otoczony od zachodu i północy budynkami, zaś luka dzieląca "consistorium" od Domu Kupców została zamknięta. Nad głębiej posadowioną i ukończoną wedle zapisków w 1332 piwnicą "praetorium" zbudowano suterenę z przejściem na powstały między "consistorium" a Domem Kupców dziedziniec. Z tego przejścia dostępne były cele więzienne, służące jako swego rodzaju areszt śledczy. W kolejnej kondygnacji wysokiego parteru znajdowała się izba rady miejskiej z trzema lancetowatymi oknami. Ta murowana w tzw. wątku romańskim część budynku stanowi obecnie aneks północno-wschodni ratusza i jest widoczna jako północny odcinek elewacji wschodniej. Zespół dwóch budynków zyskał odtąd rangę ratusza, całość była określana zaś jako "praetorium" lub "novus domus"
Izba Sądowa i nadbudowa piętra w XIV w..
W latach 1343-1357 zbudowano na placu sądowym jednofilarową Izbę Sądową, przylegającą od południa do budynku rady i od wschodu do "consistorium". Na piętrze zbudowano kaplicę z wykuszem przeznaczonym na ołtarzyk. 13 marca 1345 biskup wrocławski Przecław z Pogorzeli wyraził zgodę na urządzenie kaplicy. Zapewne w tym samym czasie nadbudowano piętro nad dawnym dwutraktowym "consistorium" oraz nad salą rady miejskiej. Wieżę podniesiono o kilka metrów i nakryto wysokim ośmiobocznym hełmem z galeryjką, a zatem podobnym jak obecne zrekonstruowane hełmy katedry. Hełm otoczony był balustradą nad murowaną częścią wieży.
W początku XV w. dwukrotnie władzę w Ratuszu przejęto siłą: 13 września 1406 na Ratusz napadli partycjusze, zaś 18 lipca 1418 został on zajęty przez plebejuszy, który ścięli burmistrza oraz pięciu ławników.
Rozbudowa w XV-XVI w..
Od lat 70. XV w. do 1504 w kilku etapach budowlanych powiększono ratusz od południa, zwiększając jego powierzchnię o połowę i nadając całości bardziej reprezentacyjny charakter. Korzystano zasadniczo z form schyłkowego gotyku, jednak przyjmując już pewne elementy renesansowe. Mistrz kamieniarski Hans Berthold z Peterem Franczke wznieśli do ok. 1480 trakt południowy (wiadomo, że w 1480 ukończono jego piwnice), a Peter Preusse z Bricciusem Gauske – trzy ryzality przyległe od tej strony, z bogato zdobionymi partiami piętra, nadwieszonymi w formie wykuszy.
Trakt środkowy i północny uzyskały w tym czasie wspólny dach i wysoki, bogato zdobiony szczyt ze sterczynami od strony wschodniej. Południowy trakt oraz aneks północno-wschodni przekryto osobnymi, niższymi dachami. Od strony wschodniej wyposażono je w niższe szczyty ceramiczne, tak że wraz z wysokim szczytem środkowym całości nadano wrażenie symetrii. Elewacje ratusza otynkowano i pokryto w 1510 dekoracją malarską, której resztki widoczne były do lat 80. XIX w., a w 1528 pojawiły się renesansowe portale Sali Sądowej i Izby Rady. 18 października 1536 umieszczono na wieży ratuszowej nowy pięciopolowy herb miasta. W 1548 od strony dziedzińca powiększono aneks północno-wschodni. W jego nowej części umieszczono na parterze kancelarię rady, a na piętrze kancelarię ławy z renesansowym wykuszem skierowanym na dziedziniec.
9 października 1550 umieszczono w wieży zegar z pozytywką, brzmiący w pełne godziny i co pół godziny. Nie wiadomo, jakie były dalsze losy zegara, gdyż już w 1558 gotycki dach hełmowy wieży rozebrano (roboty rozpoczęto 1 czerwca tegoż roku), zaś do lipca 1559 wieżę podwyższono i nakryto istniejącym do dziś hełmem renesansowym. Bardzo podobne hełmy powstały na wieżach Fary Magdaleńskiej, a inny renesansowy hełm zbudowano na szczycie wieży Fary Elżbietańskiej. Ponadto dachy ratusza oraz obu kościołów farnych posiadały pokrycie o szachownicowym, zielono-czerwonym wzorze.
24 lipca 1580 wprawiono w ruch zegar w elewacji wschodniej.
Przebudowy i uzupełnienia XVII i XVIII w..
W 1615 zarządzono przeniesienie kramów kuśnierzy z sali mieszczańskiej na piętro Smatruza. Rok później Valentin von Säbisch przesklepił salę mieszczańską i podzielił parter południowego traktu na kilka pomieszczeń, urządzając tam posterunek straży miejskiej; dodane wówczas zostały w niektórych pomieszczeniach i na zachodniej elewacji wczesnobarokowe portale. Wkrótce w wyburzonej później dobudówce na północ od wieży i głównego korpusu umieszczono mieszkanie kanclerza rady miejskiej, do którego obowiązków należało przechowywanie nocą kluczy do bram miejskich. W 1680 przebudowano i poszerzono schody prowadzące z dawnej Sali Sądowej do Sali Wielkiej (zwanej później nieściśle Refektarzem) na piętrze.
Po przejęciu Wrocławia przez Prusy wojsko przejęło niemal cały parter ratusza na swoje potrzeby. W 1778 batalion gwardyjski koszarował ponadto przez jakiś czas w Sali Wielkiej na piętrze. Zwiększone obciążenie spowodowało powstanie zarysowań w sklepieniach.
Przebudowy i renowacje.
Od 1808 rada miejska nie obradowała w ratuszu, który był technicznie przestarzały i nie odpowiadał potrzebom nowoczesnej administracji miejskiej po zniesieniu feudalnych praw miejskich. Rada miejska wynajmowała różne pomieszczenia, a w latach 60. XIX w. rajcy przenieśli się do położonego nieopodal Nowego Ratusza.
Ratusz znajdował się w tym czasie w złym stanie, przez długie lata był zaniedbany i dość przypadkowo podzielony na mniejsze pomieszczenia kancelaryjne. Jego elewacje obudowano wieńcem bud przekupniów, tynki w dużej części odpadły, zaś szczyt elewacji wschodniej utracił sterczyny.
Większej renowacji doczekał się ratusz w końcu XIX w. Przeprowadził ją w latach 1884-1891 Karl Lüdecke, który wzniósł w miejscu mieszkania kanclerza nową paradną klatkę schodową i zrekonstruował sterczyny w elewacji wschodniej. Najskromniejsza elewacja zachodnia została ozdobiona fantazyjnymi pseudogotyckimi ażurowymi szczytami, niemającymi historycznego pierwowzoru w ratuszu.
W latach 1934-1936 Rudolf Stein przeprowadził kolejną renowację. Na piętrze wyburzono pozostałe ściany działowe w południowym trakcie, przywracając Sali Wielkiej formę trójnawową. Zbudowano nowe posadzki, otynkowano elewację wschodnią, zaś po stronie południowej zbudowano nowe schody wejściowe do środkowego ryzalitu, rekonstruując rozwiązanie istniejące do około 1800. Usunięto też prawie wszystkie budy przekupniów otaczające ratusz – pozostała jedna przy ryzalicie południowo-wschodnim, w której mieści się dziś kiosk z pamiątkami.
W ostatnich dniach II wojny światowej wobec poważnych zniszczeń okolicy, ratusz doznał umiarkowanych uszkodzeń: przede wszystkim sklepienie piętra przebiła bomba lotnicza (nie eksplodowała jednak). W latach 1949-1953 ratusz w pełni odremontowano pod kierownictwem Marcina Bukowskiego, skuwając tynki z elewacji wschodniej i przelicowując ją. Zmieniono też boczne szczyty wschodnie i oba szczyty zachodnie, te ostatnie w znacznym stopniu, rekonstruując ich pierwotny kształt. Elewację południową ponownie otynkowano, wykonując bardzo grubą warstwę tynku, wystającą przed lico narożnych klińców. Uszkodzoną więźbę z czasów renowacji Lüdeckego zastąpiono w latach 1972-1973 nową, o konstrukcji stalowej.
W końcu lat 80. XX wieku przeprowadzono renowację elewacji ratusza, obejmującą oczyszczenie detali kamieniarki. Mimo stosunkowo dobrego stanu budynku na pocz. XXI w. ponownie odnowiono elewacje, uzupełniając pozostające od II wojny światowej ubytki kamieniarki i nadając głównemu szczytowi barwę żółtą, a elewacji południowej, gdzie wymieniono tynki na cieńsze, rdzawoczerwoną. Na podstawie badań odtworzono też polichromię herbu miasta na wieży.
Architektura i wyposażenie.
Wrocławski ratusz jest budowlą gotycką.
Opis ogólny.
Współcześnie wrocławski ratusz stanowi w większości dwukondygnacyjny, podpiwniczony murowany z cegły i piaskowca budynek z przesklepionymi wnętrzami. Dwuspadowe dachy są kryte dachówką, a niektóre partie posiadają dachy hełmowe kryte blachą miedzianą. Ratusz jest trójtraktowy, zbudowany jest na planie wydłużonego w kierunku wschód-zachód prostokąta, z trzema różnego kształtu ryzalitami w partii południowej oraz aneksami szerokości jednego traktu w części północnej. Poprzecznie do zasadniczego podziału na traktu ratusz jest podzielony ścianami w kierunku północ-południe na trzy odcinki. Między aneksami od północy a sąsiadującą zabudową znajdują się dwa dziedzińce.
Wieża ratuszowa.
W północno-zachodnim narożu powstała w kilku etapach wieża o łącznej wysokości 66,0 m i wymiarach podstawy około 7,70 × 7,70 m. Kwadratowa część wieży ma 32,80 m wysokości, w dwóch ostatnich kondygnacjach (11,70 m wysokości) wieża przyjmuje rzut ośmioboku. Nad nimi znajduje się dwukondygnacyjny renesansowy dach hełmowy, w którym znajduje się taras widokowy, na który wyprowadza ośmiometrowa pionowa drabina. Taras nie jest udostępniony publicznie. Z tarasu tego hejnalista odgrywa Hejnał wrocławski.
W wieży znajduje się najstarszy w Polsce dzwon zegarowy z 1368. Napis na dzwonie głosi:
Przyziemie wieży mieściło przez pewien czas celę więzienną o nazwie "Pod Zielonym Dębem".
Elewacje.
Od północy ratusz przylega aneksami do sąsiadującej zabudowy ul. Sukiennice, tak że posiada obecnie trzy widoczne z zewnątrz elewacje. Ponadto istnieją dwa dziedzińce dostępne poprzez wnętrze budynku.
Elewacja wschodnia.
Sugerująca symetrię budynku strona wschodnia ratusza stanowi główną elewację. Do poziomu gzymsu elewacja jest obecnie ceglana. Okna zasadniczego korpusu są na parterze prostokątne, z kamiennymi, płaskimi, niezdobionym ościeżami, osłonięte kratą, zaś na piętrze ostrołukowe, z maswerkiem. W trójosiowej przybudówce północnej okna są ostrołukowe, rozglifione. Na piętrze znajduje się wykusz kaplicy.
Elewację wieńczą trzy szczyty, z czego środkowy znajduje się nad traktem północnym i środkowym, zaś boczne – nad traktem południowym i przybudówką północną. Bogato zdobiony ceramicznym ornamentem i otynkowany szczyt środkowy był niegdyś również polichromowany. Krawędź szczytu zwieńczona jest sterczynami, zrekonstruowanymi przez Lüdeckego. Boczne szczyty są ceramiczne, schodkowe, z prostokątnymi blendami.
Wejście od strony wschodniej poprzedzone jest podestem. Nad drzwiami znajduje się tympanon z płaskorzeźbionymi elementami herbu Wrocławia (lew, orzeł, św. Jan Ewangelista).
Gzyms główny przerwany jest przez tarczę zegara z 1580.
Symbole władzy miejskiej.
Balustrady schodów wejścia wschodniego zakończone są płaskorzeźbionymi płytami z alegorycznym przedstawieniem symboli władzy miejskiej.
Znajdująca się po lewej stronie płyta przedstawia w niszy zwieńczonej łukiem w ośli grzbiet postać pachołka z sakiewką i zwojem pisma w ręku. Wokół niszy znajduje się podpis:
Zapewne starsza płyta po prawej stronie (obecnie kopia, oryginał znajduje się w Sali Wielkiej Ratusza) przedstawia w ostrołukowej niszy rycerza w zbroi z mieczem i włócznią z podpisem:
Interpretacja tekstu nastręcza trudności. Rada miejska sprawująca obowiązki wójta nie mogła zatrudniać rycerzy, tekst należy zatem rozumieć w przenośnym sensie. Relief przypomina zatem postacie Rolandów znane z wielu miast niemieckich (np. Bremy).
Elewacja południowa.
Południowa elewacja ma kompozycję w przybliżeniu symetryczną. Z tej strony budynku znajdują się trzy ryzality, jeden w centrum elewacji, zaś dwa na jej krańcach. Na zachód od centralnego ryzalitu znajdują się trzy osie okienne, zaś na wschód cztery. W odległości dwu osi okiennych od środkowego wykusza następują po obu jego stronach lizeny.
Elewacja południowa jest otynkowana, po ostatnim remoncie malowana na rdzawoczerwono. Narożniki podkreślone są kamiennymi ciosami. Prostokątne okna mają proste laskowanie, a na piętrze ozdobione są naczółkami.
W kondygnacji piętra ryzalitów znajdują się wykusze, bogato zdobione późnogotycką kamieniarką. Największy ryzalit południowo-wschodni jest najdalej na wschód wysuniętą częścią ratusza, podczas gdy ryzalit południowo-zachodni zlicowany jest z zachodnią elewacją. Środkowy ryzalit jest z kolei najbardziej ozdobny, jego górna kondygnacja jest pokryta ze wszystkich stron ornamentem. Ryzality nakryte są miedzianymi (niegdyś ołowianymi) ostrosłupowymi hełmami o niespotykanych poza tym we Wrocławiu formach, przy czym w przypadku ryzalitu południowo-wschodniego dotyczy to jego wschodniej części; zachodnia część, mieszcząca Izbę Wójta, zwieńczona jest zwróconym na południe szczytem.
Przedstawienia figuralne na elewacji ratusza pochodzą z XIX i XXI w., stanowiąc uzupełnienie pierwotnej koncepcji.
Elewacja zachodnia.
Obecnie używane wejście mieści się od strony zachodniej i prowadzi przez barokowy portal. Zachodnia elewacja jest najskromniejsza i stanowi niemal całkowicie ceglaną powierzchnię. Dwa szczyty, znajdujące się na zakończeniu traktu południowego i środkowego, posiadają formy łączące późny gotyk z motywem renesansowym ("jaskółczy ogon"), pochodzą jednak z powojennej restauracji. Trakt południowy zakończony jest stosunkowo skromnym wykuszem renesansowym z 1548.
Wnętrza.
Piwnice.
W podziemiach ratusza znajdowała się od 1332, a na pewno od 1387 pijalnia piwa, zwana "Piwnicą Świdnicką", która działa do dziś.
Wejście do Piwnicy Świdnickiej znajduje się w ryzalicie środkowym. Piwnica składa się z wielu połączonych ze sobą pomieszczeń, sklepionych w zasadzie kolebkowo, a częściowo krzyżowo oraz krzyżowo-żebrowo.
Suterena.
W przybudówce północnej, pod Izbą Rady, znajduje się niski parter lub suterena. Niegdyś znajdowały się tutaj cele więzienne, dostępne z prowadzącego na dziedziniec przejścia. Cele te nosiły następujące nazwy:
Parter.
Na parterze znajdują się następujące pomieszczenia:
Galeria Sławnych Wrocławian.
W Sali Mieszczańskiej prezentowana jest Galeria Sławnych Wrocławian, stanowiąca zbiór popiersi marmurowych postaci związanych z Wrocławiem. Galeria powstała z inicjatywy Macieja Łagiewskiego, dyrektora Muzeum Miejskiego i została zainaugurowana 24 maja 1997 jako zbiór 7 popiersi. Do 2019 przybyły stopniowo dalsze podobizny, tak że obecnie jest ich przeszło 30.
Początkowo na Galerię składały się następujące popiersia:
Później dodane podobizny:
Piętro.
Na piętrze znajdują się następujące pomieszczenia:
Główna klatka schodowa.
Od północy znajduje się powstała w czasie przebudowy K. Lüdeckego trójbiegowa klatka schodowa łącząca parter z piętrem.

</doc>
<doc id="183210" url="https://pl.wikipedia.org/wiki?curid=183210" title="Dom Ferberów w Gdańsku">
Dom Ferberów w Gdańsku

Dom Ferberów (zwany Adam i Ewa) – kamienica zbudowana w 1560 w stylu renesansowym w Gdańsku na Głównym Mieście przy ul. Długiej, jest zwieńczona herbami Polski, Gdańska i Prus Królewskich, zdobiona pilastrami, posągami i medalionem. Budynek jest udekorowany fryzem z motywami niderlandzkimi.
Dom Ferberów należał do rodziny Ferberów, jednej z najbardziej wpływowych w Gdańsku, dała ona miastu: 6 burmistrzów, 3 ławników, 6 rajców, 3 kanoników i 1 biskupa.
Drzwi wejściowe do kamienicy były zdobione figurami Adama i Ewy, o których legenda głosiła, że są siedliskiem diabelskiej mocy. Z tego powodu, od 1786, po śmierci ostatniego potomka rodu Ferberów kamienica przez długi czas była niezamieszkana, dopiero po przebudowie i usunięciu drzwi wierzący w tę legendę uznali, że klątwa przestała ciążyć nad kamienicą.

</doc>
<doc id="183213" url="https://pl.wikipedia.org/wiki?curid=183213" title="Wymienialność waluty">
Wymienialność waluty

Wymienialność waluty – zagwarantowana przez prawo możliwość wymiany, czyli kupna lub sprzedaży, walut obcych za walutę krajową lub inne waluty według jednolitego kursu walutowego. Zakres wymienialności zdeterminowany jest rodzajem polityki gospodarczej, a przede wszystkim handlowej państwa i jest on odwrotnie proporcjonalny do ograniczeń dewizowych.
Wymienialność według zaleceń Międzynarodowego Funduszu Walutowego.
Jest to standard (ang. "International Monetary Fund convertibility standard") obowiązujący kraje członkowskie na podstawie artykułu VIII statutu Międzynarodowego Funduszu Walutowego. Oznacza brak restrykcji dewizowych przy przeprowadzaniu transakcji między państwami członkowskimi, a także tyczy się stosowania się do polityki jednolitego kursu walutowego, stronienia od porozumień walutowych dyskryminujących inne kraje, wykupu waluty innego kraju członkowskiego. W 1996 r. około 130 krajów zadecydowało o przestrzeganiu wymagań tego artykułu.
Wymienialność ta występuje w trzech różnych wariantach:
Zgodnie z ustawą z 27 lipca 2002: "Prawo dewizowe", w Polsce zarówno rezydenci w kraju i za granicą oraz nierezydenci mogą posiadać na własność wartości dewizowe. Państwo pozwala na posiadanie zagranicznych rachunków bankowych i dokonywanie za ich pośrednictwem operacji dewizowych (na terenie UE, EOG i OECD bez znaczących ograniczeń, poza w zakresie ustawy Prawo Dewizowe). Oznacza to, że praktycznie nie istnieje obowiązek sprowadzania dewiz do kraju, a tym bardziej ich odsprzedaży.
Wymienialność pełna.
Wymienialność pełna (ang. "total convertibilty") oznacza, że każdy posiadacz waluty, niezależnie od obywatelstwa i celu transakcji, ma w tym kraju prawo do jej wymiany na inną walutę. Nie istnieją więc żadne restrykcje dewizowe ze względu na podmiot wymiany czy też przedmiot lub rodzaj transakcji.
Wymienialność ograniczona.
W tym przypadku (ang. "limited convertibility") występują istotne restrykcje w procesie wymiany walut. Najczęściej dotyczą one rodzaju podmiotów uprawnionych do wymiany waluty lub celu, w którym transakcje dewizowe mogą być zawierane. Przykładowo, przy zewnętrznej wymienialności ograniczonej prawo do wymiany waluty otrzymują jedynie podmioty zagraniczne i cudzoziemcy, którzy nie podlegają żadnym ograniczeniom dewizowym. W przypadku wewnętrznej wymienialności nieograniczone prawo wymiany mają natomiast podmioty krajowe.

</doc>
<doc id="183214" url="https://pl.wikipedia.org/wiki?curid=183214" title="Stanisław Cześnin">
Stanisław Cześnin

Stanisław Longin Cześnin (ur. 26 maja 1928 w Kowalu, zm. 26 lutego 1987) – dziennikarz, w 1958 roku został pierwszym redaktorem naczelnym "Telewizyjnego Kuriera Warszawskiego" – lokalnego programu informacyjnego nadawanego do dziś przez Warszawski Ośrodek Telewizyjny. Wieloletni prezenter programów informacyjnych, naczelny redaktor Dziennika telewizyjnego, dyrektor generalny do spraw politycznych Telewizji Polskiej.
Pochowany na cmentarzu Powązki Wojskowe w Warszawie (kwatera C23-6-8).

</doc>
<doc id="183216" url="https://pl.wikipedia.org/wiki?curid=183216" title="Rewolwer Manurhin MR93">
Rewolwer Manurhin MR93

MR93 - francuski rewolwer skonstruowany i produkowany w Manufacture de Machines du Haut-Rhin (Manurhin).
Historia konstrukcji.
Firma Manurhin z Haut-Rhin produkcję rewolwerów rozpoczęła w pierwszej połowie lat siedemdziesiątych modelem MR73. Była to doskonała, ale droga broń. Dlatego w latach osiemdziesiątych wspólnie z Rugerem opracowano nową tańszą konstrukcję oznaczoną jako MR88. Nie zdobył on wielkiej popularności – Amerykanie nie chcieli kupować broni "europejskiej", w Europie był albo zbyt amerykański dla Francuzów, albo zbyt europejski dla miłośników broni amerykańskiej.
Zniechęcony do współpracy zarząd firmy Manurhin postanowił opracować następną konstrukcję siłami własnego biura konstrukcyjnego. Na początku lat dziewięćdziesiątych nowa konstrukcja była gotowa. Pozostałością po współpracy z Rugerem była spiralna sprężyna uderzeniowa (MR73 miał płaską sprężynę uderzeniową wzorowaną na rozwiązaniach zastosowanych w rewolwerach Smith-Wesson). Nowy rewolwer był wyposażony w nietypowo umieszczony przycisk zwalniania bębna (po prawej stronie szkieletu, pod lufą, za bębenkiem) i rzadką w rewolwerach osłonę spustu typu "combat".
Produkcję nowego modelu oznaczonego jako MR93 rozpoczęto w 1993 roku. Dzięki zastosowaniu do produkcji nowej broni obrabiarek cyfrowych udało się zmniejszyć cenę rewolweru. W następnych latach rewolwer MR93 znalazł się na uzbrojeniu francuskiej policji. Jest także dostępny na rynku cywilnym.
Opis konstrukcji.
Rewolwer MR93 zbudowany na szkielecie średniej wielkości i posiada wychylany do ładowania na lewą stronę broni sześciokomorowy bęben. Przyrządy celownicze regulowane. Kurkowy mechanizm spustowy ze spiralną sprężyną uderzeniową. Iglica przerzutowa umieszczona w szkielecie. Mechanizm spustowy z samonapinaniem.

</doc>
<doc id="183217" url="https://pl.wikipedia.org/wiki?curid=183217" title="Kuter rakietowy projektu 205">
Kuter rakietowy projektu 205



</doc>
<doc id="183219" url="https://pl.wikipedia.org/wiki?curid=183219" title="Witold Dobrowolski (dziennikarz sportowy)">
Witold Dobrowolski (dziennikarz sportowy)

Witold Dobrowolski (ur. 15 listopada 1912 w Sosnowcu, zm. 14 lipca 1975 w Warszawie) – radiowy i telewizyjny sprawozdawca i dziennikarz sportowy. 
Życiorys.
Urodził się 15 listopada 1912 w Sosnowcu, w rodzinie Adama i Leokadii z domu Piga. W 1931 ukończył I Państwowe Gimnazjum Męskie im. Bolesława Prusa w Sosnowcu i rozpoczął studia w Wyższej Szkole Handlowej w Warszawie. Po ukończeniu trzech semestrów zgłosił się do odbycia obowiązkowej służby wojskowej. Ukończył Dywizyjny Kurs Podchorążych Rezerwy 23 DP przy 73 pułku piechoty w Katowicach. Jesienią 1934 został zwolniony do rezerwy. Na stopień podporucznika został mianowany ze starszeństwem z 1 stycznia 1936 i 2959. lokatą, a na stopień porucznika ze starszeństwem z 1 stycznia 1938 i 478. lokatą w korpusie oficerów rezerwy piechoty. 
15 listopada 1934 rozpoczął pracę w Wydziale Kontroli Polskiego Radia.
W sierpniu 1939 został zmobilizowany do 81 pułku piechoty w Grodnie. W jego szeregach walczył w kampanii wrześniowej. Dostał się do niemieckiej niewoli. Przebywał w Oflagu VII A Murnau.
Znany przede wszystkim jako komentator Wyścigu Pokoju. Autor wielu publikacji, m.in. współautor książki "Piękno i gorycz sportu".

</doc>
<doc id="183220" url="https://pl.wikipedia.org/wiki?curid=183220" title="Tygodnik Powszechny (ujednoznacznienie)">
Tygodnik Powszechny (ujednoznacznienie)



</doc>
<doc id="183222" url="https://pl.wikipedia.org/wiki?curid=183222" title="Ryszard Dyja">
Ryszard Dyja

Ryszard Dyja (ur. 24 maja 1930 w Sosnowcu k. rodzinnego domu Jana Kiepury, zm. 2 października 2002 we wsi Pluski k. Olsztynka) – polski dziennikarz, komentator sportowy, reżyser filmów dokumentalnych o tematyce sportowej.
Po II wojnie światowej kontynuował naukę w Gimnazjum i Liceum im. Bolesława Prusa w Sosnowcu. W szkole kierował pracą samorządu uczniowskiego. Wyróżniał się umiejętnościami sportowymi (tenis stołowy, gra w piłkę nożną w RKU Sosnowiec). W 1951 zdał maturę. W 1954 ukończył Studium Dziennikarskie Uniwersytetu Jagiellońskiego w Krakowie. Po studiach nawiązał kontakt z katowickim „Wieczorem”, w którym publikował felietony. W latach 1953-68 tworzył audycje sportowe w Polskim Radiu. W latach 1968-1988 był 3-krotnie szefem Naczelnej Redakcji Programów Sportowych TVP. Jako dobry organizator skupiał wokół siebie entuzjastów sportu (np. Dariusz Szpakowski, Feliks Żmuda). Był sprawozdawcą na wielu imprezach sportowych, m.in. na olimpiadach w Rzymie, Tokio, Meksyku, Innsbrucku i Sapporo, mistrzostwach świata w piłce nożnej w RFN, Argentynie i Meksyku, rajdach Monte Carlo.
Autor wielu książek, w tym „Czas narodzin i czas umierania” (Warszawa 1999), które jest wspomnieniem o najsłynniejszym polskim komentatorze Janie Ciszewskim, a także reżyser ponad 40 filmów i reportaży o tematyce sportowej.
Pochowany na warszawskich Powązkach.

</doc>
<doc id="183224" url="https://pl.wikipedia.org/wiki?curid=183224" title="Janusz Maciej Hereźniak">
Janusz Maciej Hereźniak

Janusz Maciej Hereźniak (ur. 24 stycznia 1935 w Wancerzowie, zm. 6 marca 2016) – polski naukowiec, profesor doktor habilitowany biologii, specjalista geobotaniki, ekologii roślin i dendrologii, artysta fotografik.
Absolwent IV LO im. Sienkiewicza w Częstochowie (matura 1952) i Uniwersytetu Łódzkiego (magister 1961). Pracownik naukowy Uniwersytetu Łódzkiego (Katedra Geobotaniki i Ekologii Roślin). Doktor od 1969, samodzielny pracownik nauki od 1995, profesor od 2003. Członek Komitetu Botaniki PAN (2003–2010) i Komitetu Ochrony Przyrody PAN (2007–2010). Silnie związany z Częstochową, wiceprezes Częstochowskiego Towarzystwa Naukowego.
Odznaczony Złotym (1982) oraz Srebrnym Krzyżem Zasługi (1979), odznaką Zasłużony Działacz Kultury (1980), dwukrotnie Złotą Odznaką „Za zasługi dla ochrony środowiska i gospodarki wodnej” (1987, 1988), Srebrną i Złotą Odznaka Centralnego Związku Spółdzielni Budownictwa Mieszkaniowego (1978, 1982) i Medalem Komisji Edukacji Narodowej RP (2004). Otrzymał Nagrodę im. Karola Miarki (2006) oraz Odznakę honorowa „Zasłużony dla Kultury Polskiej” (2009). 
Współautor projektu i orędownik powołania Jurajskiego Parku Narodowego, inicjator intensyfikacji badań florystycznych i fitosocjologicznych północnej części Wyżyny Krakowsko-Częstochowskiej. 
Pochowany w Alei Zasłużonych na Cmentarzu Komunalnym Doły w Łodzi. 

</doc>
<doc id="183228" url="https://pl.wikipedia.org/wiki?curid=183228" title="Zabriskie Point (film)">
Zabriskie Point (film)

Zabriskie Point – amerykański film z 1970 w reżyserii Michelangelo Antonioniego, nawiązujący do młodzieżowego fermentu końca lat 60.
Fabuła.
Zabriskie Point to nazwa punktu widokowego w Dolinie Śmierci w południowej Kalifornii.
Film stanowi swoistą manifestację ducha młodzieżowej rewolty, próbę zrozumienia jej przyczyn na tle problemów młodzieży w tamtym okresie i wynikających z nich zachowań oraz konsekwencji jakie za sobą niosły.
Na uniwersytecie w Los Angeles kolorowi studenci protestują przeciwko dyskryminacji rasowej. Przyłączają się do nich biali studenci i dochodzi do rozruchów, podczas których ginie policjant. Mark Frechette jest świadkiem tych wydarzeń i wydaje mu się, że to on zastrzelił policjanta. Gdy ucieka z miasta ukradzioną awionetką, rzuca na siebie główne podejrzenie. Na pustyni spotyka hippiskę Darię i dalej podróżują już razem, by w miejscu Zabriskie Point przeżyć gorącą miłość.

</doc>
<doc id="183230" url="https://pl.wikipedia.org/wiki?curid=183230" title="Tadeusz Grabowski">
Tadeusz Grabowski

Znane postaci noszące imię i nazwisko „Tadeusz Grabowski”:

</doc>
