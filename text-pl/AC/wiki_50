<doc id="183231" url="https://pl.wikipedia.org/wiki?curid=183231" title="Irena Dziedzic">
Irena Dziedzic

Sylwia Irena Dziedzic (ur. 20 czerwca 1925 w Kołomyi, zm. 5 listopada 2018 w Warszawie) – polska dziennikarka i prezenterka telewizyjna.
Życiorys.
Jej rodzicami byli Antoni Marceli Dziedzic i Aleksandra Zajączkowska. Przed II wojną światową była uczennicą żeńskiej szkoły podstawowej, wychowanką w internacie s. felicjanek w Zakładzie Sierot i Ubogich w Drohowyżu, który został założony przez hrabiego Stanisława Skarbka. Po zajęciu miasta, we wrześniu 1939 przez Armię Czerwoną, uczęszczała do koedukacyjnej szkoły średniej (tzw. dziesięciolatki) w dawnym gimnazjum żeńskim sióstr Notre Dame przy ul. Ochronek 8. W 1946 zdała eksternistycznie maturę w Krakowie.
Pracę zawodową rozpoczęła w 1946 w „Echu Krakowa” jako redaktor depeszowy. Później krótko pracowała we wrocławskim „Słowie Polskim”. W 1948 zamieszkała w Warszawie, gdzie początkowo pracowała jako depeszowiec w „Głosie Ludu”, a następnie – w „Expressie Wieczornym”. W 1952 została dziennikarką Polskiego Radia.
W marcu 1956 rozpoczęła pracę w Telewizji Polskiej, zostając gospodynią programu publicystyczno-rozrywkowego "Tele-Echo", który prowadziła do kwietnia 1981. Ponadto w latach 1958–1960 była spikerką TVP, w latach 1965–1968 – jedną z prowadzących "Dziennik Telewizyjny", a w latach 1977–1981 – twórczynią i kierowniczką redakcji kulturalnej w "Dzienniku Telewizyjnym". W latach 1977–1980 prowadziła Festiwal Interwizji w Sopocie.
W kwietniu 1981 wytoczyła proces o zniesławienie dwóm dziennikarzom, Januszowi Ratzko i Jerzemu Pardusowi; po wieloletnim procesie w marcu 1988 wygrała w sądzie.
Jesienią 1983 powróciła do aktywności zawodowej, prowadząc autorski program "Wywiady Ireny Dziedzic", który zszedł z anteny we wrześniu 1991.
W 1992 wydała książkę autobiograficzną pt. "Teraz ja... 99 pytań do mistrzyni telewizyjnego wywiadu".
W latach 2002–2006 prezentowała swoje publicystyczne felietony w cotygodniowym cyklu "Punkt widzenia" w Programie I Polskiego Radia (w audycji: "Muzyka i aktualności"). Po felietonie, w którym mówiła o lustracji, ze współpracy zrezygnowano.
Po zakończeniu współpracy z Polskim Radiu w 2006 zaczęła prowadzić własny blog internetowy.
Sprawa „kłamstwa lustracyjnego”.
W 2006 redakcja „Newsweeka” wymieniła Dziedzic jako jedną z dziennikarek, którym zarzucano tajną współpracę z SB w okresie PRL. 30 listopada 2010 Sąd Okręgowy Warszawa-Praga uznał ją za kłamcę lustracyjnego. W 2011 Sąd Apelacyjny w Warszawie, na jej wniosek, uchylił ten wyrok i skierował sprawę do ponownego rozpatrzenia. W październiku 2012 Sąd Okręgowy Warszawa-Praga uznał, że jej oświadczenie lustracyjne było zgodne z prawdą. Sprawę zakończył prawomocnie Sąd Apelacyjny w Warszawie, który 25 marca 2013 oddalił apelację IPN od wyroku I instancji.
Życie prywatne.
W połowie lat 50. była związana z Janem Suzinem, z którym planowali wspólną przyszłość, ale ostatecznie ich związek rozpadł się. Była związana z dziennikarzem Heinerem Tiede i aktorem Ignacym Gogolewskim. W latach 60. była żoną dziennikarza radiowego Janusza Bałłabana, z którym się rozwiodła. Mieszkała na Saskiej Kępie w Warszawie.
Została pochowana 14 stycznia 2019 na cmentarzu leśnym w Laskach.

</doc>
<doc id="183232" url="https://pl.wikipedia.org/wiki?curid=183232" title="Powiat krośnieński">
Powiat krośnieński



</doc>
<doc id="183236" url="https://pl.wikipedia.org/wiki?curid=183236" title="Irena Falska">
Irena Falska

Irena Falska z domu Ochędalska (ur. 7 września 1928) – polska dziennikarka i prezenterka telewizyjna.
W latach 60. XX w. była spikerką w Polskim Radiu, skąd w następnej dekadzie trafiła do telewizji. W latach 70. i latach 80. prowadziła "Dziennik Telewizyjny". Szczególnie w okresie stanu wojennego utożsamiana była z oficjalną partyjno-rządową propagandą, w nieprawdziwy i pełen inwektyw sposób przedstawiającą działalność "Solidarności".
Była konferansjerką na Festiwalu Piosenki Radzieckiej w Zielonej Górze.
Po śmierci córki, Iki Szpakowskiej, w 2001 założyła Fundację „Ika”, która zajmuje się pomocą rodzinom.
Przez lata uważana za córkę Mariana Falskiego (co wielokrotnie sama dementowała), autora polskiego XX-wiecznego elementarza. W rzeczywistości Falska to jej nazwisko po mężu, faktycznie krewnym Mariana Falskiego. Była także żoną dziennikarza Grzegorza Woźniaka.

</doc>
<doc id="183241" url="https://pl.wikipedia.org/wiki?curid=183241" title="Bułgarska Partia Socjalistyczna">
Bułgarska Partia Socjalistyczna

Bułgarska Partia Socjalistyczna (bułg. "Българска социалистическа партия", BSP) – lewicowa partia polityczna w Bułgarii, utworzona w 1990 roku i będąca spadkobierczynią Bułgarskiej Partii Komunistycznej. BSP należy do Międzynarodówki Socjalistycznej. Podczas wyborów parlamentarnych w 2001 roku BSP wchodziła w skład Koalicji na rzecz Bułgarii, która zdobyła sobie 48 miejsc w 240-miejscowym parlamencie bułgarskim.
W wyborach do parlamentu bułgarskiego w 2005 roku Koalicja na rzecz Bułgarii zdobyła większość głosów (ponad 31% głosów i 83 miejsca w parlamencie). Aktualnym szefem partii jest Kornelija Ninowa.
Wyniki wyborów.
Wybory do Zgromadzenia Narodowego:
Wybory do Parlamentu Europejskiego:

</doc>
<doc id="183242" url="https://pl.wikipedia.org/wiki?curid=183242" title="Rynek Starego Miasta w Warszawie">
Rynek Starego Miasta w Warszawie

Rynek Starego Miasta – prostokątny plac o wymiarach 90 na 73 metrów na warszawskim Starym Mieście.
Z rynku wychodzi osiem ulic (z każdego rogu po dwie, prostopadle do siebie): Celna, Jezuicka, Kamienne Schodki, Krzywe Koło, Nowomiejska, Wąski Dunaj, Zapiecek i Świętojańska.
Historia.
Plac powstał na przełomie XIII i XIV w. w czasie lokacji miasta. Stanowił centrum administracyjno-handlowe Starej Warszawy. Był również miejscem ważnych wydarzeń historycznych, wystąpień politycznych, manifestów i publicznych egzekucji. Od XV wieku na środku placu znajdował się murowany ratusz otoczony kramami. Przy ratuszu do XVIII wieku znajdowała się kuna.
Podczas wielkiego pożaru miasta w 1607 spłonęły 22 kamienice znajdujące się przy rynku.
3 stycznia 1665 przed ratuszem ścięto Konstantego Kotowskiego i trzech innych przywódców Związku Braterskiego, którzy byli odpowiedzialni za zamordowanie w 1662 hetmana polnego Wincentego Gosiewskiego.
9 maja 1794 przed ratuszem zostali powieszeni przywódcy konfederacji targowickiej, skazani na karę śmierci przez Sąd Kryminalny Księstwa Mazowieckiego: hetman wielki koronny Piotr Ożarowski, marszałek Rady Nieustającej Józef Ankwicz i hetman polny litewski Józef Zabiełło.
W 1817 rozebrano ratusz. W 1855, w związku z uruchomieniem pierwszego nowoczesnego wodociągu miejskiego zaprojektowanego przez Henryka Marconiego, na środku rynku wzniesiono wodotrysk z posągiem Syreny dłuta Konstantego Hegla.
W 1913 znajdujące się na rynku targowisko przeniesiono ma Mariensztat.
W 1915 stronom rynku oficjalnie nadano obowiązujące do dzisiaj nazwy. Są to:
Podczas powstania warszawskiego kamienice przy rynku zostały w większości zniszczone poza kamienicami po stronie Dekerta, które były wzmocnione żelbetowymi stropami ogniotrwałymi. W latach 1949–1953 kamienice zostały pieczołowicie zrekonstruowane z użyciem ocalałych elementów kamieniarskich. Rynek oddano do użytku 22 lipca 1953. Wszystkie kamienice po stronie Dekerta zostały zaadaptowane na siedzibę Muzeum Historycznego m.st. Warszawy (od 2014 Muzeum Warszawy).
W 1965 roku rynek jako założenie urbanistyczne został wpisany do rejestru zabytków.
Zabudowa.
Zabudowa rynku pierwotnie była głównie drewniana, lecz już w XV wieku przeważała zabudowa murowana utrzymana w stylu gotyckim. Sam rynek był zastawiony kramami i straganami, lecz już od co najmniej 1429 stał tutaj ratusz staromiejski. Przy dzisiejszej stronie Dekerta stały pręgierz i kuna, od XVI wieku znajdowała się także studnia.
Po pożarze w 1607 roku zabudowa rynku uległa przebudowie, która praktycznie niezmieniona przetrwała aż do zagłady w 1944. W 1817 rozebrany został ratusz staromiejski, a Stare Miasto stało się enklawą miejskiej biedoty. W latach 1949–1953 zabudowę zrekonstruowano, nawiązując do wyglądu przed II wojną światową. Przy okazji domy zostały zaopatrzone w udogodnienia (sanitariaty), nieobecne w kamienicach przedwojennych. Wszystkie pokryto dachami ceramicznymi, co przed wojną nie było tam normą. Część mieszkań połączono, ponieważ były zbyt małe. Do odbudowy kamienic wykorzystano oryginalne, ocalałe portale (nr 21 i 31), gotyckie wnęki (31, 40) i polichromie (20, 40).
Do roku 1784 kamienice określane były jedynie nazwami utworzonymi od imion lub nazwisk właścicieli, szczególnie tych, którzy wznieśli dany budynek albo go przebudowali, ewentualnie od godeł kupieckich lub zdobienia fasady.
Podczas zakończonego w 2016 remontu kamienic zajmowanych przez Muzeum Warszawy po stronie Dekerta zmieniono kolorystykę fasad kamienic co pozwoliło na cofnięcie rezultatów remontów z lat 70, i 80. XX wieku i przywrócenie oryginalnych barw zabytkowych kamienic z czasów ich odbudowy w latach 50.
Strona Zakrzewskiego.
Strona zwana wcześniej zamkową lub czwartą. Pierzeja południowa, od strony Zamku Królewskiego i katedry św. Jana, pomiędzy Celną a Zapieckiem. Do domów mieszczańskich tej strony rynku zalicza się również narożną kamienicę przy ul Jezuickiej. Po zmianach dokonanych w XVIII w. policyjna numeracja domów nieparzysta od 1 do 13 od strony Wisły, hipoteczna ciągła od 35 (kamienica Walbachowska) do 41:
Strona Kołłątaja.
Strona zwana dawniej lewą. Pierzeja zachodnia, pomiędzy Zapieckiem a Wąskim Dunajem. Numeracja domów nieparzysta od 15 do 31 w kierunku Nowego Miasta, hipoteczna ciągła od 42 (Wójtowska) do 48:
Strona Dekerta.
Strona zwana dawniej miejską. Pierzeja północna, od strony Nowego Miasta, pomiędzy Kamiennymi Schodkami a Wąskim Dunajem. Numeracja domów parzysta od 42 do 28, hipoteczna od 49 do 56:
Strona Barssa.
Strona nazywana pierwotnie wchodową lub prawą. Pierzeja wschodnia, od strony Wisły pomiędzy Kamiennymi Schodkami a Celną. Policyjna numeracja domów parzysta od 26 do 2 w kierunku Celnej, hipoteczna ciągła od 57 (Orłowska i Walterowska) do 67 (Martensowa):
Szlak Kulturalnych Piwnic Starego Miasta.
Pod ośmioma kamienicami po stronie Dekerta oraz kamienicą Burbachowską znajdują się piwnice, udostępnione do zwiedzania w ramach Szlaku Kulturalnych Piwnic Starego Miasta.

</doc>
<doc id="183246" url="https://pl.wikipedia.org/wiki?curid=183246" title="Petrarca">
Petrarca



</doc>
<doc id="183252" url="https://pl.wikipedia.org/wiki?curid=183252" title="Komandos (miesięcznik)">
Komandos (miesięcznik)

Komandos. Militarny Magazyn Specjalny – czasopismo wydawane w latach 1991–2006 przez wydawnictwo Jagiellonia SA w Krakowie, a następnie do kwietnia 2012 roku przez PHU „Gladius”, apolityczny miesięcznik (w 2012 kwartalnik) o tematyce militarnej. Pomysłodawcą i redaktorem naczelnym był krakowski prawnik Janusz Zakrzewski, a następnie Andrzej Wojtas.

</doc>
<doc id="183253" url="https://pl.wikipedia.org/wiki?curid=183253" title="Hash">
Hash

Hash to:

</doc>
<doc id="183254" url="https://pl.wikipedia.org/wiki?curid=183254" title="Verilog">
Verilog

Verilog – język opisu sprzętu używany do projektowania oraz symulacji elektronicznych układów cyfrowych, zwłaszcza typu ASIC i FPGA.
Historia.
Verilog został stworzony około roku 1984 przez Phila Moorby'ego w firmie Gateway Design Automation. W roku 1985 ukazała się pierwsza wersja handlowa Veriloga. W roku 1986 powstał symulator używający tego języka – Verilog-XL. Rok 1988 przyniósł pierwsze narzędzie do syntezy sprzętu na podstawie opisu w Verilogu, wyprodukowane przez firmę Synopsys.
W roku 1989 Gateway Design Automation została przejęta przez firmę Cadence, która zdecydowała uczynić Verilog otwartym standardem w roku 1990. W celu sprawowania nadzoru nad rozwojem języka powołano Open Verilog International (OVI). Ta organizacja doprowadziła do powstania pierwszego oficjalnego standardu języka – IEEE Std 1364-1995 – w roku 1995. Open Verilog International i VHDL International połączyły się w roku 2000, tworząc nową organizację – Accellera. Na podstawie życzeń użytkowników i sugestii producentów oprogramowania standard został zrewidowany w roku 2001 (IEEE Std 1364-2001).
W roku 2002 Accellera rozpoczęła proces gruntownych ulepszeń w Verilogu. Ze względu na znaczną liczbę zmian i ulepszeń, zdecydowano się utworzyć nowy projekt – SystemVerilog – przy zachowaniu dużego poziomu zgodności z oryginalnym Verilogiem. Pod koniec roku 2005 zaaprobowano nową wersję standardu Veriloga IEEE Std 1364-2005 i pierwszą wersję standardu SystemVeriloga IEEE Std 1800-2005.
Opis.
W wersji z roku 1995 Verilog był nieco niejednorodnym językiem opisu sprzętu z doskonałymi środkami opisu na niskim poziomie (ang. "gate level"), bardzo dobrą obsługą poziomów pośrednich (RTL) i akceptowalną obsługą wyższych poziomów. Zmiany wprowadzone w roku 2001 uczyniły język bardziej jednorodnym, ulepszając składnię i poprawiając obsługę wyższych poziomów opisu.
Podstawową jednostką opisu hierarchii projektu w Verilogu jest moduł (module). Moduły niższego poziomu mogą być łatwo używane wewnątrz modułów wyższego poziomu przez podanie nazwy modułu, etykiety, listy wartości parametrów modułu (opcjonalnie) oraz listy połączeń z innymi modułami. Opis funkcjonalny modułów jest możliwy dzięki współbieżnym procesom typu always i initial. Wewnątrz procesów można używać instrukcji znanych z innych, tradycyjnych języków programowania (instrukcje przypisania, wywołania funkcji, pętle for, while, repeat itp.).
Przykład.
Prosty opis układu 7400 (opóźnienie odpowiadające serii 74LS):
 module ttl7400(Out, A, B);
 output [3:0] Out;
 input [3:0] A;
 input [3:0] B;
 nand #10 (Out[0], A[0], B[0]);
 nand #10 (Out[1], A[1], B[1]);
 nand #10 (Out[2], A[2], B[2]);
 nand #10 (Out[3], A[3], B[3]);
 endmodule

</doc>
<doc id="183257" url="https://pl.wikipedia.org/wiki?curid=183257" title="Fort de Vaux">
Fort de Vaux

Fort de Vaux – jeden z fortów twierdzy otaczającej miasto Verdun we Francji. Miejsce zaciętych walk w trakcie bitwy pod Verdun podczas I wojny światowej.
Historia.
Budowę fortu Vaux rozpoczęto w 1881 i ukończono w 1884. Był elementem umocnień osłaniających dolinę Woëvre (→System Séré de Rivières’a). Przez swoje położenie zapewniał obrońcom wgląd w stanowiska przeciwnika. Początkowo było to umocnienie ceglano-ziemne, ale w 1888 strop wzmocniono 2,5-metrową warstwą betonu, oddzieloną od stropu murowanego jednometrową warstwą piachu. W 1912 zakończono kolejny etap prac modernizacyjnych.
Fort był typową dla fortyfikacji tego okresu budowlą, o narysie zbliżonym do regularnego pięcioboku. Składał się z dwupoziomowych koszar szyjowych połączonych z pancerną wieżą dwóch armat 75 mm, dwóch tradytorów międzypola (tzw. kazamaty Bourges) uzbrojonych w 4 armaty 75 mm i trzech pancernych punktów obserwacyjnych. Otaczająca fort sucha fosa była broniona przez podwójną kaponierę czołową i dwie półkaponiery połączone z wnętrzem fortu poternami, czyli podziemnymi chodnikami (o konstrukcji betonowej). Cysterny zapewniały zapas wody dla 250 osobowej załogi. W przededniu I wojny światowej fort był dobrze uzbrojony i przygotowany do walki.
Początkowy przebieg działań wojennych (przede wszystkim szybkie zdobycie przez Niemców belgijskich twierdz) spowodował, że dowództwo francuskie uznało forty dookoła Verdun za trudne do obrony i zdecydowało o usunięciu garnizonu fortu Vaux oraz o jego częściowym rozbrojeniu. W forcie usunięto działa z tradytorów i przygotowano obiekt do wysadzenia.
21 lutego 1916 ruszyła wielka ofensywa niemiecka mająca na celu zdobycie miasta Verdun. Fort został ostrzelany przez ciężką artylerię niemiecką. 26 lutego pocisk 420 mm zniszczył system zaminowania fortu, a w kilka dni później kolejny pocisk zniszczył wieżę pancerną dział 75 mm. W ten sposób fort stracił jedyną broń umożliwiającą ostrzał przedpola.
Fort został ponownie obsadzony i przygotowany do obrony 26 lutego, gdy był już uszkodzony.
Przez następne miesiące nieustające ataki Niemców pozwoliły im zbliżyć się do fortu i przygotować się do jego szturmu. Przed decydującym starciem sytuacja w forcie była trudna. Częściowo zniszczone były podziemne chodniki, zbiorniki na wodę były pęknięte. Wiele dział zostało wymontowanych przed bitwą, pozostałe były już zniszczone. Dowództwo fortu objął kapitan Sylvain Eugène Raynal mając do dyspozycji 670 ludzi.
1 czerwca 1916 fort został otoczony i Niemcy dotarli do przeciwskarp, a następnie poprzez półkaponierę i jej korytarz wdarli się do wnętrza fortu, skąd zostali wyparci. Mimo braku wody (od 3 czerwca wydzielano 1 litr na osobę dziennie, a od 4 czerwca pół litra), użycia gazów i miotaczy ognia fort walczył, na ataki odpowiadając kontratakami. Z braku wody żołnierze pili swój mocz. Niemcy zdobywali teren z szybkością 5 metrów dziennie. Łączność z dowództwem została przerwana. 4 czerwca kapitan Raynal wysłał swojego ostatniego gołębia pocztowego, który dotarł z meldunkiem, ale natychmiast zakończył życie zatruty gazami bojowymi. Na ścianie fortu umieszczono później tablicę mu poświęconą.
Tego samego dnia został wysłany dziewięcioosobowy patrol w celu nawiązania łączności. Po wykonaniu zadania do fortu wróciło tylko dwóch żołnierzy: oficer Buffet i podoficer Frette. O zaciętości walk świadczy kontratak 23 kompanii 238 Pułku Piechoty, która została zniszczona w ciągu 3 godzin walki. Ze 172 ludzi Niemcy wzięli do niewoli 22 żołnierzy, reszta zginęła w walce.
Po wyczerpaniu wszelkich możliwości obrony i braku łączności oraz braku wody i pomocy dla rannych (w szpitaliku przewidzianym na 6 osób w momencie kapitulacji przebywało 78 rannych) fort poddał się 7 czerwca 1916.
Dowódca fortu został uhonorowany przez Niemców szablą honorową. Dowództwo francuskie dowiedziało się o utracie fortu dopiero z komunikatu niemieckiego.
Francuzi ponownie zajęli fort 2 listopada 1916.
Fort de Vaux jest jednym z symboli francuskiego oporu w czasie I wojny światowej.

</doc>
<doc id="183262" url="https://pl.wikipedia.org/wiki?curid=183262" title="Jerzy Gruza">
Jerzy Gruza

Jerzy Gruza, ps. „Paweł Binke” (ur. 4 kwietnia 1932 w Warszawie, zm. 16 lutego 2020 w Pruszkowie) – polski reżyser i scenarzysta, okazjonalnie aktor filmowy. Twórca wielu programów i widowisk telewizyjnych.
Życiorys.
Absolwent Wydziału Reżyserii PWSF w Łodzi (1956). Na początku swojej kariery współpracował w TVP z Bogumiłem Kobielą i Jackiem Fedorowiczem (programy "Poznajmy się", "Małżeństwo doskonałe", "Kariera", "Runda"). Wyreżyserował wiele przedstawień Teatru Telewizji, m.in. „Grona gniewu” Johna Steinbecka (1957), „Szkołę wdów” Jeana Cocteau, monodram „Sammy” ze Zbigniewem Cybulskim (1962), „Mieszczanin szlachcicem” Moliera (w 1969 ostatnią rolę zagrał tu Bogumił Kobiela).
Był reżyserem popularnych seriali: "Wojna domowa" (1965–1966), "Czterdziestolatek" (1974–1977), "Pierścień i róża" (1986), "Czterdziestolatek. 20 lat później" (1993), oraz filmów fabularnych: "Dzięcioł" (1970), "Przeprowadzka" (1972), "Motylem jestem, czyli romans 40-latka" (1976).
W 1983 został dyrektorem Teatru Muzycznego w Gdyni. Wyreżyserował na tej scenie wielkie musicalowe przeboje: "Skrzypka na dachu" (premiera w 1984), "Jesus Christ Superstar" (1987), "Les Misérables" (1989), "Człowieka z La Manchy" (1991), "Żołnierza królowej Madagaskaru" (1991). Jest autorem książek: "40 lat minęło jak jeden dzień" (1998), "Człowiek z wieszakiem życie zawodowe i towarzyskie" (2003). Był jurorem w programie Zostań Gwiazdą Filmową.
22 lipca 1964 z okazji 20-lecia Polski Ludowej otrzymał zespołową nagrodę państwową I stopnia za twórczość artystyczną w Teatrze Telewizji. Był również laureatem nagrody Super Wiktor, przyznanej w 1993 za twórczość telewizyjną. Podczas gali 42. Festiwalu Polskich Filmów Fabularnych w Gdyni (2017) otrzymał „Platynowe Lwy” za całokształt twórczości. 
Życie prywatne.
Był trzykrotnie żonaty. Pierwszą żoną była Jadwiga, z którą miał syna. Drugą żoną była anglistka Natalia. Trzecią żoną była Grażyna Lisiewska, znana z roli laborantki Marioli w serialu "Czterdziestolatek". Mieli syna Pawła Gruzę, prawnika.
Zmarł 16 lutego 2020 w domu seniora w Pruszkowie w wieku 87 lat. Msza pogrzebowa reżysera odbyła się 21 lutego o godz. 11 w Kościele Środowisk Twórczych w Warszawie przy Placu Teatralnym w Warszawie. Został pochowany na Cmentarzu Wojskowym na Powązkach w Warszawie (kwatera G-Tuje-48). Autorem nagrobka jest architekt Tomasz Skorupa ("Kontrastowo").
Filmografia.
Scenarzysta i reżyser seriali:
Scenarzysta i reżyser filmów:
Reżyser Teatru Telewizji (ważniejsze pozycje):
Obsada aktorska:

</doc>
<doc id="183264" url="https://pl.wikipedia.org/wiki?curid=183264" title="Olga Lipińska">
Olga Lipińska

Olga Lipińska (ur. 6 kwietnia 1939 w Warszawie) – polska reżyserka i scenarzystka teatralna i telewizyjna, satyryczka, w latach 1955–2005 zatrudniona w Telewizji Polskiej; w latach 1957–1964 autorka i reżyserka Studenckiego Teatru Satyryków (STS), w latach 1968–1976 reżyserka Krajowego Festiwalu Piosenki Polskiej w Opolu, w latach 1972–1974 reżyserka Festiwalu Artystycznego Młodzieży Akademickiej w Świnoujściu, reżyserka szeregu inscenizacji w Teatrze Telewizji; laureatka nagrody „Złoty Ekran” (1968) i nagrody „Wiktor” (1992, 1993, 1999); reżyserka i scenarzystka kabaretów telewizyjnych "Głupia sprawa" (1968–1970), "Gallux Show" (1970–1974), "Właśnie leci kabarecik" (1975–1977), "Kurtyna w górę" (1977–1981), "Kabaret Olgi Lipińskiej" (1990–2005).
Życiorys.
Ukończyła żeńskie XII Liceum Ogólnokształcące im. Marii Skłodowskiej-Curie na Saskiej Kępie w Warszawie, Wydział Reżyserii PWST w Warszawie (1964).
Związana z STS jako aktorka i reżyserka. W latach 1977–1990 była dyrektorką Teatru Komedia w Warszawie.
Jej mężem był, zmarły w 1996 dziennikarz radiowy Andrzej Wiktor Piotrowski. Jest bezdzietna z wyboru.
Teatr Telewizji.
Wyreżyserowała kilkadziesiąt spektakli Teatru TV, najsłynniejsze to "Damy i huzary" (1973), "Przedstawienie Hamleta we wsi Głucha Dolna" (1985), "Gwałtu, co się dzieje" (1992), "Zemsta" (1994), "Baryłeczka" (1995), "Ja się nie boję braci Rojek" (2003) oraz "Cud mniemany, czyli Krakowiacy i górale" (2007).
Telewizja.
W Telewizji Polskiej stworzyła kabarety: "Głupia sprawa" (10 spektakli, 1968–1970), "Gallux Show" (10 spektakli, 1970–1974), "Właśnie leci kabarecik" (10 spektakli, 1975–1977), "Kurtyna w górę" (18 spektakli, 1977–1981) oraz najpopularniejszy – "Kabaret Olgi Lipińskiej". W latach 1990–1992 prowadziła w TVP1 autorski talk show pt. "Piosenki z Kabaretu Olgi Lipińskiej", do którego zapraszała znane postaci związane z polską kulturą i sztuką. Wiosną 2006 była jurorką w programie Polsatu "Show!Time".
Działalność społeczna i polityczna.
Według prasy podziemnej na początku lat 80. miała brać udział w przełamywaniu bojkotu telewizji przez aktorów.
W 1992 zaangażowała się w inicjatywę Zbigniewa Bujaka na rzecz przeprowadzenia referendum w sprawie ustawy antyaborcyjnej, dziesięć lat później wraz z setką innych kobiet podpisała list domagający się od Parlamentu Europejskiego wpłynięcia na rząd polski, by zliberalizował prawo aborcyjne.
Krytyczna w stosunku do prezydentury Lecha Wałęsy, w wyborach prezydenckich 1995 udzieliła poparcia kandydatowi Unii Wolności Jackowi Kuroniowi. Była członkinią komitetu wyborczego Włodzimierza Cimoszewicza w wyborach prezydenckich w Polsce 2005, a w wyborach 2000 wspierała Aleksandra Kwaśniewskiego.
Podpisywała kilkakrotnie listy otwarte w różnych sprawach politycznych. W 2003 zaangażowała się na rzecz przyjęcia przez Irlandczyków traktatu nicejskiego (2001) oraz sprzeciwiała się umieszczeniu tzw. "Invocatio Dei" w preambule konstytucji europejskiej. W 2005 wraz z innymi przedstawicielkami życia publicznego broniła Małgorzaty Niezabitowskiej przed oskarżeniami Krzysztofa Wyszkowskiego i dziennika „Rzeczpospolita” o współpracę ze Służbą Bezpieczeństwa.
Publicystyka.
Przez kilkanaście lat regularnie publikowała swoje felietony w „Twoim Stylu”, które złożyły się na wydaną w 2005 książkę "Mój pamiętnik potoczny". W 2009 ukazał się kolejny zbiór felietonów – "Co by tu jeszcze...". Rok 2013 przyniósł następną książkę – "Jeszcze słychać śmiech...", będącą zbiorem felietonów z lat 2009–2013. W końcowym felietonie autorka deklaruje zaniechanie dalszej twórczości publicystycznej z powodu narastającego pesymizmu, wywołanego stopniowym obniżaniem się poziomu intelektualnego w społeczeństwie, zwłaszcza u młodego pokolenia.

</doc>
<doc id="183265" url="https://pl.wikipedia.org/wiki?curid=183265" title="IV liga polska w piłce nożnej (2003/2004)">
IV liga polska w piłce nożnej (2003/2004)

IV liga polska w piłce nożnej w sezonie 2003/2004 podzielona była na 19 grup (po jednej w 13 województwach, po dwie w 3 województwach). Zwycięzcy w województwach awansowali bezpośrednio do III ligi. W województwach, gdzie były dwie grupy o awansie decydował baraż między zwycięzcami grup.
IV liga, grupa: lubelska.
Baraże o utrzymanie.
W barażach o utrzymanie wystąpiły drużyny z miejsc 13-14 IV ligi oraz 2 mistrzów klas okręgowych w woj. lubelskim, którzy przegrali pierwszą rundę baraży o awans.Zwycięzca: Victoria ParczewZwycięzca: Hetman II Zamość
IV liga, grupa: podkarpacka.
Baraże o utrzymanie.
Po zakończeniu sezonu rozegrano mecze barażowe pomiędzy drużynami z miejsc 10-13 IV ligi a wicemistrzami 4 grup klasy okręgowej w woj. podkarpackim.Zwycięzca: Rzemieślnik PilznoZwycięzca: Izolator BoguchwałaZwycięzca: Błękitni RopczyceZwycięzca: Unia Nowa Sarzyna
IV liga, grupa: pomorska.
Baraże o utrzymanie.
Po zakończeniu sezonu rozegrano baraże o utrzymanie pomiędzy zespołami z miejsc 13-15 IV ligi oraz wicemistrzami z 3 grup klasy okręgowej w woj. pomorskim.
Zwycięzca: Pomezania Malbork
Uwaga!
Pomimo porażki w barażach Arki II Gdynia, ze względu na ujawnienie przekupienia w meczu Raduni Stężyca z Zaprem Ujeścisko w klasie okręgowej, gr. Gdańsk I i zmienieniem wyniku z boiska na walkower dla drużyny z Gdańska, rezerwy gdyńskiego zespołu zostały przesunięte na 1. miejsce w tabeli i awansowały bezpośredni do IV ligi na sezon 2004/2005.
Zwycięzca: Chojniczanka Chojnice
Zwycięzca: Bałtyk Gdynia
IV liga, grupa: śląska I.
Baraże o utrzymanie.
W barażach o utrzymanie brały udział drużyny z 13. miejsc w obu grupach śląskich.
Zwycięzca: Unia Racibórz (dzięki bramkom na wyjeździe)
IV liga, grupa: śląska II.
Baraże o utrzymanie.
W barażach o utrzymanie brały udział drużyny z 13. miejsc w obu grupach śląskich.
Zwycięzca: Unia Racibórz (dzięki bramkom na wyjeździe)
Baraże o III ligę.
Udział biorą mistrzowie grup: małopolskich, górnośląskich i wielkopolskich. Zwycięzca dwumeczu awansuje do III ligi.
Małopolska.
Kmita Zabierzów awansował do III ligi, grupy IV.
Górny Śląsk.
Górnik Jastrzębie awansował do III ligi, grupy III.
Wielkopolska.
Lech II Poznań awansował do III ligi, grupy II
Jarota Jarocin zakwalifikował się do baraży uzupełniających o III ligę
Baraże uzupełniające.
Po wycofaniu się przed sezonem 2004/05 z trzeciej ligi Gwardii Koszalin, PZPN postanowił, iż o wolne miejsce w III lidze rywalizować będą drużyny z czterech zainteresowanych wojewódzkich okręgów.
Półfinały
Finał
Pogoń II Szczecin awansowała do III ligi, grupy II.

</doc>
<doc id="183267" url="https://pl.wikipedia.org/wiki?curid=183267" title="Jacek Kurski">
Jacek Kurski

Jacek Olgierd Kurski (ur. 22 lutego 1966 w Gdańsku) – polski polityk i dziennikarz.
W latach 2005–2009 poseł na Sejm V i VI kadencji, w latach 2009–2014 poseł do Parlamentu Europejskiego VII kadencji, w latach 2015–2016 podsekretarz stanu w Ministerstwie Kultury i Dziedzictwa Narodowego, W latach 2016–2020 i 2020–2022 prezes zarządu Telewizji Polskiej.
Życiorys.
Wykształcenie i praca zawodowa.
Jest absolwentem III Liceum Ogólnokształcącego im. Bohaterów Westerplatte w Gdańsku. W 1997 ukończył studia na Wydziale Ekonomicznym Uniwersytetu Gdańskiego w zakresie handlu zagranicznego. Na przełomie lat 80. i 90. publikował artykuły w prasie niezależnej i prawicowej, m.in. w „Tygodniku Solidarność” i „Tygodniku Gdańskim”. Był współpracownikiem agencji DPA oraz gdańskim korespondentem BBC. Od 1991 do 1994 pracował w Telewizji Polskiej. Współtworzył programy publicystyczne "Lewiatan", "Sprawę dla reportera", "Rozmowy kanciastego stołu" i "Refleks". Od 1994 do 1998 prowadził agencję reklamową.
W styczniu 1993 opublikował napisaną wspólnie z Piotrem Semką książkę "Lewy czerwcowy", będącą zapisem wywiadów z politykami związanymi z rządem Jana Olszewskiego na temat kulis odwołania gabinetu w czerwcu 1992. Rok później zrealizował film "Nocna zmiana" poświęcony tej samej tematyce. W 2005 wyreżyserował film dokumentalny "III RP – kto miał rację?". Współpracował przy programach publicystycznych "Refleks", "Lewiatan", "Rozmowy kanciastego stołu" i "Sprawa dla reportera".
Działalność polityczna.
Współpracował z opozycją antykomunistyczną, zajmował się m.in. kolportażem podziemnych wydawnictw. W połowie lat 80. wstąpił do NSZZ „Solidarność”. Od 1986 do 1989 był redaktorem pisma „Solidarność Regionu Gdańskiego”. Po 1989 związany był z wieloma partiami prawicowymi. Na początku lat 90. współpracował z Porozumieniem Centrum, na czele którego stał Jarosław Kaczyński. W 1993 przed wyborami parlamentarnymi był szefem kampanii wyborczej tego ugrupowania. W wyborach tych bez powodzenia kandydował do Sejmu z gdańskiej listy PC (otrzymał 5973 głosy).
Od połowy lat 90. współpracował z Janem Olszewskim, przystępując do tworzonego przez byłego premiera Ruchu Odbudowy Polski. Brał udział w kampanii prezydenckiej w wyborach w 1995, następnie pełnił funkcję prezesa oddziału partii w Gdańsku oraz rzecznika prasowego ROP. Opowiadał się za współpracą z Akcją Wyborczą Solidarność, jednocześnie krytykował jej zbliżenie do Unii Wolności. W wyborach parlamentarnych w 1997 bezskutecznie ubiegał się o mandat posła jako lider listy ROP w województwie gdańskim (otrzymał 17 205 głosów). Po wyborczej porażce został usunięty z partii przez władze ROP.
5 kwietnia 1998 razem ze swoją frakcją (Stowarzyszenie ROP – Razem dla Prawicy) przystąpił do Zjednoczenia Chrześcijańsko-Narodowego, wchodzącego w skład AWS. W ZChN objął funkcje wiceprezesa i prezesa zarządu regionu pomorskiego. W 1998 uzyskał mandat radnego sejmiku pomorskiego. W latach 1998–2001 był wicemarszałkiem województwa pomorskiego. W wyborach do Sejmu w 2001 kandydował z listy Akcji Wyborczej Solidarność Prawicy w okręgu toruńskim (otrzymał 3072 głosy). W tym samym okręgu z ostatniego miejsca na liście AWSP miał startować były minister rolnictwa Jacek Janiszewski. Tuż przed oddaniem listy do komisji wyborczej Jacek Kurski samowolnie miał dopisać przed Jackiem Janiszewskim inną osobę o takim samym nazwisku (Michał Janiszewski), za co został wykluczony ze Zjednoczenia Chrześcijańsko-Narodowego.
Po przegranych przez AWSP wyborach wstąpił do Prawa i Sprawiedliwości. Nie otrzymał jednak miejsca na liście kandydatów w wyborach samorządowych w 2002. Odszedł z PiS do Ligi Polskich Rodzin. Jako kandydat LPR został ponownie wybrany do sejmiku, obejmując funkcję jego wiceprzewodniczącego. Był również kandydatem LPR na stanowisko prezydenta Gdańska, uzyskał 8,53% głosów i nie przeszedł do drugiej tury wyborów.
Był głównym autorem kampanii wyborczej Ligi Polskich Rodzin do Parlamentu Europejskiego. W 2004 popadł w konflikt z liderem LPR na Pomorzu Robertem Strąkiem i został wykluczony z tej partii, po czym ponownie przystąpił do PiS. Z listy tej partii w wyborach parlamentarnych w 2005 został wybrany w okręgu gdańskim posłem na Sejm V kadencji (otrzymał 26 446 głosów).
Krytyk środowisk postrzeganych przez niego jako postkomunistyczne czy liberalne (dawniej Kongresu Liberalno-Demokratycznego i Unii Wolności, a następnie Platformy Obywatelskiej). W wypowiedziach publicznych wielokrotnie sprzeciwiał się zawieraniu przez PiS jakiejkolwiek koalicji z PO. Krytykował również środowisko „Gazety Wyborczej” (w której zatrudniony został jego starszy brat Jarosław).
Brał udział w kampanii wyborczej Lecha Kaczyńskiego w trakcie wyborów prezydenckich w tym samym roku. Organizował m.in. konwencję PiS, zmienił też logo ugrupowania. Przed II turą wyborów udzielił autoryzowanego wywiadu „Angora”, w którym stwierdził, że "poważne źródła na Pomorzu mówią, że dziadek Donalda Tuska (Józef Tusk) zgłosił się na ochotnika do Wehrmachtu". Konsekwencją tych słów było pozbawienie go funkcji szefa kampanii medialnej w sztabie wyborczym Lecha Kaczyńskiego (11 października 2005). 13 października decyzją sądu partyjnego PiS został wykluczony z partii. Kilka dni później okazało się, że dziadek Donalda Tuska faktycznie latem 1944 został powołany do Wehrmachtu, lecz zgodnie z dokumentami wcielono go do armii przymusowo (podczas II wojny światowej wielu Kaszubów i Ślązaków zmuszano siłą do służby w niemieckiej armii), zaś pod koniec 1944 był w szeregach Polskich Sił Zbrojnych w Wielkiej Brytanii. 14 listopada sąd dyscyplinarny PiS rozpatrzył pozytywnie odwołanie Kurskiego i przywrócił mu członkostwo w partii, ograniczając karę do nagany.
W wyborach parlamentarnych w 2007 Jacek Kurski po raz drugi uzyskał mandat poselski, otrzymując 23 585 głosów. W 2009 z listy Prawa i Sprawiedliwości w okręgu wyborczym Olsztyn został eurodeputowanym VII kadencji (otrzymał 62 929 głosów). W rankingu polskich europosłów za pierwszy rok, sporządzonym przez polskich dziennikarzy i ekspertów zajmujących się polityką europejską, uzyskał przedostatnią lokatę; należał też do posłów z najniższą frekwencją na posiedzeniach i głosowaniach z całego Europarlamentu.
Od stycznia 2008 do lipca 2010 zasiadał w komitecie politycznym PiS. W styczniu 2011 ponownie wszedł w jego skład. 4 listopada 2011 komitet polityczny PiS zdecydował o jego wykluczeniu z partii. Zaangażował się w budowę powstałej w 2012 partii Solidarna Polska, której został wiceprezesem. 14 grudnia 2013 ponownie wybrany na wiceprezesa tej partii. W wyborach europejskich w 2014 bezskutecznie ubiegał się o reelekcję. 4 czerwca tego samego roku ogłosił decyzję o czasowym wycofaniu się z polityki i rezygnacji z wszystkich funkcji w Solidarnej Polsce. W lipcu 2014 wziął udział w konwencji organizowanej przez PiS, w tym samym miesiącu został wykluczony z Solidarnej Polski.
20 listopada 2015 powołany na podsekretarza stanu w MKiDN. 7 stycznia 2016 odwołany z tego stanowiska w związku z objęciem dzień później funkcji prezesa zarządu Telewizji Polskiej. 2 sierpnia tego samego roku został odwołany z tej funkcji przez Radę Mediów Narodowych, w której większość (3 na 5 osób) stanowili posłowie PiS. Po kilku godzinach RMN wycofała się z tej decyzji – jej przewodniczący Krzysztof Czabański stwierdził, że uchwała wejdzie w życie dopiero po wyborze nowego prezesa telewizji. 12 października 2016 Rada Mediów Narodowych głosami posłów PiS i przedstawiciela KP Kukiz’15 wybrała go na prezesa zarządu TVP. 6 marca 2020 przewodniczący Rady Mediów Narodowych Krzysztof Czabański poinformował o głosowaniu korespondencyjnym członków rady dotyczącym odwołania Jacka Kurskiego z funkcji prezesa Telewizji Polskiej. 9 marca weszła w życie uchwała RMN o odwołaniu Jacka Kurskiego ze stanowiska prezesa TVP. Tego samego dnia został on doradcą zarządu tej instytucji. 22 maja 2020 Rada Mediów Narodowych powołała go na członka zarządu Telewizji Polskiej. Następnie 24 lipca 2020 po złożeniu rezygnacji przez Macieja Łopińskiego z funkcji, Telewizja Polska poinformowała, że Jacek Kurski został pełniącym obowiązki prezesa TVP. Miało to związek z rozpoczęciem urlopu przez Łopińskiego, którego kadencja na stanowisku p.o. prezesa TVP kończyła się 7 sierpnia. Decyzja ta została krytycznie przyjęta przez wielu medioznawców oraz Radę Mediów Narodowych, która mianuje prezesa TVP. Zdaniem ekspertów komunikat TVP, który nie był aktem prawnym był próbą wywierania presji na Radę Mediów Narodowych, aby w przewidzianym na sierpień głosowaniu poparła go na stanowisko prezesa i nie zgłaszała innego kandydata. Dnia 27 lipca Krzysztof Czabański, przewodniczący RMN zwrócił się w imieniu organu o pilne wyjaśnienie tej sprawy przez TVP. 4 sierpnia 2020 RMN wydała komunikat, w którym stwierdzono, że Jacek Kurski jest członkiem zarządu TVP będącym pełnomocnikiem p.o. prezesa telewizji publicznej. 7 sierpnia 2020 Rada Mediów Narodowych ponownie wybrała go na stanowisko prezesa zarządu TVP. Kadencja na tym stanowisku miała potrwać do połowy 2021 wraz z zatwierdzeniem przez walne zgromadzenie sprawozdania finansowego za rok 2020. W czerwcu 2021 Rada Mediów Narodowych powołała go na kolejną czteroletnią kadencję. 5 września 2022 RMN ponownie odwołała go z funkcji prezesa TVP.
Prezesura w Telewizji Polskiej.
Pełniąc funkcję prezesa Telewizji Polskiej, zainicjował szereg przedsięwzięć, m.in. produkcję telenoweli historycznej "Korona królów" oraz serialu "Młody Piłsudski", poza tym przeprowadził roszady w kadrze telewizji publicznej. Początkowo oglądalność kanałów TVP 1, TVP 2 oraz TVP Info spadała, co eksperci (m.in. tacy jak Bogusław Chrabota oraz Jan Dworak) przypisywali organizowaniu za prezesury Kurskiego agresywnych kampanii wymierzonych w polityków i działaczy społecznych opozycyjnych wobec rządów Prawa i Sprawiedliwości. Ponadto w latach urzędowania Kurskiego nastąpił widoczny w badaniach CBOS spadek zaufania do programów informacyjnych i publicystycznych TVP oraz pogorszenie oceny działalności samej TVP – po raz pierwszy w historii badań tego ośrodka odsetek ocen krytycznych przewyższył liczbę opinii pozytywnych.
Jednocześnie straty w oglądalności TVP odrobiła dzięki organizacji widowisk rozrywkowych, takich jak Sylwester Marzeń z Dwójką oraz Eurowizja Junior, a także „ofercie masowej, plebejskiej, zabarwionej treściami patriotycznymi” (Chrabota). Wątpliwości wśród ekspertów, takich jak Krzysztof Luft, budziła predylekcja Kurskiego do faworyzowania muzyki disco polo w wydarzeniach rozrywkowych emitowanych na kanałach telewizji publicznej. Jacek Karnowski bronił jednak w tej kwestii Kurskiego, twierdząc, iż to stacje komercyjne w ostatnich latach „pozwoliły sobie na prezentowanie audycji przekraczających wszelkie normy”.
Bank Światowy.
W grudniu 2022 został przedstawicielem Polski w Radzie Dyrektorów Wykonawczych Banku Światowego, jako zastępca dyrektora wykonawczego szwajcarsko-polskiej konstytuanty w Grupie Banku Światowego w Waszyngtonie.
Postępowania sądowe.
Wyrokiem sądu z września 1997 został zobowiązany do przeproszenia Janusza Lewandowskiego za wypowiedzi wyrażone w audycjach wyborczych.
13 czerwca 2006 w trakcie programu "Teraz my!" oskarżył Platformę Obywatelską i komitet wyborczy Donalda Tuska o finansowanie kampanii wyborczej przed wyborami prezydenckimi oraz parlamentarnymi w 2005 z pieniędzy nielegalnie wyprowadzonych z PZU (tzw. afera billboardowa). Prokuratura Okręgowa w Warszawie umorzyła śledztwo w grudniu 2006 z powodu niestwierdzenia przestępstwa. W odpowiedzi na zarzuty Platforma Obywatelska oskarżyła Jacka Kurskiego o zniesławienie i domagała się przeprosin w mediach oraz przekazania 100 tys. zł na Caritas. 3 kwietnia 2007 Sąd Okręgowy w Warszawie wydał wyrok nakazujący Jackowi Kurskiemu przeproszenie Donalda Tuska na łamach „Rzeczpospolitej” i „Gazety Wyborczej” oraz w TVN i TVP. Zasądził też 15 tys. zł na rzecz Caritas Polska.
12 czerwca 2007 Sąd Okręgowy w Warszawie uznał, iż Jacek Kurski naruszył dobra osobiste spółki Agora S.A. podczas programu telewizyjnego "Warto rozmawiać" z 8 maja 2006 poprzez wygłaszanie niepotwierdzonych zarzutów zniesławiających firmę. Sąd nakazał przeproszenie w „Gazecie Wyborczej” i w TVP2 oraz wpłatę 10 tys. zł na cel społeczny. Sąd Apelacyjny w Warszawie utrzymał ten wyrok w mocy. Jacek Kurski, komentując to orzeczenie, twierdził, iż „Gazeta Wyborcza” "przy pomocy posłusznych i usłużnych sędziów" (…) "może każdego zniszczyć i opluć" (…). Za tę wypowiedź został pozwany przez wydawcę, a następnie ponownie zobowiązany sądownie do publikacji przeprosin. Pozwany, mimo uprawomocnienia się wyroku i wezwań, uchylał się od wykonania orzeczeń sądu, wobec czego Agora S.A. sama je zrealizowała w ramach tzw. wykonania zastępczego na koszt dłużnika. W lipcu 2016 Europejski Trybunał Praw Człowieka uznał wydane orzeczenie za naruszające wolność wyrażania opinii, zasądzając na rzecz Jacka Kurskiego zadośćuczynienie.
Po śmierci Pawła Adamowicza w styczniu 2019 satyryk Krzysztof Skiba publicznie uznał Jacka Kurskiego moralnie odpowiedzialnym za morderstwo Adamowicza, w wywiadzie dla Polsat News mówiąc, że „media publiczne szczuły na prezydenta Gdańska i oto mamy tego efekty”. Za tę wypowiedź Skiba został pozwany przez Kurskiego. 23 czerwca 2020 warszawski sąd II instancji wydał prawomocne postanowienie w tej sprawie, uznając, że Skiba mógł użyć tych słów.
Niedługo po śmierci Pawła Adamowicza TVP wytoczyła sprawy o zniesławienie prof. Wojciechowi Sadurskiemu, dziennikarzowi „Gazety Wyborczej” Wojciechowi Czuchnowskiemu i dziennikarce „Polityki” Ewie Siedleckiej. Warszawski Sąd Okręgowy w lipcu 2020 roku prawomocnie umorzył sprawę Siedleckiej i Czuchnowskiego.
Życie prywatne.
Jest synem pracownika naukowego Witolda Kurskiego oraz Anny Kurskiej, działaczki NSZZ „Solidarność” i senator, młodszym bratem Jarosława Kurskiego, dziennikarza „Gazety Wyborczej”. Jego ciotecznym dziadkiem był Lewis Bernstein Namier.
W kwietniu 1991 zawarł ślub kościelny z Moniką Mucek. Związek ten zakończył się rozwodem w 2015. Z małżeństwa tego ma trójkę dzieci: Zdzisława Antoniego (ur. 1991), Zuzannę (ur. 1994) i Olgierda (ur. 2007).
31 lipca 2018 wziął cywilny ślub z Joanną Wąsowską "primo voto" Klimek (ur. 1974). Po stwierdzeniu nieważności pierwszego małżeństwa przez sąd kościelny (a także stwierdzeniu nieważności pierwszego małżeństwa jego drugiej żony), 18 lipca 2020 w Sanktuarium Bożego Miłosierdzia w Krakowie-Łagiewnikach zawarł z Joanną sakramentalny związek małżeński. Wydarzenie to spotkało się z krytyką w mediach za mniej prywatny, a raczej polityczny, wręcz państwowy charakter, wskazywano je jako dowód niepożądanych powiązań pomiędzy władzą państwową, zarządzanymi przez nią mediami i Kościołem katolickim, podnoszono też niemożność uzyskania unieważnienia małżeństwa przez osoby niezwiązane z władzą. Ze związku tego, 25 marca 2021, urodziła się córka, Anna Klara Teodora.

</doc>
<doc id="183270" url="https://pl.wikipedia.org/wiki?curid=183270" title="Czesław Nowicki (prezenter)">
Czesław Nowicki (prezenter)

Czesław Nowicki, pseudonim „Wicherek” (ur. 24 marca 1928 w Wilnie, zm. 29 lutego 1992 w Warszawie) – polski prezenter i dziennikarz, wieloletni prezenter prognozy pogody w Programie I Telewizji Polskiej.
Życiorys.
Absolwent I Liceum Ogólnokształcącego im. J.I. Kraszewskiego w Białej Podlaskiej. Absolwent Wydziału Prawa Uniwersytetu we Wrocławiu. W 1949 rozpoczął pracę we wrocławskim dzienniku „Słowo Polskie”, następnie był dziennikarzem w „Życiu Warszawy”, na którego łamach publikował artykuły o pogodzie w ramach rubryki „Pan Wicherek ma głos”.
We wrześniu 1957 rozpoczął pracę w Telewizji Polskiej, dla której od 2 stycznia 1958 prezentował prognozę pogody w ramach "Dziennika Telewizyjnego". Prognozę prezentował w niekonwencjonalny sposób, tworząc w ten sposób swego rodzaju show. Od 1963 prezentował pogodę w duecie z Elżbietą Sommer. Ponadto w cyklicznym programie "Kącik osobliwości" pokazywał telewidzom przyrodnicze ciekawostki, takie jak m.in. przerośnięte grzyby, wielokilogramowe ryby czy warzywa o oryginalnych kształtach. Kwartet Warszawski śpiewał piosenkę „Kochajmy Wicherka”, w której podkreślał popularność i oryginalność prezentera. W 1972 został zwolniony z TVP w atmosferze skandalu.
Po odejściu z TVP pracował w „Trybunie Ludu” i „Zielonym Sztandarze”, a także był rzecznikiem prasowym Instytutu Kształtowania Środowiska. Oprócz tego koncertował po Polsce z autorskim programem kabaretowym „Spotkania z Wicherkiem”, a następnie jako aktor własnego Kabaretu „Barometr”. Od lat 80. do 1992 publikował prognozy pogody w „Gazecie Wyborczej”, w tym czasie wrócił też do TVP, w którym prowadził prognozy pogody w „Wiadomościach”.
Zagrał siebie samego w serialach: "Wojna domowa" (1966) i "Dom" (1982) oraz filmach: "Wielka, większa i największa" (1962), "Kłopotliwy gość" (1971) i "Nie lubię poniedziałku" (1971).
Był żonaty z Ewą Kossakowską-Nowicką, telewizyjną graficzką. Został pochowany na Cmentarzu Powązkowskim w Warszawie (kwatera 225-4-9).

</doc>
<doc id="183273" url="https://pl.wikipedia.org/wiki?curid=183273" title="Capture The Flag">
Capture The Flag



</doc>
<doc id="183274" url="https://pl.wikipedia.org/wiki?curid=183274" title="Tadeusz Stanisław Grabowski">
Tadeusz Stanisław Grabowski

Tadeusz Stanisław Grabowski, ps. "T. Barg", "Ziemowit Buława", "Władysław Dobromilski", "Stanko Karadżow", "Tau-Gama" (ur. 15 stycznia 1881 w Dobromilu, zm. 22 stycznia 1975 w Krakowie) – polski historyk literatury słowiańskiej, profesor Uniwersytetu Jagiellońskiego i Wrocławskiego, dyplomata.
Życiorys.
Był synem Władysława (adwokata) i Katarzyny Adeli z Hauserów; uczęszczał do gimnazjum humanistycznego w Jarosławiu (do 1901), następnie studiował na uniwersytetach w Krakowie, Pradze, Zagrzebiu i Wiedniu (1903–1907). Uzupełniał studia na uniwersytetach w Belgradzie, Sofii, Petersburgu, Moskwie, Kazaniu i Kijowie (1907–1908). Wśród jego wykładowców byli m.in. Tomasz Garrigue Masaryk, Jan Łoś, Wiktor Czermak, Jan Michał Rozwadowski. W 1910 obronił na uniwersytecie w Wiedniu doktorat na podstawie pracy "Silvije Kranjčevic und seine Dichtung". W latach 1908–1915 był lektorem języków słowiańskich na Uniwersytecie Jagiellońskim, a 1910–1918 uczył języków rosyjskiego i polskiego w II gimnazjum w Krakowie.
W kolejnych latach był zaangażowany w działalność polityczną i dyplomatyczną. Pracował m.in. jako referent prasy słowiańskiej w Departamencie Wojskowym Naczelnego Komitetu Narodowego (1915–1916), w 1916 organizował polskie biuro prasowe w Konstantynopolu. W latach 1916–1918 był delegatem Departamentu Stanu Królestwa Polskiego w Sofii, a w latach 1918–1925 ministrem pełnomocnym i posłem nadzwyczajnym w Sofii. Po powrocie do Polski wiosną 1925 objął stanowisko szefa Wydziału Prasowego w MSZ. Następnie kierował Wydziałem Nauki Ministerstwa Spraw Zagranicznych (1925–1927); ze względu na zaangażowanie publiczne nie przyjął Katedry Literatur Słowiańskich na UJ. W 1927 wyjechał ponownie na placówkę dyplomatyczną – został ministrem pełnomocnym i posłem nadzwyczajnym w Rio de Janeiro; w 1938 odszedł z dyplomacji po konflikcie z ministrem spraw zagranicznych Józefem Beckiem. Przez pewien czas prowadził wykłady z historii kultury narodów słowiańskich na uniwersytecie w Rio de Janeiro (1935–1936). W 1939 był dyrektorem Polskiego Instytutu Współpracy z Zagranicą w Warszawie.
W czasie okupacji niemieckiej uczestniczył w tajnym nauczaniu w Krakowie i Warszawie, zarówno na poziomie licealnym, jak i akademickim (na tajnym Uniwersytecie Warszawskim). Po wojnie został profesorem nadzwyczajnym (1945) i zwyczajnym (1946) Uniwersytetu Jagiellońskiego oraz kierownikiem Katedry Nowszych Literatur Słowiańskich (do 1955); w latach 1955–1960 pozostawał pracownikiem naukowym Katedry Filologii Słowiańskiej. Był również związany z Uniwersytetem Wrocławskim (1946–1947 pracownik naukowy Katedry Filologii Słowiańskiej) i Uniwersytetem Warszawskim (1951–1953 wykładowca). Prowadził wykłady z historii współczesnych literatur bułgarskiej, czeskiej i serbsko-chorwackiej, zaangażowany w prace oraz przewodniczący Komitetu Słowiańskiego w Polsce.
Od 1936 był członkiem korespondentem Towarzystwa Naukowego Warszawskiego; w latach 1961–1963 przewodniczył Komisji Słowianoznawstwa Oddziału PAN w Krakowie. Brał również udział w pracach m.in. Towarzystwa Słowiańskiego w Sofii, Towarzystwa Przyjaźni Polsko-Czesko-Słowackiej, Towarzystwa Polsko-Łużyckiego, Towarzystwa Polsko-Bułgarskiego, Polskiego Towarzystwa Filologicznego, Polskiego Towarzystwa Historycznego, Polskiego Towarzystwa Ludoznawczego.
W badaniach naukowych zajmował się historią literatur południowosłowiańskich, historią literatury i kultury łużyckiej. Przedstawił szerokie uzasadnienie związków kulturowych i ideowych, łączących narody polski i bułgarski; przyczynił się do wydania przekładów wielu dzieł literatury polskiej na język bułgarski, dokonanych przez Dorę Gabe. Analizował twórczość Zygmunta Krasińskiego na tle literatur słowiańskich, badał także wykłady Mickiewicza w Paryżu, poświęcone kulturze i literaturze Słowian południowych, wschodnich i zachodnich. Interesował się współczesną literaturą chorwacką, łużycką i słowacką. Badał sprawę grobu Władysława Warneńczyka. Opracował dla potrzeb edytorskich nieznane wcześniej "Pamiętniki" Władysława Gawrońskiego (członka Oddziału Kozaków Sułtańskich Michała Czajkowskiego – Sadyka Paszy). Badał związki wybitnego slawisty i językoznawcy łużyckiego Karola Muki z krakowską Akademią Umiejętności. Współpracował z czasopismami „Świat Słowiański” (1905–1914) oraz „Pamiętnik Słowiański” (1949–1952). W młodości nawiązał przyjaźń ze znanym pisarzem Ivo Andriciem.
Został pochowany na Cmentarzu Rakowickim w Krakowie (kwatera XIXA-zach).

</doc>
<doc id="183275" url="https://pl.wikipedia.org/wiki?curid=183275" title="Grafion">
Grafion

Grafion – przyrząd kreślarski używany do kreślenia tuszem na papierze lub na kalce linii prostych i krzywych. Spotykane były grafiony o różnych szerokościach, czasem miały wyskalowane kółko ułatwiające ustawienie potrzebnej grubości linii. Używano także grafionowych końcówek montowanych do cyrkli, potrzebnych do wykreślenia łuków i okręgów.
Grubość linii była regulowana przez obrót kółka śruby dociskającej do siebie dwa skrzydełka grafionu. Zazwyczaj regulowano ją ręcznie, sprawdzając efekt poza marginesem rysunku. Grafion napełniano tuszem, aplikując go pomiędzy skrzydełka, najczęściej przy pomocy zwykłej stalówki. Grafiony wymagały częstego czyszczenia skrzydełek. Konieczność wykonywania powtarzalnych czynności: czyszczenie, napełnienie, dostosowanie grubości linii, była przyczyną powolnego tempa i żmudności wykonywania poszczególnych rysunków, a kreślenie linii o wymaganych grubościach wymagało znacznej wprawy.

</doc>
<doc id="183277" url="https://pl.wikipedia.org/wiki?curid=183277" title="Szczep">
Szczep

Szczep może oznaczać:

</doc>
<doc id="183281" url="https://pl.wikipedia.org/wiki?curid=183281" title="Szczep (ogrodnictwo)">
Szczep (ogrodnictwo)

Szczep – organizm roślinny powstały w wyniku szczepienia. Roślina jest efektem zrośnięcia elementów określanych jako zraz, pochodzące z odmiany szlachetnej oraz podkładki. Zwykle podkładka i zraz pochodzą od osobników tego samego gatunku, jednak możliwe jest też stosowanie podkładek od roślin różnych gatunków a nawet różnych rodzajów. Rozmnażanie heterowegetatywne pozwala uzyskać roślinę z korzystnymi cechami zarówno zrazu jak i podkładki.

</doc>
<doc id="183283" url="https://pl.wikipedia.org/wiki?curid=183283" title="Żarki">
Żarki

Żarki – miasto w Polsce położone w województwie śląskim, w powiecie myszkowskim, siedziba władz gminy miejsko-wiejskiej Żarki.
W 1595 roku miasto położone w powiecie lelowskim województwa krakowskiego było własnością Aleksandra Myszkowskiego.
Demografia.
Piramida wieku mieszkańców Żarek w 2014 r.:
Dzielnice.
W skład Żarek wchodzi 5 dzielnic:
Historia.
Po raz pierwszy Żarki wzmiankowano w spisie świętopietrza z lat 1325–1327. W 1370 r. osadę otrzymał jako lenno książę Władysław Opolczyk. Prawa miejskie miasto uzyskało przed 1382 r. W 1406 r. Władysław Jagiełło przeniósł je z prawa polskiego na prawo średzkie. W 1466 r. miał istnieć tu zamek, którego bronił podczas najazdu Jakub Kreza.
W 1556 r. ustanowiono w mieście targ, który odbywał się w każdy wtorek i trzech jarmarków w roku. Około 1620 r. Mikołaj Koryciński rozpoczął tu budowę dworu obronnego. W 1664 r. miasto zostało zniszczone przez wielki pożar. W 1827 r. ludność żydowska stanowiła ok. 27% mieszkańców. W I poł. XIX w. Piotr Steinkeller założył w mieście zakład produkcji maszyn rolniczych. Żarki utraciły prawa miejskie za udział mieszkańców w powstaniu styczniowym.
II wojna światowa.
Po wybuchu II wojny światowej, w dniu 4 września 1939 r. żołnierze niemieccy rozstrzelali w Żarkach 104 mieszkańców. Podczas likwidacji getta żydowskiego, w dniu 6 października 1942 r. Niemcy rozstrzelali na kirkucie grupę trzystu Żydów. 28 marca 1944 roku grupa partyzantów Armii Ludowej skonfiskowała 10 000 kartek żywnościowych o wartości 100 tys. marek. Akcją dowodził Franciszek Szlachcic.
Okres powojenny.
W dniu 1 lipca 1949 r. Żarki odzyskały prawa miejskie (miasto utworzono z gromad Żarki i Leśniów na podstawie rozporządzenia Ministra Administracji Publicznej z 9 sierpnia 1949 r.).
W latach 1975–1998 miasto administracyjnie należało do województwa częstochowskiego.
Wspólnoty wyznaniowe.
Na terenie Żarek funkcjonuje parafia rzymskokatolicka Świętych Apostołów Szymona i Judy Tadeusza.
Transport.
Węzeł drogowy – krzyżują się tu drogi wojewódzkie 789, 792 oraz 793. W odległości 18 km od miasta przebiega międzynarodowa trasa E75 Gdańsk – Cieszyn.

</doc>
<doc id="183284" url="https://pl.wikipedia.org/wiki?curid=183284" title="Projtos">
Projtos

Projtos (łac. Proetus) – w mitologii greckiej bliźniaczy brat Akrizjosa. Jego ojcem był Abas, król Argolidy, a matką Aglaja (według innych źródeł Okalea).
Abas nakazał przed śmiercią, by bracia rządzili królestwem na przemian. Jednak bracia popadli szybko w konflikt, ponieważ Akrizjos nie chciał ustąpić z tronu po okresie swego panowania. Projtos udał się w poszukiwaniu pomocy na dwór króla Jobatesa. W Licji poślubił Anteję, córkę Jobatesa i na czele dużej armii wkroczył do Argolidy. Bitwa, którą stoczyli bracia była krwawa, ale nie przyniosła zwycięstwa żadnej stronie. Projtos i Akrizjos zgodzili się podzielić królestwo ojca na dwie części: Akrizjosowi przypadło Argos, a Projtosowi Tyryns i wybrzeże Argolidy. Projtos przy pomocy cyklopów wzniósł kamienne mury swojej twierdzy – Tirynsu.
Anteja urodziła Projtosowi trzy córki, Projtydy: Lizyppe, Ifinoe i Ifianassę.
Gdy na dwór Projtosa przybył Bellerofont, Anteja, która zakochała się w herosie, lecz została odrzucona, oskarżyła go przed Projtosem o próbę gwałtu. Oburzony Projtos wysłał Bellerofonta do króla Jobatesa z listem, by ten zgładził herosa przy najbliższej sposobności. Ten jednak zręcznie wywinął się z tej sytuacji.
Córki Projtosa wywyższały się nad boginią Herą i obrażały boga Dionizosa. Za karę bogowie zesłali na nie obłęd. Wyleczył je messeński lekarz, Melampus. W nagrodę dostał jedną z nich za żonę, a z tym jedną trzecią królestwa. Melampus wymógł również jedną trzecią dla swojego brata, Biasa.
Według Owidiusza Projtosa zabił wnuk jego brata, Perseusz, karząc go za wrogość wobec Akrizjosa. Wyciągnął z torby głowę Meduzy, a sam odwrócił wzrok. Wszyscy, którzy spojrzeli na twarz tej gorgony, zamieniali się w kamienny posąg, więc to samo dotknęło Projtosa. Po jego śmierci tron objął Melampus.

</doc>
<doc id="183286" url="https://pl.wikipedia.org/wiki?curid=183286" title="Systems Administrators Guild">
Systems Administrators Guild

Systems Administrators Guild (SAGE) - specjalna grupa techniczna w ramach USENIX Association, której działania koncentrują się na badaniach i wprowadzaniu innowacji w Uniksie i otwartych systemach.

</doc>
<doc id="183287" url="https://pl.wikipedia.org/wiki?curid=183287" title="Hebel">
Hebel

Osoby o tym nazwisku:
Inne:

</doc>
<doc id="183291" url="https://pl.wikipedia.org/wiki?curid=183291" title="Informix-4GL">
Informix-4GL

Informix-4GL (I-4GL) – język programowania czwartej generacji opracowany przez Informix około roku 1986, wciąż szeroko stosowany przy budowaniu aplikacji biznesowych opartych na silniku baz danych Informix (SE, OnLine, IDS). Obejmuje on wbudowany język zapytań, język generowania raportów, język projektowania formatek ekranowych i ograniczony zestaw niezbędnych konstrukcji (jak funkcje, pętle itp.)
Informix-4GL obecnie jest własnością IBM. Popularność języka doprowadziła do powstania niezależnych implementacji i klonów języka określanych łącznie jako rodzina x4GL, które oferują dostęp również do innych baz danych, używając składni języka I-4GL.

</doc>
<doc id="183293" url="https://pl.wikipedia.org/wiki?curid=183293" title="Dębowiec (Beskid Śląski)">
Dębowiec (Beskid Śląski)

Dębowiec (686 m n.p.m.; niem. "Seniorberg") – szczyt w Beskidzie Śląskim, niewybitne wzniesienie w grzbiecie, który ciągnie się na północ od Szyndzielni, obniżając się nad Olszówkę Górną. Zbocza miejscami porośnięte czysto bukowymi drzewostanami, jednymi z najładniejszych w Beskidzie Śląskim.
Z polany pod Dębowcem (536 m n.p.m., na wschód od szczytu) roztacza się panorama na Bielsko-Białą i Magurkę Wilkowicką. Na górnym skraju polany znajduje się schronisko turystyczne, jedno z najstarszych w polskich Beskidach. Budynek (520 m n.p.m.) jest starszy niż schroniska na Szyndzielni, ale tamten obiekt od początku służył jako schronisko, natomiast na Dębowcu funkcjonowała początkowo gospoda dla turystów, później przekwalifikowana na schronisko. W chwili obecnej budynek nie oferuje już noclegów, jest to „Gospoda Dębowiec”. Poniżej schroniska na środku polany księża pallotyni zbudowali kaplicę, w niedzielę w okresie letnim odprawiana jest msza przez księży z parafii pw. św. Andrzeja Boboli. W połowie polany w drewnianej chacie mieści się dyżurka GOPR. Przy schronisku znajduje się węzeł szlaków turystycznych na Szyndzielnię, Klimczok, Błatnią i do Bielska-Białej.
Do schroniska prowadzi wygodna droga, dlatego polana pod Dębowcem stanowi miejsce niedzielnych spacerów bielszczan. Szczyt leży w granicach administracyjnych miasta Bielsko-Biała. Od 2001 roku funkcjonuje tu rekreacyjny tor saneczkowy „Słoneczna polana pod Dębowcem” – jest to suchy tor saneczkowy o długości 410 metrów (3 tunele, 3 łuki pełne), wyciąg o dł. 115 m, tor w pełni oświetlony, zimą rynna jest ogrzewana. 18 stycznia 2013 r. na północnym stoku Dębowca oddano do użytku całoroczny Bielsko-Bialski Ośrodek Rekreacyjno-Narciarski „Dębowiec”. W skład Ośrodka wchodzą: kolej kanapowa o dł. 600 m, wyciąg zaczepowy dla dzieci o dł. 85 m, trasa do nauki jazdy na nartach, snowpark, ścianka wspinaczkowa, siłownia na świeżym powietrzu, plac zabaw dla dzieci, ścieżka dydaktyczna i parking na 110 samochodów. Trasa zjazdowa jest sztucznie naśnieżana oraz oświetlona.
Często polana pod Dębowcem, gdzie znajduje się schronisko, jest błędnie utożsamiana z samym szczytem, który znajduje się w odległości około 1km od polany. Przez szczyt Dębowca prowadzi zielony szlak na Szyndzielnię.
Na skraju polany, tuż przy drodze prowadzącej wzdłuż toru saneczkowego, znajduje się duży głaz zwany „Kamieniem Seniora”. Upamiętnia on miejsce śmierci cenionego bielskiego pastora ewangelickiego – Józefa Schimke.

</doc>
<doc id="183295" url="https://pl.wikipedia.org/wiki?curid=183295" title="Rudno (województwo małopolskie)">
Rudno (województwo małopolskie)

Rudno – wieś w Polsce, położona w województwie małopolskim, w powiecie krakowskim, w gminie Krzeszowice, 773 mieszkańców (2014), powierzchnia 657,39 ha.
Wieś położona w województwie krakowskim wchodziła w 1662 roku w skład hrabstwa tęczyńskiego Łukasza Opalińskiego. W latach 1975–1998 miejscowość położona była w województwie krakowskim.
W Rudnie mieści się publiczna szkoła podstawowa. Zespół regionalny "Rudnianie" powstały w 1980 roku, kultywuje lokalne zwyczaje.
Zamek.
We wsi, na najwyższej części Garbu Tenczyńskiego (Góra Zamkowa) – ruiny zamku Tenczyn z XIV w., który w roku 1656 został spalony przez Szwedów. Odbudowany przez Lubomirskich, kolejnych właścicieli, przetrwał do pożaru w 1768 r., po którym to ostatecznie popadł w ruinę. Zachowały się tylko części murów mieszkalnych oraz baszty z wieżami.
Dawny ośrodek górnictwa.
W latach 1864–1869 powstała mała kopalnia pod wzgórzem zamkowym w Rudnie (szyb „Bolesław” i sztolnia „Franciszek”). W 1891 r. założono kopalnię „Franciszek”. Widoczne są leje po szybach wydobywczym i wentylacyjnym kopalni „Rudno” oraz sztolni „Franciszek” i hałd. W Rudnie była również kopalnia melafiru.
Przyroda.
Rudno położone jest na wzgórzu zbudowanym z permskich skał wylewnych (melafirów). W melafirach, odsłaniających się w kamieniołomie w centrum wsi, występuje mineralizacja agatowa oraz zeolity. Agaty spotykane są także na okolicznych polach.
Dojazd.
Przystanki minibusów:
Na południowych krańcach wsi przebiega autostrada A4 (E40, węzeł Rudno).
Związki wyznaniowe w Rudnie.
W Rudnie znajduje się kaplica rzymskokatolicka oraz Sala Królestwa Świadków Jehowy (zbór Tenczynek). Oprócz wiernych Kościoła rzymskokatolickiego, są również członkowie wyznania Świadków Jehowy (ok. 4% mieszkańców).

</doc>
<doc id="183297" url="https://pl.wikipedia.org/wiki?curid=183297" title="Rejowiec Fabryczny">
Rejowiec Fabryczny

Rejowiec Fabryczny (1954-57 "gromada Morawinek") – miasto w województwie lubelskim, w powiecie chełmskim, siedziba gminy wiejskiej Rejowiec Fabryczny.
W latach 1975–1998 miasto administracyjnie należało do województwa chełmskiego. Istnieje rzymskokatolicka parafia Podwyższenia Krzyża Świętego.
Ma powierzchnię 14 km². Według danych GUS z 31 grudnia 2019 r. Rejowiec Fabryczny liczył 4386 mieszkańców.
Rejowiec Fabryczny powstał w 1958 r. z obszaru gromady Morawinek, otrzymując status osiedla. Prawa miejskie otrzymał w 1962 r..
Miasto leży w obrębie Pagórów Chełmskich, na terenie stanowiącym w XVIII w. ziemię chełmską.
Transport.
Miasto stanowi znaczący węzeł kolejowy. Linie kolejowe łączą Rejowiec Fabryczny z Chełmem, Zamościem oraz Lublinem.
Struktura powierzchni.
Według danych z 2002 Rejowiec Fabryczny ma obszar 14,36 km², w tym:
Miasto stanowi 0,81% powierzchni powiatu.
Demografia.
w 2017 r. liczba mieszkańców Rejowca Fabrycznego wynosiła 4396). Dane z 30 czerwca 2017:
Administracja.
Rejowiec Fabryczny jest członkiem stowarzyszenia Unia Miasteczek Polskich.
Szlaki turystyczne.
Pieszy szlak turystyczny: – Szlak Ariański
Rowerowy szlak turystyczny: Szlak Mikołaja Reja
Szlak Stawów Kańskich

</doc>
<doc id="183302" url="https://pl.wikipedia.org/wiki?curid=183302" title="Jezioro Leśne (Kanada i USA)">
Jezioro Leśne (Kanada i USA)

Jezioro Leśne (ang. "Lake of the Woods", fr. "Lac des Bois") – jezioro pochodzenia polodowcowego na granicy Kanady (prowincji Ontario) i Stanów Zjednoczonych (stanu Minnesota). Zajmuje powierzchnię około 4350  km².
Zasilane jest w wodę przez Rainy River, Shoal Lake, Kakagi Lake. Posiada odpływ poprzez rzekę Winnipeg do jeziora Winnipeg. Na jeziorze znajduje się około 14,5 tys. wysp, z których największe to: Big Island, Bigsby Island, Oak Island, Flag Island, Penasse Island, Magnuson's Island. Półwysep Aulneau został przekształcony w sztuczną wyspę.
Jezioro Leśne stanowi pozostałość istniejącego w plejstocenie jeziora Agassiz.

</doc>
<doc id="183315" url="https://pl.wikipedia.org/wiki?curid=183315" title="Wojewódzki sąd administracyjny">
Wojewódzki sąd administracyjny

Wojewódzki sąd administracyjny (skr. „WSA”) – pierwsza instancja sądownictwa administracyjnego w Polsce.
Siedziby wojewódzkich sądów administracyjnych znajdują się w:

</doc>
<doc id="183320" url="https://pl.wikipedia.org/wiki?curid=183320" title="CVC">
CVC

CVC (ang. "Compact Video Cassette") – pierwszy rozpowszechniony mikroformat wideo, opracowany przez firmy Technicolor i Funai pod koniec lat 70. XX wieku. CVC oferował lepszą jakość zapisu od VHS.
W systemie tym zastosowano kasetę tylko nieznacznie większą od magnetofonowej typu CC.
Maksymalny czas nagrania wynosił 45 minut, pod koniec produkowano także taśmy godzinne. Obraz rejestrowany był na taśmie 6 mm. Rozdzielczość pozioma 260 linii, dynamika obrazu ponad 43 dB.
CVC produkowany był w wersjach: jako mały magnetowid przenośny do kamer lub kombi z telewizorem. W Europie format CVC promował niemiecki koncern Grundig.
W połowie lat 80. wyparty został z rynku przez kolejny mikroformat: Video8.

</doc>
<doc id="183321" url="https://pl.wikipedia.org/wiki?curid=183321" title="Dukaty">
Dukaty



</doc>
<doc id="183326" url="https://pl.wikipedia.org/wiki?curid=183326" title="Science in a Free Society">
Science in a Free Society

Science in a Free Society – książka napisana przez Paula Karla Feyerabenda (pierwsze wydanie: Londyn, New Left Books, 1978) traktowana przez samego autora jako drugi tom "Against Method". W książce tej znaleźć można rozszerzoną dyskusję nad relatywizmem i rolą nauki i racjonalizmu w wolnym społeczeństwie. 
Wolne społeczeństwo autor określa tak:
"Wolne społeczeństwo to społeczeństwo, w którym wszystkie tradycje mają równe prawa i równy dostęp do centrów władzy (to właśnie różni od zwykłej definicji, gdzie jednostki mają równe prawa dostępu do stanowisk określonych przez specjalną tradycję – tradycję Zachodniej Nauki i racjonalizm)".
W książce tej chce Feyerabend wykazać, że racjonalność jest niczym więcej niż jedną z wielu tradycji w kulturze. Z całą pewnością nie jest ogólnym standardem, do którego dostosować muszą się pozostałe tradycje. W Części pierwszej argumentacja ta odniesiona jest do nauki, w Części drugiej zostaje rozszerzona na społeczeństwo jako całość.
Podstawowym problemem teoretycznym książki jest "relacja między Rozumem a Praktyką". 
Część pierwsza.
Idealizm, naturalizm, interakcjonizm, obiektywizm a wpływowe tradycje.
Idealizm.
Idealizm przyjmuje, że Praktyka (praktyka nauki, sztuki, języka naturalnego zwyczajów w przeciwieństwie do formalnych praw) stanowi surowy materiał, który dopiero musi być uformowany przez Rozum. To dopiero świadome i systematyczne stosownie Rozumu do częściowo ustrukturalizowanego, częściowo amorficznego materiału daje nam Naukę, Społeczeństwo w którym warto żyć, czy Historię, która może tym się poszczycić, że została w najlepszy możliwy sposób uczyniona przez ludzi.
Naturalizm.
Naturalizm, z drugiej strony, zakłada, że historia, prawo, nauka są prawie tak doskonałe jak tylko mogą być. Ludzie nie mogą bezmyślnie działać i zawsze próbują, tak dobrze jak tylko potrafią, rozumować. Rezultaty są niedoskonałe częściowo z powodu niekorzystnych okoliczności, a częściowo dlatego, że dobre pomysły nie przychodzą do głowy wtedy, kiedy przyjść powinny. Próba reorganizacji nauki lub społeczeństwa przeprowadzana z perspektywy zakładanych, określonych teorii racjonalności naruszyłaby delikatną równowagę myśli, emocji, wyobraźni i warunków historycznych, nie prowadziłaby do również do doskonałości, tylko do chaosu. Tego typu obiekcje pojawiły się ponownie u Polányiego, Kuhna i innych przeciwko idealistycznym filozofiom nauki. Zrozumieć wszystkie możliwości rozumu, według naturalisty, to zobaczyć je w działaniu, to poddać analizie historię i jej produkty, a nie podążać za anemicznymi ideami nieznanego wraz z bogactwem nauki, poezji, języka. 
Zdaniem Feyerabenda idealizm i naturalizm mają wiele wspólnych wad (są swymi lustrzanymi odbiciami), które można usunąć drogą połączenia naturalizmu z idealizmem i postulowania interakcji Rozumu i Praktyki.
Interakcjonizm.
Dla interakcjonizmu Rozum i Praktyka w równym stopniu biorą udział w historii. Rozum nie jest już dłużej, kierującą innymi tradycjami, instytucją. Jest to tradycja ze swoimi własnymi prawami i ze swoim tak dużymi (lub tak małymi) roszczeniami do bycia w centrum uwagi jak każda inna tradycja. Istnienie tej tradycji jest ani dobre ani złe, po prostu jest. To samo odnosi się do innych tradycji – nie są one ani dobre ani złe, po prostu są. Stają się one dobre lub ze (racjonalne/irracjonalne, pobożne/bezbożna, rozwinięte/prymitywne, humanitarne /nienawistne, itp.) wtedy tylko, gdy patrzy się na nie z punktu widzenia innych tradycji. 
Wpływowe tradycje a Obiektywizm.
"Obiektywnie", zdaniem Feyerabenda, nie ma zbyt dużej różnicy między antysemityzmem a humanizmem. Humanista nienawidzi rasizmu a humanizm jest dla rasisty mdły. Relatywizm (w sensie Protagorasa) daje adekwatny obraz tej sytuacji. Wpływowe tradycje mające środki do wymuszania na innych przyjmowania ich sposobów życia mało sobie robią z relacyjnego charakteru sądów wartościujących (a filozofowie, którzy ich bronią wspomagają się pewnymi, dość elementarnymi, logicznymi błędami), mogą również sprawić, że ich ofiary o tym zapomną (to nazywane jest „edukacją”). Lecz gdy ofiary zyskają na sile, kiedy wskrzeszą swoje własne tradycje, zaczną robić to samo, co z nimi robiono – absolutyzować swoją tradycję. 
Część druga.
Idea wolnego społeczeństwa.
Część druga rozwija ideę wolnego społeczeństwa i określa jaką rolę pełni w nim nauka (intelektualiści). "Wolne społeczeństwo to społeczeństwo, w którym wszystkie tradycje maj równe prawa i równy dostęp do centrów władzy (to właśnie różni od zwykłej definicji, gdzie jednostki mają równe prawa dostępu do stanowisk określonych przez specjalną tradycję – tradycję Zachodniej Nauki i racjonalizm)". 
Jak realizować ideę wolnego społeczeństwa?
Feyerabend stawia istotne pytania:
Takie pytania powstają zawsze wtedy, gdy ludzie próbują uwolnić się od restrykcji nakładanych przez obce kultury. Pytania takie zakładają, że istnieć muszą teorie, które będą stawiać czoła tym problemom, insynuują one również, że teorie te wymyślone muszą być przez specjalistów, tj. intelektualistów, którzy to określają strukturę społeczeństwa, wyjaśniają co jest, a co nie jest możliwe, mówią każdemu co ma robić. 

</doc>
<doc id="183329" url="https://pl.wikipedia.org/wiki?curid=183329" title="Pakt z San Sebastián">
Pakt z San Sebastián

Pakt z San Sebastián, spotkanie zainicjowane przez Niceto Alcala-Zamorę i Miguela Maurę, odbyło się 17 sierpnia 1930 roku w baskijskim mieście San Sebastián, zgromadziło większość liderów partii republikańskich i antymonarchistycznych: Alejandro Lerroux, Manuela Azanę, Miguela Maurę, Niceto Alcala-Zamorę, Marcelino Domingo, Eduardo Ortega y Gasset. 
Podczas spotkania powstał tzw. komitet rewolucyjny pod przywództwem Alcali-Zamory, będący prowizorycznym rządem II Republiki Hiszpańskiej, który pozostawał w ścisłym związku z grupą wojskowych, którzy mieli za zadanie wywołanie 15 grudnia antymonarchistycznego puczu. Ostatecznie pucz się nie powiódł, a niektórych spiskowców rozstrzelano.

</doc>
<doc id="183333" url="https://pl.wikipedia.org/wiki?curid=183333" title="Wojna Francji z koalicją hiszpańsko-angielsko-holenderską">
Wojna Francji z koalicją hiszpańsko-angielsko-holenderską



</doc>
<doc id="183335" url="https://pl.wikipedia.org/wiki?curid=183335" title="Puchar ligi w polskiej piłce nożnej">
Puchar ligi w polskiej piłce nożnej

Puchar ligi w polskiej piłce nożnej (wcześniej pod nazwami Puchar Ligi i Puchar Ligi Polskiej, od 2006 jako Puchar Ekstraklasy) - rozgrywki piłkarskie, organizowane nieregularnie w latach 1952, 1977 - 1978 i 1999 - 2002 przez Polski Związek Piłki Nożnej (PZPN), a w latach 2006 - 2009 przez Ekstraklasę SA, w których uczestniczyć mogą polskie klubowe drużyny ligowe (najczęściej wyłącznie ekstraklasowe, rzadziej II poziomu rozgrywkowego).
Nazwy pucharu ligi w Polsce:
Puchar Zlotu Młodych Przodowników.
Pierwszym pucharem ligi były rozgrywki o Puchar Zlotu Młodych Przodowników. Do życia powołało je "Prezydium Sekcji Piłki Nożnej GKKF" (organ zastępujący ówcześnie PZPN) 1 kwietnia 1952, z myślą o wszystkich 12 klubach ówczesnej I ligi. Idea przewodnia jego narodzin bezpośrednio związana była z udziałem narodowej reprezentacji Polski w piłkarskim turnieju Igrzysk Olimpijskich Helsinki'1952. Najlepsi rodzimi futboliści zostali powołani do kadry na tę imprezę, więc dla pozostałych postanowiono stworzyć nowe rozgrywki. Czasu było sporo, bowiem liga miała wystartować dopiero 17 sierpnia 1952, czyli po powrocie "Biało-czerwonych" z Finlandii.
Najpierw 12 drużyn walczyło systemem ligowym w dwóch równorzędnych 6-zespołowych grupach o awans do turnieju finałowego, który miano zorganizować w dniach 20-22 lipca 1952 w Warszawie.
W finale Pucharu - przeprowadzonym 20 lipca 1952 na warszawskim Stadionie Wojska Polskiego - spotkali się zwycięzcy obydwu grup, a Wawel Kraków pokonał Cracovię 5:1 (2:0). Odbyły się wówczas również spotkania o 3. miejsce (między drugimi ekipami w swoich grupach) oraz 5. lokatę (między drużynami z 3 miejsc w obydwu grupach).
Puchar Ligi.
Wzrost popularności piłki nożnej w Polsce - mający miejsce od przełomu lat 60. i 70., a spowodowany niezłymi wynikami reprezentacji oraz rodzimych klubów w europejskich pucharach - leżał u podstaw koncepcji dziennikarzy redakcji "Sportu", którzy wiosną 1977 rozpropagowali ideę zorganizowania rozgrywek o Puchar Ligi. Do realizacji pomysłu udało się nakłonić władze PZPN, rozgrywki miały więc charakter oficjalny. Przystąpiło do nich wszystkie 16 klubów ówczesnej ekstraklasy. Inauguracyjne spotkania pierwszej edycji odbyły się 27 maja 1977 - zaledwie dwa dni po ostatniej ligowej kolejce. Po trzech tygodniach impreza dobiegła końca, zostając zwieńczoną 18 czerwca 1977 finałem na Stadionie Miejskim w Częstochowie. Rywalem wicemistrza kraju łódzkiego Widzewa został beniaminek Odra Opole, nieoczekiwanie okazując się lepszym 3:1. W nagrodę opolan czekał występ w europejskich pucharach (w Pucharze UEFA).
Niestety, mimo starań obydwu organizatorów, premierowa edycja nie zdobyła sobie zbyt dużej popularności. Z całą pewnością wpływ na taki stan rzeczy miało podejście samych klubów. Trenerzy najczęściej desygnowali do gry rezerwowe składy, toteż większość meczów stała na niskim poziomie. Fakt ów przekładał się z kolei bezpośrednio na frekwencję na trybunach. U podstaw takiego podejścia leżał z pewnością dość niefortunny termin imprezy - tuż po zakończeniu "właściwego" sezonu, który dodatkowo przedłużał go o prawie miesiąc. Piłkarze mieli więc skrócone o połowę wakacje, bowiem nowy sezon ligowy startował już 20 lipca 1977.
Wobec powyższego, w 1978 futbolowa centrala nie zdecydowała się objąć patronatu nad kolejną edycją (przez co miała ona charakter nieoficjalny), zezwoliła jednak redakcji "Sportu" na jej samodzielne przeprowadzenie. Po raz kolejny udział zaproponowano wszystkim 16 klubom ówczesnej ekstraklasy, jednak zainteresowanie wyraziło tylko 11 z nich. Dlatego też, w trybie awaryjnym dokooptowano 4 drużyny węgierskie: Diósgyőri VTK, Tatabányai Bányász SC, Szeged LC i Rákóczi FC. Zabieg ten nie przyniósł jednak spodziewanych rezultatów - po raz kolejny nie udało się przyciągnąć kibiców, co spowodowało zawieszenie rozgrywek na następnych 20 lat. W rozegranym 31 maja 1978 na zabrzańskim stadionie finale, tamtejszy Górnik (który notabene miesiąc wcześniej został zdegradowany do II ligi) pokonał Zagłębie Sosnowiec 2:0 (2:0). Ze względu jednak na nieoficjalny charakter tej edycji Pucharu Ligi, jego zdobywca nie figuruje w statystykach PZPN.
Puchar Ligi Polskiej.
Reaktywacja rozgrywek ligowego pucharu pod nazwą Pucharu Ligi Polskiej nastąpiła w sezonie 1999/2000 z inicjatywy Zbigniewa Bońka i Ryszarda Raczkowskiego. W celu nadania rozgrywkom wysokiej rangi ustalone zostały duże premie finansowe za przejście każdej rundy, a zwycięzca zarobił łącznie 1,3 mln złotych. W finale spotkały się dwie drużyny warszawskie - Polonia i Legia. Po emocjonującym meczu wygrały "Czarne Koszule".
W sezonie 2000/2001 po raz pierwszy w Pucharze Ligi Polskiej wystartowały również zespoły drugoligowe. Dopuszczenie zespołów z niższej klasy okazało się dobrym pociągnięciem, gdyż drugoligowcy otrzymali szansę konfrontacji z teoretycznie silniejszymi przeciwnikami. W finałowym dwumeczu spotkały się jednak dwie drużyny z ekstraklasy - Wisła Kraków i Zagłębie Lubin, jednak już wynik pierwszego spotkania finałowego zdecydował, że Puchar powędrował do drużyny Mistrza Polski - "Białej Gwiazdy".
Edycja z sezonu 2001/2002 odbyła się na takich samych zasadach jak poprzednia, czyli z udziałem klubów II ligi oraz meczem i rewanżem w finale, w którym spotkały się dwie najlepsze w tym czasie polskie drużyny: Legia Warszawa i Wisła Kraków. W finałowym dwumeczu lepsza okazała się drużyna stołeczna. Była to ostatnia edycja Pucharu, gdyż PZPN zrezygnował z organizowania kolejnych turniejów.
Puchar Ekstraklasy..
Po 5-letniej przerwie, spowodowanej brakiem zainteresowania organizacją tych rozgrywek ze strony futbolowej centrali, ligowy puchar ponownie znalazł się w krajowym kalendarzu piłkarskim, dzięki staraniom Ekstraklasy S.A. Podmiot ten postawił sobie za cel nie tylko wskrzeszenie go, ale również nadanie mu odpowiedniego prestiżu. Toteż niezbędnym stało się zmienienie jego formuły i od sezonu 2006/2007 funkcjonował on pod nazwą Puchar Ekstraklasy. Podobnie jak w pierwszej edycji Pucharu Ligi Polskiej w inauguracyjnym sezonie wystąpiło w nim wyłącznie 16 klubów pierwszoligowych, podzielonych na cztery 4-zespołowe grupy. Do finału awansowały dwie czołowe wówczas rodzime drużyny, które dwa tygodnie wcześniej zapewniły sobie start w europucharach. Mimo starań organizatora rozgrywki nie cieszyły się uznaniem zarówno samych klubów, jak i kibiców. W latach 2006-2009 rozegrano trzy edycje tych rozgrywek, po czym zaprzestano organizowania kolejnych.

</doc>
<doc id="183340" url="https://pl.wikipedia.org/wiki?curid=183340" title="Przepływomierz">
Przepływomierz

Przepływomierz – przyrząd pomiarowy służący do pomiaru strumienia objętości lub masy materii poruszającej się przez daną powierzchnię prostopadłą do kierunku przepływu.
&lt;br&gt;
Zastosowanie.
Zdecydowana większość przepływomierzy służy do pomiaru przepływu cieczy, znacznie mniej konstrukcji służy do pomiaru przepływu gazów. Ponieważ ustrój pomiarowy przepływomierzy wskazuje zwykle wartość chwilową przepływu, konieczne jest zintegrowanie ich z licznikiem. Zatem całkowita objętość materii, która przepłynęła, jest uzyskiwana na drodze całkowania wartości natężenia przepływu w czasie (w kolejnych chwilach).
Zasada działania.
W konstrukcjach przyrządów pomiarowych do pomiaru przepływu można wyróżnić trzy główne grupy przepływomierzy oparte na:
Rodzaje przepływomierzów.
Historycznie najstarsze są przepływomierze wykorzystujące mechanikę płynów. Są to często przepływomierze najprostsze w konstrukcji. 
Często używane są mechaniczne przepływomierze: 

</doc>
<doc id="183341" url="https://pl.wikipedia.org/wiki?curid=183341" title="Wodomierz">
Wodomierz

Wodomierz – przyrząd służący do pomiaru objętości przepływającej przewodem wodociągowym wody.
Jednostką miary stosowaną w wodomierzach jest m³ (metr sześcienny) lub (galon).
Wodomierz pozwala określić zużycie wody przez odbiorcę, dzięki czemu jest możliwe ustalenie opłaty innej niż ryczałtowa. Wszystkie wodomierze posiadają tak zwany próg rozruchu, poniżej którego nie dokonują pomiaru wody, która przez nie przepływa.
Wodomierze można podzielić na:
Wodomierze często są też dzielone ze względu na klasę metrologiczną (dokładność): od najgorszej „A” do najlepszej „D”.
Według dyrektywy unijnej (MID) od 2015 roku klasy metrologiczne zostały zastąpione współczynnikiem R.
Współczynnik R jest to stosunek przepływu Q3 do Q1.
MID – Definicje:
„Stare” klasy dokładności zniknęły i zastąpione zostały przez współczynnik R. Jednak ślad po
„starych” klasach pozostanie w postaci R = 160 (Klasa C), R = 80 (Klasa B), R = 40 (Klasa A).
Niektórzy Producenci korzystając z braku ściśle ustalonych odpowiedników klas metrologicznych mogą wprowadzać klientów w błąd. Dzieje się tak np. w sytuacji, gdy Producent wodomierza o przepływie Q3 = 1,0 m³/h i współczynniku R = 80, deklaruje, iż jest to odpowiednik klasy metrologicznej B.
Do tej pory, aby wodomierzowi o przepływie Qn = 1,0 m³/h została przypisana klasa metrologiczna B, Qmin takiego urządzenia musiało wynosić 20 l/h (zgodnie z relacją = 50).
W przypadku wodomierza o R = 40, Q1 (Qmin) wyniesie 25 l/h, co oznacza, że wodomierz taki zacznie wskazywać zużycie wody zgodnie z dopuszczalnym błędem granicznym dopiero przy strumieniu objętości większym o 5 l/h.
Charakterystyki klas metrologicznych C, B, A oddają jedynie wodomierze ze współczynnikiem R, odpowiednio: 160, 50, 25, pozostałe wartości R traktować można, jako wyznaczniki bardziej lub mniej precyzyjnych wodomierzy, kierując się zasadą: im większa wartość współczynnika R, tym bardziej dokładny pomiar i wyższa klasa metrologiczna.

</doc>
<doc id="183346" url="https://pl.wikipedia.org/wiki?curid=183346" title="Live 8">
Live 8

Live 8 – seria koncertów charytatywnych, które miały miejsce w lipcu 2005 r. w krajach grupy G8 oraz Republice Południowej Afryki, zorganizowana przez Boba Geldofa oraz Bono. Nazwa „Live 8” (live eight) to w języku angielskim gra słów nawiązująca do poprzedniego przedsięwzięcia Geldofa Live Aid (obie te nazwy wymawia się po angielsku podobnie), a także do faktu, że akcja związana jest ze spotkaniem grupy G8.
Zorganizowano dziesięć równocześnie odbywających się koncertów 2 lipca i jeden koncert 6 lipca. Prawo do transmisji koncertów na Polskę uzyskała telewizja TVN.
Na koncertach wystąpili (nie mając z tego żadnego zysku) m.in. The Who, Bon Jovi, Coldplay, Pink Floyd, U2, Keane, Metallica, Shakira, Green Day, Linkin Park, Paul McCartney, R.E.M., Madonna, Destiny’s Child, Snoop Dogg oraz Kanye West.
Informacje.
Koncerty odbyły się na krótko przed spotkaniem grupy G8, które miało miejsce w Gleneagles Hotel w Perthshire w Szkocji; jest to także dwudziesta rocznica koncertów Live Aid.
Wraz z trwającą w Wielkiej Brytanii kampanią "Make Poverty History" („Niech bieda stanie się tylko historią”), Live 8 miało za zadanie między innymi przekonać szefów krajów rozwiniętych, aby skreślili długi najuboższych krajów rozwijających się i zwiększyli pomoc humanitarną dla tych krajów.
Organizacja Live 8 pochłonęła 3/4 dochodów z koncertów.
Krytycy.
Krytycy akcji podkreślają jednak, iż nie może ona zmienić sytuacji głodujących w Afryce, a skreślenie długów doprowadzi do powstania kolejnych i odsunie od afrykańskich przywódców konieczność dokonania zmian w polityce gospodarczej. Zdaniem przeciwników koncerty mają służyć jedynie „reanimacji” gasnących gwiazd rocka. Wytykano przedmiotowe traktowanie mieszkańców Afryki oraz niezaproszenie do udziału w koncertach wykonawców z tego kontynentu ("celebrity colonialism").

</doc>
<doc id="183347" url="https://pl.wikipedia.org/wiki?curid=183347" title="Diecezja katowicka">
Diecezja katowicka



</doc>
<doc id="183349" url="https://pl.wikipedia.org/wiki?curid=183349" title="MIPS Computer Systems">
MIPS Computer Systems



</doc>
<doc id="183350" url="https://pl.wikipedia.org/wiki?curid=183350" title="MIPS Technologies">
MIPS Technologies

MIPS Technologies (poprzednio MIPS Computer Systems) – amerykańskie przedsiębiorstwo z siedzibą w Mountain View w Kalifornii, projektujące mikroprocesory RISC o nowatorskiej architekturze (patrz architektura MIPS).
Firma MIPS Computer Systems Inc. została założona w 1984 roku przez grupę pracowników z Uniwersytetu Stanforda.

</doc>
<doc id="183353" url="https://pl.wikipedia.org/wiki?curid=183353" title="Wojna libańska">
Wojna libańska

Wojna libańska 1982–1985 (hebr מלחמת לבנון, "Milchemet Lewanon"; arab. الاجتياح, "Al-Ijtiah") nazywana przez Izrael operacją „Pokój dla Galilei” (hebr. מבצע שלום הגליל, lub מבצע של"ג; "Miwca Szalom HaGalil" lub "Miwca Szeleg"; później przyjęto nazwę Pierwsza Wojna Libańska) rozpoczęła się 6 czerwca 1982 roku, od izraelskiej inwazji na południowy Liban. Rząd Izraela jako usprawiedliwienie agresji przedstawił ją jako odwet za nieudany zamach na izraelskiego ambasadora Szelomo Argowa w Londynie (4 czerwca 1982). Zamach przeprowadziła Organizacja Abu Nidala z Libanu.
Izraelczycy rozbili siły OWP, wojska syryjskie i muzułmańskie oddziały libańskie, po czym otoczyli Bejrut. Dalsze starcia doprowadziły do eskalacji wojny domowej w Libanie, w którą zaangażowały się międzynarodowe siły pokojowe, Druzowie, Islamski Dżihad, Hezbollah oraz Partia Pracujących Kurdystanu po ewakuacji z Turcji. Wojna zakończyła się w wyniku zawartego porozumienia, 10 czerwca 1985 na mocy którego wojska izraelskie wycofały się z Libanu. Jednak starcia w przygranicznej strefie bezpieczeństwa trwały jeszcze do połowy 2000.
Wprowadzenie.
Po powstaniu państwa żydowskiego w Palestynie w 1948, żadne arabskie państwo nie uznało jego istnienia. Arabowie podjęli wówczas próbę zniszczenia Izraela, decydując się na I wojnę izraelsko-arabską, której konsekwencją były kolejne wojny.
Łączną liczbę uchodźców w 1948 szacuje się na około 750 000 osób, z których 100 000 znalazło schronienie w Libanie. Państwa arabskie uniemożliwiały Palestyńczykom absorpcję na swoim terytorium, wykorzystując ich niezadowolenie do wywierania nieustannego nacisku na Izrael. W licznych obozach uchodźców powstawały komórki nielegalnie działających organizacji terrorystycznych, których działalność okresowo uzyskiwała akceptację i wsparcie ze strony różnych arabskich rządów. Jedną z najważniejszych palestyńskich organizacji terrorystycznych była Organizacja Wyzwolenia Palestyny (OWP). Początkowo koncentrowała ona swoją działalność w Jordanii, jednak od 1968 rozpoczęła zakładanie swoich baz na południowo-zachodnich stokach góry Hermon w południowym Libanie. Rząd libański w pełni akceptował obecność palestyńskich terrorystów i popierał ich międzynarodową działalność terrorystyczną.
Izraelska armia przeprowadzała odwetowe akcje. Między innymi 28 grudnia 1968 izraelscy komandosi przeprowadzili desant z helikopterów na międzynarodowym lotnisku w Bejrucie. Sposobem ukarania Libańczyków za wspieranie palestyńskiego terroryzmu było wysadzenie 13 samolotów pasażerskich "Lebanese Middle East Airline".
Wzrost wpływów OWP.
W 1969 Organizacja Wyzwolenia Palestyny umocniła swoje pozycje na południowo-zachodnich stokach góry Hermon. Bazy szkoleniowe były połączone liniami komunikacyjnymi z wioskami zaopatrzeniowymi. A na granicy z Izraelem umieszczono punkty obserwacyjne, ukryte w niedostępnej górzystej okolicy. W ten sposób powstało swoiste państwo w państwie, nazywane „Fatahland” (od nazwy Al-Fatah, który odgrywał dominującą rolę w OWP). Palestyńczycy stopniowo przejmowali kontrolę nad południowym Libanem, dążąc do coraz większego zaangażowania się w libańskie życie polityczne i wywołania nowej wojny izraelsko-arabskiej, licząc na zniszczenie Izraela. Jasir Arafat osobiście koordynował ataki przeciwko Izraelowi. W samym tylko 1969 palestyńscy terroryści przeprowadzili z południowego Libanu 97 akcji zbrojnych na terytorium Izraela.
Groźba izraelskiego odwetu wywołała zaniepokojenie libańskiego rządu, który skierował na południe kraju armię. Doszło wówczas do krwawych walk palestyńsko-libańskich i poważnego kryzysu politycznego. W październiku 1969 doszło w Kairze do zawarcia tajnego porozumienia pomiędzy rządem Libanu i przedstawicielami Organizacji Wyzwolenia Palestyny. Palestyńczycy uznali zwierzchność rządu libańskiego nad „Fatahlandem”, w zamian otrzymali zgodę na swobodne działania swoich sił na południu Libanu. W ten sposób rząd libański zezwolił na wykorzystanie swojego terytorium do prowadzenia działalności terrorystycznej przeciwko Izraelowi.
W Libanie nastąpiła jednak wyraźna polaryzacja społeczeństwa na dwie grupy: muzułmańską i chrześcijańską. Stało się to zarzewiem przyszłej wojny domowej, ponieważ rządzące w Libanie elity chrześcijańskie nie przyznały Palestyńczykom praw obywatelskich.
Usunięcie OWP z Jordanii.
We wrześniu 1970 Organizacja Wyzwolenia Palestyny podjęła próbę przejęcia władzy w Jordanii. Jordański król Husajn I ogłosił stan wojenny i skierował przeciwko Palestyńczykom armię. W walkach, określonych następnie mianem Czarnego Września, zginęło 3 tys. osób. 31 października 1970 Jaser Arafat podpisał ugodę zwracając wszystkie prawa królowi Jordanii. Arafat zgodził się na likwidację wszystkich obozów szkoleniowych OWP w Jordanii, zabraniając swoim członkom noszenia broni. W rezultacie około 300 tys. palestyńskich uchodźców wyjechało z Jordanii, osiedlając się w większości w Libanie.
Nastąpiła wówczas znaczna rozbudowa infrastruktury „Fatahlandu” w Libanie. W obozach szkoleniowych na granicy z Izraelem znajdowało się około 15 tys. uzbrojonych ludzi. Korzystając z pomocy radzieckich ekspertów szkolono tam terrorystów z Czerwonych Brygad, Frakcji Czerwonej Armii i innych.
"OWP" dysponowało rocznym budżetem 400 mln $ (od państw Zatoki Perskiej) i dzięki temu stworzono cały system opieki społecznej ze szpitalami i przychodniami lekarskimi. Tworzono palestyńskie przedsiębiorstwa, agencje prasowe, urzędy pocztowe, banki i rozgłośnie radiowe. Główna kwatera "OWP" znajdowała się w Dolinie Bekaa i w zachodniej części Bejrutu.
Wzrost wewnętrznego napięcia.
W 1972 zaczęła się komplikować sytuacja wewnętrzna w Libanie. Zwalczające się ugrupowania polityczne zaczęły tworzyć własne milicje, które miały służyć samoobronie. We wszystkich grupach etniczno-religijnych społeczeństwa libańskiego narastały obawy przed coraz silniejszymi wpływami Organizacji Wyzwolenia Palestyny. W 1973 armia libańska podjęła próbę zbrojnego przejęcia kontroli nad południową częścią Libanu. Doszło do gwałtownych starć i wojska libańskie wycofały się na północ od rzeki Litani. W ten sposób OWP tylko umocniła swoją pozycję w Libanie.
Po klęsce państw arabskich w wojnie Jom Kipur w 1973 swoją aktywność zwiększyła Organizacja Wyzwolenia Palestyny w Libanie. Doszło do licznych ataków, podłożeń min lądowych, porwań i morderstw cywilów w Izraelu.
Wybuch wojny domowej.
13 kwietnia 1975 wybuchły ciężkie starcia we wschodnim Bejrucie, które rozpoczęły pierwszą fazę wojny domowej w Libanie. Konflikt rozpoczął się od zabójstwa propalestyńskiego parlamentarzysty libańskiego, Marufa Sada. Konflikt narósł, gdy członkowie Falang Libańskich zabili 27 Palestyńczyków jadących autobusem. W rezultacie starcia oddziałów OWP z chrześcijańskimi Falangami objęły swoim zasięgiem cały Bejrut. Słaby rząd libański nie interweniował. Zginęło około 600 osób. W 1976 walki stopniowo objęły terytorium całego Libanu, przyjmując postać najbardziej krwawych masakr i pogromów. W maju 1976 libański prezydent Sulajman Farandżijja zwrócił się do Izraela z prośbą o udzielenie pomocy wojskowej. Izrael zaczął wówczas dostarczać sprzęt wojskowy i amunicję do oddziałów chrześcijańskich maronitów. W czerwcu 1976 do Libanu wkroczyła syryjska armia, wymuszając na wszystkich stronach przyjęcie zawieszenia broni. Dodatkowo w październiku 1976 Liga Arabska wysłała do Libanu "Arabskie Siły Odstraszające" ("Arab Deterrent Force"), które miały nadzorować zawieszenie broni.
W odwecie na liczne palestyńskie ataki terrorystyczne, w marcu 1978 Siły Obronne Izraela zajęły na tydzień południowy Liban. Wycofując się pozostawiono strefę buforową, którą patrolowały oddziały chrześcijańskich milicji ("Armia Wolnego Libanu", od maja 1980 Armia Południowego Libanu) – uzbrojone i szkolone przez Izrael. Dodatkowy nadzór nad granicą izraelsko-libańską sprawowały międzynarodowe siły UNIFIL.
Zaostrzenie walk.
W kwietniu 1981 oddziały chrześcijańskiej Armii Południowego Libanu przeprowadziły ofensywę próbując opanować Dolinę Bekaa i zmusić wojska syryjskie do opuszczenia Libanu. Podczas walk dowódca chrześcijańskich milicji Baszir al-Dżumajjil zwrócił się do Izraela o pomoc wojskową. W odpowiedzi izraelskie siły powietrzne wielokrotnie przeprowadziły bombardowania syryjskich pozycji oraz baz "OWP" w Dolinie Bekaa. Natomiast przeciwko chrześcijańskim "falangom" wystąpiły radykalne muzułmańskie organizacje. W rezultacie pomocy izraelskiej udzielonej Siłom Libańskim podczas oblężenia Zahle, atakujące miasto wojska syryjskie utraciły 2 śmigłowce i kilka wozów pancernych.
Dzięki międzynarodowej mediacji 24 lipca 1981 Philip Habib wynegocjował zawieszenie broni. Rozejm był jednak nieustannie łamany przez wszystkie strony konfliktu. Od sierpnia 1981 do maja 1982 doszło do 270 incydentów granicznych, w których zginęło 29 Izraelczyków, a ponad 300 zostało rannych. W ramach operacji odwetowych izraelskie wojska 2125 razy naruszyły przestrzeń powietrzną i 625 razy wody terytorialne Libanu.
Zwrot ku wojnie.
4 czerwca 1982 palestyński terrorysta z Organizacji Abu Nidala ciężko zranił ambasadora Izraela w Wielkiej Brytanii, Szelomo Argowa. Aresztowani terroryści pochodzili z Libanu, a dowody wskazywały na finansowanie operacji przez wywiad iracki.
4 i 5 czerwca izraelskie siły powietrzne przeprowadziły odwetowe bombardowanie baz "OWP" w południowym Libanie. Zginęło 45 ludzi, a 150 osób zostało rannych. Palestyńczycy odpowiedzieli z Libanu ostrzałem artyleryjskim przygranicznych wiosek na terytorium Izraela. Eskalacja przemocy była tak wielka, że 5 czerwca Rada Bezpieczeństwa ONZ pośpiesznie przyjęła "Rezolucję nr 508" wzywającą do natychmiastowego przerwania działań zbrojnych na granicy izraelsko-libańskiej do godz. 6:00 rano 6 czerwca 1982. Jednak o owym czasie w izraelskich sztabach przygotowywano już plan błyskawicznej inwazji na Liban. Opracowany przez gen. Ariela Szarona plan wojny zakładał błyskawiczne zajęcie południowego Libanu i zniszczenie całej infrastruktury "OWP".
Zgromadzone siły.
Siły arabskie.
Palestyńczycy dysponowali w Libanie około 15 tys. uzbrojonych ludzi, którzy działali w różnych zbrojnych formacjach wchodzących w skład "Organizacji Wyzwolenia Palestyny". Z tej liczby ponad 6 tys. ludzi było rozmieszczonych w południowej części kraju, na granicy z Izraelem. Z uzbrojenia posiadali 60 starych czołgów i około 200 dział artylerii. W trakcie walk ilość uzbrojenia wzrastała, głównie za przyczyną dostaw z Syrii. I tak siły palestyńskie wzrosły do około 300 starych czołgów, 150 pojazdów opancerzonych, 350 dział artylerii i 250 artylerii przeciwlotniczej. Palestyńczycy znajdujący się na południu Libanu byli skoncentrowani w tak zwanym „Trójkącie żelaznym”, pomiędzy wioskami Kana, Dir Amas, i Juya. W ich okolicy znajdowały się najważniejsze obozy uchodźców palestyńskich, w których działały bazy szkoleniowe "OWP".
Armia syryjska stacjonująca na terytorium Libanu liczyła 22 tys. żołnierzy, którzy dysponowali 352 czołgami, 300 pojazdami opancerzonymi i 300 działami artylerii. Wsparcie zapewniało 450 samolotów bojowych i 16 helikopterów. Syryjczycy posiadali także 125 wyrzutni rakiet przeciwlotniczych SAM i 100 dział przeciwlotniczych.
Siły izraelskie.
Do przeprowadzenia inwazji na Liban izraelska armia wyznaczyła 76 tys. żołnierzy, zgrupowanych w jedenastu brygadach piechoty i jedenastu brygadach pancernych. Dysponowali oni siłą 800 czołgów, 1,5 tys. pojazdów opancerzonych, 634 samolotów bojowych i 42 helikopterów.
Plan nazwany kryptonimem „operacja o pokój dla Galilei” zakładał przeprowadzenie uderzeń trzema klinami, których trzon stanowiły wojska pancerne i zmechanizowane. Korzystając z silnego wsparcia artyleryjskiego i powietrznego miały one szybko dotrzeć do rzeki Litani, otoczyć siły "OWP" na południu Libanu, a następnie przystąpić do ich systematycznej likwidacji.
Zachodni korpus stanowiła "91 Dywizja" gen. Icchaka Mordechai i "211 Brygada" płk. Eli Geva. Ich zadaniem było przejście nadbrzeżną drogą w kierunku miasta Tyr. Miasto miało zostać otoczone, a w okolicznych trzech obozach uchodźców palestyńskich miano zlikwidować siły "OWP". Następnie główne siły miały pośpiesznie ruszyć w kierunku Sydonu i Ad-Damur, a jeden batalion wykonać manewr oskrzydlający na wschód, w celu połączenia się z korpusem centralnym w rejonie wioski Jouaiya. W ten sposób siły OWP znalazłyby się w okrążeniu. Równocześnie 96 Dywizja gen. Yaron Amosa miała wylądować na plażach w rejonie Sydonu i nacierać w kierunku południowym, aby jak najszybciej połączyć się z siłami korpusu zachodniego. Ta operacja była największą z wszystkich operacji desantowych przeprowadzonych w historii izraelskiej armii.
Korpus centralny stanowiły dwie dywizje gen. Awigdor Kahalani i gen. Menachem Einana. Ich zadaniem było jak najszybsze dotarcie do rzeki Litani i zajęcie strategicznego skrzyżowania przy Nabatiji. Elitarny oddział komandosów miał zająć Zamek Beaufort, który od wielu lat służył jako twierdza "OWP". Po osiągnięciu tych celów, dywizja gen. Kahalani połączyłaby się z korpusem zachodnim, a dywizja gen. Einana uderzyłaby w kierunku północnym, aby przeciąć strategiczną autostradę Bejrut-Damaszek. Odcięłoby to syryjskie wojska zgromadzone w Dolinie Bekaa od Bejrutu.
Korpus wschodni stanowił największą siłę uderzeniową, którą dowodził gen. Ben Gal. Ich zadaniem było nacieranie w kierunku Doliny Bekaa, aby w ten sposób zablokować wojska syryjskie. Spodziewano się, że właśnie tutaj dojdzie do najcięższych walk izraelsko-syryjskich, których rezultatów nie dało się przewidzieć.
I faza wojny (6 czerwca – 23 sierpnia 1982 r.).
Izraelska inwazja.
6 czerwca 1982 o godz. 11:00 trzy izraelskie korpusy wkroczyły do południowego Libanu. Izrael wstrzymywał się z rozpoczęciem ataku o świcie z powodów politycznych, gdyż obawiano się, że Stany Zjednoczone mogą wywrzeć naciski na rząd aby odwołać operację.
Szpicą nacierających sił izraelskich byli komandosi "35 Brygady Spadochronowej", którzy prowadzili działania rozpoznawcze, szturmowe oraz dywersyjne. Komandosi z "Jednostki 5101" oznaczyli stanowiska palestyńskiej artylerii przeciwlotniczej, dzięki czemu w ciągu kilku godzin lotnictwo zniszczyło większość artylerii. Specjalna jednostka antyterrorystyczna "Jamam" aresztowała większość przywódców "OWP".
Natarcie korpusu zachodniego wzdłuż wybrzeża w kierunku Tyru posuwało się z dużymi trudnościami, gdyż wąska droga ułatwiała Palestyńczykom zastawianie zasadzek i powodowało olbrzymie korki izraelskich pojazdów. W ten sposób zniszczonych zostało kilka transporterów opancerzonych M113. Natarcie było wspierane intensywnym ostrzałem artyleryjskim i bombardowaniami lotniczymi. Jeden z izraelskich batalionów, który miał przejąć kontrolę nad obwodnicą Tyru, pomyłkowo wkroczył do centrum miasta i wdał się w ciężkie walki uliczne. Zajęcie miasta planowano na 8 dzień operacji, ale w tej sytuacji zdecydowano się zaangażować większe siły w celu przejęcia Tyru (7 czerwca).
Korpus centralny szybko ominął Zamek Beaufort, pozostawiając dla jego zabezpieczenia jednostkę komandosów "Sayered Golani", i z dużymi trudnościami dotarł do skrzyżowania przy mieście Nabatija.
W walkach powietrznych tego dnia izraelski F-15A zestrzelił syryjskiego MiG-a-23MS, natomiast syryjski MiG-23MF zestrzelił izraelskiego drona BQM-34.
W nocy z 6 na 7 czerwca komandosi wdarli się do Zamku Beaufort i po 6-godzinnej walce opanowali tę twierdzę "OWP". Rankiem 7 czerwca premier Menachem Begin i minister obrony Ariel Szaron odwiedzili zamek, gratulując żołnierzom zdobycia tego strategicznego punktu, z którego palestyńscy terroryści kierowali ostrzałem terytorium Izraela.
Korpus wschodni zdołał szybko wkroczyć do Doliny Bekaa i posuwał się w kierunku pozycji syryjskich. Podczas natarcia oczyszczano kolejne wioski z sił OWP i tworzono ufortyfikowane punkty obronne, które miały powstrzymać ewentualne syryjskie kontrnatarcie.
Od samego ranka 7 czerwca Izraelczycy kontynuowali ataki powietrzne wzdłuż całej przybrzeżnej autostrady prowadzącej do Bejrutu. Rankiem 14 izraelskich okrętów desantowych wysadziło w pobliżu Sydonu 50. Batalion 35. Brygady Spadochronowej dowodzony przez płk. Jarira Jaroma. Równocześnie główne siły korpusu wschodniego prowadziły natarcie w kierunku na Sydon, natomiast wydzielone jednostki rozpoczęły operację oczyszczania z sił OWP obozu palestyńskich uchodźców Rachidija (przy Tyrze). Po południu Izraelczycy zamknęli pierścień otaczający miasto Sydon. Dwa bataliony podjęły próbę opanowania miasta, jednak uwikłały się w ciężkie walki w obozie palestyńskich uchodźców Ein Hilwe. Walki w obozach uchodźców były szczególnie ciężkie, gdyż nie było możliwości odróżnienia cywilów od bojowników OWP, którzy w cywilnych ubraniach ukrywali się pomiędzy ludnością cywilną. Palestyńczycy otwierali ogień spomiędzy grup cywilów, często ukrywając się za kobietami i dziećmi. Izraelscy żołnierze nie będąc przygotowani do takich metod walki, popełniali błędy. W obozie Ein Hilwe ostrzelano pomyłkowo szpital. Zginęło 50 osób, a 2 ambulanse zostały zniszczone. W tej sytuacji izraelskie dowództwo nakazało wszystkim palestyńskim uchodźcom opuszczenie obozów, które miały stać się celem szturmu. Tysiące Palestyńczyków opuściło wówczas obozy, znajdując schronienie w okolicznych wzgórzach lub ruszając drogami w kierunku Bejrutu.
Tymczasem korpus centralny minął wioskę Dżazzin i natknął się na oddziały syryjskie, które razem z siłami OWP starały się ominąć wioskę od południa. Walkę z nimi podjęła 460. Brygada płk. Hagaia Cohena. Wsparcie zapewniły samobieżne haubice, które zajęły stanowiska w rejonie wsi Hasbajja. W zasięgu ich ognia znalazło się 6 z 17 syryjskich baterii rakietowych w Dolinie Bekaa. Całą sytuację starał się wykorzystać korpus wschodni, który usiłował nacierać wzdłuż prawej flanki, aby zamknąć Syryjczyków w podwójnym okrążeniu.
W walkach powietrznych tego dnia izraelskie samoloty zestrzeliły trzy syryjskie MiG-i-23, natomiast syryjscy piloci zgłosili zestrzelenie dwóch F-16A, co nie zostało potwierdzone przez stronę izraelską.
Wieczorem 7 czerwca 1982 izraelskie oddziały osiągnęły wyznaczone pozycje 70 km w głębi terytorium Libanu, tak jak to zakładał plan operacyjny, i wstrzymały natarcie. Jednakże gen. Ariel Szaron, który przez cały czas przebywał w centralnym obszarze walk, wydał rozkaz kontynuowania natarcia.
Trzydniowa bitwa.
8 czerwca izraelski korpus centralny przeprowadził natarcie usiłując przeciąć autostradę z Bejrutu do Damaszku, odcinając w ten sposób Palestyńczyków od pomocy wojsk syryjskich z Doliny Bekaa. W trakcie nocnego natarcia jednostki 460 Brygady zajęły miejscowość Dżazzin. Doszło wówczas do tragicznej pomyłki, gdyż dwa izraelskie oddziały otworzyły w nocy do siebie ogień, myśląc że prowadzą walkę z przeciwnikiem. Starcie w ciemnościach trwało przez 2 godziny i zakończyło się dużą liczbą zabitych oraz kilkoma uszkodzonymi czołgami. Natarcie izraelskie zostało wstrzymane, jednak była to tylko zapowiedź ciężkich walk jakie czekały na Izraelczyków.
Syryjczycy zgromadzili znaczne siły do obrony strategicznej autostrady Bejrut – Damaszek. Wojska syryjskie zostały skoncentrowane pomiędzy Bejrutem a miastem Zahla, szczególnie w rejonie wsi as-Sultan Jac'ub. Znajdowały się tutaj 3. i 10. Dywizja Pancerna, dysponujące czołgami T-55 i T-62. Ochronę przeciwlotniczą zapewniało 19 baterii rakiet przeciwlotniczych oraz myśliwce MiG-23 i MiG-25. Szczególnie niebezpieczną bronią okazały się śmigłowce Aérospatiale Gazelle, które były uzbrojone w nowoczesne rakiety przeciwpancerne. Dodatkowo Syryjczycy rozlokowali po okolicznych wzgórzach 20 batalionów „niszczycieli czołgów” Żołnierze tych jednostek byli uzbrojeni w najnowszą broń przeciwpancerną (RPG-7, RPG-18, AT-4 i Milan ATGM).
W walkach powietrznych tego dnia izraelskie samoloty zestrzeliły 9 syryjskich MiG-ów-21 i 23, natomiast syryjscy piloci zgłosili zestrzelenie 2 F-16A oraz 2 A-4H, czego Izraelczycy nie potwierdzają.
Rankiem 9 czerwca izraelskie kolumny wykonały manewr oskrzydlający okrążając syryjskie 76. i 91. Brygadę Pancerną. W ciężkich walkach zniszczono liczne czołgi T-62 i zajęto wieś Ajn Dara, odległą o 8 km od autostrady Bejrut – Damaszek. W trakcie tych walk swoją niezwykłą skuteczność potwierdziły bataliony „niszczycieli czołgów” (zniszczyły 6 czołgów M60 i zdobyły 3 czołgi) i śmigłowce Gazelle (zniszczyły 6 czołgów M60 i Merkawa oraz kilka pojazdów M151).
Syryjczycy widząc skalę izraelskiej inwazji na Liban, podjęli decyzję o zaangażowaniu w walki kolejnej 1. Dywizji Pancernej (uzbrojona w czołgi T-72), która w południe wkroczyła do Libanu i popołudniem starła się z Izraelczykami, uwalniając z okrążenia 76. i 91. Brygadę Pancerną. W bitwie pancernej zniszczonych zostało prawie 200 syryjskich czołgów, a dodatkowych 90 zostało zdobytych przez izraelskich żołnierzy.
Operacja „Drugstore”.
9 czerwca 1982 izraelskie siły powietrzne przeprowadziły rozpoznanie syryjskich stacji radiolokacyjnych za pomocą samolotów bezpilotowych. Samoloty te zostały namierzone przez Syryjczyków, a o to Izraelowi chodziło. Dane (charakterystyki częstotliwościowe) tych namierzających urządzeń zostały odebrane przez bezpilotowce i przesłane do dozorujących przestrzeń powietrzną samolotów E-2C Hawkeye. Te zaprogramowane dane pozwoliły popołudniem na odpalenie z samolotów Phantom II pocisków przeciwradarowych samosterujących na określone częstotliwości nadajników syryjskich radarów. Główne uderzenie zostało skierowane na pozycje syryjskich baterii rakiet przeciwlotniczych w Dolinie Bekaa. Już w pierwszym uderzeniu zniszczone zostały syryjskie stacje radarowe, a następnie 17 z 19 baterii rakiet przeciwlotniczych. W bitwie powietrznej Izraelczycy zestrzelili 28 lub 29 syryjskich myśliwców MiG-23 i MiG-21, tracąc – według różnych źródeł – zaledwie jedną swoją maszynę (Kfir C.2) lub wręcz ani jednej (Syryjczycy zgłosili zestrzelenie 5 izraelskich samolotów tego dnia). Jeden izraelski F-15D został uszkodzony pociskiem R-60. W rezultacie tej operacji Syryjczycy stracili obronę przeciwlotniczą w Libanie, a izraelskie lotnictwo przejęło całkowite panowanie w powietrzu. Izraelczycy zdobywali dużą przewagę dzięki wykorzystaniu samolotów wczesnego ostrzegania E-2C Hawkeye.
Wieczorem 9 czerwca 1982 izraelskie kolumny rozpoczęły natarcie, niszcząc pozostałości syryjskiej 1. i 3. Dywizji Pancernej w południowej części Doliny Bekaa.
Syryjskie kontrataki.
Rankiem 10 czerwca 1982 izraelska "211 Brygada" płk. Eli Geva zaczęła zbliżać się od południa do przedmieść Bejrutu. Wówczas nastąpiło połączenie sił "OWP" z żołnierzami syryjskimi, które wspólnie wystąpiły przeciwko Izraelczykom w podmiejskiej dzielnicy Bejrutu, Kafr Sill.
W centralnej części frontu Syryjczycy przeprowadzili kolejne ataki „niszczycielami czołgów” i helikopterami "Gazelle" na nacierające izraelskie kolumny zmechanizowane. Długie kolumny pojazdów powoli przesuwające się po wąskich drogach w trudnym górzystym terenie okazały się łatwym celem i zniszczonych zostało 12 czołgów i wiele innych pojazdów. W kolumnach zapanowało zamieszanie i chaos. W jednym z takich ataków zginął gen. Adama Yekotai. Jednak pomimo tych zaciekłych kontrataków, Izraelczycy przecięli popołudniem strategiczną autostradę Bejrut – Damaszek. Wieczorem doszło jeszcze do bitwy pancernej przy granicy z Syrią, w której syryjska "91 Brygada Pancerna" straciła 35 czołgów T-55.
Izraelczycy skopiowali model bitwy powietrznej nad Doliną Bekaa z dnia poprzedniego, tym razem zestrzelili 17 syryjskich MiGów 21 i 23 oraz 3 śmigłowce typu SA.342. Z kolei syryjski MiG-21bis zestrzelił izraelskiego F-4E.
11 czerwca 1982 syryjska "81 Brygada Pancerna" uzbrojona w czołgi T-72 uderzyła rano na izraelskie kolumny w rejonie wioski Shatwrah. Syryjczycy nacierali wzdłuż autostrady w kierunku na Bejrut. W bitwie pancernej zniszczonych zostało 10 izraelskich czołgów M-60 i 12 syryjskich "T-72". Syryjczycy odnieśli zdecydowany sukces, odzyskując kontrolę nad autostradą Bejrut – Damaszek. W innych starciach w Dolinie Bekaa Syryjczycy zniszczyli 2 izraelskie czołgi Merkawa i 30 innych pojazdów. Natomiast Izraelczycy z powodzeniem wykorzystali helikoptery szturmowe AH-1 Cobra, które zniszczyły 15 czołgów "T-72" i T-62.
W walkach powietrznych tego dnia izraelskie samoloty zestrzeliły 16 syryjskich MiGów 21 i 23 oraz 1 Su-22M-2K i 1 śmigłowiec SA.342, natomiast syryjscy piloci zgłosili zestrzelenie 3 F-4E oraz 1 samolotu wczesnego ostrzegania E-2C, czego nie potwierdzają Izraelczycy.
Zawieszenie broni.
11 czerwca 1982 popołudniem pod naciskiem światowych mocarstw wprowadzono izraelsko-syryjskie zawieszenie broni w Libanie. Izraelska armia jednak nie ufała Syryjczykom i na zachód od Doliny Bekaa rozlokowała pięć dywizji (około 1 tys. czołgów), które mogłyby odeprzeć ewentualną syryjską ofensywę.
Podczas tych czterech dni walk Izrael stracił 214 żołnierzy zabitych, 23 zaginionych w akcji, 1114 rannych oraz 1 wziętego do niewoli. Ocenia się, że straty w sprzęcie wyniosły: 60 czołgów M-48 i M-60 (oficjalnie przyznano się do 8) i 7 czołgów Merkawa Mk 1 (oficjalnie przyznano się do 2). Natomiast Syria oficjalnie przyznała się do straty 81 czołgów zniszczonych i 41 zdobytych (w większości T-62), oraz 87 samolotów i 4 helikopterów, utraconych zarówno w walkach powietrznych jak i z innych przyczyn operacyjnych.
Bejrut.
12 czerwca zawieszenie broni poszerzono o "Organizację Wyzwolenia Palestyny", ale całe porozumienie runęło rankiem 13 czerwca, ponieważ Syryjczycy podjęli próbę wzmocnienia swoich pozycji w rejonie wsi Khalde, na autostradzie Damaszek-Bejrut. Izraelczycy uznali to za zagrożenie swoich strategicznych pozycji w Libanie i zerwali wszystkie rozmowy prowadzone z libańskim rządem i różnymi libańskimi frakcjami. Doszło wówczas do ciężkich 14-godzinnych walk na południe od miasteczka Babda, po których "35 Brygada" przecięła autostradę Bejrut – Damaszek i połączyła się siłami chrześcijańskiej "Falangi" we wschodnim Bejrucie. W ten sposób oblężenie Bejrutu zostało zamknięte. W oblężonym mieście ufortyfikowały się siły OWP z Jaserem Arafatem na czele.
14 czerwca izraelska armia rozpoczęła ostrzał artyleryjski z lądu, morza i powietrza palestyńskich obiektów w Bejrucie. Miasto zostało pozbawione dostaw wody, prądu, gazu i żywności. Sytuacja mieszkańców miasta była tragiczna. W następnych dniach siły izraelskiej armii i milicji chrześcijańskiego "Frontu Libańskiego" stopniowo przejmowały kontrolę nad kolejnymi ulicami i domami Bejrutu, wypierając Palestyńczyków. Uliczne walki powodowały duże zniszczenia i niepotrzebne straty w ludności cywilnej. 20 czerwca zdesperowany libański prezydent Elias Sarkis zwrócił się z prośbą o spełnienie żądań Izraela i wycofanie z Libanu armii syryjskiej oraz sił "OWP".
Międzynarodowa mediacja.
26 czerwca 1982 Rada Bezpieczeństwa ONZ zażądała aby Izrael wycofał swoje wojska na odległość 10 km od Bejrutu, co byłoby pierwszym krokiem do całkowitego wycofania jego sił z Libanu. Równocześnie siły "Organizacji Wyzwolenia Palestyny" miałyby opuścić Liban, udając się do istniejących obozów uchodźców palestyńskich na Bliskim Wschodzie. Żądanie nie przybrało jednak formy "Rezolucji", gdyż została ona zawetowana przez Stany Zjednoczone. Palestyńczycy odrzucili te prośby, argumentując, że nie mają dokąd jechać i muszą walczyć aż do końca. Najważniejszym problem do rozwiązania było więc ustalenie miejsca, do którego mogliby wyjechać z Libanu palestyńscy bojownicy. W tym celu w lipcu i sierpniu 1982 amerykański dyplomata Philip Habib przeprowadził liczne rozmowy z rządami arabskich państw, przekonując Jordanię, Tunezję, Algierię, Jemen, Sudan i Irak do wyrażenia zgody na przyjęcie członków "OWP".
Przez cały ten czas trwał izraelski ostrzał Bejrutu, dlatego 4 sierpnia "Rada Bezpieczeństwa ONZ" potępiła Izrael za ostrzał cywilnego miasta, wzywając do wprowadzenia zawieszenia broni i wycofania wszystkich wojsk z Libanu.
7 sierpnia Syria wyraziła zgodę na przyjęcie amerykańskiego planu pokojowego i wycofania swoich wojsk z Libanu.
Ewakuacja OWP z Libanu.
18 sierpnia 1982 dyplomata Philip Habib zdołał przekonać Jasera Arafata do przyjęcia planu pokojowego i wyrażenia zgody na opuszczenie przez "OWP" terytorium Libanu. Równocześnie rządy Stanów Zjednoczonych, Francji i Włoch (później dołączyła Wielka Brytania) zawarły porozumienie o utworzeniu Międzynarodowych Sił ("Multinational Force") w Libanie.
21 sierpnia pierwsza grupa 350 francuskich spadochroniarzy wylądowała w Bejrucie. Następnego dnia ich siły wzmocnili amerykańscy marines. Ogółem w "Międzynarodowych Siłach" w Libanie znalazło się 800 żołnierzy francuskich, 800 amerykańskich i 400 włoskich. Nadzorowali oni przestrzeganie warunków rozejmu i porządek ewakuacji sił "OWP", która rozpoczęła się 21 i trwała do 30 sierpnia. Ogółem wyjechało około 8,8 tys. palestyńskich bojowników. Jako jeden z ostatnich Bejrut opuścił Jasir Arafat. Palestyńczycy odpłynęli promami do Tunezji, Libii, Jemenu, Iraku, Syrii i Jordanii. Równocześnie Bejrut opuściło około 6 tys. syryjskich żołnierzy.
Podsumowanie.
Tak zakończyła się pierwsza faza wojny libańskiej. Była to typowa konwencjonalna wojna, w której zginęło 368 izraelskich żołnierzy. W trakcie działań zginęło także 600 żołnierzy syryjskich i ponad 3 tys. bojowników palestyńskich. Nieznana jest liczba ofiar wśród libańskiej i palestyńskiej ludności cywilnej. Według źródeł arabskich przekraczała ona 10 tys. osób.
Można śmiało powiedzieć, że w tej fazie wojny zdecydowane zwycięstwo odniósł Izrael. Najważniejszym sukcesem wydawało się usunięcie sił "OWP" z Libanu, jednak mieszane uczucia pozostały po ciężkich i nierozstrzygniętych walkach z armią syryjską. W owym czasie mało kto zdawał sobie jeszcze sprawę z nadchodzących kłopotów. Wielkim niebezpieczeństwem było pojawienie się w Libanie szyickiej organizacji terrorystycznej Hezbollah, która usiłowała zaszczepić na nowym gruncie ideały irańskiej rewolucji islamskiej. Hezbollah dostarczył libańskim szyitom radykalnej alternatywy dla dotychczas działającego ruchu "Amal" ("Afwaj al-Muqawimah al-Lubnaniyya") i "Libańskiego Obiektywnego Ruchu Oporu".
II faza wojny (23 sierpnia 1982 – 4 września 1983 r.).
Wybory w Libanie.
Izrael kończąc pierwszą fazę wojny libańskiej poszukiwał sposobu trwałego rozwiązania konfliktu i normalizacji sytuacji wewnętrznej w Libanie. Duże nadzieje wiązano z wybranym 23 sierpnia 1982 nowym libańskim prezydentem Beszirem Dżemajelem, przywódcą chrześcijańskich milicji "Falang Libańskich". Był on skłonny do współpracy z Izraelem, a zawarcie pokoju z Libanem dawało szansą na bezpieczeństwo od północy.
4 września premier Menachem Begin spotkał się w Naharijja z Beszirem Dżemajelem. Niestety Dżemajel odmówił zawarcia traktatu pokojowego z Izraelem, gdyż musiał lawirować wśród odmiennych interesów zwalczających się wzajemnie libańskich frakcji. Zawarcie takiego porozumienia mogłoby zradykalizować niektóre frakcje doprowadzając do zaostrzenia wewnętrznych walk. W tej sytuacji Begin zażądał utrzymania obecności sił Armii Południowego Libanu mjr. Saad Haddada w rejonie granicy izraelsko-libańskiej i wydania zezwolenia na ostateczną rozprawę z pozostałościami sił "OWP" w Libanie. Dżemajel wyraził na to zgodę.
Rozprawa z OWP.
4 września 1982 izraelskie oddziały otoczyły obozy uchodźców palestyńskich w Libanie. Oceniano, że około 2 tys. uzbrojonych członków "OWP" nadal pozostawało w ukryciu w rejonie Bejrutu, stwarzając nadal zagrożenie i możliwość przeprowadzenia nowych zamachów. Izraelczycy zażądali od Palestyńczyków wydania całej ukrytej broni i amunicji. W ciągu następnych 10 dni z tajnych magazynów "OWP" wydano olbrzymie ilości sprzętu wojskowego, w tym 12 ciężkich dział, 8 ciężkich moździerzy, pojazdy z zamontowanymi wyrzutniami rakiet Katiusza oraz 520 ton amunicji.
10 września amerykańscy żołnierze z "Międzynarodowych Sił" w Libanie opuścili Bejrut i powrócili na pokłady swoich statków. Stany Zjednoczone uznawały misję za ukończoną.
Zabójstwo Baszira al-Dżumajjila.
Wszystkie izraelskie plany zostały pokrzyżowane przez syryjski wywiad, którego agenci 14 września 1982 przeprowadzili w Bejrucie zamach w którym zginął libański prezydent Baszir al-Dżumajjil. W zamachu zginęło także 25 innych osób.
Masakra w Sabrze i Szatili.
Izrael stracił wówczas nadzieję na pokojowe przejęcie kontroli nad Libanem przez chrześcijańskie milicje. Z tego powodu 15 września izraelskie oddziały wkroczyły i przejęły kontrolę nad zachodnią częścią Bejrutu. W starciach zginęło 88 Libańczyków, a 254 osoby zostały ranne. Izraelscy żołnierze zajęli wszystkie kluczowe pozycje w mieście, zakładając punkty obserwacyjne na dachach wysokich budynków. 16 września oddział chrześcijańskich "Falang", liczący 150 żołnierzy, a dowodzony przez Elie Hobejkę, wkroczył wieczorem do obozów palestyńskich uchodźców Sabra i Shatila, pod Bejrutem. Doszło wówczas do masakry Palestyńczyków, która trwała 36 godzin. Liczbę ofiar ocenia się na około 800 zabitych.
Palestyńczycy oskarżyli Izraelczyków o współudział w tej zbrodni, natomiast cały Liban ponownie stał się sceną krwawych walk wojny domowej. Libański rząd (nowym prezydentem został Amin Dżemajel) nie był zdolny do utrzymania własnego autorytetu i w całym kraju zapanował chaos i anarchia. Oddziały libańskich chrześcijan walczyły z Druzami i muzułmańskimi Szyitami, którzy byli wspomagani przez Syrię. Bejrut został podzielony między walczące strony i zmieniał się w miasto ruin.
Międzynarodowa interwencja.
20 września 1982 prezydent Stanów Zjednoczonych Ronald Reagan ogłosił w porozumieniu z Francją i Włochami utworzenie nowych "Międzynarodowych Sił", które miałyby powrócić do Libanu i dopomóc libańskiemu rządowi przejąć kontrolę nad Bejrutem. Pierwsze amerykańskie oddziały marines zaczęły lądować w Bejrucie 29 września. Równocześnie izraelskie oddziały zaczęły wycofywać się z miasta.
Nowe "Międzynarodowe Siły" liczyły 1,4 tys. amerykańskich marines (później wzrosły do 1,8 tys.), 1,5 tys. francuskich spadochroniarzy Legii Cudziemskiej i 1,4 tys. włoskich żołnierzy. Wsparcie powietrzne zapewniał amerykański lotniskowiec USS „Eisenhower”, który zajął pozycję w pobliżu wybrzeża Libanu.
Zaangażowanie się międzynarodowych sił w konflikt w Libanie naraziło ich żołnierzy na ataki terrorystyczne, z których pierwszy nastąpił 18 kwietnia 1983. Terroryści z "Hezbollahu" zdetonowali bombę ukrytą w samochodzie-pułapce przed ambasadą Stanów Zjednoczonych w Bejrucie. Zginęło 83 ludzi, a 130 osób zostało rannych.
14 lipca 1983 druzyjskie milicje opanowały strategiczne wzgórza wokół międzynarodowego lotniska w Bejrucie. Dzięki tym doskonałym pozycjom obserwacyjnym, Druzowie rozpoczęli ostrzał artyleryjski pozycji "Międzynarodowych Sił". W sierpniu druzyjskie milicje zdobyły pozycje libańskiej armii na przedmieściach Bejrutu. Doszło także do serii starć powietrznych amerykańsko-syryjskich. W rezultacie dowództwo amerykańskie wydało swoim siłom zezwolenie na zaangażowanie się w walki po stronie rządu libańskiego. Na pomoc wysłano pancernik USS „New Jersey”, który rozpoczął ostrzeliwać pozycje druzyjskiej milicji wokół Bejrutu. Również amerykańskie samoloty startujące z pokładu lotniskowca USS „Eisenhower” bombardowały pozycje Druzów.
Porozumienie izraelsko-libańskie.
17 maja 1983 przedstawiciele Izraela i Libanu podpisali porozumienie kończące wojnę izraelsko-libańską. Wojska izraelskie miały w kolejnych etapach wycofać się z terytorium Libanu, w którego południowej części miała powstać 40 km „strefa bezpieczeństwa”. Odpowiedzialność za „strefę” miała ponosić wspierana przez Izrael Armia Południowego Libanu. Porozumienie podpisano dzięki mediacji amerykańskich dyplomatów Philipa Habiba i Morrisa Drapera.
Izraelskie wycofanie.
4 września 1983 izraelskie oddziały opuściły rejon wzgórz Szuf w pobliżu Bejrutu, przegrupowując się na linię rzeki Awali na południu Libanu. Utworzono w ten sposób „strefę bezpieczeństwa”, która rozciągała się od rzeki Awali do granicy Izraela.
Tymczasem druzyjskie milicje, siły palestyńskie oraz oddziały chrześcijańskich "Sił Libańskich" starły się z sobą, prowadząc ciężkie walki o przejęcie kontroli nad wzgórzami Szuf. W walki zaangażowała się także libańska armia wspierana przez "Międzynarodowe Siły". Podczas tych walk doszło do jednego z najokropniejszych zdarzeń wojny libańskiej. Druzowie, Palestyńczycy, Arabowie i Syryjczycy wymordowali w zdobywanych wioskach ponad 5 tys. cywilów, głównie chrześcijan. Starcia ustały, gdy chrześcijańskie milicje wycofały się wraz z cywilami do miasta Deir el Kamar, w którym przez 3 miesiące byli oblężeni.
23 października terroryści-samobójcy z "Hezbollahu" wysadzili samochody-pułapki wysadzając główną kwaterę sił "US Marines" (zginęło 241 żołnierzy) oraz główną kwaterę francuskiej Legii Cudzoziemskiej w Bejrucie (zginęło 58 żołnierzy).
Po dalszej eskalacji starć dowództwo "Międzynarodowych Sił" podjęło decyzję o wycofaniu wojsk z Libanu i 26 lutego 1984 ostatni amerykańscy żołnierze marines opuścili Bejrut.
III faza wojny (4 września 1983 – 10 czerwca 1985 r.).
Po wycofaniu izraelskich wojsk z centralnej części Libanu na linię rzeki Awali, rzeka ta stała się linią frontu. Arabscy terroryści regularnie urządzali zasadzki na patrole izraelskiej armii oraz na siły "Armii Wolnego Libanu". Każdego roku dochodziło średnio do 450 ataków. Do jednego z najbardziej krwawych zamachów doszło 4 listopada 1983, kiedy to terrorysta-samobójca z Islamskiego Dżihadu wysadził się w samochodzie-pułapce przy głównej kwaterze izraelskich wojsk w mieście Tyr. Zginęło 23 izraelskich żołnierzy.
Osłabienie sił rządu Libanu.
Na początku lutego 1984 libańska armia wkroczyła do zachodniego i południowego Bejrutu, walcząc z druzyjskimi i muzułmańskimi milicjami wspieranymi przez Syrię. Jednak libańska armia poniosła porażkę, a rząd Libanu był bliski upadku. Dodatkowo 26 lutego 1984 ostatni amerykańscy żołnierze "Międzynarodowych Sił" opuścili Liban. W tej nowej sytuacji rząd libański musiał rozpocząć negocjacje z muzułmańskimi frakcjami i 5 marca 1984 oficjalnie wycofał się z zawartego w 1983 porozumienia o zakończeniu wojny z Izraelem.
Izraelskie wycofanie z południowego Libanu.
8 listopada 1984 w Nagura rozpoczęły się izraelsko-libańskie rozmowy o wycofaniu wojsk izraelskich z Libanu. Na mocy zawartego porozumienia od 20 stycznia 1985 Izraelczycy rozpoczęli stopniowe wycofywanie swoich oddziałów, które zakończono 10 czerwca.
Rozprawa z sunnitami.
Wykorzystując osłabienie rządowych wojsk libańskich, szyici postanowili rozprawić się z siłami sunnitów w Libanie. Sunnici z milicji "Al-Murabitun" byli najbliższymi sojusznikami Palestyńczyków z "OWP" i w ostatnich walkach opowiedzieli się po stronie druzyjskich milicji. Ofensywa szyickiej milicji "Amal" wspieranej przez Syryjczyków rozpoczęła się 15 kwietnia 1985. Po serii krwawych starć oddziały sunnickie zostały rozbite. 19 maja szyici zaatakowali obozy palestyńskich uchodźców Sabra, Shatila i Buri el-Baraineh w Bejrucie (tzw. „wojna o obozy”). Obozy zostały zrównane z ziemią. Zginęło co najmniej 635 palestyńskich cywilów.
Bilans wojny.
Straty arabskie w wojnie szacuje się na 17 825 zabitych, chociaż nigdy Palestyńczycy, Libańczycy lub Syryjczycy nie przedstawili dokładnych statystyk. Straty izraelskie wyniosły 675 zabitych.
Strefa bezpieczeństwa.
10 czerwca 1985 izraelska armia wycofała się z Libanu, pozostawiając jedynie niewielką „strefę bezpieczeństwa”, o szerokości od 3 do 15 km. Za bezpieczeństwo „strefy” odpowiadały chrześcijańskie oddziały "Armii Południowego Libanu", wspierane przez nieliczne izraelskie jednostki.
Koncepcja utrzymania „strefy bezpieczeństwa” na granicy izraelsko-libańskiej opierała się na taktyce utworzenia „wyprzedzającej tarczy”, która miała wyłapywać wszystkie arabskie uderzenia zanim dotarłyby do terytorium Izraela. W tym celu we wszystkich strategicznych punktach utworzono ufortyfikowane bazy oraz punkty obserwacyjne. Wykorzystując przewagę technologiczną starano się paraliżować działalność przeciwnika. Główna baza izraelskiej armii w Libanie została utworzona w miejscowości Dżazzin. To stąd prowadzono wszystkie operacje wywiadowcze i akcje sił specjalnych. "Armia Południowego Libanu" utworzyła kompleks więzienny w Khiam, który zasłynął ze stosowania okrutnych metod tortur wobec islamskich więźniów.
Dodatkowo na granicy izraelsko-libańskiej wybudowano nowoczesny system zabezpieczeń. Wojska straży granicznej wzmocniono dodatkowymi batalionami piechoty i wypracowano najbardziej korzystny model współpracy marynarki, sił powietrznych i sił lądowych, które wspólnie realizowały wyznaczone im cele. Zapewniało to względną stabilizację na libańskiej granicy. Pomimo to, ataki szyickiego "Hezbollahu" wciąż trwały. W latach 1985–1990 doszło do 2,4 tys. incydentów zbrojnych, w których zginęło 41 izraelskich żołnierzy, a 181 zostało rannych. Dodatkowo duże straty ponosiła "Armia Południowego Libanu", która straciła w tym okresie 416 żołnierzy.
W dniach 21–23 maja 2000 roku Izrael ostatecznie opuścił „strefę bezpieczeństwa” w południowym Libanie.
Konsekwencje wojny.
Z punktu widzenia Izraela wojna libańska zakończyła się ograniczonym sukcesem. Niepodważalnie siły "OWP" zostały usunięte z Libanu, a infrastruktura palestyńskich grup terrorystycznych została zniszczona. Doprowadziło to Jasera Arafata do podjęcia decyzji o rozpoczęciu rozmów pokojowych z Izraelem. Jednak na miejscu rozbitego "OWP" w Libanie pojawił się o wiele groźniejszy przeciwnik, w postaci "Hezbollahu".
Dużym sukcesem militarnym było osłabienie potencjału bojowego syryjskiej armii, która poniosła największe straty w siłach powietrznych. Zwycięstwo podniosło status izraelskiej armii, która bardzo ucierpiała od publicznej krytyki w następstwie wojny Jom Kipur.
Do niekorzystnych skutków wojny należy wymienić pojawienie się szyickiej organizacji terrorystycznej Hezbollah, która stopniowo nabierała siły dążąc do przejęcia władzy w Libanie. Wojna libańska okazała się niezwykle kosztowna dla Libanu. "Libańska Rada Rozwoju i Odbudowy" oceniła koszty odbudowy zniszczeń wojennych na 2 mld $.

</doc>
<doc id="183359" url="https://pl.wikipedia.org/wiki?curid=183359" title="Syrena Laminat">
Syrena Laminat



</doc>
<doc id="183360" url="https://pl.wikipedia.org/wiki?curid=183360" title="Halaka">
Halaka



</doc>
<doc id="183361" url="https://pl.wikipedia.org/wiki?curid=183361" title="Podróż apostolska Jana Pawła II do San Marino">
Podróż apostolska Jana Pawła II do San Marino

Podróż apostolska Jana Pawła II do San Marino – w czasie swojej 15. zagranicznej pielgrzymki, 29 sierpnia 1982, Jan Paweł II odwiedził San Marino. Była to pierwsza w historii wizyta papieża w tym kraju.
Po przylocie z Watykanu nastąpiło krótkie powitanie, następnie spotkanie z Kapitanami-Regentami (głowami państwa San Marino) i najwyższymi władzami republiki w Sali Rady Wielkiej i Generalnej w Palazzo Pubblico, nawiedzenie kościoła św. Piotra, gdzie są przechowywane pamiątki po Maryn z San Marino (założycielu San Marino), nawiedzenie Bazyliki św. Maryna i spotkanie z zakonnikami. Najważniejszym punktem pielgrzymki była msza na Stadionie Olimpijskim w Serravalle. W czasie homilii papież powiedział: „Ziemia tutejsza nigdy nie zrezygnowała z wolności”.
Była to najkrótsza pielgrzymka Jana Pawła II, bo trwała zaledwie 5 godzin.

</doc>
<doc id="183364" url="https://pl.wikipedia.org/wiki?curid=183364" title="Poppaea Sabina">
Poppaea Sabina



</doc>
<doc id="183365" url="https://pl.wikipedia.org/wiki?curid=183365" title="Pakt z San Sebastian">
Pakt z San Sebastian



</doc>
<doc id="183367" url="https://pl.wikipedia.org/wiki?curid=183367" title="Zwójkowate">
Zwójkowate

Zwójkowate, zwójki, zwójkówki (Tortricidae) – rodzina motyli z podrzędu Glossata i infrarzędu różnoskrzydłych. Obejmuje blisko 10 900 opisanych gatunków, z których niecałe 700 ma znaczenie ekonomiczne jako szkodniki roślin. Gąsienice prowadzą skryty tryb życia, żerując wewnątrz roślin lub schronień utworzonych z przędzy, zwiniętych liści czy też elementów podłoża. Dorosłe motyle są aktywne głównie po południu i wieczorem.
Taksonomia.
Rodzina ta umieszczana jest w monotypowej nadrodzinie Tortricoidea w obrębie Apoditrysia. Badania molekularne potwierdzają jej monofiletyzm, natomiast nie ma pewności co do jej najbliższych krewnych. Niektórzy autorzy wskazują tu Cossoidea.
W 2014 roku znanych było blisko 10 900 opisanych gatunków, sklasyfikowanych w 1111 rodzajach i 3 podrodzinach:
Opis.
Głowa niewielka, na wierzchu grubo łuskowana, na dole czoła zaś łuski są przyległe, krótkie i skierowane ku górze. Narządy gębowe o dobrze rozwiniętej i bezłuskiej ssawce, zredukowanych głaszczkach szczękowych oraz ułożonych poziomo lub wyciągniętych ku przodowi, trójczłonowych głaszczkach wargowych z krótkim i tępym członem szczytowym. Na głowie obecne przyoczka i "chaetosema". Skrzydła dobrze rozwinięte, wyjątkowo u samic zredukowane, w faunie polskiej rozpiętości od 10 do 36 mm. Przednie skrzydła wielu gatunków o silnie wygiętym przednim brzegu, który u samców w części przynasadowej często zawija się na górną powierzchnię formując zwinięcie kostalne, zwane też okładką kostalną. Ogólnie na deseń skrzydeł przednich składają się: plamka przynasadowa, przepaska środkowa i plamka zewnętrzna, jednak w szczegółach jest on przekształcony u różnych taksonów. Skrzydła tylne stosunkowo szerokie, mniej żywo ubarwione niż przednie. Strzępiny obecne na obu parach. 
Narządy rozrodcze samców w szczegółach różnorodnie zbudowane. Edeagus z wezyką. Walwy zwykle dłuższe niż szersze, na brzusznym brzegu z silnie zesklerotyzowanym sakulusem, a u Olethreutinae także z kukulusem na zewnętrznych końcach. Pokładełko samic z płaskimi płatami, co jest jedyną apomorfią całej rodziny.
Biologia.
Należą tu monofagi, jak i polifagi, żerujące na rozmaitych roślinach. Gąsienice minują liście, żerują wewnątrz roślin (np. w pączkach czy owocach lub na zewnątrz nich, często ukryte w stworzonych przez siebie schronieniach. Schronienia te budowane są przy użyciu przędzy ze zwiniętego liścia, a nawet kilku liści. Rzadziej budowane są na powierzchni gruntu, z piasku, żwiru lub odpadków pożywienia. Niekiedy młodsze gąsienice żerują inaczej niż starsze. Przepoczwarczenie następuje najczęściej w miejscu żerowania, rzadziej poza nim. Imagines są zwykle aktywne po południu i wieczorem.
W Polsce zwójkowate wydają od 1 do 3 pokoleń rocznie. Spotykane są od lutego do pierwszych przymrozków.
Rozprzestrzenienie.
Rodzina kosmopolityczna. W Polsce stwierdzono występowanie 452 gatunków, co czyni ją najbardziej różnorodną gatunkowo rodziną motyli w tym kraju (stan na 2011 rok) (zobacz: Zwójkowate Polski).
Znaczenie.
Wiele gatunków uznawanych jest w leśnictwie i sadownictwie za szkodniki. W tym kontekście wymienia się 687 gatunków zwójkowatych, co stanowi trzecią pod tym względem liczbę wśród rodzin motyli.
W Polsce do najbardziej znanych szkodników należą: owocówka jabłkóweczka, której gąsienice żerują w jabłkach, żerująca na dębach zwójka zieloneczka oraz deformująca pędy sosen zwójka sosnóweczka ("Rhyacionia buoliana").

</doc>
<doc id="183370" url="https://pl.wikipedia.org/wiki?curid=183370" title="Kryształ Ithilu">
Kryształ Ithilu



</doc>
<doc id="183371" url="https://pl.wikipedia.org/wiki?curid=183371" title="Dług gruntowy">
Dług gruntowy

Dług gruntowy – ograniczone nieakcesoryjne prawo rzeczowe obciążające nieruchomość na rzecz oznaczonej osoby. 
Treść prawa.
Treścią tego prawa jest umocowanie dla uprawnionego z długu gruntowego do dochodzenia zaspokojenia z nieruchomości niezależnie od tego, czyją ona stała się własnością (tzn. zbycie nieruchomości przez właściciela nie narusza prawa uprawnionego do dochodzenia roszczeń). Dodatkowo zaspokojenie to ma pierwszeństwo przed wierzycielami osobistymi właściciela nieruchomości. 
Dług gruntowy różni się od hipoteki jedynie tym, że jest nieakcesoryjny, tzn. nie jest związany egzystencjalnie z określoną wierzytelnością. Oznacza to, że w momencie wygaśnięcia zabezpieczonej długiem gruntowym wierzytelności dług gruntowy nie wygasa. Nieakcesoryjność długu gruntowego wnosi ogromne ułatwienia w sektorze kredytowym, szczególnie w praktyce bankowej. Przyczynia się do znacznego polepszenia pozycji wierzyciela. 
Dług gruntowy może być wyrażony jedynie w oznaczonej sumie pieniężnej i podlega obligatoryjnemu wpisowi do księgi wieczystej obciążonej nieruchomości. Dług gruntowy może zostać ustanowiony w formie księgowej (dług gruntowy księgowy) lub listowej (dług gruntowy listowy).
Prawo niemieckie i polskie.
Dług gruntowy występuje w prawie niemieckim ("Grundschuld") i regulowany jest przez §§ 1191–1203 BGB. Z tej przyczyny funkcjonował na ziemiach polskich do 1947 roku na obszarze dawnej dzielnicy pruskiej.
Obecne polskie prawo cywilne nie zna instytucji długu gruntowego. Rząd opracował projekt ustawy nowelizującej Kodeks cywilny oraz ustawę o księgach wieczystych i hipotece, która miała wprowadzić tę instytucję do polskiego prawa. Projekt ten wpłynął do Sejmu IV kadencji 8 listopada 2004 jako druk nr 3433. Z uwagi na upływ kadencji prace nad projektem zostały przerwane.

</doc>
<doc id="183372" url="https://pl.wikipedia.org/wiki?curid=183372" title="Herb Torunia">
Herb Torunia

Herb Torunia – jeden z symboli miejskich Torunia w postaci herbu. Jest on jednym z najważniejszych elementów dziedzictwa kulturowego miasta.
Wzór herbu objęty jest ochroną prawną, do jego używania upoważnione są organy miasta Torunia. Herb musi być używany zgodnie z obowiązującym wzorem graficznym. Jako symbol i znak tożsamościowy miasta może być umieszczany w szczególności: na chorągwi i fladze miasta, na sali obrad Rady Miasta, w gabinetach przewodniczącego i prezydenta, w sali ślubów, w budynkach i ich wnętrzach – siedzibach władz samorządowych i ich agend, na tablicach pamiątkowych fundowanych przez władze miasta, na pieczęciach urzędu miasta i jego agend, na słupach i rogatkach usytuowanych na granicach miasta i w punktach informacyjnych, na blankietach korespondencyjnych, materiałach promocyjnych wydawanych przez prezydenta albo za jego zgodą.
Wygląd i symbolika.
Herb przedstawia w polu srebrnym czerwone mury miejskie z blankowaniem i trzema basztami jednakowej wysokości. W basztach skrajnych po jednym otworze strzelniczym w kolorze czarnym. W murze brama ze złotymi podwojami, lewa połowa podwoi otwarta: okucie na podwojach srebrne, w otwartej połowie bramy brona srebrna podniesiona. Otwór bramy czarny. Tarczę herbową trzyma klęczący anioł w szacie błękitnej ze skrzydłami srebrnymi. Włosy anioła czarne, twarz i dłonie barwy naturalnej. W prawej ręce anioł trzyma złoty klucz.
Historia.
W 1936 roku zarządzeniem Ministra Spraw Wewnętrznych przyjęto herb Torunia, opisany w następujący sposób: "W polu srebrnem mury miejskie czerwone o trzech basztach jednakowej wysokości. W basztach bocznych po jednem oknie. Otwory okien - czarne. W murze brama ze złotemi podwojami, jedna połowa podwoi otwarta, okucie na podwojach srebrne; w otwartej połowie bramy brona srebrna podniesiona. Otwór bramy czarny. Tarczę herbową trzyma klęczący anioł w szacie błękitnej, ze skrzydłami srebrnemi. Włosy anioła czarne, twarz i ręce barwy naturalnej".
Swoje własne herby miały także samodzielne dawniej miasta, stanowiące dzisiaj dzielnice Torunia - Nowe Miasto (strażnica na belkowanej wieży z 2 tarczami krzyżackimi po bokach i 3 gwiazdami) oraz Podgórz (wizerunek św. Mikołaja, widniejący m.in. na budynku dawnego ratusza podgórskiego).
Herb Torunia, jak i samo miasto, należy do najstarszych w Polsce.

</doc>
<doc id="183373" url="https://pl.wikipedia.org/wiki?curid=183373" title="Płytka nerwowo-mięśniowa">
Płytka nerwowo-mięśniowa

Płytka nerwowo-mięśniowa, inaczej płytka motoryczna, płytka ruchowa – miejsce połączenia synaptycznego pomiędzy aksonem neuronu ruchowego a komórką mięśniową (tkanka mięśniowa, mięśnie). Przekaźnikiem synaptycznym jest tu Acetylocholina wydzielana z kolbki synaptycznej aksonu, a receptorem jest receptor nikotynowy (N), należący do receptorów jonotropowych.

</doc>
<doc id="183374" url="https://pl.wikipedia.org/wiki?curid=183374" title="Zine">
Zine



</doc>
<doc id="183375" url="https://pl.wikipedia.org/wiki?curid=183375" title="Andrzej Tomanek">
Andrzej Tomanek

Andrzej Tomanek (ur. 27 października 1958 w Budapeszcie) - polski satyryk, członek Kabaretu OT.TO, absolwent Wydziału Geodezji i Kartografii Politechniki Warszawskiej.
Otrzymał wyróżnienie na Festiwalu Piosenki Studenckiej w Krakowie (1985) oraz nagrodę dziennikarzy na Festiwalu Polskiej Piosenki w Opolu (1985). Od 1989 r. w Kabarecie OT.TO.
Twórca tekstów i muzyki. Jest żonaty z Iwoną, z którą ma córkę Zuzannę (ur. 2005).

</doc>
<doc id="183377" url="https://pl.wikipedia.org/wiki?curid=183377" title="Andrzej Piekarczyk (satyryk)">
Andrzej Piekarczyk (satyryk)

Andrzej Aleksander Piekarczyk (ur. 27 stycznia 1963 w Biłgoraju) – polski satyryk, były członek Kabaretu OT.TO. 
Życiorys.
Absolwent Instytutu Podstaw Elektroniki Politechniki Warszawskiej.
Od 1984 współpracował z Wiesławem Tupaczewskim. Od 1989 do 2022 w Kabarecie OT.TO.
Twórca tekstów i muzyki. Ma żonę Beatę, która jest geodetą, i dwóch synów: Michała (ur. 1990) i Jakuba (ur. 1992).

</doc>
<doc id="183378" url="https://pl.wikipedia.org/wiki?curid=183378" title="Ryszard Makowski">
Ryszard Makowski

Ryszard Makowski (ur. 16 sierpnia 1955 w Warszawie) – polski satyryk, piosenkarz, dziennikarz, członek Kabaretu OT.TO, znany także z gościnnych występów z Kabaretem Pod Egidą. 
Życiorys.
Jest absolwentem Wydziału Chemicznego Politechniki Warszawskiej. Tworzy teksty i muzykę. 7 stycznia 2001 rozpoczął własną działalność artystyczną. W latach 2003–2008 był dyrektorem Domu Kultury Praga w Warszawie. W przeszłości pisał m.in. wraz z Wiesławem Tupaczewskim z kabaretu OT.TO teksty do Smerfnych Hitów.
W czerwcu 2009 roku wydał płytę „Miłość to nie tylko pocałunki”, zawierającą 11 piosenek o tematyce miłosnej. W listopadzie 2009 ukazała się płyta „Pęc ze śmiechu” (MTJ), zawierająca 24 piosenki kabaretowe. 27 listopada 2009 została opublikowana jego pierwsza powieść, romans na wesoło – „Miłość czy Sport” (Grasshoper). Druga część powieści nosząca tytuł „Miłość czy pieniądze” ukazała się w kwietniu 2010 roku. Na początku lata 2012 premierę miała jego płyta zatytułowana „Na Ochotnika do Psychiatryka”, zaś w 2018 roku wydał płytę zatytułowaną „Ryszard Makowski”, zawierającą 11 piosenek bez elementów satyry czy ocen politycznych, z których był znany przed jej wydaniem. 
Od grudnia 2012 jest współpracownikiem tygodnika „Sieci”. Od 19 czerwca 2016 do 25 grudnia 2016 współprowadził z Pawłem Dłużewskim program Studio YaYo w TVP3 Warszawa. Jest gospodarzem kilku programów w telewizji wPolsce.pl. Od marca 2019 prowadzi wraz z Bartoszem Miecznikowskim talk-show „Cafe piosenka” na antenach regionalnych Telewizji Polskiej, gdzie rozmawia z muzykami o początkach i rozwoju ich kariery. Jest także komentatorem wydarzeń społeczno-politycznych w Radiu Wnet. Występuje podczas różnych wydarzeń związanych z tą stacją, wykonując swoje autorskie programy muzyczno-kabaretowe. Od 2018 koncertuje na wybranych trasach Lata z radiem i wakacyjnej akcji „Lato, Muzyka, Zabawa. Wakacyjna Trasa Dwójki”"."
W 2020 roku nagrał kolejną płytę, zatytułowaną „Marsz, Marsz Niepodległa”. 
W lipcu 2018 minister kultury Piotr Gliński odznaczył go Brązowym Medalem „Zasłużony Kulturze Gloria Artis”.
W 2022 roku po ponad dwudziestu latach wrócił do Kabaretu OT.TO, z którym wydał płytę pt. "Wesołych Świąt". Premiera krążka odbyła się 25 listopada 2022. Singlem zapowiadającym album jest utwór "Znowu idą święta". Grupa działa obecnie w trzyosobowym składzie (Ryszard Makowski, Wiesław Tupaczewski, Andrzej Tomanek). Wcześniej w składzie czteroosobowym grupę zasilał także Andrzej Piekarczyk.
Życie prywatne.
Ma żonę Barbarę (od 1982) i dwoje dzieci - córkę Weronikę (ur. 1986) i syna Aleksandra (ur. 1990).

</doc>
<doc id="183380" url="https://pl.wikipedia.org/wiki?curid=183380" title="Trójkąt liczbowy">
Trójkąt liczbowy

Trójkąt liczbowy – poglądowy sposób prezentacji kolejnych wyrazów ciągów dwuwymiarowych (z dwiema zmiennymi indeksującymi) postaci:
z warunkami brzegowymi:
Najpopularniejsze trójkąty liczbowe.
Trójkąt Pascala.
przedstawia elementy opisywane przez symbol Newtona o równaniu rekurencyjnym:
z warunkami brzegowymi
Trójkąt liczb Stirlinga I rodzaju.
przedstawia liczby Stirlinga I rodzaju, opisywane równaniem rekurencyjnym:
z warunkami początkowymi
Trójkąt liczb Stirlinga II rodzaju.
przedstawia liczby Stirlinga II rodzaju, opisywane równaniem rekurencyjnym:
z warunkami brzegowymi
Trójkąt liczb Eulera I rzędu.
przedstawia liczby Eulera I rzędu, postaci:
z warunkami brzegowymi
Trójkąt liczb Eulera II rzędu.
Przedstawia liczby Eulera II rzędu, postaci:
z warunkami brzegowymi

</doc>
<doc id="183382" url="https://pl.wikipedia.org/wiki?curid=183382" title="Hwarang">
Hwarang

Hwarang – grupa młodych arystokratów w dawnej Korei wychowywanych do późniejszej służby państwu.
Nazwa i pochodzenie.
Nazwa hwarang oznacza po koreańsku „kwiat młodości” lub „kwiat młodego rycerstwa”.
Grupę hwarangów utworzono w państwie Silla przed zjednoczeniem trzech królestw (668 n.e.). Najprawdopodobniej zaczątki hwarangu sięgają czasów plemiennych, kiedy to grupy młodzieży przygotowywano do służby państwu podczas wojny. Bezpośrednie założenie hwarangu przypisuje się królowi Jinheung Taewang (Chin Heung lub Chinhŭng), który wstąpił na tron państwa Silla w 540 n.e. Hwarangowie przestali istnieć wraz z końcem dynastii Silla w roku 935 n.e.
Filozofia buddyjska a hwarangowie.
Na edukację hwarangów duży wpływ miał buddyzm, mocno przesiąknięty taoizmem i miejscowym animizmem oraz przede wszystkim konfucjanizmem, który wyznaczał stosunki społeczne w ówczesnej Korei. Ta organizacja została poświęcona buddzie Mireuk (Mirŭk) (sanskryckie: Maitreya) a buddyjscy mnisi często nauczali młodzież wpajając jej wartości filozoficzne oraz postawę miłosierdzia i współczucia.
Pod wpływem ducha buddyzmu, hwarangowie przyjęli własny kodeks etyczny, stworzony przez mnicha Wŏngwanga około 602 roku n.e. Pięć głównych zasad kodeksu hwarangów (po koreańsku "sesok ogye", 세속 오계, 世俗五戒) to:
Według legendy, Wŏngwang przekazał nauki buddyjskie dwóm wtajemniczonym (o imionach Kwisan i Chunchang), którzy włączyli je do kodeksu postępowania hwarangów. Współczesne koreańskie sztuki walki, głosząc swoją historię, często przytaczają pięć zasad tego kodeksu.
Kodeks ten obejmował również 9 cnót, tj.: humanitaryzm, sprawiedliwość, uprzejmość, mądrość, wiarę, dobroć, prawdomówność, lojalność oraz odwagę.
Edukacja hwarangów.
Organizacja hwarangów kształtowała przyszłe życie swych członków. Stanowili elitarną grupę młodych chłopców edukowanych dla zajęcia stanowisk w Korei w drugiej połowie panowania dynastii Silla. Celem ich edukacji było rozwinięcie rycerskiego ducha młodzieży oraz przede wszystkim przygotowanie jej jak najlepiej do zajęcia stanowisk państwowych w honorowy, powściągliwy, dostojny i odważny sposób. Hwarangwie uczestniczyli więc w pewnego rodzaju kursie przygotowawczym.
Celem edukacji hwarangów był rozwój moralny oraz kultywowanie ducha i zdrowia młodzieży dynastii Silla. Edukacja skupiała się głównie na filozofii, klasycznej chińskiej literaturze i religii. Hwarangowie zajmowali się też rytualnymi pieśniami i tańcem, ćwiczono ich w sztukach wojennych.
Aby wstąpić do korpusu hwarangów należało spełniać rygorystyczne warunki: być szlachetnie urodzonym, wykształconym, czystego umysłu i ducha oraz reprezentować piękno i siłę fizyczną.
Członków hwarangu zachęcano do podróżowania po całym półwyspie koreańskim. W trakcie tych podróży mieli dowiadywać się o regionach i ludziach Korei oraz poznać piękno swego kraju. Podczas podróży członkowie hwarangu również ćwiczyli swoje ciała z naciskiem na rycerski duch.
Ten rodzaj edukacji był skuteczny. Hwarangowie stali się przykładem wszystkiego, co najlepsze w koreańskim wzorcu wychowawczym przez ponad 1000 lat.
Sztuki walki w hwarangu.
Żadne zapisy nie przedstawiają szczegółowo sztuki walki praktykowanej w hwarangu. Badacze nie ustalili, czy hwarangowie mieli specjalne określenie na swoje techniki walki bronią. Sztuki wojenne uprawiane przez nich, to głównie władanie mieczem, łucznictwo i walka włócznią, przy czym szczególny nacisk kładziono na łucznictwo.
Grupie hwarangów powszechnie przypisuje się ćwiczenie sztuk walki kwonbop, subak i taekkyeon.
Podczas panowania dynastii Silla nastąpił wielki rozwój chińskich sztuk walki (po koreańsku "kwonbop" – odpowiednik chińskiego "chuanfa"). Koreańczycy przez poprzednich kilkaset lat nazywali swoje umiejętności uderzania gołymi rękami i chwytów "subak". Najprawdopodobniej więc w hwarangu ćwiczono subak i chińskie sztuki walki. Nie można jednak tego stwierdzić jednoznacznie.
Historyczny hwarang nie ma bezpośredniego związku z taekwondo ani z innymi współczesnymi sztukami walki w Korei.
Hwarang w kulturze.
O hwarangu krążyło wiele legend. Odegrały one podobną rolę w Korei, jak legendy o królu Arturze w Anglii. Legendy były bardzo sugestywne, dlatego istnienie hwarangu wydaje się lepiej udokumentowane.
Na idee głoszone w hwarangu niejednokrotnie powołują się współcześni praktycy koreańskich sztuk walki, wywodząc ich zasady z pięciu zasad kodeksu hwarangów. Mimo legend, nie ma historycznego usprawiedliwienia powszechnego poglądu, że hwarangowie mają taki związek z współczesnymi sztukami walki jak samurajowie w Japonii, gdyż dostępne źródła nie potwierdzają tej opinii. Wszelako mistrzowie sztuk walki uważają, że przed istnieniem hwarangu, koreańskie sztuki walki pozbawione były wymiaru filozoficznego, dopiero poświęcenie hwarangu buddzie Mirŭkowi (skt. "Maitreya") przyczyniło się do zmiany. Według Choi Hong Hi subak uzyskał nowy wymiar przez wchłonięcie zasad hwarangu, a nowa idea wzniosła prostą walkę na nogi do poziomu sztuki.
Od nazwy hwarang pochodzi nazwa sztuki walki hwarangdo oraz nazwa jednego z układów formalnych w taekwondo ITF i GTF.
Do hwarangu nawiązują organizacje harcerskie lub skautowskie w Korei.
Struktura hwarangu.
Szeregowi wojownicy nazywani byli "rang do". Dowódcami oddziałów byli "hwa rang" – mistrzowie sztuk walki, dowodzący od 500 do 5000 wojowników. Wodzem naczelnym korpusu był "ku son" – mistrz sztuk walki.
Nieporozumienia dotyczące hwarangu i sprostowania.
Hwarangowie nie tworzyli klasy wojowników. Mogli zostać regularnymi żołnierzami, lecz dopiero po opuszczeniu hwarangu. Hwarang nie był częścią armii Silli. W przeciwieństwie do samurajów, nie tworzyli osobnej klasy społecznej. Przynależność do hwarangu nie była dziedziczna. Nie kładli głównego nacisku na walkę wręcz, lecz raczej szkolono ich w łucznictwie i szermierce. Hwarang nie był ich drogą życia: opuszczali go, gdy stawali się starsi. Przypominali nieco japońskich yamabushi, trenując w górach i na pustkowiach. Nie byli jednak mnichami i nie pozostawali w górach. Pomimo zasad, jakimi się kierowali hwarangowie, sytuacja w ówczesnej Korei oraz legendy świadczą o tym, że brali udział w walkach.
Historyczny hwarang nie ma bezpośredniego związku z taekwondo ani z innymi współczesnymi sztukami walki w Korei. W roku 1960 bracia Lee Joo-bang i Lee Joo-sang otworzyli pierwszą szkołę walki hwarangdo w Korei. Choć nazwa upamiętniała hwarang, bracia Lee uczyli się yusul, koreańskiej walki podobnej do jiu-jitsu i prawdopodobnie hapkido od buddyjskiego mnicha Suahm Dosa, mieszkającego w świątyni Yang Mi Ahm niedaleko Seulu.

</doc>
<doc id="183384" url="https://pl.wikipedia.org/wiki?curid=183384" title="Bumelant">
Bumelant

Bumelant – osoba regularnie unikająca pracy, stałego zatrudnienia lub efektywnej pracy w swoim miejscu pracy. Tak mówi się o kimś, kto jest leniwy i zaniedbuje swoje obowiązki.
W PRL-u często posługiwano się tym pejoratywnym epitetem w państwowej propagandzie. Rząd PRL-u za pośrednictwem tego określenia chciał przenieść odpowiedzialność za trudności gospodarcze na anonimowe społeczeństwo. Na jednym z propagandowych plakatów z tego okresu widniało hasło: "Bumelant to dezerter z frontu walki o pokój i silną Polskę" (autor: Jan Tarasin, 1951); drugi znany plakat z tego okresu przedstawiał wylegującego się na trawie robotnika, a na pierwszym planie stała wbita w ziemię łopata z napisem "Tu spoczywa bumelant".

</doc>
<doc id="183385" url="https://pl.wikipedia.org/wiki?curid=183385" title="Abdullah Öcalan">
Abdullah Öcalan

Abdullah Öcalan, ps. „Apo” (ur. 4 kwietnia 1948 w Halfeti) – lider Partii Pracujących Kurdystanu (PKK).
Życiorys.
Urodził się w Halfeti w 1948 roku. Pochodził z ubogiej rodziny kurdyjskiej. W młodości planował wstąpienie do tureckiej armii, jego podanie zostało jednak odrzucone. Następnie studiował politologię na Wydziale Nauk Politycznych Uniwersytetu w Ankarze. Na studiach zafascynowały go doktryny marksizmu-leninizmu i maoizmu. Zasilił szeregi Rewolucyjnego Stowarzyszenia Studentów Ankary i Młodzieży Rewolucyjnej. Na krótko aresztowany za rozprowadzanie ulotek. Po wypuszczeniu na wolność opuścił uczelnię i udał się do kurdyjskiego Diyarbakır. W 1974 roku założył partyzancką organizację Kurdystan Rewolucyjny. Przyjął pseudonim „Apo”, czyli wujek. 27 listopada 1978 roku znalazł się w gronie założycieli Partii Pracujących Kurdystanu (PKK). Po 1980 roku zamieszkał w Damaszku.
W 1998 roku rząd Syrii pod naciskami Turcji i Stanów Zjednoczonych wydalił go z kraju. Polityk, poszukując azylu, udał się do Europy. 16 stycznia 1999 roku w Rzymie został na krótko aresztowany przez włoskie służby. Nie został wydany Turcji. W poszukiwaniu azylu odwiedził Grecję, Holandię i Rosję. W lutym tego samego roku trafił do Kenii. Tam 16 lutego został ujęty przez turecki oddział specjalny. Aresztowanie przywódcy wywołało falę protestów pośród Kurdów na całym świecie. Zwolennicy Öcalana oskarżyli Stany Zjednoczone i Izrael o udział w jego schwytaniu. Turecki sąd skazał go na karę śmierci. W 2002 roku wyrok zmieniono na karę dożywotniego pozbawienia wolności.
Obecnie (2019) odbywa karę w więzieniu na wyspie İmralı na morzu Marmara. Podczas pobytu w więzieniu złagodził rewolucyjną retorykę. Zza krat wielokrotnie wzywał do zawieszenia broni i zatrzymania przemocy. Opracował również specyficzną ideologię znaną jako demokratyczny konfederalizm. Ideologia ta oficjalnie uznana została za doktrynę PKK.
Rodzina.
Jego siostrzenicą jest Dilek Öcalan, turecka parlamentarzystka, członkini Ludowej Partii Demokratycznej.

</doc>
<doc id="183386" url="https://pl.wikipedia.org/wiki?curid=183386" title="Abdullah Ocalan">
Abdullah Ocalan



</doc>
<doc id="183387" url="https://pl.wikipedia.org/wiki?curid=183387" title="Wieluń (gmina)">
Wieluń (gmina)

Wieluń – gmina miejsko-wiejska w województwie łódzkim, w powiecie wieluńskim. W latach 1975–1998 gmina położona była w województwie sieradzkim.
Siedzibą gminy i powiatu jest miasto Wieluń, które pełni rolę regionalnego ośrodka gospodarczego, handlowego, oświatowego i kulturalnego.
Według danych z 1 stycznia 2017 gminę zamieszkiwało 32 008 osób, z czego 22 973 stanowili mieszkańcy miasta, zaś 9035 mieszkańcy obszaru wiejskiego.
Według danych z 31 grudnia 2019 roku gminę zamieszkiwało 31 456 osób.
Rezerwaty przyrody.
Na terenie gminy znajduje się rezerwat przyrody Lasek Kurowski chroniący ekosystemy leśne z udziałem jodły i buka.
Struktura powierzchni.
Według danych z roku 2002 gmina Wieluń ma obszar 131,2 km², w tym:
Gmina stanowi 14,14% powierzchni powiatu.
Demografia.
Dane z 2010 roku
Sołectwa.
Bieniądzice, Borowiec, Dąbrowa, Gaszyn, Jodłowiec, Kadłub, Kurów, Małyszyn, Masłowice, Nowy Świat, Olewin, Ruda, Rychłowice, Sieniec, Srebrnica, Starzenice, Turów, Urbanice, Widoradz.
Pozostałe miejscowości.
Chodaki, Grodzisko, Kijak, Klusiny, Ludwina, Małyszynek, Mokrosze, Piaski, Podszubienice, Zwiechy.
Sąsiednie gminy.
Biała, Czarnożyły, Mokrsko, Osjaków, Ostrówek, Pątnów, Skomlin, Wierzchlas

</doc>
<doc id="183388" url="https://pl.wikipedia.org/wiki?curid=183388" title="Roman Grodecki">
Roman Grodecki

Roman Grodecki herbu Poraj (ur. 21 kwietnia 1889 w Rzeszowie, zm. 17 kwietnia 1964 w Krakowie) – polski historyk, profesor Uniwersytetu Jagiellońskiego, członek PAU.
Życiorys.
Był synem Jana (urzędnika podatkowego) i Karoliny z Gorylskich, uczęszczał do szkoły powszechnej w Kołomyi i gimnazjum w Bochni; w latach 1907–1912 studiował historię, filozofię, geografię, historię prawa, filologię i archeologię na Uniwersytecie Jagiellońskim. Wśród jego wykładowców uniwersyteckich byli m.in. Franciszek Bujak, Ignacy Chrzanowski, Wiktor Czermak, Włodzimierz Demetrykiewicz, Wacław Tokarz; pod opieką Stanisława Krzyżanowskiego obronił w 1918 doktorat na podstawie pracy "Książęca włość trzebnicka na tle organizacji majątków książęcych w Polsce w XII wieku"; jeszcze w czasie studiów pracował jako aplikant w Archiwum Akt Dawnych w Krakowie (1909–1912). W latach 1913–1914 był asystentem w Seminarium Historycznym UJ, następnie (1914–1917) służył w Legionach.
Po obronie pracy doktorskiej został adiunktem w Archiwum Akt Dawnych (do 1921) oraz powrócił na stanowisko asystenta w Seminarium Historycznym. W 1920 habilitował się i został docentem w Katedrze Historii Gospodarczej Powszechnej i Polski, dwa lata później otrzymał nominację na profesora nadzwyczajnego i kierownika Katedry Historii Gospodarczej Średniowiecznej. W 1929 został profesorem zwyczajnym. W czasie wojny uczestniczył w tajnym nauczaniu we Lwowie. W 1945 powrócił do pracy na UJ, kierował kolejno katedrami Historii Gospodarczej i Społecznej (1945–1952), Historii Polski Feudalnej (1952–1957), Historii Polski do XV Wieku (1957–1960). Wykładał również historię średniowieczną Polski w Wyższej Szkole Pedagogicznej w Krakowie (1949–1957). Z powodu ciężkiej choroby, a także załamania psychicznego po śmierci żony, w 1957 (na trzy lata przed formalną emeryturą) zaprzestał prowadzenia wykładów.
W 1928 został powołany na członka korespondenta PAU, w 1946 na członka czynnego PAU; pełnił funkcję sekretarza Wydziału II PAU (1952) oraz przewodniczącego Komisji Historycznej PAU (1949–1952). Był również prezesem honorowym Oddziału Krakowskiego Polskiego Towarzystwa Historycznego. W 1953 otrzymał nagrodę państwową II stopnia za prace dotyczące historii Śląska, szczególnie za przekład i wydanie "Księgi Henrykowskiej". Uniwersytet Warszawski nadał Grodeckiemu w 1960 doktorat "honoris causa". Ponadto historyk został odznaczony Krzyżem Niepodległości, Krzyżem Walecznych (trzykrotnie), Krzyżem Oficerskim Orderu Odrodzenia Polski (1954). W 1960 środowisko historyczne dedykowało mu publikację "Prace z dziejów Polski feudalnej ofiarowane Romanowi Grodeckiemu w 70. rocznicę urodzin".
W pracy naukowej zajmował się historią gospodarczą średniowieczną, naukami pomocniczymi historii, edytorstwem. Był inicjatorem szerokich badań nad polską średniowieczną polityką menniczą, zajmował się zagadnieniami metrologii i technologii pieniądza. Badał obyczaj dyplomatyczny w Polsce średniowiecznej. Prowadził badania nad mało znanymi faktami z życia Zbigniewa, syna Władysława Hermana i brata Bolesława Krzywoustego. Przygotował do wydania "Księgę Henrykowską" (1949), "Anonyma tzw. Galla Kronikę Polską" (1923), "Rachunki wielkorządowe krakowskie z roku 1471" (1953); przełożył i przygotował do publikacji ("By czas nie zaćmił i niepamięć", 1975) fragmenty kilku polskich kronik, m.in. Wincentego Kadłubka, Janka z Czarnkowa, Jana Długosza, Filipa Kallimacha oraz Kronik Wielkopolskiej, Oliwskiej, Krakowskiej i Książąt Polskich. Brał udział w pracach przygotowawczych nad wydaniem "Słownika starożytności słowiańskich", a także współpracował z pismami „Wiadomości Numizmatyczne i Archeologiczne” (1922–1926) i „Kwartalnik Historyczny” (1946–1948). Z prac Grodeckiego korzystali polscy autorzy książek historycznych – Antoni Gołubiew i Paweł Jasienica. Miał opinię wymagającego profesora; jednym z jego uczniów był Marian Friedberg. Przez wiele lat Grodecki przyjaźnił się z historykiem Janem Dąbrowskim. Został pochowany na Cmentarzu Rakowickim w Krakowie.
Ogłosił ponad 170 prac, m.in.:

</doc>
<doc id="183394" url="https://pl.wikipedia.org/wiki?curid=183394" title="Program Wostok">
Program Wostok

Program Wostok (ros. Восто́к – „Wschód”) – pierwszy radziecki program załogowych lotów kosmicznych, którego największym osiągnięciem było umieszczenie po raz pierwszy człowieka na orbicie okołoziemskiej. Do realizacji programu wykorzystano specjalnie skonstruowany statek kosmiczny Wostok oraz zaadaptowaną z istniejącego ICBM rakietę Wostok.
W celu przetestowania pojazdów pod kątem lotów z udziałem ludzi, wystrzelono szereg prototypowych Wostoków, z manekinami oraz co najmniej pięcioma zwierzętami na pokładzie:
7 marca 1960 do pierwszej grupy kosmonautów zaliczono 12 osób: Iwan Anikiejew, Walerij Bykowski, Borys Wołynow, Jurij Gagarin, Wiktor Gorbatko, Władimir Komarow, Aleksiej Leonow, Grigorij Nielubow, Andrijan Nikołajew, Paweł Popowicz, Gierman Titow i Gieorgij Szonin.
Wkrótce dołączyli do nich: Jewgienij Chrunow, Dimitrij Zaikin, Walentin Fiłatjew, Paweł Bielajew, Wałentyn Bondarenko, Walentin Warłamow, Mars Rafikow i Anatolij Kartaszow.
Latem 1960 wydzielono sześcioosobową grupę, która zaczęła bezpośrednie przygotowania do pierwszego lotu człowieka w kosmos. W skład tej grupy weszli: Jurij Gagarin, Gierman Titow, Andrijan Nikołajew, Paweł Popowicz, Grigorij Nielubow i Walerij Bykowski.
W każdym z lotów załogowych uczestniczył jeden kosmonauta:
Początkowo planowano jeszcze siedem lotów statków Wostok, jednak w kwietniu 1966 roku anulowano je, by zwiększyć nakłady na program księżycowy.
Następnym radzieckim programem lotów załogowych był Woschod.

</doc>
<doc id="183395" url="https://pl.wikipedia.org/wiki?curid=183395" title="Organizacja niedochodowa">
Organizacja niedochodowa



</doc>
<doc id="183398" url="https://pl.wikipedia.org/wiki?curid=183398" title="Tadeusz Grzebieniowski">
Tadeusz Grzebieniowski

Tadeusz Grzebieniowski (ur. 25 lutego 1894 w Monastercu, zm. 10 maja 1973 w Warszawie) – polski historyk literatury angielskiej, profesor Uniwersytetu Łódzkiego i Warszawskiego.
Życiorys.
Był synem Jana (nauczyciela wiejskiego) i Julii z domu Jacyna. Ukończył gimnazjum im. Franciszka Józefa w Dębicy (1912) i podjął studia anglistyczne na Uniwersytecie Jagiellońskim; studiował na UJ do 1914, później także w latach 1921–1923; oprócz anglistyki kształcił się także z germanistyki i romanistyki, jednym z jego wykładowców był Roman Dyboski. W latach 1913–1914 należał do Związku Strzeleckiego; w czasie I wojny światowej służył w 5 pułku piechoty Legionów Polskich, był w tym okresie kilkakrotnie więziony. Kilka lat powojennych spędził w koloniach brytyjskich, w latach 1923–1925 uzupełniał studia (anglistyczne i romanistyczne) na uniwersytetach w Londynie, Paryżu i Dijon. Pracował jako nauczyciel języka angielskiego w gimnazjum w Królewskiej Hucie (obecnie: Chorzów - 1925) i Gimnazjum im. Stefana Batorego w Warszawie (1925–1929). W 1927 obronił na UJ doktorat na podstawie pracy pt. "Józef Addison, krytyk literacki".
Od 1929 był lektorem języka angielskiego w Wyższej Szkole Handlowej w Warszawie (od 1933 pod nazwą Szkoła Główna Handlowa w Warszawie). W czasie II wojny światowej działał w organizacji polityczno-dziennikarskiej „Nasza Sprawa” oraz uczestniczył w tajnym nauczaniu (Miejska Szkoła Handlowa w Warszawie, Szkoła Główna Handlowa, Uniwersytet Warszawski); po powstaniu warszawskim przebywał przez kilka miesięcy (do lutego 1945) w obozie w Pruszkowie. Po wojnie powrócił do pracy lektora w Szkole Głównej Handlowej (do 1946), przez krótki czas prowadził również wykłady z anglistyki na UJ. W latach 1946–1954 (ponownie 1957–1964) kierował Katedrą Filologii Angielskiej na Uniwersytecie Łódzkim, uzyskując w 1949 tytuł profesora nadzwyczajnego (habilitował się w 1947 na UJ). Był również profesorem w Katedrze Filologii Angielskiej Uniwersytetu Warszawskiego (1954–1962).
W 1945 został powołany na członka korespondenta Towarzystwa Naukowego Warszawskiego, a w 1948 na członka korespondenta Łódzkiego Towarzystwa Naukowego. 
17 kwietnia 1933 zawarł związek małżeński z Xenią Żytomirską.
Jego zainteresowania naukowe obejmowały historię literatury angielskiej, historię teatru angielskiego i amerykańskiego, językoznawstwo angielskie, historię literatury północnoamerykańskiej i australijskiej. Zajmował się stosunkami polsko-angielskimi w latach 1831–1856 oraz polską emigracją w Anglii w XIX wieku. Analizował prasę angielską XIX wieku oraz twórczość m.in. Johna Galswothy'ego, Thomasa Hardy'ego i George'a Mereditha. Opracował oryginalne metody nauki gramatyki języka angielskiego, przygotował wydanie antologii literatury angielsko-amerykańskiej (1935), był autorem kilku podręczników do nauki języka angielskiego.

</doc>
<doc id="183405" url="https://pl.wikipedia.org/wiki?curid=183405" title="Portia labiata">
Portia labiata

Portia labiata - pająk z rodziny Salticidae (skakunowate). Samice "Portia labiata" osiągają rozmiary od 6 do 9 mm, samce od 5 do 7 mm. Gatunek ten znaleziono w Singapurze, Malezji, Indonezji, Tajlandii, na Filipinach, Sri Lance oraz w Indiach. Pająk charakteryzuje się tym że przed atakiem na ofiarę okrąża ją od innej strony aby zaatakować ją od tyłu. Poluje na inne pająki, a nawet inne skakuny o równie dobrym wzroku i szybkości.

</doc>
<doc id="183408" url="https://pl.wikipedia.org/wiki?curid=183408" title="Chrystian III Oldenburg">
Chrystian III Oldenburg

Chrystian III Oldenburski (ur. 12 sierpnia 1503 w zamku Gottorp w Szlezwiku, zm. 1 stycznia 1559 w Koldinghus, Kolding) – król Danii i Norwegii od 1534, z dynastii oldenburskiej.
Panowanie.
Odgórna reformacja.
W październiku 1536 na sejmie Chrystian III ogłosił luteranizm religią państwową Danii, usunął dotychczasowych biskupów ze stanowisk i zajął dobra ziemskie Kościoła. Wzorem króla szwedzkiego Gustawa I większość pozyskanych w ten sposób gruntów zatrzymał w rękach Korony, pozostałe nadał wiernej sobie szlachcie. Król stał się największym posiadaczem ziemskim w kraju, co służyło wzmocnieniu jego władzy. W 1537 roku król wprowadził Ordynację Kościelną, formując tym samym duński Kościół narodowy, podporządkowany Koronie. W 1539 roku luteranizm ogłoszono w Norwegii, a w 1541 roku na Islandii. Tu także władca przejął większość ziem Kościoła. Rozwiązywał też zakony, biskupów zastępował protestanckimi nadintendentami, czyli królewskimi namiestnikami.
Wymuszona zmiana wyznania nie znalazła jednak powszechnego poparcia. W listopadzie 1536 roku Chrystian musiał siłą (z pomocą niemieckich najemników) zmusić opornych wobec reformacji członków "Rigsraad" (rady królewskiej) do posłuszeństwa. Trzech katolickich biskupów zasiadających w radzie aresztowano i usunięto z jej składu. W całym państwie stosowano represje wobec nieustępliwych hierarchów. Jeszcze w 1537 roku z Norwegii wyjechał arcybiskup Trondheim, Olaf. Na Islandii biskup Hólar, Jón Arason zorganizował bunt, jednak został pokonany w 1550 roku pod Sauðafell i stracony. W 1542 zmarł w więzieniu Mogens Lauritssøn, biskup Hamar. W 1550 roku wydano pierwsze pełne duńskie tłumaczenie Pisma Świętego, które używano także w Norwegii i na Islandii – Biblia Chrystiana III. Opozycja w tych dwóch ostatnich krajach była szczególnie silna, gdyż tam ucisk wyznaniowy towarzyszył ograniczaniu swobód i podporządkowywaniu krajów Duńczykom.
Polityka wewnętrzna.
Chrystian III opierał się na doradcach niemieckich z ojczystego Holsztynu, co wywołało ostry sprzeciw ze strony możnych duńskich. Podczas jednego z sejmów przeforsowali oni uchwałę mówiącą, że tylko Duńczycy mogą zajmować najwyższe urzędy państwowe. Pod koniec lat trzydziestych król, w obawie przed współdziałaniem opozycji z jego przeciwnikiem, cesarzem Karolem V Habsburgiem, Chrystian wprowadził Duńczyków do swojego ścisłego otoczenia. Z czasem zyskał sobie zaufanie duńskich elit na tyle, że w 1542 roku "Herredag" (rada panów, czyli zjazd stanu szlacheckiego) wyraził zgodę na wprowadzenie wysokiego podatku na pokrycie królewskich długów w Niemczech: przeznaczono na aż 1/20 z każdego szlacheckiego majątku. Likwidacja zewnętrznych zobowiązań króla działała na rzecz suwerenności państwa.
W 1537 pod naciskiem szlachty duńskiej i w reakcji na zbrojny opór Norwegów przeciwko reżimowi wyznaniowemu, Chrystian podporządkował Norwegię duńskim instytucjom państwowym, czyniąc ją faktyczną prowincją Danii. Norweska rada państwa ("Riksrådet") uległa likwidacji, a zdominowana przez Duńczyków administracja narzucała język duński jako urzędowy. Chrystian III rozbudował flotę duńską i uporządkował sieć królewskiej administracji, rozwinął też system kontroli nad majątkami i lennami królewskimi.
Polityka zagraniczna.
W 1538 roku Chrystian, który jako władca Szlezwika i Holsztynu miał status księcia Świętego Cesarstwa Rzymskiego, przystąpił do Związku Szmalkaldzkiego, ligi protestanckich książąt niemieckich sprzymierzonych w walce przeciw kontrreformacyjnej polityce cesarza i króla Hiszpanii Karola V Habsburga. W 1541 roku zawarł przymierze z królem Francji Franciszkiem I, głównym wrogiem cesarza, który przygotowywał się właśnie do nowej wojny z Habsburgami. W tym samym roku podpisał z królem Szwecji, Gustawem Wazą traktat w Brösembro. Władcy postanowili w nim pomagać sobie w razie buntów poddanych lub obcego ataku, rozwiązywać wzajemne spory pokojowo i ustanowić swobodny handel poddanych obu monarchów na terenie całej Skandynawii. W 1544 roku, po zakończeniu wojny francusko-habsburskiej także podpisał Chrystian podpisał pokój z Karolem V w Spirze, na mocy którego zezwolił statkom z należących do Hiszpanii Niderlandów na żeglugę przez cieśninę Sund. W konsekwencji tego układu, kupcy holenderscy dość szybko zdominowali handel bałtycki, w którym wcześniej czołowe miejsce zajmowała niemiecka Hanza. Po 1544 roku Chrystian nie ingerował w życie polityczne Rzeszy Niemieckiej.
Po śmierci Chrystiana III pochowano w Katedrze w Roskilde, a królem Danii i Norwegii został jego syn, Fryderyk II.
Panowanie Chrystiana III to okres narodzin nowożytnej Danii. Wysiłek, jako podjął król i duńskie elity zmierzały ku likwidacji zagrożenia ze strony obalonego Chrystiana II i zabezpieczenia kraju przez ingerencjami zewnętrznych, głównie niemieckich potęg (cesarz, Lubeka). Dania obroniła swą niezależność i mogła przystąpić do rywalizacji o dominację nad Morzem Bałtyckim. Rozwinięty przez Chrystiana aparat władzy i flota wojenna dały podstawę dla duńskiej potęgi gospodarczej i militarnej w II połowie XVI i I połowie XVII wieku.
Pełna tytulatura.
"Chrystian, z łaski Bożej król Danii, Norwegii, Gotów i Wenedów, książę Szlezwika, Holsztynu, Stormarn i Dithmarschen, hrabia Oldenburga i Delmenhorst."
Małżeństwo i potomstwo.
Chrystian III w 1525 roku ożenił się z Dorotą saską i miał z nią piątkę dzieci:

</doc>
<doc id="183412" url="https://pl.wikipedia.org/wiki?curid=183412" title="Vin Diesel">
Vin Diesel

Vin Diesel, właściwie Mark Sinclair (ur. 18 lipca 1967 w Nowym Jorku) – amerykański aktor, reżyser, scenarzysta, producent filmowy i kaskader. W 2020 jego majątek szacowany był na 225 mln USD.
Życiorys.
Wczesne lata.
Urodził się jako jeden z bliźniaków z bratem Paulem Vincentem jako syn Delory Sherleen (Sinclair) Vincent, (ur. 1944), astrolożki i psychiatry. Nigdy nie poznał swojego biologicznego ojca. Jego ojczym Afroamerykanin Irving H. Vincent (ur. 1935) był nauczycielem technik aktorskich i menedżerem teatralnym. Matka jest pochodzenia szkockiego, angielskiego, niemieckiego i irlandzkiego.
Wychowywał się także z dwiema siostrami we wspólnocie artystycznej w nowojorskiej dzielnicy Greenwich Village. Mając pięć lat wystąpił w inscenizacji "Kopciuszka" jako książę. Po ukończeniu szkoły średniej Anglo-American International School w Nowym Jorku, studiował literaturę angielską w Hunter College, w wieku siedemnastu lat pracował jako ochroniarz w jednym z londyńskich klubów, gdzie został zauważony. Pracował także jako ochroniarz w legendarnym nowojorskim klubie The Tunnel. W 1988 roku przeprowadził się do stanu Kalifornia.
Kariera.
Wystąpił w dramacie "Przebudzenia" ("Awakenings", 1990) u boku Roberta De Niro i Robina Williamsa. W 1997 roku spróbował swoich sił jako reżyser i scenarzysta dramatu "Przybłędy" ("Strays"), gdzie zagrał dilera narkotykowego. Niedługo potem wystąpił w roli szeregowca Adriana Caparzo w dramacie wojennym Stevena Spielberga "Szeregowiec Ryan" ("Saving Private Ryan", 1998) z Tomem Hanksem i Edwardem Burnsem.
Sukcesem stały się główne role w filmach: "Ryzyko" ("Boiler Room", 2000) jako Chris Varick, "Pitch Black" (2000) w roli Richarda B. Riddicka i "xXx" jako Xander Cage. Zajął się także dubbingiem, użyczył swojego głosu tytułowemu bohaterowi w animowanym filmie "Stalowy gigant" ("The Iron Giant", 1999), "Kroniki Riddicka: Mroczna furia" ("The Chronicles of Riddick: Dark Fury", 2004) oraz "Strażnicy Galaktyki" (2014) jako Groot. Zwrócił na siebie uwagę jako Dominic Toretto, przywódca gangu i miłośnik wyścigów samochodowych urządzanych na ulicach Los Angeles w filmie Roba Cohena "Szybcy i wściekli" ("The Fast and the Furious", 2001). Jego rola poszukiwanego kryminalisty Riddicka w thrillerze sci-fi "Kroniki Riddicka" ("The Chronicles of Riddick", 2004) zebrała słabe recenzje i otrzymała nominację do Złotej Maliny dla najgorszego aktora.
Był na okładkach magazynów takich jak „Men’s Health”, „Men’s Fitness”, „The Hollywood Reporter”, „Prestige”, „GQ”, „Parade” i „Details”.
Życie prywatne.
Spotykał się z Michelle Rodriguez (2001), Lizą Hernandez (2003), Mariah Carey (2002), Pavlą Hrbkovą (2002) i Marią Menounos. Związał się z modelką Palomą Jimenez, z którą ma troje dzieci: córkę Hanię Riley (ur. 2 kwietnia 2008), syna Vincenta Rileya (ur. 2010) oraz córkę Paulinę (ur. 2015).

</doc>
<doc id="183413" url="https://pl.wikipedia.org/wiki?curid=183413" title="Adżika">
Adżika

Adżika, adżyka (z abch. „sól”) – dodatek kulinarny wywodzący się z kuchni kaukaskiej i popularny w Gruzji, Armenii, Abchazji, Turcji oraz Rosji. Jest to pasta z czerwonej papryki z dodatkiem soli, czosnku, ziół (w tym chmeli-suneli) oraz orzecha włoskiego.
Adżika ma zazwyczaj czerwony kolor, jednakże z niedojrzalej papryki wytwarza się ją również w kolorze zielonym.
Pomidory nie wchodzą w skład tradycyjnej adżiki. Jednak w miarę rozprzestrzeniania się tego sosu w kuchniach różnych narodów pojawiły się odmiany tego sosu z dodatkiem pomidorów i słodkiej papryki. W szczególności na rynkach krajów słowiańskich - byłych republik ZSRR słowo "adżyka" w praktyce handlowej jest używane prawie wyłącznie dla oznaczenia pikantnych i gęstych sosów na bazie pomidorów.

</doc>
<doc id="183416" url="https://pl.wikipedia.org/wiki?curid=183416" title="Ruch Odrodzenia Gospodarczego im. Edwarda Gierka">
Ruch Odrodzenia Gospodarczego im. Edwarda Gierka

Ruch Odrodzenia Gospodarczego im. Edwarda Gierka (ROG) – polskie lewicowe ugrupowanie o programie socjalistycznym, odwołujące się do dorobku rządów Edwarda Gierka (I sekretarza KC PZPR w latach 1970–1980). Założył je 17 grudnia 2004 prof. Paweł Bożyk (partię zarejestrowano 14 marca 2005, wyrejestrowano 24 stycznia 2017). Największe struktury terenowe zlokalizowane są w Zagłębiu i w Warszawie.
Historia.
ROG opowiada się za aktywnym uczestnictwem Polski w Unii Europejskiej przy jednoczesnych przyjaznych stosunkach ze Wschodem, a także za zaprzestanie działań w ramach NATO. Postulowała wycofanie wojsk z Iraku.
Wśród założycieli ugrupowania, oprócz Pawła Bożyka (niegdysiejszego szefa zespołu doradców Edwarda Gierka), byli m.in. syn Edwarda Gierka i eurodeputowany, prof. Adam Gierek (należący do Unii Pracy), a także senator klubu SLD-UP „Lewica Razem” Jerzy Pieniążek (który wcześniej opuścił SLD). ROG im. Edwarda Gierka w wyborach parlamentarnych w 2005 startował z list Sojuszu Lewicy Demokratycznej. Nie udało się mu jednak wprowadzić do parlamentu żadnego swego przedstawiciela. W wyborach prezydenckich w tym samym roku partia popierała kandydaturę Włodzimierza Cimoszewicza z SLD, a po jego rezygnacji zasugerowała poparcie Andrzeja Leppera z Samoobrony RP. W wyborach prezydenckich w 2010 partia postanowiła poprzeć kandydata SLD Grzegorza Napieralskiego. W wyborach parlamentarnych w 2011 szef partii Paweł Bożyk startował do Sejmu z 2. miejsca na katowickiej liście SLD, uzyskując 1035 głosów, co nie dało mu mandatu poselskiego. W 2013 partia współorganizowała szereg konferencji poświęconych Edwardowi Gierkowi, z okazji stulecia jego narodzin. W wyborach parlamentarnych w 2015 ROG poparł koalicję Zjednoczona Lewica, a ówczesny wiceprzewodniczący partii Eugeniusz Wypijewski wystartował z jej ramienia do Senatu w okręgu włocławskim, zajmując 3. miejsce spośród 6 kandydatów (uzyskał 13,57% głosów). W wyniku niezłożenia sprawozdania finansowego za 2015 rok, w styczniu 2017 partia została wykreślona z ewidencji, jednak ugrupowanie kontynuowało działalność. Przed wyborami samorządowymi w 2018 ROG współtworzył koalicję SLD Lewica Razem. W wyborach do Parlamentu Europejskiego w 2019 działaczka ROG Bożena Szubińska kandydowała z listy Wiosny. Ponadto ugrupowanie poparło Bogusława Blicharskiego z RSS, startującego z listy koalicji Lewica Razem. W wyborach parlamentarnych w tym samym roku ROG poparł kandydatów SLD – ponownie Bożenę Szubińską (należącą już do Wiosny) oraz działacza SLD Piotra Gadzinowskiego. W wyborach prezydenckich w 2020 ugrupowanie poparło przewodniczącego UP Waldemara Witkowskiego. W 2021 środowisko związane z ROG przystąpiło do tworzenia partii Polski Ruch Lewicowy. 12 października tegoż roku zmarł lider ROG Paweł Bożyk.

</doc>
<doc id="183418" url="https://pl.wikipedia.org/wiki?curid=183418" title="Fomalhaut">
Fomalhaut

Fomalhaut ("Alfa Piscis Austrini", "α PsA") – najjaśniejsza gwiazda w konstelacji Ryby Południowej i jednocześnie jedna z najjaśniejszych gwiazd półkuli południowej. Jest osiemnastą co do jasności gwiazdą na nocnym niebie. Od Słońca dzieli ją 25 lat świetlnych. Krąży wokół niej dysk pyłowy; zaobserwowano także obiekt, który mógł być planetą, jednak w toku dalszych obserwacji uznano go raczej za pozostałość po kolizji mniejszych ciał.
Nazwa.
Tradycyjna nazwa gwiazdy wywodzi się z języka arabskiego i jest znana co najmniej od 1340 roku. Wyrażenie , oznacza „paszczę wieloryba” lub „rybie usta”. Nazwa ta była zapisywana na ponad 30 różnych sposobów; w 2015 roku Międzynarodowa Unia Astronomiczna formalnie zatwierdziła formę „Fomalhaut”. Arabowie przed przyjęciem greckich konstelacji Ptolemeusza znali ją także pod nazwami , „Pierwsza Żaba” oraz , „Struś” – Fomalhaut i Achernar były parą strusi.
Gwiazda nosi oznaczenie Bayera Alfa Piscis Austrini. John Flamsteed nadał jej podwójne oznaczenie: 24 Piscis Austrini oraz 79 Aquarii, wzorem Ptolemeusza, który także zaliczył ją i do Ryby Południowej, i do Wodnika.
Dla Chińczyków Fomalhaut był „bramą do obozu cesarskich strażników” ().
Charakterystyka obserwacyjna.
Fomalhaut ma jasność widomą 1,16. Jest to gwiazda typu widmowego A3 Va. W Polsce widoczna doskonale na przełomie lata i jesieni, góruje o północy w okolicach 15 września. Na szerokości geograficznej Warszawy widoczna jest na wysokości około ośmiu stopni nad horyzontem.
Około 4500 lat temu gwiazda była pomocna w wyznaczaniu dnia przesilenia zimowego. Ze względu na to około 3000 r. p.n.e. Persowie nazywali ją Hastorang i uznawali za królewską gwiazdę, jednego ze „strażników nieba”.
Charakterystyka fizyczna.
Jest to biała gwiazda ciągu głównego. Jej jasność jest około 17 razy większa niż jasność Słońca, a temperatura efektywna to około 8590 K. Masa Fomalhauta to około 1,9 masy Słońca, a jego promień jest 1,8 razy większy niż promień Słońca.
Dysk pyłowy.
W roku 1983 teleskop podczerwieni IRAS wykazał, że gwiazda jest źródłem większej niż oczekiwano ilości promieniowania podczerwonego. Dalsze obserwacje ujawniły, że podczerwień jest emitowana przez zimny dysk otaczający Fomalhauta, zbudowany z cząstek lodowego pyłu. W odległości około 140 au wokół Fomalhaut wykryto pierścień orbitującej materii (porównywalny do Pasa Kuipera wokół Słońca, choć znacznie rozleglejszy), którego ostre krawędzie wskazują, że prawdopodobnie jest utrzymywany przez dwie planety. Jedna z nich krąży po wewnętrznej, a druga po zewnętrznej stronie dysku. Obserwacje sieci radioteleskopów ALMA ukazują, że szerokość tego pierścienia jest równa 16 au, a jego grubość to jedna siódma szerokości. Jest on więc węższy i cieńszy niż wcześniej sądzono.
Środek pierścienia jest przesunięty aż o 15 au względem położenia gwiazdy, co świadczy, że musi kształtować go oddziaływanie innego obiektu niż sam Fomalhaut.
Według obserwacji teleskopu Herschel drobne ziarna pierścienia pyłowego są podobne do materii uwalnianej przez komety w Układzie Słonecznym. Aby utrzymać ten dysk wokół jasnej gwiazdy, której ciśnienie promieniowania jest w stanie skutecznie usuwać pył z otoczenia, musi być on stale zasilany materią. Potrzebne tempo wymaga całkowitego zniszczenia i rozbicia na drobiny pyłu dwóch dużych komet o średnicy 10 km, lub 2000 komet o średnicy 1 km, na dobę. Aby ten proces mógł zachodzić, w dysku musi być od 260 miliardów do 83 bilionów komet.
Z powodu kształtu i koloru dysku pyłowego na zdjęciach z Teleskopu Hubble’a, został on skojarzony z „Okiem Saurona”, gdyż przypomina on godło Saurona i jego postać, którą przybrał w Trzeciej Erze Śródziemia ("Władca Pierścieni" J.R.R. Tolkiena).
Hipotetyczna planeta.
Odkrycie pierwszej planety krążącej wokół tej gwiazdy, nazwanej Fomalhaut b (Dagon), ogłoszono w 2008 roku na podstawie zdjęć z teleskopu Hubble’a. Miała być pierwszą planetą pozasłoneczną odkrytą bezpośrednio poprzez obserwacje teleskopowe w świetle widzialnym – 4 lata wcześniej inny obiekt (2M1207b) odkryto na zdjęciach w podczerwieni.
Początkowo oceniano, że planeta ma masę co najwyżej trzykrotnie wyższą niż masa Jowisza – z większą masą zniszczyłaby dysk pyłowy, a jej okres orbitalny oceniono na 872 lata. Przypuszczano, że jest to obiekt odpowiedzialny za utrzymywanie ostrej wewnętrznej krawędzi dysku i przesunięcie jego środka względem gwiazdy, jednak dalsze obserwacje sugerowały, że orbita planety jest zbyt ekscentryczna i przecina dysk pyłowy (przy założeniu, że leży w tej samej płaszczyźnie). Postawiono hipotezę, że znaczna różnica między jasnością planety w zakresie widzialnym i podczerwonym może wynikać z obecności pierścieni lub obłoku pyłowego wokół planety, tworzonego w wyniku zderzeń w hipotetycznym systemie satelitów planety, a jej masa jest mniejsza niż masa Jowisza.
W 2015 roku w wyniku konkursu zorganizowanego przez Międzynarodową Unię Astronomiczną tej planecie została nadana nazwa Dagon. Nawiązuje ona do tego, że ludy semickie zamieszkujące tereny dzisiejszej Syrii kojarzyły Rybę Południową z bogiem Dagonem.
Obserwacje tego obiektu budziły jednak szereg wątpliwości; miał on nieoczekiwaną charakterystykę widmową: był jasny w świetle widzialnym, ale niedostrzegalny w podczerwieni. Obserwacje zmian jego położenia także były zaskakujące, sugerowały, że zamiast okrążać gwiazdę po eliptycznej orbicie, znajduje się na trajektorii ucieczkowej. Wreszcie obserwacje z 2014 roku ukazały, że obiekt zniknął. Te fakty sprawiły, że naukowcy zwątpili w jego planetarną naturę. Obecnie uważa się, że tzw. Fomalhaut b był w rzeczywistości rozszerzającą się w przestrzeni chmurą pyłu, pozostałością po kolizji dużych obiektów podobnych do komet, o średnicach rzędu 200 km.
Gwiazda wielokrotna.
Jeszcze w roku 1938 Willem Luyten, na podstawie pomiarów odległości i ruchów własnych gwiazd, postawił hipotezę, że Fomalhaut tworzy układ podwójny z gwiazdą TW Piscis Austrini. Współczesne pomiary potwierdziły, że gwiazdy te znajdują się w odległości 0,28 pc od siebie (0,91 roku świetlnego), zaś prędkość ich ruchu jest taka sama z dokładnością do 0,5 km/s. Mają też bardzo zbliżony wiek, około 400 mln lat. Jest to jedna z najszerszych znanych gwiazd podwójnych, odległość kątowa składników obserwowanych z Ziemi wynosi niecałe 2°. Jest to gwiazda zmienna typu BY Draconis o jasności zmieniającej się w zakresie od 6,44 do 6,49 co około 10,3 dnia.
W roku 2013 znaleziono trzeci składnik układu Fomalhaut, gwiazdę typu czerwonego karła o oznaczeniu LP 876-10 o jasności zaledwie 12,6m. Podobnie jak w wypadku składnika B dowodem na przynależność gwiazdy do układu Fomalhaut jest fizyczna bliskość oraz zgodność prędkości ruchu i wieku. Gwiazda znajduje się w odległości 0,77 pc od Fomalhauta (odległość kątowa na sferze niebieskiej to 6°), jest to najszerszy znany układ wielokrotny gwiazd.
Fomalhaut w fikcji.
Jako jasna i dość bliska Słońca gwiazda, Fomalhaut pojawia się w utworach z dziedziny fantastyki naukowej. Należą do nich:

</doc>
<doc id="183419" url="https://pl.wikipedia.org/wiki?curid=183419" title="Dariusz Bachalski">
Dariusz Bachalski

Dariusz Jacek Bachalski (ur. 29 grudnia 1963 w Gorzowie Wielkopolskim) – polski polityk, przedsiębiorca, poseł na Sejm IV kadencji, senator VI kadencji.
Życiorys.
Absolwent Technikum Elektromechanicznego. Uzyskał magisterium w zakresie handlu zagranicznego na Akademii Ekonomicznej w Poznaniu. W 2013 na Uniwersytecie Ekonomicznym w Poznaniu ukończył studia podyplomowe z zarządzania podmiotami leczniczymi.
Zajął się prowadzeniem działalności gospodarczej w ramach grupy kapitałowej Bachalski, obejmującej działające w różnych spółki prawa handlowego w tym JDJ Bachalski, Zielony Horyzont, Bachalski Development, Dr Smart, wydawca gazety „Tylko Gorzów” i inne. Założył Fundację „Edukacja Bez Granic”.
Do 2001 należał do Unii Wolności. W 2001 został wybrany na posła na Sejm z listy Platformy Obywatelskiej w okręgu lubuskim. W Sejmie IV kadencji był członkiem Komisji Edukacji, Nauki i Młodzieży, Komisji Gospodarki oraz Komisji Ustawodawczej. W 2005 uzyskał mandat senatora VI kadencji. W 2006 kandydował na urząd prezydenta Gorzowa Wielkopolskiego, uzyskując 3. wynik i 20,42% poparcia (7496 głosów). Pełnił również funkcję przewodniczącego PO w województwie lubuskim. Nie wystartował w przedterminowych wyborach parlamentarnych w 2007. W 2009 został przewodniczącym struktur wielkopolskich Stronnictwa Demokratycznego, którym był do marca 2010, kiedy to został szefem wielkopolskiej rady regionalnej SD. Jako członek SD w 2010 startował na prezydenta Poznania z komitetu wyborczego Sojuszu Lewicy Demokratycznej, uzyskując 10 599 głosów (6,45%) i zajmując przedostatnie, 5. miejsce. Z SD związany był do 2011; w 2012 założył stowarzyszenie Tylko Gorzów, w którym objął funkcję przewodniczącego. W 2013 został koordynatorem stowarzyszenia Europa Plus w województwie lubuskim i w październiku tego samego roku współtworzył partię Twój Ruch. W 2014 kandydował do Parlamentu Europejskiego, jednak komitet Europa Plus Twój Ruch nie osiągnął progu wyborczego. W tym samym roku bez powodzenia startował także do rady Gorzowa Wielkopolskiego z listy komitetu Tadeusza Jędrzejczaka. Zrezygnował z działalności partyjnej w ramach TR. W 2017 został pełnomocnikiem Unii Europejskich Demokratów do budowy struktur w województwach wielkopolskim i lubuskim.

</doc>
<doc id="183420" url="https://pl.wikipedia.org/wiki?curid=183420" title="Format arkusza">
Format arkusza

Format arkusza – standardowe rozmiary arkusza papieru stosowane powszechnie w drukarniach i rysunku technicznym. Czasem pojęcie formatu stosuje się do arkuszy niepapierowych, np. format formy drukowej w drukarni offsetowej (czyli powlekanego warstwą światłoczułą arkusza blachy aluminiowej).
Norma.
Podstawowa w Polsce norma arkuszy papieru jest zgodna z międzynarodową normą ISO 216. Norma ta pierwotnie została stworzona przez Niemiecki Instytut Normalizacyjny – () w Najbardziej popularnym formatem papieru jest A4.
Norma definiuje dwa szeregi formatów: A i B. Format C, stosowany głównie do rozmiarów kopert, jest zdefiniowany w normie (wycofana w 2009 roku, a polska wersja językowa została wycofana w 2014 roku).
W formacie A stosunek krótszego boku do dłuższego jest zawsze jak 1 do (tj. jak bok kwadratu do jego przekątnej) z zaokrągleniem do pełnych milimetrów. Taki stosunek długości boków powoduje, że po złożeniu arkusza na pół krótszymi bokami do siebie uzyskuje się dwa arkusze o takiej samej proporcji boków, jak arkusz wyjściowy. Długości boków formatu A0 są tak dobrane, że jego powierzchnia wynosi 1 m². Kolejne, mniejsze formaty z tej serii, są tworzone przez dzielenie arkuszy w połowie ich dłuższego boku. Stąd format A1 jest połową A0, A2 połową A1 itd., jednak zawsze z zaokrągleniem do pełnych milimetrów.
Wymiary formatów B są średnią geometryczną z dwóch pośrednich wymiarów A (zatem i ich proporcje są jak 1 do ), z zaokrągleniem do pełnych mm, np. wymiary boków B1 są średnią geometryczną z boków A1 i A0. Wreszcie, wymiary formatów C są średnią geometryczną z odpowiednich wymiarów A i B, np. format C2 jest średnią geometryczną z A2 i B2.
Głównym przeznaczeniem serii formatów C są koperty. W tym przypadku numeracja informuje, jakiego rodzaju arkusz formatu A można bez składania umieścić w danej kopercie, np. do koperty C4 mieści się bez składania papier A4. Jeśli papier A4 zostanie raz złożony na pół, będzie miał wymiary A5, zatem zmieści się w kopercie C5. Z kolei po dwukrotnym złożeniu na pół arkusz A4 mieści się w kopercie C6. Także w tej serii formatów długości boków zachowują proporcję 1 do .
Ze względu na swoją praktyczność norma ta jest stosowana w większości krajów świata. Wyjątkiem są tylko USA, Kanada, Meksyk i Japonia. W USA i Kanadzie najbardziej popularnym formatem papierów jest system Letter-Legal-Executive, zaś w Japonii stosowany jest system używający podobnej do ISO struktury, ale o minimalnie odmiennych wymiarach.
Rozmiary papieru zgodne z normą dla szeregu A i B, i dla szeregu C:
System amerykański.
Do system amerykański nie był precyzyjnie unormowany. W codziennej praktyce stosowano cztery formaty: "letter" („listowy”), "legal" („oficjalny”) i "executive" („biurowy”), zdefiniowane w calach. Oprócz tego, we wszystkich instytucjach rządowych USA stosowano obowiązkowo format „government-letter” (8×10½ cala). Format ten wprowadził sekretarz handlu USA Herbert Hoover, który chciał w ten sposób zaoszczędzić na kosztach działania rządu USA, gdyż w tym czasie format ten był powszechnie stosowany w kołonotatnikach w szkołach na terenie kraju i arkusze papieru w tym formacie były tańsze od arkuszy w innych formatach. Format ten został zniesiony w czasach prezydentury Ronalda Reagana, kiedy to American National Standards Institute na wniosek producentów drukarek i urządzeń kopiujących opracował normę ANSI/ASME Y14.1 obowiązującą z drobnymi poprawkami także współcześnie. Identyczne rozmiary papieru obowiązują także w Kanadzie i częściowo w Meksyku.
Lista oficjalnych formatów stosowanych w USA zgodnie z normą ANSI/ASME Y14.1:
Tradycyjny system brytyjski.
Tradycyjny system brytyjski powstał w połowie XVIII w. i był w użyciu w imperium brytyjskim aż do jego upadku po II wojnie światowej. Z tego systemu wywodzi się współczesny system amerykański – pozostałe kraje dawnego Imperium przeszły w większości na system ISO 216. W samej Wielkiej Brytanii system ten był stopniowo zastępowany systemem ISO od połowy lat 60. XX w. Pewne elementy tego systemu są jednak wciąż w użyciu w sądownictwie brytyjskim i na dworze królewskim.
System ten opiera się na kilkunastu podstawowych formatach papieru, których pochodne, podobnie jak w systemie ISO 216, tworzy się przez cięcie podstawowego formatu w połowie ich dłuższego boku. Formaty powstające przez cięcie formatów podstawowych oznacza się przedrostkami pochodzącymi z łaciny, np. poprzez trzykrotne złożenie na pół formatu „Royal” uzyskuje się format „Royal Octavo”.
Niektóre, częściej używane formaty brytyjskie:
System japoński.
W Japonii obowiązuje norma JIS P 0138, która definiuje dwie główne serie formatów. Seria A – jest mniej więcej zgodna z serią A ISO 216, jednak nieco inaczej zaokrągla wymiary mniejszych formatów do pełnych mm. Wymiary serii B są zdefiniowane jako posiadające 1,5 raza mniejsze powierzchnie od wymiarów serii A. Stąd wymiary boków japońskiej serii B nie odpowiadają serii B ISO lecz są średnio 1,22 raza mniejsze od odpowiednich wymiarów serii A.
W Japonii istnieje także kilka tradycyjnych wymiarów papieru, które są głównie stosowane do druku książek i nie występują w ogólnie dostępnych artykułach papierniczych. Dwa najbardziej znane wymiary tego rodzaju to Shiroko-ban i Kiku.
Tabela japońskich formatów papieru (rozmiary JIS w mm):

</doc>
<doc id="183424" url="https://pl.wikipedia.org/wiki?curid=183424" title="ISO 216">
ISO 216



</doc>
<doc id="183425" url="https://pl.wikipedia.org/wiki?curid=183425" title="Piotr Ikonowicz">
Piotr Ikonowicz

Piotr Igor Ikonowicz (ur. 14 maja 1956 w Pruszkowie) – polski polityk, dziennikarz, działacz społeczny i na rzecz praw człowieka.
Lider Polskiej Partii Socjalistycznej (1992–2001), redaktor pisma członków MRKS „Robotnik”, założyciel i przewodniczący Nowej Lewicy (2003–2011) oraz Ruchu Sprawiedliwości Społecznej (od 2014). Poseł na Sejm II i III kadencji (1993–2001). Kandydat na urząd prezydenta RP w wyborach w 2000.
Życiorys.
Wykształcenie, działalność zawodowa i społeczna.
W 1980 ukończył studia na Wydziale Prawa i Administracji Uniwersytetu Warszawskiego, uzyskując dyplom magistra administracji. Został także absolwentem Podyplomowego Studium Instytutu Geografii i Krajów Rozwijających się (1984). Jest dziennikarzem i tłumaczem, uzyskał członkostwo w Stowarzyszeniu Tłumaczy Polskich i Stowarzyszeniu Dziennikarzy Polskich. Był także prezesem Towarzystwa Przyjaciół Dąbrowszczaków. Założyciel Kancelarii Sprawiedliwości Społecznej, udzielającej darmowych porad prawnych osobom ubogim.
Publicysta m.in. „Uważam Rze”, „Przekroju”, „Faktów i Mitów”. W 2021 został współprowadzącym (z Janem Śpiewakiem) program "Lewy do lewego" w portalu internetowym „wPunkt”. W 2021 został ekspertem w programie "Wolni od długów" w telewizji Polsat.
Działalność opozycyjna w okresie PRL.
Od 1980 do 1988 należał do NSZZ „Solidarność”. W 1981 pracował jako redaktor w serwisie informacji Regionu Mazowsze „Solidarności”. 17 grudnia 1981 zatrzymany za kolportaż wydawnictw niezależnych, w styczniu 1982 skazany na karę 1,5 roku pozbawienia wolności z warunkowym zawieszeniem jej wykonania na okres próby wynoszący cztery lata oraz na grzywnę. Po ponownym rozpatrzeniu sprawy skazany na 1 rok więzienia z warunkowym zawieszeniem jej wykonania na dwuletni okres próby i niższą grzywnę. W 1982 ponownie zatrzymany za organizowanie niezależnych obchodów pierwszomajowych. Internowany od 10 maja do 23 listopada 1982 w Białołęce.
Współzałożyciel pisma „Miś. Tygodnik Stanu Wojennego”, a następnie „Robotnika”, pisma członków MRKS oraz Grupy Politycznej „Robotnik”. Współorganizował miesiąc prasy zakładowej NSZZ „S”. Należał do Ruchu Wolność i Pokój.
Był wśród założycieli Polskiej Partii Socjalistycznej, wchodził w skład prezydium rady naczelnej PPS (1987–1988), był członkiem kolegialnej rady naczelnej partii PPS – Rewolucja Demokratyczna.
Działalność publiczna w okresie III RP.
Przewodniczył radzie naczelnej PPS w latach 1992–1996 i 1997–2001. W wyborach parlamentarnych w 1991 kandydował bezskutecznie z listy Solidarności Pracy w okręgu radomskim. W 1993 uzyskał w okręgu lubelskim mandat posła na Sejm z listy Sojuszu Lewicy Demokratycznej, uzyskując 2734 głosy. 10 marca 1994 wraz Andrzejem Lipskim i Cezarym Miżejewskim przystąpił do Koła Parlamentarnego PPS. W 1997 ponownie został posłem (z 3. miejsca w okręgu warszawskim) z listy SLD, otrzymując 32 913 głosów). Po przekształceniu SLD w jednolitą partię polityczną, odszedł ponownie z jej klubu parlamentarnego, tworząc wraz z senatorami PPS i działaczami Ruchu Ludzi Pracy odrębne koło parlamentarne, które nie dotrwało do końca kadencji. W 1999 sprzeciwiał się interwencji wojsk NATO w Jugosławii. Podczas bombardowań Belgradu wraz z grupą posłów lewicy uczestniczył w wyjeździe do Jugosławii i Macedonii.
W 2000 kandydował w wyborach prezydenckich, w których uzyskał 38 672 głosy (0,22% poparcia) i zajął 10. miejsce wśród 12 kandydatów.
Kandydował także do Sejmu w 2001 z listy PPS, uzyskując w Warszawie 899 głosów. Po porażce wyborczej złożył rezygnację z przewodniczenia PPS, a następnie wystąpił z partii. W 2003 znalazł się wśród inicjatorów powstania Nowej Lewicy, objął funkcję sekretarza ds. organizacyjnych tej partii. W przedterminowych wyborach parlamentarnych w 2007 bez powodzenia startował z 1. miejsca na liście Samoobrony RP w okręgu warszawskim, otrzymując 2635 głosów. W lipcu 2011 jego NL została wyrejestrowana, a w październiku tego samego roku został doradcą Ruchu Palikota. W maju 2014 założył kolejną partię – zarejestrowany cztery miesiące później Ruch Sprawiedliwości Społecznej (w lutym 2023 został on wykreślony z ewidencji). W wyborach w 2015 bez powodzenia kandydował do Sejmu z ramienia Ruchu Społecznego Rzeczypospolitej Polskiej (z którym związał się RSS) jako lider listy warszawskiej tego ugrupowania. W wyborach samorządowych w 2018 był kandydatem KWW Sprawiedliwości Społecznej Piotra Ikonowicza na prezydenta stolicy (otrzymał 0,82% głosów). W wyborach do Parlamentu Europejskiego w 2019 był liderem listy koalicji Lewica Razem w okręgu łódzkim. LR nie osiągnęła progu wyborczego. W marcu 2021 został kandydatem na stanowisko rzecznika praw obywatelskich rekomendowanym przez Lewicę. 15 kwietnia 2021 Sejm odrzucił jego kandydaturę („przeciw” zagłosowało 250 posłów, „za” 80, a 114 wstrzymało się od głosu).
Postępowania karne.
W 2001 prokurator Prokuratury Rejonowej w Grójcu wniósł przeciw niemu do sądu akt oskarżenia, zarzucając mu spowodowanie wypadku samochodowego. W styczniu 2002 Sąd Rejonowy uznał go za winnego popełnienia tego czynu, warunkowo umarzając postępowanie.
W 2008 został w pierwszej instancji skazany na karę roku pozbawienia wolności z warunkowym zawieszeniem jej wykonania na okres trzech lat próby za naruszenie nietykalności cielesnej funkcjonariuszy policji w czasie blokowania eksmisji. Podczas trwania tego procesu, ze względu na niestawiennictwo na rozprawach, został za nim wydany list gończy, na podstawie którego w 2006 został tymczasowo aresztowany. Również w 2008 został skazany na karę 6 miesięcy ograniczenia wolności polegającej na wykonywaniu pracy społecznie użytecznej za naruszenie nietykalności cielesnej właściciela lokalu podczas blokowania eksmisji lokatorów. Piotr Ikonowicz nie odwołał się od wyroku sądu I instancji, a po jego uprawomocnieniu się odmówił wykonania orzeczonej kary, wobec czego sąd orzekł jej zamianę na karę zastępczą 90 dni pozbawienia wolności. W październiku 2013 kilku opozycjonistów z okresu PRL zaapelowało o jego ułaskawienie, w tym samym miesiącu został doprowadzony przez policję do odbycia kary. Po dwóch tygodniach został zwolniony w związku z uiszczeniem kary zastępczej grzywny, na którą była zamieniona pierwotnie orzeczona kara ograniczenia wolności.
Po opublikowanym w 2014 w tekście publicystycznym skierowano przeciwko niemu prywatny akt oskarżenia o znieważenie Bogdana Chazana.
Odznaczenia.
W 2021, w uznaniu zaangażowania w pomocy dla „najbiedniejszych, eksmitowanych, bezdomnych”, Piotr Ikonowicz wraz z Agatą Nosal-Ikonowicz zostali odznaczeni przez rzecznika praw obywatelskich Adama Bodnara odznaką honorową „Za Zasługi dla Ochrony Praw Człowieka”.
Życie prywatne.
Jego ojciec Mirosław Ikonowicz, pochodzący z Wileńszczyzny, został korespondentem PAP. Matka Mirosława miała pochodzenie włoskie, a jego ojciec pochodził z Bałkanów. Matka Olga Łucek była pochodzenia rosyjskiego i zajmowała się gastronomią. Piotr Ikonowicz jako dziecko przebywał wraz z rodziną przez pięć lat na Kubie. Jest bratem Magdy Gessler, restauratorki i osobowości telewizyjnej.
Jego żoną była dziennikarka Zuzanna Dąbrowska. Później zawarł związek małżeński z Agatą Nosal-Ikonowicz. Ma czworo dzieci: troje biologicznych (Julię, Karola i Karolinę) oraz jedno przybrane (Pawła, syna Agaty Nosal).
Deklaruje znajomość języków włoskiego, hiszpańskiego, francuskiego, portugalskiego, rosyjskiego, angielskiego, bułgarskiego oraz serbskiego.

</doc>
<doc id="183433" url="https://pl.wikipedia.org/wiki?curid=183433" title="Pasturma">
Pasturma

Pasturma ("pastourma") - suszona wołowina o zdecydowanym smaku i wyrazistym aromacie. Polecana jest do wytrawnego, czerwonego wina. Można podawać ją pokrojoną w cienkie plastry, na platerowym półmisku w otoczeniu koktajlowych pomidorków i pikli. Można serwować też pasturmę na pieczonej fasoli z czerwonym pieprzem oraz sosem chaimen. Pasturma jest przysmakiem kuchni tureckiej.
Przywędrowała do Polski wraz z armią Czyngis-chana na początku XII wieku. W ówczesnym okresie polędwicę najpierw nasalano, po jednym dniu wypłukiwano sól i nadawano jej formę odpowiednią do transportu. Następnie powtórnie konserwowano, dokładając tym razem na mięso grubą otoczkę z przypraw. Tak przygotowana pasturma, zabierana w drogę przez tatarskich jeźdźców, dojrzewała przynajmniej przez 3 tygodnie na ostrym słońcu i wietrze. Mięso w tym czasie kruszało i nabierało aromatu ziół. W wersji domowej - jeśli była taka możliwość – dodatkowo leżakowano mięso, wkładając je na tydzień do ciemnego, chłodnego pomieszczenia. 
Współczesny proces produkcji pasturmy nie odbiega znacznie od historycznego, dodatkowo jednak pasturma bywa podwędzana. Inne wędliny należące do tego samego gatunku to kaukaska basturma i pastrami.

</doc>
<doc id="183436" url="https://pl.wikipedia.org/wiki?curid=183436" title="Basturma">
Basturma

Basturma – suszona wołowina o bardzo ostrym smaku i wyrazistym aromacie. Surowe mięso (polędwica) preparowane jest w solance, a następnie przyprawione ziołami suszy się tygodniami. Pochodzenie oraz proces przygotowania jest zbliżony do tureckiej pasturmy. Aczkolwiek współcześnie basturma znana jest bardziej pod postacią szaszłyka z polędwicy wołowej, marynowanej w occie.
Jest to popularne danie kuchni kaukaskiej.

</doc>
<doc id="183437" url="https://pl.wikipedia.org/wiki?curid=183437" title="Pastourma">
Pastourma



</doc>
<doc id="183441" url="https://pl.wikipedia.org/wiki?curid=183441" title="Liczby Eulera">
Liczby Eulera

Liczby Eulera – dwa ciągi liczbowe badane przez Leonarda Eulera.
Liczby Eulera I rzędu.
Opisują, ile jest permutacji formula_1-elementowego zbioru posiadających formula_2 "wzniesień", tzn. formula_2 pozycji, dla których formula_4 Symbolem dla liczb Eulera I rodzaju jest:
Liczby te spełniają wzór rekurencyjny postaci:
z warunkami brzegowymi
Liczby Eulera II rzędu.
Liczby te są oznaczane jako:
i spełniają równanie rekurencyjne postaci:
z warunkami brzegowymi

</doc>
<doc id="183442" url="https://pl.wikipedia.org/wiki?curid=183442" title="Chaczapuri">
Chaczapuri

Chaczapuri (gruz. ხაჭაპური) – gruziński zapiekany placek z serem. Jedno z tradycyjnych dań kuchni kaukaskiej. Występuje w licznych różniących się od siebie odmianach, m.in.:
Może być podawane również z dodatkami, na przykład z sosem adżika.

</doc>
<doc id="183444" url="https://pl.wikipedia.org/wiki?curid=183444" title="Charczo">
Charczo

Charczo (gruz. ხარჩო) - zupa o konsystencji gulaszu i ostrym wyrazistym smaku, przygotowywana z wołowiny lub jesiotra z dodatkiem migdałów, orzechów włoskich lub laskowych. Tradycyjne danie kuchni kaukaskiej (gruzińskiej). Wywodzi się z regionu Megrelii (Samegrelo). Orzechy w postaci drobno siekanej lub mielonej są dodatkiem charakterystycznym dla tamtejszej kuchni. Zawiera szafran, bazylię, majeranek, ostrą paprykę, kolendrę oraz koper. Często wzbogacana jest również o suszoną pietruszkę, kozieradkę, cząber, liść laurowy, krokosz (lub kurkumę), miętę oraz hyzop. Charczo przyprawiane jest też chmeli-suneli. Zupa jest sycąca i bardzo aromatyczna.

</doc>
<doc id="183445" url="https://pl.wikipedia.org/wiki?curid=183445" title="Pistolet maszynowy Colt SMG">
Pistolet maszynowy Colt SMG

 
Colt 9 mm Submachine Gun - amerykański pistolet maszynowy wywodzący się konstrukcyjnie z karabinu szturmowego M16, produkowany przez firmę Colt.
Historia konstrukcji.
W przypadku najbardziej udanych modeli karabinów szturmowych często podejmowana jest decyzja o opracowaniu na ich podstawie pistoletów maszynowych. Przykładami takich par może być SIG 540 i SAF, AUG i AUG-P, czy sztandarowy przykład G3 i MP5.
Także M16 próbowano przerobić. Pierwsza próba miała miejsce w latach siedemdziesiątych. Skonstruowany przez Maxwella Atchissona pistolet maszynowy Atchisson M16 nie zdobył jednak popularności. Kolejna próba miała w drugiej połowie lat osiemdziesiątych. Firma Colt Industries (od 4 listopada 2002 roku Colt Defense LLC) wprowadziła na rynek pistolet maszynowy Colt SMG.
Głównym atutem nowej broni była całkowita zgodność pod względem manualnym z M16. Każda osoba przeszkolona w posługiwaniu się M16 będzie potrafiła się posługiwać peemem Colt SMG. Pistolet maszynowy Colt SMG znalazł się na rynku kiedy pozycja niemieckiego MP5 była już bardzo mocna. Dlatego nie zdobył większej popularności (znajduje się na uzbrojeniu niektórych policyjnych oddziałów specjalnych, jest także używane przez DEA).
Pistolet maszynowy Colt SMG jest sprzedawany wyłącznie służbom państwowym i koncesjonowanym agencjom ochrony i nie jest dostępna na rynku cywilnym.
Opis konstrukcji.
Pistolet maszynowy Colt SMG jest indywidualną bronią samoczynno-samopowtarzalną. Zasada działania oparta o odrzut zamka swobodnego. Broń strzela z zamka zamkniętego. Po wystrzeleniu ostatniego naboju zamek zatrzymuje się w tylnym położeniu. Zamek zwalniany przyciskiem z lewej strony gniazda magazynka. Rękojeść przeładowania w kształcie litery T za chwytem transportowym (nieruchoma w trakcie strzelania). Mechanizm spustowy kurkowy (nastawy zależne od wersji). Przełącznik rodzaju ognia połączony z bezpiecznikiem, po obu stronach broni. Zasilanie z dwurzędowych magazynków pudełkowych o pojemności 20 lub 32 naboi (magazynki identyczne jak w pm Uzi). Otwarte przyrządy celownicze składają się z muszki i celownika przerzutowego (z przeziernikiem). Kolba składana (teleskopowa).

</doc>
<doc id="183446" url="https://pl.wikipedia.org/wiki?curid=183446" title="Chinkali">
Chinkali

Chinkali (gruz. ხინკალი) – duże kołduny wypełnione bulionem. Aby je spożyć, należy je umiejętnie nadgryźć, wypić sączący się ze środka bulion i zakończyć zjedzeniem reszty. Tradycyjne danie kuchni kaukaskiej, popularne zwłaszcza w Gruzji.
Przygotowuje się je w ten sposób, iż surową porcję mięsa (najczęściej mielonego, np. baraniny, wołowiny), rozrobioną z wodą umieszcza się wewnątrz kołduna wykonanego z ciasta przypominającego - zarówno smakiem jak i wyglądem - ciasto pierogowe. Ciastu nadaje się formę sakiewki, a następnie chinkali gotuje w wodzie tak jak pierogi. Bulion pojawia się samoistnie w wyniku gotowania potrawy, wydzielając się ze znajdującego się w środku mięsa.

</doc>
<doc id="183450" url="https://pl.wikipedia.org/wiki?curid=183450" title="Format papieru">
Format papieru



</doc>
<doc id="183455" url="https://pl.wikipedia.org/wiki?curid=183455" title="Trójkąt Bermudzki">
Trójkąt Bermudzki

Trójkąt Bermudzki – nazwa obszaru Atlantyku, w rejonie Bermudów, przez fascynatów zjawisk paranormalnych uznawanego za miejsce wielu niewyjaśnionych zaginięć statków, jachtów i samolotów (uważają oni, iż na tym obszarze mają miejsce zjawiska łamiące prawa fizyki, wykrywana jest obecność tak zwanych „obcych” – co ma ich zdaniem wyjaśniać rzekomo niewytłumaczalne zdarzenia). Nie istnieje jeden ustalony kształt trójkąta, jego kształt opisywany jest różnie w poszczególnych legendach miejskich. Według statystyk w tym obszarze nie ginie więcej niż średnia liczba obiektów znikających w innych rejonach Atlantyku.
Legenda Trójkąta Bermudzkiego.
Według Lawrence’a Davida Kuschego, pracownika biblioteki Uniwersytetu Stanowego Arizony, który szczegółowo zbadał źródła, ojcem pojęcia "Trójkąt Bermudzki" jest Vincent Gaddis, który użył go w artykule "The deadly Bermuda Triangle" w czasopiśmie „Argosy” w 1964 roku.
W 1965 roku Gaddis opublikował książkę "Invisible horizons", w której zajął się tą legendą. Po nim wielu innych autorów próbowało uzyskać sławę zajmując się tym tematem.
W zależności od autora, wielkość Trójkąta Bermudzkiego jest różna. Niektórzy rozszerzają ją aż do wybrzeży Irlandii. Zazwyczaj jednak mowa jest o trójkącie między Miami, Puerto Rico i Bermudami, który to teren jest bardzo często uczęszczany przez statki i samoloty.
Legenda narodziła się wraz z historią zniknięcia eskadry pięciu amerykańskich samolotów torpedowo-bombowych Grumman TBF Avenger 5 grudnia 1945 u wybrzeży Florydy (słynny "lot 19"). Opisane to zostało w magazynie „American Legion” przez Allena Eckerta w artykule "Tajemnica zaginionego patrolu". Eckert nigdy nie potrafił podać źródeł swojego twierdzenia.
Lawrence David Kusche i Jules Metz dogłębnie zbadali tę historię, analizując 500 stron oficjalnego raportu. Stwierdzają w nim, że był to tragiczny wypadek, jeden z najtragiczniejszych wypadków lotnictwa wojskowego w czasach pokoju, ale spowodowany "przyczynami naturalnymi".
W 1492 roku Krzysztof Kolumb, według swojej relacji, zaobserwował w okolicach Trójkąta „dziwne, tańczące na horyzoncie światła”, oraz nietypowe odczyty kompasu.
Hipotezy wyjaśniające katastrofy.
Prawdopodobnym wyjaśnieniem tajemniczych zaginięć są sporadyczne erupcje metanu z podwodnych złóż w tych rejonach. Bąble metanu wydobywające się ze szczelin w dnie oceanu powiększają się w miarę wypływania na powierzchnię do ogromnych rozmiarów. Powstały z wody i pęcherzyków metanu płyn ma gęstość znacznie niższą niż woda, przez co znajdujące się w nim statki tracą wyporność i toną.
Hipoteza o wydobywających się na powierzchnię dużych ilościach metanu może wyjaśniać również katastrofy samolotów, jednak ich fizyczny mechanizm nie jest oczywisty. Po wypłynięciu na powierzchnię, metan nie tylko unosi się konwekcyjnie ku górze, ale również miesza się z powietrzem i jest unoszony przez wiatr. Na wysokości przelotowej samolotów, stężenie metanu może być zatem zbyt małe, by bezpośrednio oddziaływać na przelatujące samoloty.
Przy dużym stężeniu metanu jego mieszanka z powietrzem uległaby pod wpływem pracy silników zapłonowi i eksplozji, jednak minimalne stężenie metanu, przy którym byłoby to możliwe (tzw. dolna granica wybuchowości) wynosi 5%. Uzyskanie tak wysokiego stężenia na wysokości przelotowej samolotów jest jednak mało prawdopodobne. Niemniej, nawet obecność metanu w stężeniach nieprzekraczających dolnej granicy wybuchowości, może powodować zakłócenia pracy silników lotniczych – zawarty w powietrzu metan powoduje bowiem nadmierne wzbogacenie mieszanki paliwowo-powietrznej i w konsekwencji niestabilną pracę lub awarię silników.
Ponadto nawet jeśli metan nie dotarłby do samego samolotu w ilościach zagrażających pracy silników, samo jego wydzielanie się i mieszanie z warstwami powietrza poniżej samolotu powoduje zmiany gęstości i w konsekwencji pionowe ruchy mas powietrza (lub powietrza wymieszanego z metanem) oraz turbulencje. Niespodziewający się ich pilot może wykonać manewr, który w konsekwencji doprowadzi do utraty sterowności i nagłego spadku wysokości samolotu opuszczającego strefę wznoszących się prądów powietrza.

</doc>
<doc id="183456" url="https://pl.wikipedia.org/wiki?curid=183456" title="Potęgi kroczące">
Potęgi kroczące

Potęgi kroczące – symbole wykorzystywane w kombinatoryce do oznaczania pewnych specyficznych wielomianów. Są dwa rodzaje potęg kroczących.
Silnia górna.
Symbolem silni górnej jest:
Powyższy symbol czyta się jako ""x do m-tej przyrastającej" i oznacza wielomian postaci:
formula_2
wyrażenie po prawej ma m czynników.
Silnia dolna.
Symbolem silni dolnej jest:
Powyższy symbol czyta się jako "x do m-tej ubywającej"" i oznacza wielomian postaci:
formula_4
wyrażenie po prawej ma m czynników.
Dla wykładników mniejszych od 0 silnię dolną definiuje się jako:
formula_5

</doc>
<doc id="183457" url="https://pl.wikipedia.org/wiki?curid=183457" title="Konstanty Grzybowski">
Konstanty Grzybowski

Konstanty Grzybowski (ur. 17 lutego 1901 w Zatorze, zm. 19 czerwca 1970 w Krakowie) – polski prawnik, historyk prawa, historyk idei, profesor Uniwersytetu Jagiellońskiego, członek korespondent PAN.
Życiorys.
Był synem Stefana (lekarza) i Zofii z Korczyńskich, starszym bratem Stefana (profesora prawa cywilnego i rektora UJ) oraz Anny Mieczysławy nauczycielki z Kęt koło Oświęcimia, a także Zofii z Grzybowskich Połtowicz (zm. 2007) matki Jerzego, Stefana i Małgorzaty (artystki malarki, nauczycielki). Ukończył III Gimnazjum w Krakowie w (1921), studiował prawo na UJ (1921-1923, m.in. u Stanisława Estreichera i Michała Rostworowskiego), później prawo i ekonomię w Handelshochschule w Berlinie (1923-1924). Pracował przez kilka lat w Prokuratorii Generalnej w Krakowie oraz w zarządzie miejskim w Krakowie (jako radca prawny). W 1927 na UJ obronił doktorat praw na podstawie pracy "Unitaryzm i federalizm w Niemczech", przygotowanej pod kierunkiem Władysława Jaworskiego.
Od 1928 prowadził wykłady z historii państwa i prawa oraz dziejów doktryn politycznych i prawnych w Szkole Nauk Politycznych przy Uniwersytecie Jagiellońskim; w okresie międzywojennym angażował się w życie polityczne, w latach 1933-1935 należał do BBWR i sympatyzował z polityką Piłsudskiego, potem zbliżył się do ugrupowań lewicowych i działał w Stronnictwie Demokratycznym. Po wojnie powrócił do pracy na UJ, w 1946 został mianowany profesorem nadzwyczajnym i kierownikiem Katedry Prawa Politycznego; później kierował Katedrami Teorii Państwa i Prawa (1952-1956), Prawa Państwowego (1956-1962), Historii Doktryn Politycznych i Prawnych (od 1962). Był również dziekanem Wydziału Prawa (1948-1952). W 1959 otrzymał tytuł profesora zwyczajnego. Poza UJ pozostawał związany z Zakładem Nauk Prawnych PAN (od 1956 pod nazwą Instytut Nauk Prawnych PAN, pracował w Zakładzie Powszechnej Historii Państwa i Prawa, 1956-1961) oraz Instytutem Historii PAN (pracował w Zakładzie Historii Państwa i Prawa, 1961-1968).
W 1969 został powołany w skład Polskiej Akademii Nauk jako członek korespondent; od 1967 był również prezesem Polskiego Towarzystwa Nauk Politycznych, poza tym brał udział w pracach towarzystw i akademii zagranicznych – Institut International de Philosophie Politique, Societe Jean Bodin, Commission Internationale pour l’Histoire des Assembles d’Etat. W 1969 z okazji 500-lecia urodzin Machiavellego organizował specjalną Sesję Makiawelowską. Był laureatem m.in. nagrody „Życia Literackiego” za działalność publicystyczną i popularyzatorską (1961), nagrody misięcznika „Problemy” za popularyzację nauki. Otrzymał również wyróżnienie „Ekranu” za cykl programów telewizyjnych "Gawędy o współczesności" (1969). Już po jego śmierci ukazała się "Księga pamiątkowa ku czci Konstantego Grzybowskiego" (1971).
Konstanty Grzybowski zmarł tragicznie, potrącony przez samochód na ulicy Karmelickiej w Krakowie, 19 czerwca 1970. Został pochowany na Cmentarzu Rakowickim w Krakowie.
Życie prywatne.
Poślubił córkę swojego nauczyciela Stanisława Estreichera Krystynę, pisarkę, autorkę książek dla młodzieży oraz "Kroniki rodzinnej" poświęconej Estreicherom. Córka Grzybowskich Teresa wyszła za mąż za Macieja Słomczyńskiego, tłumacza literatury angielskiej, autora książek sensacyjnych (jako „Joe Alex”).
Syn Stanisław Grzybowski (1930-2022) był historykiem XVI i XVII wieku, profesorem zwyczajnym na Uniwersytecie Pedagogicznym w Krakowie.

</doc>
<doc id="183460" url="https://pl.wikipedia.org/wiki?curid=183460" title="Fausta (cesarzowa)">
Fausta (cesarzowa)

Fausta ("Flavia Maxima Fausta", ur. po 290, zm. 326 w Rzymie, prawdopodobnie zamordowana na polecenie męża – cesarza Konstantyna) – córka cesarza Maksymiana oraz jego drugiej żony - Eutropii. Siostra cesarza Maksencjusza i cesarzowej Teodory. Żona cesarza rzymskiego - Konstantyna I Wielkiego, matka Konstantyny.
W 307 została żoną Konstantyna I, rządzącego wtedy w Galii, Brytanii i Hiszpanii. Małżeństwo miało przypieczętować sojusz z jej bratem Maksencjuszem, który w wyniku rebelii opanował Rzym i Italię. Przed ślubem Konstantyn I zerwał związek z Minerwiną, matką jego pierworodnego syna Kryspusa. 
Fausta przyczyniła się do upadku swojego ojca Maksymiana. W 310 zginął w konsekwencji nieudanego spisku wymierzonego w Konstantyna I. Maksymian zdecydował się wciągnąć córkę w plany skierowane przeciw jej mężowi, ale ona wyjawiła tajemnicę Konstantynowi. Maksymian popełnił samobójstwo lub został zgładzony w lipcu 310. 
Cesarzowa Fausta zdobyła wysoką pozycję na dworze Konstantyna, a ukoronowaniem wypływów było ogłoszenie jej w 323 Augustą; poprzednio nosiła tytuł Nobilissima Femina. Jednak trzy lata później Fausta została skazana na śmierć przez Konstantyna, w następstwie egzekucji Kryspusa, najstarszego syna cesarza ze związku z Minerwiną. Przyczyny śmierci obojga są różnie interpretowane; albo jako skutek ich rywalizacji o wpływy, albo jako następstwo cudzołóstwa żony cesarza, prawdopodobnie z Kryspusem. Fausta została uduszona w przegrzanej łaźni. 
Cesarz nakazał damnatio memoriae swojej żony, dlatego nie dysponujemy źródłami z tamtych czasów opisujących jej los. Jej synowie, kiedy objęli już rządy po śmierci Konstantyna, nie unieważnili tego zarządzenia.

</doc>
<doc id="183461" url="https://pl.wikipedia.org/wiki?curid=183461" title="Zasilanie broni">
Zasilanie broni

Zasilanie broni – proces transportu naboi z zasobnika (magazynka, taśmy nabojowej) do komory nabojowej. Składa się z trzech etapów:
W wielu typach broni podawanie i dosyłanie stanowią jedną operację.
W zależności od rodzaju zasobnika nabojów rozróżniamy zasilanie:
Magazynkowe jest prostsze konstrukcyjnie, a taśmowe umożliwia uzyskanie większej szybkostrzelności praktycznej.
W zależności od konstrukcji nabojów wyróżnia się:
W przypadku zasilania rozdzielnego, które jest stosowane w broni artyleryjskiej większych kalibrów operacja polega na donoszeniu, podawaniu i dosyłaniu jako pierwszego pocisku, a w drugiej kolejności łuski z materiałem miotającym.

</doc>
<doc id="183462" url="https://pl.wikipedia.org/wiki?curid=183462" title="Przeźmierowo">
Przeźmierowo

Przeźmierowo – wieś sołecka położona w zachodniej Polsce, leży w województwie wielkopolskim, w powiecie poznańskim, w gminie Tarnowo Podgórne. Przez Przeźmierowo przebiega droga krajowa nr 92. Ze wschodu przylega do wsi teren Portu lotniczego Poznań-Ławica. Miejscowość zalicza się do aglomeracji poznańskiej.
Stosunkowo duża liczba mieszkańców w porównaniu do niewielkiej powierzchni, na której rozciąga się osiedle podmiejskie sprawia, że Przeźmierowo stanowi jedną z największych i najgęściej zaludnionych wsi w województwie wielkopolskim.
Historia.
Nazwa wywodzi się od imienia Przezmir zapisanego w XII wieku. Jeden z zapisów nazwy brzmiał "Przezmirowo".
W latach trzydziestych XX wieku zaprojektowano tu jedno z pierwszych osiedli podmiejskich Poznania o nazwie "Przeźmierów". Teren należał do dóbr Plucińskich ze Swadzimia, a projekt zakładał budowę domów na obszarze pomiędzy obecnymi ulicami Dąbrowskiego i Bukowską (północ-południe), folwarkiem Baranowo i Ławica na wschodzie oraz terenami Wysogotowa na zachodzie. 8 kwietnia 1932 wydano decyzję o parcelacji około tysiąca działek budowlanych pod planowane osiedle. 29 września 1933 Urząd Wojewódzki wydał zgodę na zmianę użytkowania majętności leśnej Swadzim i stworzenie osiedla mieszkaniowego. W centrum zaprojektowano boisko, szkołę (z drugim boiskiem), kościół i rynek. Wokół tego założenia rozlokowano ekskluzywną dzielnicę willową, dzielnicę leśną, przemysłową, park i cmentarz. Pełną realizację tego projektu przerwały działania II wojny światowej (Niemcy nadali wsi okupacyjną nazwę "Neusiedeln"). Obecnie czytelne są tylko fragmenty założenia, które można przyrównać do amerykańskich "urban village".
Powierzchnia i ludność.
W 2019 r. miejscowość ta liczyła 6571 mieszkańców. Powierzchnia sołectwa obejmuje 3,612 km², co daje gęstość zaludnienia rzędu 1819 osoby/km².
Obiekty.
W Przeźmierowie znajdują się między innymi: Szkoła Podstawowa im. Arkadego Fiedlera, kościół pw. św. Antoniego Padewskiego, Park im. Stanisława Kanikowskiego, Centrum Kultury Gminnego Ośrodka Kultury SEZAM, giełda samochodowa. W granicach Przeźmierowa znajduje się również tor samochodowy Tor Poznań oraz port lotniczy Poznań-Ławica. W Przeźmierowie działa klub lekkoatletyczny UKS Sprint Przeźmierowo. 
Na północ od Przeźmierowa wypływa rzeczka Przeźmierka.
Komunikacja.
Położona około 10 km od centrum miejscowość połączona jest z miastem przez linie autobusowe podmiejskie obsługiwane przez Przedsiębiorstwo Komunikacyjne TPBUS Tarnowo Podgórne:
803 "Ogrody ↔ Junikowo"
802 "Ogrody ↔ Tarnowo Podgórne Centrum"
804 "Ogrody ↔ Sierosław Działki"
241 (weekendowa) "Poznań Główny ↔ Tarnowo Podgórne Centrum"
Główną oś komunikacyjną stanowi ulica Rynkowa, odkąd w latach 70. zmodernizowano drogę krajową nr 92 i połączono ją z Szosą Bukowską. 
Wiązało się to z koniecznością osuszenia trzęsawisk w okolicach dzisiejszego Parku im. Stanisława Kanikowskiego.

</doc>
<doc id="183465" url="https://pl.wikipedia.org/wiki?curid=183465" title="Stowarzyszone funkcje Legendre’a">
Stowarzyszone funkcje Legendre’a

Stowarzyszone funkcje Legendre’a (stowarzyszone wielomiany Legendre’a) – funkcje formula_1 zmiennej rzeczywistej formula_2 będące kanonicznymi rozwiązaniami równania różniczkowego Legendre’a
gdzie formula_4 – parametry równania.
Równanie to ma niezerowe i nieosobliwe rozwiązania tylko dla liczb całkowitych formula_5 takich że
(1) formula_6 oraz
(2) formula_7 są liczbami całkowitymi, takimi że formula_8
Funkcje te są związane z wielomianami Legendre’a formula_9 zależnością
Stowarzyszone funkcje Legendre’a stanowią zasadniczą część tzw. harmonik sferycznych.
Ogólne rozwiązanie równania Legendre’a.
Ogólne rozwiązanie formula_11 można wyrazić za pomocą kombinacji liniowej dwóch lub większej liczby funkcji formula_1 o różnych wartościach parametrów formula_13 Zazwyczaj rozwiązanie takie znajduje się żądając, aby były spełnione odpowiednie warunki początkowe lub brzegowe.
Przykłady wielomianów Legendre’a formula_1.
Kilka pierwszych stowarzyszonych wielomianów Legendre’a, włączając te z ujemnymi wartościami formula_15 są następujące:
Funkcje Legendre’a wyrażone za pomocą kąta formula_21.
Funkcje formula_22.
Stowarzyszone funkcje Legendre’a są najbardziej użyteczne, gdy ich argument wyrazi się w funkcji kąta: podstawiając do równania Legendre’a (por. wstęp do artykułu) wielkość formula_23 oraz używając relacji formula_24 otrzymuje się równanie różniczkowe zależne od dwóch parametrów formula_4 postaci
Rozwiązaniami tego równania są funkcje formula_27 zmiennej formula_28 takie że
gdzie formula_30 wielomianami Legendre’a z argumentem formula_31 przy czym rozwiązania są nieosobliwe tylko gdy spełnione są warunki:
(1) formula_6 oraz
(2) formula_7 są liczbami całkowitymi, takimi że formula_8
Relacje ortogonalności.
(1) Dla ustalonego formula_35 funkcje formula_36 z parametrem formula_28 są ortogonalne z wagą formula_38
(2) Także, dla danego formula_40 mamy
Ogólne rozwiązanie.
Ogólne rozwiązanie formula_42 można wyrazić za pomocą kombinacji liniowej dwóch lub większej liczby funkcji formula_43 o różnych wartościach parametrów formula_13 Zazwyczaj rozwiązanie takie znajduje się żądając, aby były spełnione odpowiednie warunki początkowe lub brzegowe.
Przykłady stowarzyszonych funkcji Legendre’a formula_36.
formula_46
Zastosowania w fizyce.
Równania opisujące układy i pola o symetrii sferycznej.
Stowarzyszone wielomiany Legendre’a są głównymi składnikami rozwiązań równań fizycznych w wielu sytuacjach, gdy układy i pola mają symetrią sferyczną. Np. równanie Schrödingera zapisane dla atomu wodoru, gdy na atom nie działa żadne pole zewnętrzne (np. pole magnetyczne) ma symetrię sferyczną. W takich sytuacjach wygodnie jest zapisać równanie różniczkowe w układzie współrzędnych sferycznych formula_47 i rozwiązać je metodą separacji zmiennych. Część równania, która zostaje po odrzuceniu części radialnej zależnej od formula_48 ma zwykle postać formula_49 przy czym formula_50 oznacza operator Laplace’a zapisany we współrzędnych sferycznych, przy założeniu stałości współrzędnej radialnej formula_51 Rozwiązaniami tego równania są tzw. harmoniki sferyczne, będące iloczynami wielomianów Legendre’a (zależnych od kąta formula_21) i funkcji zależnych od kąta formula_53
Równanie formula_54.
Wielomiany Legendre’a stanowią główny składnik rozwiązania równania formula_54 określonego na powierzchni sfery dla zmiennych formula_56 Zapisując operator Laplace’a formula_50 we współrzędnych sferycznych dla stałej współrzędnej radialnej formula_48 równanie to przyjmie postać
które rozwiązuje się metodą separacji zmiennych, tj. przyjmując formula_60 Otrzymuje się stąd dwa równania:
(1) równanie zależne od formula_61
– jego rozwiązania są postaci formula_63 lub formula_64 przy czym formula_65 aby rozwiązania były jednoznaczne dla powtarzających się wartości kąta co formula_66 tj. formula_67
(2) równanie zależne od formula_21
– jego rozwiązaniami są wielomiany Legendre’a formula_36 mnożone przez dowolną stałą, przy czym formula_71 oraz formula_72 aby rozwiązania nie były osobliwe.
Równanie formula_54 posiada więc nieosobliwe rozwiązania tylko dla liczb formula_74 takich że formula_72 przy czym rozwiązania te są proporcjonalne do
i
Dla każdej liczby formula_40 mamy formula_79 funkcji o różnych wartościach formula_35 oraz dwie funkcje sin i cos. Funkcje te są ortogonalne zarówno dla różnych wartości liczb formula_81 oraz formula_15 jeżeli całkuje się je po całej powierzchni sfery.
Rozwiązania te zapisuje się zwykle z użyciem zespolonej funkcji eksponencjalnej
Funkcje formula_84 nazywa się harmonikami sferycznymi; wielkość pod pierwiastkiem jest czynnikiem normalizacyjnym. Z powyższego wzoru wynika, że zależność między harmonikami sferycznymi o tych samych wartościach formula_85 a przeciwnych wartościach formula_15 spełnia zależność
gdzie formula_88 oznacza sprzężenie zespolone.

</doc>
<doc id="183467" url="https://pl.wikipedia.org/wiki?curid=183467" title="Bullpup">
Bullpup

Bullpup, układ bezkolbowy – układ konstrukcyjny broni indywidualnej, w którym komora zamkowa znajduje się (patrząc od strony lufy) za mechanizmem spustowym.
Nazywany także układem bez kolby właściwej, ponieważ w tym układzie jej funkcję spełnia zakończenie komory zamkowej, lub układem bezkolbowym.
Po raz pierwszy zastosowano go w 1901 roku w karabinie powtarzalnym Thorneycrofta, powstałym po przerobieniu kb Lee Enfielda. W 1936 r. pistolet maszynowy w układzie bez kolby właściwej został opatentowany przez Francuza Henriego Delacre’a.
Wady układu.
Opinię kontrowersyjnych i niepraktycznych, a w konsekwencji gorszych od tradycyjnych, systemy w układzie bull–pup zyskały przez następujące wady:

</doc>
<doc id="183468" url="https://pl.wikipedia.org/wiki?curid=183468" title="Khinkali">
Khinkali



</doc>
<doc id="183469" url="https://pl.wikipedia.org/wiki?curid=183469" title="Bürgerliches Gesetzbuch">
Bürgerliches Gesetzbuch

BGB (niem. "Bürgerliches Gesetzbuch") – ogólnoniemiecki kodeks cywilny uchwalony w 1896, obowiązujący od 1 stycznia 1900. Zawiera zasadniczy zrąb przepisów niemieckiego prawa cywilnego. 
Geneza kodyfikacji.
Na początku XIX wieku poszczególne kraje Rzeszy posługiwały się własnymi kodeksami cywilnymi, zaś w Nadrenii obowiązywała nowoczesna na owe czasy kodyfikacja napoleońska. Postulat unifikacji niemieckiego prawa prywatnego był podnoszony od czasów napoleońskich, głównie przez pozytywistów (pracę domagającą się unifikacji opublikował profesor uniwersytetu w Heidelbergu Anton Friedrich Justus Thibaut w 1814), jednak napotkał silny sprzeciw ze strony historycznej szkoły prawa (Friedrich Carl von Savigny, również w 1814). Ze względu na niechętną postawę konserwatywnych rządów krajów niemieckich, zwłaszcza Prus, unifikacja prawa prywatnego posuwała się do przodu powoli i tylko w wąskich zakresach (prawo wekslowe, prawo handlowe, prawo zobowiązań), w ramach Niemieckiego Związku Celnego, a później Związku Północnoniemieckiego.
Prace nad powszechnym niemieckim kodeksem cywilnym rozpoczęto dopiero po wprowadzeniu w 1873 do konstytucji II Rzeszy poprawki ("lex Lasker"), która rozciągnęła kompetencję Rzeszy na stanowienie prawa cywilnego (w brzmieniu z 1871 konstytucja Rzeszy uprawniała ją tylko do stanowienia ogólnoniemieckiego prawa zobowiązań). W 1874 parlament Rzeszy powołał pierwszą komisję kodyfikacyjną, pod przewodnictwem prezesa Najwyższego Sądu Handlowego Rzeszy Heinricha Eduarda Pape, w skład której wchodzili między innymi wybitni romaniści sędzia Gottlieb Planck i profesor Bernhard Windscheid. W 1888 komisja ta opublikowała, z pięciotomowym uzasadnieniem, pierwszy projekt kodeksu cywilnego, który stał się przedmiotem szerokiej dyskusji i krytyki. W 1890 powołano drugą komisję, która w 1895 przedłożyła drugi projekt. Stał się on przedmiotem prac już wewnątrz parlamentu. Wprowadzono do niego pewne zmiany, po czym powstały w ten sposób trzeci projekt został uchwalony przez parlament i przyjęty przez cesarza.
Rola w nauce i praktyce.
BGB składał się z 2385 paragrafów (w pierwotnej wersji – obecnie jest ich więcej), podzielonych według systematyki pandektowej na dwie części: część ogólną i szczegółową. Część szczegółowa składała się z 4 ksiąg obejmujących kolejno prawo zobowiązań, prawo rzeczowe, prawo rodzinne i prawo spadkowe.
Wejście BGB w życie oznaczało koniec partykularyzmu w niemieckim prawie cywilnym (jego unifikację). Oznaczało także ostateczne zerwanie z feudalnym ustrojem społeczeństwa, bowiem BGB, opierając się na wolnorynkowej filozofii gospodarki i własności, współtworzy kapitalistyczny ustrój społeczny. Jego podstawą jest zasada autonomii stron, przejawiająca się w zasadach swobody umów, swobody rozporządzania własnością, swobody testowania.
BGB należy do tzw. wielkich kodyfikacji cywilnych XIX wieku. Na BGB wzorowano wiele kodeksów cywilnych całego świata. Jego uzupełnieniem są ogólnoniemieckie kodyfikacje prawa handlowego ("Handelsgesetzbuch", HGB) z 1897 i postępowania cywilnego ("Zivilprozessordnung", ZPO) z 1877, nowelizowana w 1898 w związku z wejściem w życie BGB. 
BGB stanowił również część polskiego porządku prawnego na obszarze dawnego zaboru pruskiego. Po II wojnie światowej jego postanowienia były sukcesywnie zastępowane nowym prawem, jednak ostatnie przepisy kodeksu dotyczące hipoteki morskiej utraciły moc obowiązującą dopiero w 1962 r.
BGB obecnie.
W ciągu ponad stu lat obowiązywania BGB był wielokrotnie nowelizowany, jednak jego założenia pozostały nienaruszone. Najobszerniejszej noweli dokonano w 2002, włączając do kodeksu przepisy zawarte dotychczas w ustawach szczególnych, między innymi przepisy o ochronie konsumentów, implementowane do prawa niemieckiego w wykonaniu dyrektyw Unii Europejskiej.

</doc>
<doc id="183470" url="https://pl.wikipedia.org/wiki?curid=183470" title="Decensjusz">
Decensjusz



</doc>
<doc id="183472" url="https://pl.wikipedia.org/wiki?curid=183472" title="Imre Nagy">
Imre Nagy

Imre Nagy (wym. [], w uproszczeniu /imre nodź/; ur. 7 czerwca 1896 w Kaposvárze, zm. 16 czerwca 1958 w Budapeszcie) – komunistyczny polityk węgierski, premier Węgier podczas rewolucji węgierskiej 1956.
Życiorys.
Pochodził z chłopskiej rodziny, ojciec był stangretem, a matka pokojówką. Po rezygnacji z nauki w 1912 został ślusarzem. Podczas I wojny światowej jako żołnierz armii austro-węgierskiej początkowo walczył i został ranny na froncie włoskim, a następnie przeniesiony na front wschodni w 1915 dostał się do niewoli rosyjskiej. W obozie jenieckim na Syberii stał się komunistą i po rewolucji październikowej walczył w szeregach Armii Czerwonej. Według niektórych źródeł Imre miał być jednym z ochroniarzy biorących udział w rozstrzelaniu cara Mikołaja II, jednakże ze względu na dużą popularność nazwiska Nagy na Węgrzech informacja ta jest podawana w wątpliwość. Działał podczas krótkotrwałego istnienia Węgierskiej Republiki Rad. Od 1929 na emigracji w ZSRR, podczas terroru Wielkiej Czystki był agentem NKWD (pseudonim „Wołodia”), co pozwoliło mu przetrwać jako jednemu z nielicznych działaczy Węgierskiej Republiki Rad. W trakcie II wojny światowej wraz z działaczami takimi jak Ernő Gerő i Mátyás Rákosi prowadził akcję szkoleniową pośród węgierskich jeńców wojennych w ZSRR i propagandową pośród jeszcze walczących oddziałów węgierskich. Dzięki staraniom grupy w październiku 1944 roku na stronę radziecką wraz z grupą oficerów przeszedł generał Béla Miklós.
Od 1944 w rządzie węgierskim z ramienia Komunistycznej Partii Węgier (następnie Węgierska Partia Pracujących) jako minister rolnictwa. W latach 1953–1955 był premierem Węgier. W 1955 roku usunięto go z partii i pozbawiono stanowisk partyjnych i państwowych.
Po wybuchu powstania węgierskiego, 24 października 1956 ponownie wyznaczono go na stanowisko premiera. Dzień wcześniej 300 tys. demonstrantów (głównie studentów) domagało się powołania Nagya na urząd premiera, uniezależnienia się od Związku Radzieckiego, wprowadzenia wolności słowa i prasy oraz przeprowadzenia wolnych wyborów. 1 listopada Nagy ogłosił neutralność Węgier i wystąpienie z Układu Warszawskiego. Oprócz tego anulował system jednopartyjny i rozwiązał policję polityczną Államvédelmi Hatóság (AVH). 4 listopada Armia Radziecka wkroczyła na Węgry, tworząc jednocześnie wierny Moskwie rząd Jánosa Kádára. Imre Nagy i jego współpracownicy schronili się w jugosłowiańskiej ambasadzie. Część wprowadzonych przez Nagya reform uległa zahamowaniu, ale przywrócenie stalinizmu na Węgrzech było niemożliwe za sprawą rozluźnienia kontroli nad społeczeństwem i dopuszczenia wewnętrznej krytyki w Węgierskiej Partii Pracujących.
W kwietniu 1957 Imre Nagya przywieziono do Rumunii i aresztowano. Po tajnym procesie skazano go na karę śmierci i stracono przez powieszenie 16 czerwca 1958. Imre Nagya pochowano w anonimowym grobie. Podczas rządów komunistycznych stał się symbolem oporu przeciw prosowieckiej dyktaturze. 16 czerwca 1989 roku odbył się uroczysty pogrzeb Imre Nagya, w którym wzięło udział około 250 tys. ludzi. Nagya formalnie zrehabilitowano 6 lipca 1989 roku.
Powstał o nim film "Niepochowany" (węg. "A temetetlen halott"; reżyseria: Márta Mészáros), gdzie w rolę głównego bohatera wcielił się polski aktor Jan Nowicki.

</doc>
<doc id="183474" url="https://pl.wikipedia.org/wiki?curid=183474" title="Cmentarz Grabiszyński">
Cmentarz Grabiszyński

Cmentarz Grabiszyński – obok cmentarza Osobowickiego, cmentarza Świętej Rodziny, cmentarza św. Wawrzyńca jeden z największych cmentarzy we Wrocławiu. Cmentarz w swoich obecnych granicach to jedna z trzech części stanowiących w pierwszej połowie XX w. większy kompleks cmentarny. Początkowo był to cmentarz na którym chowano zmarłych z południowych parafii Wrocławia, ewangelickich: św. Elżbiety i św. Trójcy, katolickich: św. Karola Boromeusza i św. Elżbiety Węgierskiej oraz zakonników z klasztoru Bonifratrów. Później stał się cmentarzem komunalnym – "Kommunal Friedhof in Graebschen".
Historia.
Cmentarz Grabiszyński I znajdował się między ulicami: Hallera, Romera i Grabiszyńską, w miejscu, w którym znajduje się dziś Park Grabiszyński. Został założony w roku 1867, w centralnej części cmentarza stała kaplica, wybudowana według projektu architekta Zimmermanna w stylu naśladującym renesans włoski. Kaplica i cmentarz zostały zniszczone w 1945 r. podczas oblężenia Wrocławia. Po wojnie cmentarz nie był użytkowany i ulegał ciągłej dewastacji, decyzję o likwidacji nekropolii podjęto w roku 1963. Po likwidacji cmentarza w jego miejscu utworzono park, dawny układ alei został zmieniony, jedynie w kilku miejscach znaleźć można fragmenty grobów i innych urządzeń cmentarnych.
Cmentarz Grabiszyński II został założony w 1881 r., jest jedyną częścią dawnego kompleksu cmentarnego, używaną do dziś. W 1882 r. wybudowano według projektu architekta Kesslera neoromańską kaplicę poświęconą pamięci Karoliny Gierth, kaplica ta używana jest dziś do odprawiania ceremonii żałobnych. Zdecydowana większość niemieckich nagrobków została zlikwidowana w latach 50. XX wieku. Oprócz pól grzebalnych z grobami ziemnymi znajdują się także pola urnowe oraz kolumbarium, a dwie kwatery zarezerwowane są dla zmarłych wyznania prawosławnego.
Cmentarz Grabiszyński III powstał w 1916 r. po wschodniej stronie ulicy Grabiszyńskiej, na południowym skraju najstarszej części kompleksu cmentarnego. Centralny element cmentarza stanowiło wybudowane w 1926 r. według projektu Konwiarza krematorium. W 1927 r. w jednej z wolnych kwater na południowym skraju nekropolii urządzono Cmentarz Żołnierzy Włoskich we Wrocławiu, zmarłych w niewoli niemieckiej pod koniec I wojny światowej; cmentarz włoski oraz niewielka kwatera grobów dziecięcych (znajdująca się przy pętli tramwajowej „Grabiszyńska Cmentarz”) stanowią dwa jedyne zachowane elementy dawnej III części nekropolii. W latach 1946–1949 obok kwatery włoskiej urządzono francuski cmentarz wojenny, zlikwidowany w 1952 r. Tereny Cmentarza Grabiszyńskiego III stanowią po jego likwidacji w 1963 roku zasadniczą część Parku Grabiszyńskiego.
Pochowani.
Przed rokiem 1945 pochowano tu m.in. następujące osoby:
W książce „Cmentarze dawnego Wrocławia” autorzy wymienili wśród biogramów osób, które pochowano na Grabiszynku także urodzoną we Wrocławiu aktorkę Agnes Sorma (1862–1927). Inne źródła jednak wskazują, że po śmierci (która nastąpiła w lutym 1927 w USA) prochy artystki sprowadzono we wrześniu tego samego roku do Niemiec i złożono i pochowano w grobowcu rodzinnym Minotto na berlińskim cmentarzu Wannsee przy Lindenstraße.
Spośród osób zmarłych po roku 1945 na Cmentarzu Grabiszyńskim spoczywają dziś m.in.:

</doc>
<doc id="183475" url="https://pl.wikipedia.org/wiki?curid=183475" title="Działdówka">
Działdówka



</doc>
<doc id="183476" url="https://pl.wikipedia.org/wiki?curid=183476" title="Pomorska Jesień Jazzowa">
Pomorska Jesień Jazzowa

Pomorska Jesień Jazzowa – cykl jazzowych koncertów promocyjnych na terenie Polski, których zwieńczeniem był koncert finałowy w Filharmonii Pomorskiej w Bydgoszczy. Impreza była organizowana w latach 1975-1991 przez Oddział Północny Polskiego Stowarzyszenia Jazzowego w Bydgoszczy, a następnie przez Jazz Club „Pod Filarami” w Gorzowie Wlkp.
Historia.
Pierwsza edycja Pomorskiej Jesieni Jazzowej odbyła się w 1975 r. Organizatorem imprezy był Oddział Północny Polskiego Stowarzyszenia Jazzowego w Bydgoszczy, a pomysłodawcą Ryszard Jasiński. W pierwszej edycji imprezy wystąpili m.in. Tomasz Ochalski, P. Tabaka, grupa wokalna „Novi Singers” i „Old Metropolitan Band”. Koncertom towarzyszył mityng prezenterów jazzowych i giełda płyt. 
Celem przedsięwzięcia była artystyczna konfrontacja laureatów krajowych konkursów jazzowych odbywających się w Warszawie, Wrocławiu, Lublinie i Kaliszu, a także promocja nowych artystów i zespołów jazzowych. Trofeum PJJ był „klucz do kariery”, o który ubiegać się mogli jedynie laureaci konkursów. Zdobywali je m.in.: Stanisław Sojka, „Dud Lovers”, „Heavy Metal Sextef”, Big Band PWSM w Katowicach i wielu innych. Na XV Pomorskiej Jesieni Jazzowej w 1989 r. gościnnie wystąpili m.in.: Ewa Bem i Adam Makowicz, a „klucze do kariery” przypadły zespołowi „Ostatni dzwonek z Warszawy”. 
W 1991 r. pojawiły się kłopoty finansowe związane z niesolidnym sponsorem. W tej sytuacji niemożliwa stała się organizacja XVIII Jesieni Jazzowej w 1992 r. przez dotychczasowego organizatora. Dalszej organizacji imprezy podjął się Bogusław Dziekański – pracownik Polskiego Stowarzyszenia Jazzowego z Gorzowa Wielkopolskiego. W nowej formule (Gorzów Jazz Celebrations) nie uwzględniono Bydgoszczy na trasie koncertowej. Bydgoscy działacze jazzowi podjęli zatem własną inicjatywę, której owocem był zorganizowany w 1997 r. Bydgoski Festiwal Jazzowy, a od 2003 r. Bydgoszcz Jazz Festival.

</doc>
<doc id="183479" url="https://pl.wikipedia.org/wiki?curid=183479" title="Bananowa młodzież">
Bananowa młodzież

Bananowa młodzież – termin propagandowy powstały na początku lat 60. XX wieku, wykorzystywany przez polskie władze w celu poniżenia przywódców młodzieży akademickiej (określanej również jako "grupa awanturników z Uniwersytetu Warszawskiego wywodząca się z kręgów bananowej młodzieży") odpowiedzialnej za protesty przeciwko rządowej nagonce antysemickiej (marzec 1968).
Władza, posługując się tym sformułowaniem, usiłowała skompromitować studentów pochodzących z bogatych rodzin (najczęściej były to rodziny wysokich urzędników PRL), sugerując, że wychowani w luksusie symbolizowanym w tym przypadku przez deficytowe w okresie małej stabilizacji banany, nie znają istotnych problemów środowiska akademii, a tym samym nie mogą reprezentować jego interesów.

</doc>
<doc id="183483" url="https://pl.wikipedia.org/wiki?curid=183483" title="Franciszek Paweł Raszeja">
Franciszek Paweł Raszeja

Franciszek Paweł Raszeja (ur. 2 kwietnia 1896 w Chełmnie, zm. 21 lipca 1942 w Warszawie) – polski lekarz-ortopeda i nauczyciel akademicki. Brat Leona, Maksymiliana, Alojzego i Walerii Raszejów.
Życiorys.
Urodził się 2 kwietnia 1896 Chełmnie w rodzinie urzędnika pocztowego Ignacego i Marii z domu Cichoń. Uczęszczał do Gimnazjum Chełmińskiego, gdzie przyjaźnił się z późniejszym politykiem i działaczem SPD, Kurtem Schumacherem.
Podczas I wojny światowej został wcielony do armii niemieckiej, walczył na froncie wschodnim; wzięty do niewoli był przetrzymywany w Taszkencie. W 1918 przez Finlandię i Szwecję przedostał się do kraju. Brał udział w wojnie polsko-bolszewickiej jako sanitariusz. Po studiach medycznych w Münster, Krakowie i Poznaniu oraz uzyskaniu stopnia doktora nauk medycznych pracował w klinice Wydziału Lekarskiego Uniwersytetu Poznańskiego. W 1928 był jednym z pięciu członków-założycieli Polskiego Towarzystwa Ortopedycznego i Traumatologicznego (Ireneusz Wierzejewski, Michał Grobelski, Henryk Cetkowski, Franciszek Raszeja, Wiktor Dega). Habilitował się w 1931 i został dyrektorem szpitala ortopedycznego w Swarzędzu. Równocześnie kierował polikliniką ortopedyczną w Poznaniu. Raszeja doprowadził w 1935 do ponownego otwarcia szpitala ortopedycznego Uniwersytetu Poznańskiego i objął jego kierownictwo, a rok później uzyskał tytuł profesora.
Po zakończeniu działań wojennych we wrześniu 1939 pracował jako lekarz w Warszawie (od grudnia 1939 był ordynatorem oddziału chirurgicznego szpitala PCK) i nauczał na tajnym Wydziale Lekarskim Uniwersytetu Warszawskiego. Skontaktował się z przebywającym w warszawskim getcie profesorem Ludwikiem Hirszfeldem i zorganizował akcje krwiodawstwa na rzecz ludności żydowskiej.
21 lipca 1942 udał się do mieszkania w kamienicy przy ul. Chłodnej 26 na terenie getta, aby zająć się pacjentem (posiadał legalną przepustkę). Tam został zamordowany przez gestapowców pod dowództwem SS-Sturmbannführera Hermana Höflego wraz ze swoim pacjentem Abe Gutnajerem, jego rodziną, dwoma żydowskimi lekarzami oraz pielęgniarką.
O jego śmierci 30 lipca 1942 roku poinformowała konspiracyjna gazeta - "Biuletyn Informacyjny", stwierdzając, że:
Należał do Polskiej Korporacji Akademickiej Baltia.
Pochowany został na cmentarzu Powązkowskim (kwatera 108-6-6).
Życie prywatne.
Od 1923 żonaty ze Stanisławą Deniszczuk. Mieli dwie córki: Bożenę i Ewę.
Upamiętnienie.
Jego imieniem nazwano Szpital Miejski w Poznaniu przy ul. Mickiewicza (otwarty w 1953), jedną z ulic w Warszawie na Kole (obecna dzielnica Wola), a także osiedle w Chełmnie.

</doc>
<doc id="183486" url="https://pl.wikipedia.org/wiki?curid=183486" title="Kocioł odzyskowy">
Kocioł odzyskowy



</doc>
<doc id="183487" url="https://pl.wikipedia.org/wiki?curid=183487" title="Reprezentacja Białorusi w piłce nożnej mężczyzn">
Reprezentacja Białorusi w piłce nożnej mężczyzn

Reprezentacja Białorusi w piłce nożnej mężczyzn (biał. ', ros. ') – narodowy zespół piłkarzy nożnych Białorusi. Za jej funkcjonowanie odpowiedzialna jest Białoruska Federacja Piłki Nożnej. Swój pierwszy oficjalny mecz rozegrała w 1992 roku. Od 1996 roku bezskutecznie próbuje wygrać eliminacje do mistrzostw świata lub Europy.
Historia.
Przed rozpadem Związku Radzieckiego Białorusini grali w reprezentacji ZSRR. Najbardziej znanym białoruskim piłkarzem był wówczas Siergiej Alejnikow, wicemistrz Europy z 1988 roku, zawodnik Dynama Mińsk i Juventusu.
Mimo iż drużyna nie odnosi większych sukcesów na arenie międzynarodowej, to w jej szeregach dostrzec można kilku interesujących zawodników. Alaksandr Hleb po dobrych występach w Bundeslidze od połowy 2005 roku grał w Arsenalu, a obecnie przeniósł się do Barcelony; a były już reprezentant Walancin Bialkiewicz przez wiele sezonów pozostawał filarem Dynama Kijów.
10 grudnia 2005 roku z prowadzenia reprezentacji zrezygnował pracujący od dwóch lat Rosjanin Anatolij Bajdaczny. Na nowego trenera kadry w lutym 2006 roku został wybrany były opiekun białoruskiej drużyny młodzieżowej Juryj Puntus. Po półtora roku pracy, w czerwcu 2007 roku, złożył dymisję. Była ona konsekwencją dwu porażek drużyny narodowej z Bułgarią w eliminacjach do Euro 2008.
Następcą Puntusa został Niemiec Bernd Stange. Po nim Białorusinów prowadzili kolejno Hieorhij Kandracjeu, Andrej Zyhmantowicz (tymczasowo), oraz Alaksandr Chackiewicz. Obecnie od marca 2017 selekcjonerem reprezentacji Białorusi jest Ihar Krywuszenka.

</doc>
<doc id="183489" url="https://pl.wikipedia.org/wiki?curid=183489" title="Drylowanie">
Drylowanie

Drylowanie, czasem "drelowanie" (z niem. "drillen" = świdrować) – proces usuwania pestek z owoców.
Urządzenia do usuwania pestek z owoców zarówno w przemyśle przetwórczym, jak i w gospodarstwach domowych nazywają się drylownicami.
Ręczne drylowanie wykonywane bywa przy pomocy różnych drobnych przyrządów np. wygiętego drutu, spinek do włosów, "dziadka do drylowania" (przyrządu podobnego do dziadka do orzechów).
Po drylowaniu owoce między innymi zamraża się oraz używa do robienia przetworów. Niektóre przepisy zalecają drylowanie tylko części owoców, żeby przetwory miały posmak pestki. Przykładowo w jednym z klasycznych deserów kuchni francuskiej, w pochodzącym z regionu Limousin placku "clafoutis", głównym składnikiem są niewydrylowane czereśnie.
Jednym z powodów, dla których owoce są drylowane, jest zawartość w pestkach cyjanowodoru (a czasem amigdaliny rozkładającej się w organizmie m.in. na cyjanowodór), który w dostatecznie dużych dawkach jest grożny dla zdrowia.

</doc>
<doc id="183491" url="https://pl.wikipedia.org/wiki?curid=183491" title="Maksymilian Raszeja">
Maksymilian Raszeja

Maksymilian Józef Raszeja (ur. 10 marca 1889 w Chełmnie nad Wisłą, zm. 20 października 1939 w Tczewie) – ksiądz, teolog i profesor seminarium duchownego. 
Życiorys.
Maksymian Raszeja urodził się w rodzinie urzędnika pocztowego Ignacego i Julii z Cichoniów, brat Franciszka i Leona. Będąc stypendystą Towarzystwa Pomocy Naukowej, uczęszczał do Królewskiego Katolickiego Liceum Ogólnokształcącego w Culm (Chełmnie), które ukończył w 1907. Ukończył w 1912 studia teologiczne i filozoficzne w Seminarium Duchownym w Pelplinie. 24 marca 1912 w katedrze pelplińskiej otrzymał święcenia kapłańskie. W latach 1912–1913 i 1916–1919 był wikariuszem Parafii św. Brygidy w Gdańsku. W 1915 uzyskał tytuł doktora teologii na Uniwersytecie we Fryburgu Bryzgowijskim. Podczas I wojny światowej pełnił funkcję kapelana w armii niemieckiej oraz posługiwał m.in. wśród więźniów polskich w Gdańsku. Po wojnie od marca 1919 do grudnia 1926 był proboszczem Parafii św. Katarzyny Aleksandryjskiej w Śliwicach k. Tucholi. 6 grudnia 1926 został powołany przez biskupa Stanisława Okoniewskiego do Seminarium Duchownego w Pelplinie, w którym był wicerektorem, profesorem apologetyki, teologii moralnej i socjologii oraz w latach 1926–1929 egzaminatorem prosynodalnym. Od 1928 pełnił także funkcje penitencjarza i skarbnika kapituły katedralnej pelplińskiej. Otrzymał honorowy tytuł kanonika gremialnego. Pisał artykuły do czasopism kościelnych, a w latach 1928–1939 był członkiem Towarzystwa Naukowego w Toruniu.
Po napaści Niemiec na Polskę, 12 września 1939 został uwięziony w celi na terenie seminarium i przesłuchiwany, w celu wskazania miejsca ukrycia pelplińskiej "Biblii Gutenberga". 20 października 1939 został przewieziony do Tczewa i rozstrzelany wraz z 15 pelplińskimi kanonikami na terenie koszar wojskowych. Szczątki pomordowanych odkryto 29 października 1945. Po ekshumacji pochowano ich 15 listopada 1945 we wspólnej mogile na cmentarzu w Pelplinie.

</doc>
<doc id="183496" url="https://pl.wikipedia.org/wiki?curid=183496" title="Język ginuchijski">
Język ginuchijski

Język ginuchijski (także: język ginuchski, hinuchski, hinuchijski; nazwa własna Гьинози) – jeden z niewielkich języków kaukaskich, używany przez maks. ok. 500 osób w południowym Dagestanie. Język ginuchijski należy do języków didojskich w zespole awaro-didojskim, tworzącym podgrupę wśród języków dagestańskich w grupie północno-wschodniej (nachsko-dagestańskiej) języków kaukaskich.
Dane, mówiące o liczbie osób posługujących się językiem ginuchijskim nie są zbyt dokładne, ponieważ w dużej mierze opierały się na szacunkach. Po raz pierwszy nosicieli tego języka uwzględniono w statystykach z 1926 r. W późniejszym czasie użytkownicy ginuchijskiego uznawani byli za odłam Awarów i tak też zapisywani podczas kolejnych spisów powszechnych. Szacunki z lat 1958 o 1967 podawały szacunkową liczbę 200 użytkowników języka ginuchijskiego, natomiast według spisu powszechnego, przeprowadzonego na terenie Federacji Rosyjskiej w 2000 r. liczba osób posługujących się tym językiem wynosi 500 osób, z tego większość w Dagestanie.
Językiem ginuchijskim posługuje się ludność we wsi Ginuch w południowodagestańskim okręgu cutyjskim. Od nazwy tej wsi pochodzi też nazwa języka.
Język ten nie wykształcił piśmiennictwa. Jest używany wyłącznie w sytuacjach nieformalnych, w domu, wśród przyjaciół. W charakterze języka literackiego używany jest język awarski, jako największy język literacki Dagestanu. Wśród ludności rozpowszechniony jest także rosyjski, jako język urzędowy Federacji Rosyjskiej.
Ginuchijski jest językiem ergatywnym. Ze względu na swoją historię wykazuje wypływy innych języków – awarskiego, didojskiego, gruzińskiego i rosyjskiego.
Pierwsze informacje na temat ginuchijskiego pochodzą od rosyjskiego etnografia i podróżnika Aleksandra Sierżputowskiego, który zawędrował w górzyste regiony południowego Dagestanu w 1916 r. Początkowo rozpatrywano ginuchijski jako dialekt języka didojskiego, jednak badania Jefgienija Bokariowa wykazały jego odrębność.
Ze względu na niewielką liczbę użytkowników języka, a także z powodu obniżania się prestiżu języka wśród jego użytkowników, uważa się, iż ginuchijski jest językiem zagrożonym wymarciem w ciągu najbliższych kilkudziesięciu lat.

</doc>
<doc id="183497" url="https://pl.wikipedia.org/wiki?curid=183497" title="Estrecho de Magallanes">
Estrecho de Magallanes



</doc>
<doc id="183498" url="https://pl.wikipedia.org/wiki?curid=183498" title="Cieśnina Magellana">
Cieśnina Magellana

Cieśnina Magellana (hiszp. "Estrecho de Magallanes") – cieśnina pomiędzy kontynentem Ameryki Południowej, Wyspami Królowej Adelajdy, wyspą Riesco a wyspami Ziemi Ognistej, łącząca Ocean Atlantycki z Oceanem Spokojnym.
Długość ponad 550 km, szerokość 2,2–45 km, maksymalna głębokość – 1180 m, rozwinięta linia brzegowa (wysokie, skaliste brzegi, liczne wyspy, półwyspy i zatoki). Główny port – Punta Arenas na półwyspie Brunswick.
Cieśnina Magellana stanowi międzynarodowy szlak żeglugowy – oznacza to, że rząd Chile nie może ograniczać swobody żeglugi na tym akwenie; kursowanie statków utrudniają liczne mielizny i skały podwodne, porywiste wiatry zachodnie, silne pływy (12 m u wejścia z Atlantyku, 2,1 m u wyjścia na Pacyfik) i prądy pływowe.
Cieśninę nazwano na cześć Ferdynanda Magellana, który odkrył ją i przepłynął w 1520 roku podczas podróży dookoła świata (nazwał ją wówczas, na pamiątkę wpłynięcia w nią 1 listopada, Cieśniną Wszystkich Świętych).
Cieśnina straciła na znaczeniu żeglugowym po wybudowaniu Kanału Panamskiego. W 1881 roku status prawny cieśniny został określony w bilateralnym traktacie Argentyna-Chile. Traktat wprowadzał następujące zasady:
Status prawny cieśniny ewoluował, gdyż oba państwa 10 grudnia 1941 roku podpisały kolejny traktat, uchylając zasadę neutralizacji i wprowadzając zakaz żeglugi w nocy. Po zakończeniu wojny nastąpił powrót do statusu "quo ante". Cieśnina o statusie specjalnym w zasadzie w najszerszym zakresie uwzględnia interesy żeglugi.

</doc>
<doc id="183499" url="https://pl.wikipedia.org/wiki?curid=183499" title="Ziemia Ognista">
Ziemia Ognista



</doc>
<doc id="183503" url="https://pl.wikipedia.org/wiki?curid=183503" title="Park Krajobrazowy Cysterskie Kompozycje Krajobrazowe Rud Wielkich">
Park Krajobrazowy Cysterskie Kompozycje Krajobrazowe Rud Wielkich

Park Krajobrazowy „Cysterskie Kompozycje Krajobrazowe Rud Wielkich” – park krajobrazowy w zachodniej części województwa śląskiego, założony w 1993, celem zachowania, ochrony i popularyzacji walorów przyrodniczych i kulturowych objętego nim obszaru.
Położenie.
Powierzchnia parku wynosi 49 387 ha. Natomiast powierzchnia otuliny liczy 14 010 ha (składa się z 5 niestykających się ze sobą obszarów). Swoją powierzchnią obejmuje północno-wschodnią część Raciborza (począwszy od wschodniego brzegu kanału Ulgi wraz z dzielnicą Markowice aż po wschodnią granicę miasta wraz z Arboretum Bramy Morawskiej – na terenie miasta zajmuje powierzchnię ok. 12 km²), północną część Rybnika, a także następujące gminy lub ich części: Czerwionka-Leszczyny, Gaszowice, Jejkowice, Knurów, Kornowac, Kuźnia Raciborska, Lyski, Nędza, Orzesze, Pilchowice, Rydułtowy, Sośnicowice, Suszec, Żory. Park należy pod względem powierzchni do największych parków w Polsce.
Użytkowanie gruntów.
Według struktury użytkowania gruntów lasy zajmują powierzchnię 28 387 ha (58,4%), użytki rolne – 16 806 ha (34,03%), wody – 635 ha (1,28%) oraz nieużytki i tereny zurbanizowane obejmujące 3 106 ha (6,29%).
W obrębie parku znajduje się rezerwat przyrody Łężczok, założony w 1957 r., o powierzchni 477,38 ha.
Historia.
Oprócz naturalnych walorów przyrodniczych ochronie podlegają wartości historyczno-kulturowe. Zalicza się do nich krajobraz ukształtowany w wyniku działalności cystersów, którzy przybyli do Rud z Francji w 1258 roku Zakonnicy, znani z pracowitości i gospodarności, przyczynili się do rozwoju gospodarczego obszaru. Na terenie parku zachowały się pozostałości pocysterskiej kuźnicy miedzi z XVIII wieku (Ruda Kozielska), kopalni rud żelaza z XVIII wieku (Trachy), hut żelaza z XVI-XIX wieków, hałd poeksploatacyjnych itp. W Rudach zachował się pocysterski kościół i zespół klasztorno-pałacowy z jednym z największych w Polsce parków w stylu angielskim.
23 listopada 1993 roku w celu ochrony przyrodniczych, kulturalnych i krajobrazowych walorów ziemi raciborskiej oraz rybnickiej Rozporządzeniem Nr 181/93 Wojewody Katowickiego (Dz. Urz. Woj. Kat. z 1993 r., Nr 15/93, poz. 130) został powołany Park Krajobrazowy Cysterskie Kompozycje Krajobrazowe Rud Wielkich. Park od 2000 roku wchodzi w skład Zespołu Parków Krajobrazowych Województwa Śląskiego.
Ochrona.
Ochronie podlegają pozostałości naturalnych lasów łęgowych i grądowych, typowych dla doliny górnej Odry oraz stawy – tereny lęgowe ptaków i siedliska rzadkiej roślinności błotnej i wodnej (m.in. cibora żółta, kotewka orzech wodny). Pomniki przyrody ożywionej i nieożywionej to m.in. głaz narzutowy na północny wschód od Rybnika-Paruszowca.
W Rudach znajduje się jeden z jego ośrodków edukacyjnych.

</doc>
<doc id="183505" url="https://pl.wikipedia.org/wiki?curid=183505" title="Magdalena (ujednoznacznienie)">
Magdalena (ujednoznacznienie)



</doc>
<doc id="183506" url="https://pl.wikipedia.org/wiki?curid=183506" title="Kamczatka">
Kamczatka

Kamczatka – półwysep w azjatyckiej części Federacji Rosyjskiej. Oddziela od siebie Morze Ochockie i Morze Beringa&lt;ref name="NG2/210"&gt;&lt;/ref&gt;. Jego powierzchnia wynosi około 370 tys. km² (wraz z przylegającym fragmentem części kontynentalnej i Wyspami Komandorskimi i Karagińskimi – ok. 470 tysięcy km²). Zamieszkany przez około 400 tys. osób. Ludność stanowią głównie Rosjanie, Koriacy i Itelmeni. Głównym miastem jest Pietropawłowsk Kamczacki (195 tys. mieszkańców). Obszar wchodzi w skład kraju Kamczackiego.
Geografia.
Ukształtowanie powierzchni.
Długość 1200 km, szerokość do 450 km. Powierzchnia 372,3 tys. km². Z kontynentem łączy się poprzez przesmyk "Parapolski Doł" o szerokości 100 km. Wschodnia linia brzegowa półwyspu jest dobrze rozwinięta, brzegi wschodnie są strome, występuje tam wiele zatok, m.in. Kamczacka, Karagińska, Kronocka, Korfa. Bardzo blisko wschodniego brzegu półwyspu przebiega Rów Kurylsko-Kamczacki. Na zachodzie brzegi są płaskie i wyrównane, półwyspów i zatok nie ma prawie wcale. Zachodnią część półwyspu zajmuje "Nizina Zachodniokamczacka". Przez centralną część wzdłuż całego półwyspu przebiegają Góry Środkowe zwane też Górami Środkowokamczackimi o maksymalnej wysokości 3621 m n.p.m. (wulkan Iczyńska Sopka). Na wschód od nich leży "Nizina Środkowokamczacka". Graniczy ona z wulkanami Kluczewskiej Grupy. Największym z nich jest czynny wulkan Kluczewska Sopka o wysokości 4750 m n.p.m.
Na wschodzie półwyspu rozciągają się Góry Wschodnie składające się z pięciu pasm: Kumrocz (2346 m), Tumrok (2485 m), Gamczen (2576 m), Wałaginskij chriebiet (1794 m) i Ganalskij chriebiet (2277 m). Między przylądkiem Łopatka i Zatoką Kamczacką leży Wschodni Wulkaniczny Płaskowyż z wieloma stożkami wygasłych i czynnych wulkanów. Np.: Kronocka Sopka (3528 m), Koriacka Sopka (3456 m), Mutnowska Sopka (2323 m).
Na półwyspie znajduje się ponad 160 wulkanów, z czego 28 jest aktywnych. Potężnym stożkom wulkanicznym towarzyszą inne formy związane z działalnością wulkaniczną: gejzery, gorące źródła, fumarole, a także oryginalne stożkowe mofety.
Góry Kamczatki powstały w fałdowaniu alpejskim. W najwyższych partiach gór występują lodowce. Ich ogólna powierzchnia wynosi 860 km².
Na Kamczatce płynie około 14 tys. rzek i potoków, największe to: (na wschodzie) Kamczatka, Awacza, Oziernaja; (na zachodzie) Bolszaja, Icza, Tigil. Znajduje się tu wiele jezior, często leżących w kraterach i kalderach wulkanów.
Geologia.
Jeszcze przed ok. 300 tysiącami lat Kamczatka zalana była morzem. Dopiero później wydźwignęły ją ruchy tektoniczne i proces ten trwa do dzisiaj. Podłoże, przez które przebijają się wulkany, tworzą głównie prekambryjskie łupki krystaliczne, liczące sobie ponad 500 milionów lat. W północnej części półwyspu podłoże tworzą osady mezozoiczne i trzeciorzędowe. W rejonach występowania wulkanów przykrywają je warstwy skał wulkanicznych i młodszych skał metamorficznych. Jeszcze w okresie ostatnich zlodowaceń plejstoceńskich Kamczatkę łączył z Alaską tzw. Most Aleucki, którego pozostałością jest obecnie łańcuch Aleutów. Tamtędy odbywała się migracja roślin i zwierząt między kontynentami azjatyckim i amerykańskim. Ze względu na niedostępny teren budowa geologiczna Kamczatki jest słabo poznana&lt;ref name="NG8/2001"&gt;&lt;/ref&gt;.
Klimat.
Klimat morski monsunowy; cieplejszy i wilgotniejszy na wschodzie. Średnia temperatura lutego wynosi na zachodzie –15 °C, na wschodzie –11 °C, w środkowej części półwyspu –16 °C; temperatury sierpnia odpowiednio: 12, 13 i 16 °C. Roczna suma opadów od 600 do 1100 mm.
Fauna i flora.
Bogata fauna: soból, piesiec, wiewiórka, rosomak, niedźwiedź, wydra, wydra morska. Pod koniec lat 70. XX w. introdukowano tu łosie, dla których naturalną przeszkodą do samoistnego zasiedlenia półwyspu był otwarty, tundrowy przesmyk "Prapolski Doł". Rzeki obfitują w ryby, szczególnie łososie. Kamczatka jest jedynym miejscem na świecie gdzie występują wszystkie gatunki łososia pacyficznego. Roślinność tworzą tajga, a w wyższych partiach gór tundra. Dla ochrony przyrody stworzono tutaj kilka rezerwatów, m.in. Rezerwat Koriacki, Rezerwat przyrody „Jużno-Kamczatskij” i Kronocki Rezerwat Biosfery z Doliną gejzerów i reliktowymi gatunkami roślin.
Surowce naturalne.
Na Kamczatce występuje wiele rodzajów węgla (od brunatnego do antracytu) oraz niewielkie złoża złota, srebra i rtęci. W ostatnich latach XIX w. badał je m.in. polski geolog w służbie rosyjskiej, Karol Bohdanowicz.
Historia.
Jako pierwszy Kamczatkę opisał Władimir Atłasow w 1701 na podstawie swoich wypraw z lat 1697–1699. W 1770 przebywał na niej Maurycy Beniowski. W latach 1795–1796 przebywał tam na zesłaniu po insurekcji kościuszkowskiej Józef Kopeć, opis Niższej Kamczatki, ludów ją zamieszkujących i ich obyczajów zamieścił w swoim „Dzienniku Podróży”.
W 1914 roku na Kamczatce zaczęły powstawać wylęgarnie łososia, głównego źródła utrzymania mieszkańców tego regionu.
Na terenie Półwyspu Kamczackiego Związek Radziecki posiadał jeden ze swoich licznych poligonów atomowych. Mieści się tu jeden z poligonów, który jest celem dla rosyjskich rakiet strategicznych w czasie przeprowadzania ich testów (np. Topol i Topol-M – w kodzie NATO: SS-25 i SS-27, czy rakiet balistycznych wystrzeliwanych z okrętów podwodnych). Znajdują się tu ważne strategiczne bazy wojskowe, kiedyś radzieckie, dziś rosyjskie.
16 października 1737 i 4 listopada 1952 Kamczatkę nawiedziły dwa trzęsienia ziemi o sile odpowiednio 9.3 i 9.0 w skali Richtera. W obu przypadkach skutkiem kataklizmu była fala tsunami.
Gospodarka.
Rybołówstwo i rybactwo.
Głównym źródłem utrzymania mieszkańców Kamczatki jest rybołówstwo i rybactwo, głównie łososia, który wpływa do kamczackich rzek na tarło. W celu zwiększania pogłowia łososia na Kamczatce działają wylęgarnie.
Rolnictwo.
W czasach ZSRR na Kamczatce działały liczne państwowe gospodarstwa rolne, które był przez lata jednym z ważniejszych źródeł utrzymania ludności. Po latach transformacji ustrojowej większość gospodarstw upadała, co spowodowało znacznie zwiększenie bezrobocia i spadek liczby ludności, która wyemigrowała do innych części Rosji. Spora część dawnych rolników zajęła się kłusownictwem.
Transport.
Na całym półwyspie jest około 300 km dróg twardych. Nie ma kolei. Spora część transportu jest realizowana za pomocą wojskowych śmigłowców.

</doc>
<doc id="183507" url="https://pl.wikipedia.org/wiki?curid=183507" title="Bio Bio">
Bio Bio



</doc>
<doc id="183508" url="https://pl.wikipedia.org/wiki?curid=183508" title="Biobío (rzeka)">
Biobío (rzeka)

Biobío (hiszp. "Río Biobío", inne formy zapisu: Bío-Bío lub Bío Bío) – górska, zasobna w wodę rzeka w środkowym Chile. Długość wynosi 380 km (druga pod względem długości rzeka Chile), powierzchnia dorzecza – 24,3 tys. km². Jej źródła znajdują się w Andach Patagońskich, a uchodzi do Oceanu Spokojnego w pobliżu miasta Concepción.
Od nazwy rzeki pochodzi nazwa regionu Biobío.

</doc>
<doc id="183509" url="https://pl.wikipedia.org/wiki?curid=183509" title="Biobío">
Biobío



</doc>
<doc id="183511" url="https://pl.wikipedia.org/wiki?curid=183511" title="Lobo Antunes">
Lobo Antunes



</doc>
<doc id="183512" url="https://pl.wikipedia.org/wiki?curid=183512" title="Esus">
Esus

 
Esus (łac. "Aesus", "Hesus") – jedno z triady najważniejszych celtyckich bóstw galijskich.
Rola i znaczenie.
Nie jest ostatecznie rozstrzygnięty spór o istotę tego bóstwa i jego rolę w panteonie bogów celtyckich. Dawniej na podstawie najbardziej znanych wyobrażeń (z Paryża i Trewiru) uważany za boga-drwala, „brodatego i kuso ubranego jak robotnik”. Świadectwo Lukana z I stulecia n.e. wymienia go pod imieniem Hesus jako jednego z głównych celtyckich bogów obok Taranisa i Teutatesa, nie podając jednak rzymskiego odpowiednika, który mógłby go bliżej określać. Jego rangę poświadczałaby obecność tej samej triady na tzw. ołtarzu paryskim pochodzącym z czasów Tyberiusza. Według nowszych ustaleń uznawany jest za celtyckiego boga handlu i dróg (odpowiednik rzymskiego Merkurego), czasem za boga wojny (odpowiednik Marsa). 
Niejasne jest również znaczenie imienia, które w rdzeniu wykazuje związek z indoeuropejskim "esu" – dobry (bóg?); w innych kontekstach: geniusz, pan. Dla jego wyjaśnienia sięgano do kilku języków indoeuropejskich (także do sanskrytu i etruskiego), tłumacząc je przeciwstawnie albo jako „Dobry Pan” bądź jako „Straszliwy Mistrz”.
Kult.
Przypuszczalnie zwierzęciem mu poświęconym był dzik. Późny komentator Lukana ("Commenta Bernensia" z IV wieku) stwierdza też, że Esusowi składano ofiary z ludzi rytualnie skłuwanych i wieszanych na drzewach oraz ćwiartowanych względnie rozrywanych przywiązaniem do napiętych gałęzi. 

</doc>
<doc id="183513" url="https://pl.wikipedia.org/wiki?curid=183513" title="Karabinek FN FNC">
Karabinek FN FNC

Fabrique Nationale Carbine – karabinek automatyczny produkowany przez belgijską firmę Fabrique Nationale.
Historia konstrukcji.
Na początku lat sześćdziesiątych belgijska firma FN rozpoczęła pracę nad karabinkiem kalibru 5,56 x 45 mm. Początkowo uznano, że najlepszym wyjściem będzie odpowiednie przeprojektowanie sztandarowego produktu firmy: 7,62 x 51 mm karabinu FN FAL. W 1966 rozpoczęto testy nowej wersji FALa zasilanej nabojem 5,56. Nowy karabin otrzymał nazwę FN CAL. W 1970 roku rozpoczęto produkcję seryjną.
Jednak już pierwsze testy seryjnych egzemplarzy wykazały, że ma ona wiele słabości. Także koszty wytwarzania uznano za zbyt wysokie. Dlatego już w 1976 roku był gotowy prototyp nowego karabinku oznaczonego jako FNC-76. Nowy karabinek przedstawiono do badań Komisji Badań broni Małokalibrowej NATO. Badania wykazały szereg wad konstrukcyjnych. O ile niedopracowanie mechanizmu iglicy uznano za stosunkowo niegroźne, o tyle kiedy stwierdzono pękanie rygla broń natychmiast wycofano z badań jako niebezpieczną dla użytkownika.
Porażka nie zniechęciła firmy FN. W latach 1976-78 trwały prace nad dopracowaniem karabinku. Efektem było powstanie ostatecznej wersji oznaczonej jako FNC, pozbawionej wad prototypu.
W następnych latach karabinek FNC został zakupiony przez armie Belgii, Wenezueli, Nigerii i Zairu. W Indonezji i Szwecji uruchomiono produkcję licencyjną tego karabinka.
W 2001 roku zaprezentowano nowy karabinek firmy FN F2000 w układzie bullpup, ale produkcję FNC kontynuowano do 2004 roku. W tym roku zamknięto linię produkcyjna tej broni. Jego następcą ma być FN SCAR.
Opis konstrukcji.
Karabinek FNC jest indywidualną bronią samoczynno-samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (układ z długim ruchem tłoka gazowego). Broń wyposażona w dwupołożeniowy regulator gazowy (dodatkowo podniesienie celownika do strzelania granatami nasadkowymi powoduje odcięcie połączenia rury gazowej z lufą). Ryglowanie przez obrót zamka. Po wystrzeleniu ostatniego naboju zamek zatrzymuje się w tylnym położeniu. Zamek zwalniany przyciskiem z lewej strony gniazda magazynka. Rękojeść przeładowania po prawej stronie broni, porusza się w trakcie strzelania. Wycięcie w którym porusza się rękojeść przeładowania jest automatycznie zamykane specjalną pokrywką. Mechanizm spustowy z ogranicznikiem długości serii umożliwia strzelanie ogniem pojedynczym, seriami trzystrzałowymi i ogniem ciągłym. Przełącznik rodzaju ognia połączony z bezpiecznikiem, po lewej stronie broni. Zasilanie z dwurzędowych magazynków łukowych o pojemności 30 naboi (zgodnych ze STANAG 4179). Otwarte przyrządy celownicze składają się z muszki i celownika przerzutowego z przeziernikiem (nastawy 250 i 400 m). Możliwość montowania na grzbiecie komory zamkowej celownika optycznego lub elektronicznego. Lufa zakończona szczelinowym tłumikiem płomieni. Końcowy odcinek lufy pełni rolę nasadki do miotania granatów nasadkowych. Kolba stała lub składana na prawy bok.

</doc>
<doc id="183514" url="https://pl.wikipedia.org/wiki?curid=183514" title="Respawn">
Respawn

Respawn – odrodzenie się postaci niezależnej bądź gracza lub przedmiotu po uprzednim jej zabiciu, zniszczeniu lub przejęciu. Spawn to miejsce ich pierwotnego pojawienia się w grze.
Termin "respawn" pojawił się po raz pierwszy w odniesieniu do gry wieloosobowej "Doom" z 1993 roku, wyprodukowanej przez id Software. Był później stosowany wielokrotnie w przypadku innych gier wieloosobowych. Jednakże "respawn" odnosi się także do gier jednoosobowych, w których awatar posiada możliwość kontynuowania rozgrywki po własnej śmierci poprzez wczytanie przez gracza stanu gry bądź powrotu do punktu kontrolnego. Miejsce, w którym pojawiają się uśmiercone wcześniej awatary, nazywane jest "spawn point".
Znane są również inne pojęcia związane z respawnem postaci w grach wieloosobowych, m.in. "(re)spawn killing", czyli zabijanie w miejscu odrodzenia, zaraz po odrodzeniu postaci w grze. Taka metoda zdobywania fragów jest potępiana przez społeczność graczy i uznana za niehonorową. Aby zapobiec takim nieuczciwym praktykom, twórcy gier komputerowych wprowadzają systemy umożliwiające wykrycie przez gracza zabójcy jego awatara, np. "Kill Cam" w "Call of Duty" i "Halo 4", .

</doc>
<doc id="183515" url="https://pl.wikipedia.org/wiki?curid=183515" title="Język afar">
Język afar

Język afar (inna nazwa: "język danakil", "danakilski") – język afroazjatycki, należący do rodziny kuszyckiej, którym posługuje się ok. 2 mln osób we wschodniej Afryce, na pograniczu etiopsko-erytrejsko-dżibutyjskim.
Szyk zdania w języku afar: SOV (podmiot-dopełnienie-orzeczenie).
W 1976 r. w Dżibuti (podówczas jeszcze Francuskie Terytorium Afarów i Isów) opracowano alfabet dla języka afar, oparty na piśmie łacińskim. Od tego czasu rozwija się piśmiennictwo w tym języku, przy czym twórczość literacka obejmuje przede wszystkim poezję (w dużym stopniu religijną).

</doc>
<doc id="183516" url="https://pl.wikipedia.org/wiki?curid=183516" title="Diecezja kielecka">
Diecezja kielecka

Diecezja kielecka (łac. "Dioecesis Kielcensis") – jedna z 4 diecezji obrządku łacińskiego w metropolii krakowskiej w Polsce. Ustanowiona 13 czerwca 1805 przez Piusa VII po zlikwidowaniu diecezji tarnowskiej. Została zniesiona przez tego samego papieża 30 czerwca 1818 równocześnie z powołaniem diecezji sandomierskiej. Reaktywowana przez papieża Leona XIII 28 grudnia 1882. Ostatnie zmiany terytorialne wprowadził papież Jan Paweł II 25 marca 1992.
Historia.
W okresie przedrozbiorowym terytorium dzisiejszej diecezji kieleckiej znajdowało się w granicach diecezji krakowskiej i archidiecezji gnieźnieńskiej. Od późnego średniowiecza istniały na tym obszarze prepozytury: kielecka i wiślicka oraz archidiakonat kurzelowski. Prepozytura kielecka od zachodu graniczyła z archidiecezją gnieźnieńską, od północy z archidiakonatem radomskim, od południa z prepozyturą wiślicką, zaś od wschodu z archidiakonatami lubelskim, zawichojskim i sandomierskim. Wiślicka prepozytura obejmowała swymi granicami tereny po obu stronach Wisły, przecinającej obszar prepozytury na dwie części – lewobrzeżną i prawobrzeżną.
Część lewobrzeżna sięgała po dolny i środkowy bieg Nidzicy aż po Działoszyce i Skalbmierz. Położoną na południe od Wisły część prepozytury ograniczała od wschodu Puszcza Sandomierska, ciągnąca się między Wisłoką i Sanem. Od strony południowo-wschodniej i południowej granica prepozytury wiślickiej pokrywała się z granicami biskupstwa krakowskiego. Od zachodu prepozytura wiślicka graniczyła z archidiakonatem krakowskim. Archidiakonat kurzelowski był położony w południowo-wschodniej części archidiecezji gnieźnieńskiej.
Od zachodu przez rzekę Pilicę graniczył z archidiakonatem łęczyckim i uniejowskim, od północy z archidiakonatem łowickim i mazowiecką dzielnicą biskupstwa poznańskiego, zaś od południa i południowego wschodu z diecezją krakowską. Archidiakoni i prepozyci (sprawujący władzę archidiakońską) pełnili funkcje administracyjne z ramienia biskupa i byli bezpośrednimi zwierzchnikami dziekanów.
Po rozbiorach Rzeczypospolitej następowały częste zmiany granic politycznych, które pociągały za sobą reorganizację terytorialną Kościoła. Na przełomie XVIII i XIX wieku dokonana została reorganizacja terytorialna Kościoła katolickiego w zaborze austriackim. Miała ona na celu dostosowanie organizacji kościelnej do nowych granic politycznych. Jej wynikiem było zniesienie diecezji tarnowskiej i przeniesienie siedziby biskupstwa z Tarnowa do Kielc. Papież Pius VII bullą "Indefessum personarum" wydaną 13 czerwca 1805 powołał do istnienia diecezję kielecką. Dla jej potrzeb Franciszek II Habsburg cesarz Austrii 6 lutego 1806 przekazał będący własnością skarbu państwa pałac w Kielcach. Faktyczne jednak ukonstytuowanie nowej diecezji z siedzibą biskupa w Kielcach miało miejsce dopiero 30 września 1807. W tym bowiem dniu arcybiskup lwowski Kajetan Ignacy Kicki ogłosił bullę papieską w kościele kolegiackim w Kielcach, wynosząc go jednocześnie do godności katedry. Biskupstwo kieleckie zostało utworzone z terenów, które bulla papieska "Indefessum personarum" wydzieliła z diecezji krakowskiej, chełmskiej i archidiecezji gnieźnieńskiej. W granicach nowo utworzonej diecezji kieleckiej znalazły się obszary położone między Kurzelowem i Skalbmierzem na zachodzie aż po Sandomierz i Chodel na wschodzie.
W okresie porozbiorowym zanikły duże jednostki administracji kościelnej z epoki staropolskiej: archidiakonaty i prepozytury, natomiast funkcjonowały nadal dekanaty. Zgodnie z żądaniem władz austriackich biskup kielecki Wojciech Jan Górski w latach 1808-1809 dostosował organizację dekanalną do państwowej organizacji administracyjnej. Po ostatecznym ustaleniu organizacji dekanalnej diecezja kielecka liczyła 23 dekanaty. Zorganizowane w ten sposób biskupstwo kieleckie przetrwało do 1818. Przed 1809 jego obszar należał do zaboru austriackiego. W wyniku zwycięskiej wojny, jaką w 1809 Księstwo Warszawskie stoczyło z Austrią, tereny diecezji kieleckiej zostały włączone do Księstwa Warszawskiego, zaś po kongresie wiedeńskim (1815) biskupstwo kieleckie znalazło się w całości na obszarze utworzonego wówczas Królestwa Polskiego.
Ponieważ granice Królestwa Polskiego nie pokrywały się z granicami większości diecezji, uregulowanie organizacji kościelnej w tej dzielnicy kraju było sprawą nie cierpiącą zwłoki. Papież Pius VII bullą "Ex imposita nobis" z 30 czerwca 1818 – regulującą organizacji kościelną w Królestwie Polskim – zniósł biskupstwo kieleckie, przenosząc siedzibę biskupią z Kielc do Sandomierza. Terytorium diecezji kieleckiej zostało wówczas podzielone i włączone do trzech sąsiednich diecezji: krakowskiej, lubelskiej i nowo utworzonej sandomierskiej.
Mocą bulli papieskiej "Ex imposita nobis" część zniesionej diecezji kieleckiej (wraz z Kielcami) została oddana pod jurysdykcję biskupstwa krakowskiego. W 1818 biskup krakowski przyjął pod swój zarząd siedem dekanatów byłej diecezji kieleckiej: chęciński, kielecki, kijski, kurzelowski, opatowiecki, pacanowski i sokoliński. W 1819 biskup Jan Paweł Woronicz w porozumieniu z władzami państwowymi polecił dokonać nowego podziału dekanatów w części diecezji krakowskiej znajdującej się w Królestwie Polskim. Po dokonanej reorganizacji dekanalnej diecezja krakowska w Królestwie Polskim dzieliła się na 18 dekanatów: kielecki; jędrzejowski, dzierzgowski, kurzelowski – w obwodzie kieleckim; olkuski; lelowski, pilicki, skałecki, siewierski – w obwodzie olkuskim; miechowski, opatowiecki, proszowicki, skalbmierski, wawrzeńczycki, książnicki – w obwodzie miechowskim; stopnicki, szydłowski i wiślicki – w obwodzie stopnickim. Taka organizacja dekanalna diecezji krakowskiej w Królestwie Polskim przetrwała bez zmian najbliższe dziesięciolecia.
Po powstaniu listopadowym cesarz Mikołaj I Romanow – w ramach represji popowstaniowych – pozbawił biskupa krakowskiego Karola Skórkowkiego wykonywania jurysdykcji kościelnej na terenie Królestwa Polskiego. 1833 został mianowany w Kielcach przez władze rosyjskie odrębny administrator (ks. A. Paszkowicz), któremu nuncjusz wiedeński udzielił w 1834 jurysdykcji kościelnej. Ukaz carski z 22 marca 1842 wprowadził nazwę diecezja kielecko-krakowska w odniesieniu do części diecezji krakowskiej położonej na terenie Królestwa Polskiego. Ta nazwa używana była również w dokumentach kościelnych. W 1849
nuncjusz wiedeński mianował w Kielcach administratora apostolskiego (ks. M. Majerczaka).
Po powstaniu styczniowym władze rosyjskie nakazały (w 1865), aby granice dekanatów pokrywały się z granicami powiatów. Diecezja kielecko-krakowska została wtedy podzielona na osiem dekanatów: Będzin, Jędrzejów, Kielce, Miechów, Olkusz, Pińczów, Stopnica, Włoszczowa. Dzięki staraniom administratorów apostolskich – najpierw Majerczaka, a następnie Kulińskiego – doszło do ponownej erekcji diecezji kieleckiej. Stało się to na mocy bulli papieża Leona XIII "Ut primum catholicae Ecclesiae" (z 22 grudnia 1882), która została ogłoszona w Kielcach 15 czerwca 1883 przez biskupa sandomierskiego Antoniego Franciszka Sotkiewicza. Diecezja kielecka liczyła wówczas osiem dekanatów, które od 1865 znajdowały się w granicach diecezji kielecko-krakowskiej. Na obszarze nowo utworzonej diecezji kieleckiej funkcjonowało 229 parafii, 16 filii i 110 kaplic publicznych. W 1911 biskup kielecki Augustyn Łosiński ustanowił 17 wicedekanatów, które w świetle ówczesnego prawa państwowego nie miały uprawnień dekanalnych.
W odrodzonej Polsce nastąpiły dalsze zmiany w kościelnych strukturach organizacyjnych. Bp Augustyn Łosiński w 1918 powołał do istnienia 17 nowych dekanatów, które od 1911 były wicedekanatami: chmielnicki, irządzki, kazimierski, książnicki, luborzycki, małogoski, pacanowski, pilicki, prandociński, proszowicki, sączowski, sędziszowski, skalbmierski, szczekociński, zadroski, zawierciański i żarecki. W 1918 diecezja kielecka liczyła 25 dekanatów, 254 parafie, 31 kościołów filialnych i 140 kaplic publicznych. 
Następne zmiany w organizacji terytorialnej diecezji kieleckiej wprowadziła bulla papieża Piusa XI "Vixdum Poloniae unitas" wydana 28 października 1925. Mocą bulli papieskiej została erygowana diecezja częstochowska, do której włączono cztery dekanaty z diecezji kieleckiej (będziński, sączowski, zawierciański i żarecki). Ta sama bulla włączyła dziesięć parafii biskupstwa kieleckiego do archidiecezji krakowskiej oraz dokonała zmiany granicy między diecezją kielecką i sandomierską, przyłączając do biskupstwa kieleckiego dekanat bodzentyński oraz część dekanatu zagnańskiego i słupniańskiego. W 1925 diecezja kielecka liczyła 220 parafii, 13 kościołów filialnych i 142 kaplice publiczne. 
Od 1925 diecezja kielecka była podzielona na 24 dekanaty, ich liczba nie uległa zmianie do 1939. Zwiększyła się natomiast w latach 1925-1939 liczba parafii do 232, kościołów filialnych do 20 i kaplic do 207.
Po napaści hitlerowskiej na Polskę w 1939 zachodnie krańce diecezji kieleckiej (wraz z Olkuszem) zostały wcielone do III Rzeszy, zaś pozostałe jej obszary znalazły się w granicach Generalnego Gubernatorstwa. Centralna część diecezji (z miastami Miechów, Skalbmierz, Wolbrom, Pińczów) należała do utworzonego przez Niemców dystryktu krakowskiego, natomiast jej rejony wschodnie (wraz z Kielcami) weszły do dystryktu radomskiego. Biskup Czesław Kaczmarek mianował do zarządu części diecezji włączoną do III Rzeszy wikariusza generalnego (był nim proboszcz parafii Olkusz), zaś pozostałą częścią diecezji położoną w Generalnym Gubernatorstwie biskup kielecki zarządzał do końca wojny osobiście.
W czasie II wojny światowej zostało zarekwirowane na cele militarne lub zniszczone ponad 160 dzwonów kościelnych z terenów diecezji. Niemiecki okupant dokonał zburzenia lub spalenia kilkunastu kościołów katolickich na terenie diecezji
W pierwszych dziesięcioleciach powojennych zmiany w organizacji dekanalnej były w diecezji kieleckiej nieznaczne. W 1949 biskup Kaczmarek erygował nowy dekanat wolbromski, zaś w 1958 powołał do istnienia 2 nowe dekanaty: chęciński i zagnański oraz w miejsce dekanatu pacanowskiego utworzył dekanaty z siedzibą w Busku-Zdroju i Nowym Korczynie. Po nieznacznych zmianach w organizacji dekanalnej dokonanych przez biskupa Kaczmarka diecezja liczyła 27 dekanatów i taka ich liczba utrzymywała się do początku lat osiemdziesiątych XX wieku. W pierwszych dekadach powojennych widoczny był nieznaczny wzrost ośrodków parafialnych. W 1946 funkcjonowało w diecezji kieleckiej 231 parafii, do 1969 ich liczba wzrosła do 241, a w 1975 było w diecezji 249 parafii. W latach 1946-1975 liczba kościołów filialnych nieznacznie się zmniejszyła z 14 do 13. Tworzono natomiast kościoły rektoralne; w 1975 było w diecezji kieleckiej 11 rektoratów.
W 1982 biskup kielecki Stanisław Szymecki zlikwidował dekanat zagnański i jednocześnie erygował pięć nowych dekanatów: Kielce Północ, Kielce Południe, Koniecpol, Koszyce i Wodzisław. Ponadto zmienił nazwę dotychczasowego dekanatu Kielce na dekanat Kielce Śródmieście. W lipcu 1984 biskup Stanisław Szymecki zniósł dotychczasowy dekanat olkuski i w jego miejsce ustanowił 2 dekanaty: Olkusz Północ i Olkusz Południe. Po zmianach w organizacji dekanalnej dokonanych przez biskupa Szymeckiego diecezja kielecka podzielona była na 32 dekanaty i taka ich liczba utrzymywała się do końca lat osiemdziesiątych. Po 1980 zaznaczył się w diecezji kieleckiej wydatny wzrost liczebny parafii. W latach 1981-1989 ich liczba zwiększyła się z 273 do 321. Najwięcej nowych parafii powstawało w miastach. W 1990 w Kielcach funkcjonowało 19 parafii (w 1975 8), w Busku-Zdroju, Pińczowie i Olkuszu po 3 parafie (w 1975 po 1).
Ważne zmiany w organizacji terytorialnej diecezji kieleckiej dokonały się na początku lat dziewięćdziesiątych. 25 marca 1992 papież Jan Paweł II proklamował bullę "Totus tuus Poloniae Populus", mocą tej bulli papież dokonał reorganizacji diecezji i prowincji kościelnych w Polsce. Decyzją papieża Jana Pawła II diecezja kielecka utraciła w 1992 dekanaty: Olkusz Południe, Olkusz Północ, Wolbrom oraz część pilickiego i sułoszowskiego. Natomiast w granicach diecezji kieleckiej pozostały następujące dekanaty: Bodzentyn, Busko-Zdrój, Chęciny, Chmielnik, Daleszyce, Jędrzejów, Kazimierza Wielka, Kielce Południe, Kielce Północ, Kielce Śródmieście, Koniecpol, Koszyce, Lelów, Małogoszcz, Miechów, Nowy Korczyn, Piekoszów, Pińczów, Proszowice, Sędziszów, Skalbmierz, Słomniki, Stopnica, Szczekociny, Wiślica, Włoszczowa, Wodzisław oraz część dekanatu pilickiego i sułoszowskiego. W czerwcu 1992 biskup Stanisław Szymecki erygował w diecezji dwa nowe dekanaty: w Skale i Żarnowcu, likwidując jednocześnie dekanat koszycki. Od tego czasu diecezja kielecka liczy 28 dekanatów. W latach 1993-1998 bp Kazimierz Ryczan utworzył 15 nowych parafii. Pod koniec 1998 funkcjonowało w diecezji kieleckiej 296 parafii.

</doc>
<doc id="183519" url="https://pl.wikipedia.org/wiki?curid=183519" title="Czarodziejka z księżyca">
Czarodziejka z księżyca



</doc>
<doc id="183521" url="https://pl.wikipedia.org/wiki?curid=183521" title="23 DP">
23 DP



</doc>
<doc id="183523" url="https://pl.wikipedia.org/wiki?curid=183523" title="Reprezentacja Gruzji w piłce nożnej mężczyzn">
Reprezentacja Gruzji w piłce nożnej mężczyzn

Reprezentacja Gruzji w piłce nożnej mężczyzn – drużyna, która reprezentuje Gruzję w piłce nożnej mężczyzn. Swój pierwszy mecz rozegrała w 1990, kiedy była jeszcze częścią Związku Radzieckiego. Od 1992 roku należy do FIFA i UEFA. Dotychczas ani razu nie awansowała do finałów mistrzostw świata i Europy. Swoje mecze domowe reprezentacja rozgrywa głównie na stadionie stadion im. Borisa Paiczadze.
Historia.
Wielu Gruzinów grało w reprezentacji Związku Radzieckiego. W 1960 roku w pierwszych mistrzostwach Europy, wygranych przez "Sborną", uczestniczyli Giwi Czocheli i Micheil Meschi z Dinama Tbilisi oraz Slawa Metreweli z Torpeda Moskwa. W drugiej połowie lat 60. w bramce drużyny ZSRR słynnego Lwa Jaszyna zastępował Anzor Kawazaszwili (Torpedo Moskwa). W tym czasie gwiazdą radzieckiej piłki był obrońca Dinama Tbilisi Murtaz Churcilawa. Zdobył w nią wicemistrzostwo Europy w 1972 roku, brązowy medal na Igrzyskach Olimpijskich 1972 i IV miejsce na Mundialu 1966. W obronie "Sbornej" często grywał z klubowym kolegą – Rewazem Dzodzuaszwilim. Ich następcą w linii defensywnej zarówno w reprezentacji, jak i w Dinamie był Aleksandre Cziwadze. Churcilawa i Cziwadze to jedyni Gruzini, którzy nosili opaskę kapitana w drużynie narodowej ZSRR. 
W 1981 roku najlepszy klub gruziński Dinamo Tbilisi triumfował w finale Pucharu Zdobywców Pucharów. W tamtej drużynie, obok Cziwadzego, występowały także inne piłkarskie indywidualności – obrońca Tengiz Sulakwelidze, rozgrywający Dawit Kipiani, strzelec decydującego o zwycięstwie gola Witalij Daraselia i napastnicy Ramaz Szengelia oraz Władimir Gucajew. 
W występującej na Euro 1992 w miejsce drużyny radzieckiej reprezentacji Wspólnoty Niepodległych Państw grali obrońcy Kachaber Cchadadze i, pochodzący z Abchazji, Achrik Cwejba. Cwejba zaliczył później kilka gier w barwach Rosji.
9 kwietnia 1991 roku Gruzja ogłosiła niepodległość. Jej piłkarska reprezentacja walkę o udział w międzynarodowym turnieju rozpoczęła od eliminacji do Euro 1996. W grupie eliminacyjnej Gruzini zajęli trzecie miejsce. Kolejne eliminacje reprezentacja przegrywała z kretesem, kończąc najczęściej na ostatnim lub przedostatnim miejscu w grupie.
Od sierpnia 2008 roku selekcjonerem kadry był Héctor Cúper. Argentyńczyk nie był pierwszym zagranicznym trenerem reprezentacji. Przed nim pracowali z nią Holender Johan Boskamp, Chorwat Ivo Šušak, Francuz Alain Giresse i Niemiec Klaus Toppmöller. Po Héctorze Raúlu Cuperze gruzińską ekipę prowadzili m.in. Temur Kecbaia, Kachaber Cchadadze i Vladimír Weiss. Obecnie kadrę prowadził Willy Sagnol.
Gruzińska „Drużyna Marzeń”.
W 1998 roku z inicjatywy gazety sportowej "Sarbieli" przeprowadzony został plebiscyt, którego celem było wyłonienie: najlepszego piłkarza, trenera oraz jedenastki gruzińskiego futbolu w XX wieku. Zwycięzcami plebiscytu zostali: Micheil Meschi (piłkarz) i Nodar Achalkaci (trener). W składzie „Drużyny Marzeń” znaleźli się: Sergo Kotrikadze (bramkarz), Rewaz Dzodzuaszwili, Aleksandre Cziwadze, Murtaz Churcilawa, Giwi Czocheli (obrońcy), Witalij Daraselia, Awtandil Gogoberidze, Dawit Kipiani (pomocnicy), Slawa Metreweli, Boris Paiczadze, Micheil Meschi (napastnicy).

</doc>
<doc id="183525" url="https://pl.wikipedia.org/wiki?curid=183525" title="Kultura Otomani">
Kultura Otomani

Kultura Otomani (t. kultura Füzesabony) – kultura wczesnej epoki brązu i wielka cywilizacja należąca pośrednio do świata egejsko-anatolijskiego oraz kontaktach lokalnych społeczności z kulturą mykeńską.
Kultura wyróżniająca się bardzo wysokim poziomem rozwoju społeczno-gospodarczego, tworzyła wielkie kompleksy osadnicze o wyraźnej hierarchizacji z centralnie położonymi ufortyfikowanymi grodami, również o konstrukcji kamiennej. W grodach znajdowały się liczne warsztaty zajmujące się metalurgią brązu i złota. Wypierana z południa przekroczyła Karpaty zajmując osiedla w dorzeczu Wisłoki, Wisłoka, Dunajca i Sanu.
W okresie 2150–1350 p.n.e. rozwijała się w dorzeczu Cisy, stopniowo obejmując dzisiejsze tereny zachodniej Rumunii, wschodniej Słowacji, północno-wschodnich Węgier, Zakarpacia oraz południowo-wschodniej Polski.
Geneza i rozwój.
Obiekty tej kultury datowane są na lata 2150–1350 p.n.e. W fazie wczesnej nawiązywały do kultury hatwańskiej.
Osady tej kultury odnaleziono na północno-wschodnich obrzeżach Kotliny Panońskiej. Najbardziej znanymi stanowiskami archeologicznymi, na których występują zabytki kultury Otomani, są Barca koło Koszyc i Spiski Czwartek koło Lewoczy na Słowacji oraz Salacea w Rumunii. W małopolskich Karpatach odkryto kilka stanowisk archeologicznych związanych z tą jednostką archeologiczną. Najlepiej rozpoznany to obronny gród w Trzcinicy koło Jasła. Na początku września 2015 archeolodzy z Krakowa poinformowali o odkryciu najstarszego kamiennego muru otaczającego grodzisko tej kultury w Maszkowicach koło Łącka. Jest to najstarsza w dziejach budownictwa na ziemiach polskich konstrukcja kamienna datowana wstępnie między 1750 a 1690 rokiem p.n.e. Stanowisko historyczne, zniszczone podczas prac przy budowie kolei znajdowało się w Stefkowej (1899).
Graniczyła z ludnością kultury unietyckiej, kultury Nagyrév, kultury hatwańskiej oraz grupy Wieselburg.
Osadnictwo.
Ludność zamieszkiwała osady z centralnie położonym grodem i regularną zabudową, przebiegającą wzdłuż wcześniej wytyczonych, równolegle przebiegających ulic. Były to osady zamknięte na tellach oraz osady otwarte, tworzące kompleksy osadnicze. Główny gród „kompleksu” często pełnił funkcje obronne i oddzielony był od pozostałych fosą, a na szczycie znajdowały się domostwa zamieszkane przez arystokrację plemienną. Przykładem takiego stanowiska może być Spiski Czwartek. Ludność tej kultury prezentowała bardzo wysoki poziom w dziedzinie obróbki metali, opartej na rodzimych złożach, o czym świadczą liczne znaleziska form odlewniczych oraz wyrobów złotych i srebrnych. Poświadczone były kontakty dalekosiężne z obszarami egejskimi i z północą.
Ceramika wypalana w temp. 800 °C zdobiona była ornamentem guzowatym, spiralnym i kanelowaniem.
Charakterystycznym wytworem jest ceramika malowana. Efekt ten otrzymywano poprzez wykonanie ornamentu rytem, a następnie pomalowanie.
Obrządek pogrzebowy.
Z biegiem czasu ludność kultury Otomani z obrządku ciałopalnego, praktykowanego we wczesnej fazie, zwróciła się ku pochówkom inhumacyjnym. Zmarli ułożeni byli w pozycji embrionalnej, mężczyźni na lewym boku, kobiety na prawym, z twarzami zwróconymi ku południu. W grobach składano ceramikę malowaną, występowały także przedmioty brązowe.
Kult i wierzenia.
Poświadczony jest kult kobiety (znaleziono gliniane idole z jej przedstawieniem). W Salacei odkryto również resztki świątyni ze ścianami ozdobionymi geometrycznym fryzem.
Późniejsze osadnictwo w dorzeczu Dunajca i Sanu.
W pierwszych wiekach n.e. na omawianym terenie nad Ropą i licznych dolinach rzecznych rozwinęło się osadnictwo prowincjonalno-rzymskie, reprezentowane przez kulturę przeworską, m.in. znaleziska monet rzymskich w dorzeczu Ropy i Wisłoka, w Bieczu, Wysowej, Szymbarku, Gorlicach i Święcanach. W okresie wczesnośredniowiecznym dotarli tu Słowianie zakładając grodziska w Bieczu, Trzcinicy i Wietrznie.

</doc>
<doc id="183529" url="https://pl.wikipedia.org/wiki?curid=183529" title="Jeri Ryan">
Jeri Ryan

Jeri Ryan (ur. 22 lutego 1968 w Monachium) – amerykańska aktorka. 
Życiorys.
Jej ojciec był oficerem armii. Po objechaniu prawie całych Stanów Zjednoczonych jej rodzina osiedliła się w Paducah w stanie Kentucky. Szkołę średnią ukończyła z ósmą lokatą pod względem średniej ocen. Następnie kontynuowała edukację na Northwestern University w Evanston w stanie Illinois, studiując sztuki teatralne. Obecnie pracuje jako aktorka. Najbardziej znana jest z seriali telewizyjnych "", gdzie grała rolę Siedem z Dziewięciu, oraz "Boston Public", w którym wcielała się w postać bostońskiej nauczycielki Ronnie Cooke.

</doc>
<doc id="183530" url="https://pl.wikipedia.org/wiki?curid=183530" title="Lyndon Baines Johnson">
Lyndon Baines Johnson



</doc>
<doc id="183532" url="https://pl.wikipedia.org/wiki?curid=183532" title="Richard Milhous Nixon">
Richard Milhous Nixon



</doc>
<doc id="183533" url="https://pl.wikipedia.org/wiki?curid=183533" title="Elektryfikacja">
Elektryfikacja

Elektryfikacja – proces mający na celu rozprzestrzenienie sieci elektroenergetycznej. Elektryfikowane są miejscowości lub obiekty przemysłowe, przez doprowadzanie linii elektrycznych ze stacji transformatorowych. Elektryfikacją nazywane jest również zakładanie sieci trakcyjnej nad torami kolejowymi lub stawianie słupów podtrzymujących linie energetyczne i odprowadzanie przewodów elektrycznych ze słupów do domów.
Historia rozwoju elektryfikacji.
Początki.
Początki elektryfikacji wiążą się z uruchomieniem w 1882 r. przez Thomasa Edisona pierwszej elektrowni publicznego użytku i koniecznością rozprowadzenia elektryczności do odbiorców.
Elektryfikacja miejscowości na skalę masową rozpoczęła się w latach 80. XIX w., a kolei w latach 20. XX w. Pierwsze próby i eksperymenty przeprowadzono w latach 90. XIX w.
Rozwój w XX i XXI wieku.
Elektryfikacja rozwijała się prężnie nie tylko w Stanach Zjednoczonych Ameryki i w Anglii (później Wielkiej Brytanii), ale także w wielu innych krajach, takich jak Niemcy, Polska, Francja, Rosja (najpierw Rosja Radziecka, później ZSRR), Indie, Chiny, Japonia i wiele innych. Podejmowane są próby rozszerzenia światowej sieci elektrycznej, chociażby w Afryce (głównie środkowej i wschodniej), ale na przeszkodzie stoi zła sytuacja ekonomiczna państw w tym rejonie kontynentu.
Elektryfikacja w Polsce.
Zgodnie z rozporządzeniem Prezydenta Rzeczypospolitej z dnia 27 października 1933 r. o popieraniu elektryfikacji, osobom fizycznym i prawnym, którym nadano uprawnienia rządowe (w myśl ustawy z dnia 21 marca 1922 r.), przyznawano w ciągu 5 lat od wejścia rozporządzenia w życie, następujące ulgi:
Ulgi te obowiązywały przez okres 10 albo 15 lat (w zależności od obszaru działania), a warunkiem ich otrzymania było:
w celu elektryfikacji okręgów elektryfikacyjnych państwa lub zbytu energii innym uprawnionym, mającym ten sam cel, oraz
Rozporządzenie nie obowiązywało na obszarze ówczesnego województwa śląskiego, natomiast na obszarach województw nowogródzkiego, poleskiego, stanisławowskiego, tarnopolskiego, wileńskiego i wołyńskiego wystarczyło zobowiązanie wybudowania samodzielnych wytwórczo-rozdzielczych zakładów elektrycznych o jakiejkolwiek mocy i napięciu lub zakładów przesyłowo-rozdzielczych na napięcie co najmniej 6 kV. W 1938 r. okres przyznawania ulg został przedłużony o kolejne 5 lat, natomiast w 1939 r. moc obowiązywania rozporzędzenia została rozciągnięta także na ówczesne województwo śląskie.
Przed wybuchem II wojny światowej nie było państwowego planu elektryfikacji, opartego na wskazaniach gospodarczych i planach inwestycyjnych, zabezpieczonych odpowiednimi środkami finansowymi. W 1939 r. w granicach ówczesnej Polski zelektryfikowane były 1263 wsie, co stanowiło ok. 3% ogółu wsi polskich. W okresie okupacji zelektryfikowano ok. 500 wsi w granicach Polski sprzed 1939 r. Po zakończeniu II wojny światowej Polska przejęła na ziemiach zachodnich i północnych (tzw. Ziemie Odzyskane) 1680 zelektryfikowanych wsi (z 8600 zarejestrowanych w ewidencjach niemieckich jako zelektryfikowane).
Elektryfikacja wsi po II wojnie światowej.
W 1945 r. zelektryfikowanych było 3512 wsi, co stanowiło niecałe 10% ogółu wsi polskich.
Prace związane z elektryfikacją wsi rozpoczęto w 1945 r. Początkowo były one wykonywane siłami terenowych służb energetycznych – zakładów sieciowych. Ponadto zaczęto reelektryfikację wsi na ziemiach zachodnich i północnych oraz organizację energetycznych przedsiębiorstw budowlano-montażowych. W 1946 r. CZE (Centralny Zarząd Energetyki), SPB (Społeczne Przedsiębiorstwo Budowlane) i ZSCh (Związek Samopomocy Chłopskiej) ustaliły jednolity system finansowania, wykonawstwa i współpracy przy elektryfikacji wsi. W jego ramach w CZE został stworzony specjalny Wydział Elektryfikacji Wsi, a w Zjednoczeniach Energetycznych utworzono odpowiednie wydziały elektryfikacji wsi; w 1947 r. został opracowany pierwszy plan inwestycyjny elektryfikacji wsi. Powstawały społeczne komitety elektryfikacji wsi, a państwo przeznaczyło na cel elektryfikacji środki finansowe równe ⅓ kwot wnoszonych przez użytkowników wiejskich. Podział prac i nakładów przedstawiał się następująco: zakłady sieciowe, podległe CZE, zakładały w poszczególnych miejscowościach linie wysokiego i niskiego napięcia, natomiast instalacje wewnętrzne były wykonywane z funduszów użytkowników wiejskich. Prace elektryfikacyjne prowadziły w tym czasie także Przedsiębiorstwa Robót Elektryfikacyjnych i Spółdzielnie Budownictwa Wiejskiego.
W okresie 1945–1949 zelektryfikowano 11 456 wsi, co stanowiło ok. 27% ogólnej liczby wsi w Polsce. W okresie tym wykonanie instalacji niskiego napięcia zostawiano użytkownikom wiejskim; w efekcie tego bywało, w ówczesnych warunkach, przy braku materiałów, wykonawców, a nieraz również środków finansowych, że kosztowna instalacja wysokiego napięcia pozostawała niewykorzystana.
Ustawa o powszechnej elektryfikacji wsi i osiedli.
Ustawa z dnia 28 czerwca 1950 r. o powszechnej elektryfikacji wsi i osiedli () była pierwszą i jedyną powojenną ustawą dotyczącą elektryfikacji. W myśl art. 1, pkt. 1 tejże ustawy Zgodnie z ustawą zadania kształtowania i realizacji polityki elektryfikacji wsi zostały przekazane Ministerstwu Rolnictwa, a w terenie – wydziałom rolniczym Prezydiów Rad Narodowych. Dla realizacji tychże zadań stworzono w MR Centralny Zarząd Elektryfikacji Rolnictwa, przemianowany później w ZER (Zjednoczenie Elektryfikacji Rolnictwa) i jego terenowe organy – PER-y (Przedsiębiorstwa Elektryfikacji Rolnictwa).
Zgodnie z zarządzeniem Ministra Rolnictwa z dnia 8 maja 1959 r. w sprawie zakresu zakładania urządzeń odbiorczych w budynkach objętych powszechną elektryfikacją wsi i osiedli, prywatne budynki mieszkalne i gospodarstwa rolne zostały podzielone na 3 standardy, w zależności od szacunkowego przychodu tych gospodarstw, a wyposażenie ich w urządzenia elektryczne obejmowało:
Pozastandardowe urządzenia odbiorcze były instalowane pod warunkiem złożenia odpowiedniego wniosku i uiszczenia należności za nie. Dodatkowo w trakcie przeprowadzania elektryfikacji w poszczególnych wsiach i osiedlach pobierana była, na podstawie ustawy o powszechnej elektryfikacji wsi i osiedli (art. 3), jednorazowa opłata elektryfikacyjna (do spłaty w okresie 3 albo 4 lat w ratach półrocznych albo kwartalnych, w zależności od aktualnego rozporządzenia). Wspomniana ustawa (art. 5) umożliwiała także (na podstawie ustawy z 1935 r.) pociąganie mieszkańców wsi i osiedli, w których elektryfikacja była prowadzona, do świadczeń osobistych i rzeczowych na jej cele za wynagrodzeniem. Zgodnie z rozporządzeniem Ministrów Przemysłu Ciężkiego i Finansów z dnia 29 września 1950 r. w sprawie świadczeń osobistych i rzeczowych na cele powszechnej elektryfikacji wsi i osiedli, do świadczeń tych zaliczało się: wykonanie prostej (niewykwalifikowanej) pracy, dostarczenie podwód na cele elektryfikacji, kwater dla pracowników oraz pomieszczeń na sprzęt i materiały.
W ustawie z 1950 r. znalazły wyraz nowe zasady postępowania przy elektryfikacji wsi; ustawa ta, wraz z uchwałą Prezydium Rządu nr 275 z 1954 r., powołującą specjalistyczną organizację w resorcie rolnictwa dla elektryfikacji rolnictwa, ustaliły organizacyjne ujęcie całości problematyki elektryfikacji wsi i zasady jej realizacji, dostosowywując je do ówczesnej polityki rolnej. Umożliwiło to:
Elektryfikacja przebiegała w poszczególnych rejonach Polski z różną szybkością, co wynikało z różnego stopnia zelektryfikowania w 1945 r. i różnego przebiegu elektryfikacji w początkowych jej latach, jak i z różnego stopnia nasilenia prac elektryfikacyjnych w zależności od znaczenia poszczególnych województw w produkcji rolniczej (towarowości). W 1967 r. ok. 740 000 gospodarstw, głównie w województwach centralnych i południowo-wschodnich, nie miało doprowadzonej energii elektrycznej. Wraz z gospodarstwami elektryfikowane były obiekty infrastrukturalne (szkoły, ośrodki zdrowia, kościoły itp.) oraz gospodarcze (np. młyny); szacunkowy stopień ich zelektryfikowania w 1967 r. wynosił 85%. PGR-y (w liczbie ok. 8500), POM-y i RSP-y były zelektryfikowane w 100% (w ostatnim przypadku szacunkowo). Jednostkowy koszt elektryfikacji gospodarstwa rolnego zwiększał się w miarę jej przebiegu, co wiązało się z faktem, że w pierwszej kolejności elektryfikowane były miejscowości o zwartej zabudowie, natomiast w późniejszym czasie miejscowości o zabudowie rozproszonej. Dla przykładu: w 1956 r. długość linii niskiego napięcia, przypadająca na 1 gospodarstwo rolne, wynosiła średnio 61,4 m, podczas gdy w 1966 r. – 106 m; z długością linii niskiego napięcia związana jest liczba stacji transformatorowych i linii średniego napięcia.
Prace z zakresu elektryfikacji wsi były prowadzone początkowo w ramach sekcji energetyki Zarządu Głównego SEP. Od 1959 r. prace te rozwijała podesekcja elektryfikacji rolnictwa, zamieniona w 1961 r. na sekcję o tej samej nazwie.
W 1988 r., w ramach powszechnej elektryfikacji, wyposażenie budynków stanowiących własność lub użytkowanych przez osoby fizyczne w urządzenia elektryczne obejmowało, niezależnie od szacunkowych dochodów: 4 punkty świetlne i 2 gniazda wtykowe w budynku mieszkalnym oraz 1 punkt świetlny w budynku gospodarczym.
Zmiana liczby odbiorców energii elektrycznej w Polsce pod koniec XX i na początku XXI w. według stanu na 31 grudnia (uwaga na zmianę sposobu liczenia: do 2004 r. liczba ogółem nie obejmowała gospodarstw domowych, których głównym źródłem utrzymania był dochód z użytkowanego gospodarstwa indywidualnego w rolnictwie):
Elektryfikacja kolei.
Elektrowozy upowszechniły się w Polsce w 1938 r.
Zmiana liczby eksploatowanych, normalnotorowych (łącznie z szerokotorowymi) zelektryfikowanych linii kolejowych w km w Polsce według stanu na 31 grudnia (uwaga na zmianę sposobu liczenia: do 2004 r. dane dotyczą PKP, a od 2005 r. również innych podmiotów będących zarządcami infrastruktury kolejowej):
Źródła:
Elektryfikacja w kulturze.
Przedsięwzięcie elektryfikacji, jako jeden z elementów planu sześcioletniego, zostało upamiętnione w 1951 i 1952 r. znaczkami pocztowymi (odpowiednio: 581 i 582 oraz 605 i 606). W 1952 r. powstał krótkometrażowy reportaż pt. „Egzamin”, przedstawiający elektryfikację wsi na Kaszubach. Temat elektryfikacji był też podejmowany w Polskiej Kronice Filmowej (np. PKF 36/46, PKF 14/49).

</doc>
<doc id="183534" url="https://pl.wikipedia.org/wiki?curid=183534" title="Myszarka leśna">
Myszarka leśna

Myszarka leśna, mysz leśna ("Apodemus flavicollis") – gatunek gryzonia z rodziny myszowatych.
Nazwa zwyczajowa.
W polskiej literaturze zoologicznej dla określenia gatunku "Apodemus flavicollis" używana jest również nazwa zwyczajowa „mysz leśna”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” rodzajowi "Apodemus" nadano nazwę myszarka, zaś "myszy leśnej" myszarka leśna. Nazwa rodzajowa „mysz” została w publikacji PAN zarezerwowana dla rodzaju "Mus".
Występowanie.
Występuje od Wielkiej Brytanii poprzez większą część kontynentalnej Europy aż do Uralu w Rosji oraz od wschodniej Turcji do zachodniej Armenii, w Iranie i na południe od Syrii, Libanu i Izraela.
Środowisko jej występowania to przede wszystkim zarośla lasów mieszanych i liściastych, parki i ogrody. Zimą przenosi się do domostw. W górach występuje do 1850 m n.p.m.
Potrafi sprawnie wspinać się na drzewa, osiągając dużą wysokość (powyżej 20 m).
Charakterystyka.
Gryzoń o długości ciała 8–13 cm, ogona 9–12 cm i masie ciała 20–60 g. Charakteryzuje się żółtawobrązowym ubarwieniem z białym brzuchem, na szyi jest jaśniejsza, posiada ochrową obrożę. Ma duże oczy i uszy.
Myszarka ta aktywna jest o zmierzchu i w nocy. Jest ssakiem promiskuitycznym. Samce zajmują duże areały (zazw. 1-5 ha), które nakładają się z areałami innych osobników obu płci. Areały samic są mniejsze (zazw. 0.4-2 ha), a ich centralne części nie są dzielone z innymi samicami.
Jest wszystkożerna. W jej pokarmie dominują nasiona drzew, ale zjada również owoce, grzyby, pąki i pędy roślin oraz owady. W razie potrzeby potrafi zjeść nawet pisklęta ptaków i padlinę. W związku z pojawieniem się obfitego pokarmu, liczebność myszy leśnej gwałtownie wzrasta po latach nasiennych drzew, np. buka.
Okres rozrodczy przypada od lutego do października. W ciągu jednego roku mysz leśna może wyprowadzić 2 do 4 miotów po 3 do 8 młodych. Ciąża trwa 23–26 dni. Po urodzeniu małe są ślepe, otwierają oczy po 13 dniach. Pozostają z matką przez trzy tygodnie. W wieku ośmiu tygodni są już dojrzałe płciowo.
Może być nosicielem hantawirusa wywołującego u ludzi gorączkę krwotoczną z zespołem nerkowym.

</doc>
<doc id="183536" url="https://pl.wikipedia.org/wiki?curid=183536" title="Reprezentacja Kazachstanu w piłce nożnej mężczyzn">
Reprezentacja Kazachstanu w piłce nożnej mężczyzn

Reprezentacja Kazachstanu w piłce nożnej pierwszy mecz rozegrała w 1992 roku. Przedtem jej piłkarze grywali w barwach Związku Radzieckiego.
Kazachstan dopiero od 2002 roku jest członkiem UEFA, wcześniej należał do Piłkarskiej Federacji Azji (AFC). W europejskich eliminacjach do mistrzostw świata zadebiutował w 2004 roku (mundial 2006). Bilans występów – 0 zwycięstw, 1 remis, 11 porażek (bramki 6:29), i ostatnie miejsce w grupie. 
Większość zawodników obecnej reprezentacji na co dzień gra w lidze kazachskiej, niektórzy kadrowicze występują również w Rosji i na Ukrainie. Od 2004 roku, przez dwa lata, trenerem kadry był dawny reprezentant Kazachstanu Siergiej Timofiejew.
Na początku 2006 roku jego obowiązki przejął Holender Arno Pijpers. Pod jego kierunkiem Kazachowie odnieśli pierwsze w historii zwycięstwo w meczu eliminacji do Mistrzostw Europy: 24 marca 2007 roku w Ałmaty pokonali 2:1 Serbię. 
Jednak mimo iż zdarzało mu się sprawiać niespodzianki, ostatecznie Kazachstan jak do tej pory nigdy nie zagrał na żadnym turnieju piłkarskim.
Po nim kazachską kadrę prowadzili kolejno Niemiec Bernd Storck, Czech Miroslav Beránek, Rosjanin Jurij Krasnożan, Kazach Talgat Baysufinov, Aleksandr Borodiuk oraz Stanimir Stoiłow. W 2019 roku kadrę Kazachstanu objął Michal Bílek.
Historia.
Do 16 grudnia 1991 kazachscy piłkarze występowali w reprezentacji ZSRR. Dnia 1 czerwca 1992 drużyna zagrała swój pierwszy międzynarodowy mecz przeciwko kadrze Turkmenistanu wygrywając 1:0.

</doc>
<doc id="183539" url="https://pl.wikipedia.org/wiki?curid=183539" title="Magisterium">
Magisterium



</doc>
<doc id="183540" url="https://pl.wikipedia.org/wiki?curid=183540" title="Myszarka zaroślowa">
Myszarka zaroślowa

Myszarka zaroślowa, mysz zaroślowa ("Apodemus sylvaticus") – gatunek niewielkiego gryzonia z rodziny myszowatych.
Nazwa zwyczajowa.
We wcześniejszej polskiej literaturze zoologicznej dla określenia gatunku "Apodemus sylvaticus" używana była nazwa zwyczajowa „mysz zaroślowa”. W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” nazwę rodzajową „mysz” zarezerwowano dla rodzaju "Mus". W konsekwencji rodzajowi "Apodemus" nadano nazwę myszarka, zaś niegdysiejszej "myszy zaroślowej" myszarka zaroślowa.
Budowa ciała.
7,5–11 cm
7–11,5 cm
20–30 g
Charakteryzuje się żółtawobrązowym ubarwieniem z szarym odcieniem na grzbiecie, brzuch jest jaśniejszy.
Występowanie.
Występuje od Islandii po Europę, poza północną Skandynawią, w północno-zachodniej Afryce, środkowej oraz południowo-zachodniej Azji oraz w Himalajach.
Ekologia.
Jej siedliskiem są zarośla w obrzeżach lasów oraz parki, pola i polany leśne, zimą przenosi się do budynków.
Mysz ta aktywna jest o zmierzchu i w nocy. Jest mało towarzyska.
W jej pokarmie dominują nasiona traw, ziół i drzew, pąki i pędy roślin, owoce, grzyby, owady, pająki oraz ślimaki.
Tryb życia.
Okres godowy przypada od marca do października. W ciągu roku wydaje od 3 do 4 miotów po 3 do 8 młodych. Ciąża samicy trwa 23 dni, po urodzeniu młode są ślepe, otwierają oczy po 18 dniach. Pozostają z matką przez dwa do trzech tygodni, następnie stają się samodzielne. W wieku ośmiu tygodni są dojrzałe płciowo.
W razie niebezpieczeństwa ucieka skacząc na tylnych łapach, wykonuje wtedy skoki na odległość nawet 80 cm.
Ochrona.
W Polsce myszarka zaroślowa (mysz zaroślowa) od 2011 r. objęta jest częściową ochroną gatunkową.

</doc>
<doc id="183543" url="https://pl.wikipedia.org/wiki?curid=183543" title="Bronisław Gubrynowicz">
Bronisław Gubrynowicz

Bronisław Ludwik Gubrynowicz (ur. 2 października 1870 we Lwowie, zm. 6 maja 1933 tamże) – polski nauczyciel gimnazjalny, historyk literatury, kustosz Zakładu Narodowego im. Ossolińskich we Lwowie, profesor Uniwersytetu Warszawskiego, członek PAU.
Życiorys.
Urodził się 2 października 1870 we Lwowie. Był synem Władysława (1836-1914, księgarz, wydawca) i Ludwiki z domu Dietz, starszym bratem Kazimierza (również księgarz i wydawca). Od 1880 przez osiem lat uczęszczał do III Gimnazjum im. Franciszka Józefa we Lwowie, gdzie w 1888 ukończył VIII klasę i zdał egzamin dojrzałości. Następnie od 1888 do 1892 studiował filologię i historię na Wydziale Filozoficznym Uniwersytetu Lwowskiego, m.in. pod kierunkiem Romana Pilata (1888-1892) oraz prof. Ksawerego Liskego. Uzupełniał studia na uniwersytecie w Berlinie (1892/1893). 
Reskryptem z 3 lutego 1892 C. K. Rady Szkolnej Krajowej został mianowany zastępcą nauczyciela w macierzystym C. K. Gimnazjum im. Franciszka Józefa we Lwowie. Uczył tam języka polskiego, historii, geografii oraz historii kraju rodzinnego. 19 września 1893 został uwolniony na własne żądanie od obowiązków zastępcy nauczyciela. Opuszczając zawód nauczyciela podjął pracę naukową. 
W 1894, wysłany przez Akademię Umiejętności, prowadził badania w Archiwum Watykańskim w Rzymie. W tym roku obronił doktorat w zakresie filologii i historii na macierzystym wydziale Uniwersytetu Lwowskiego. Rok potem, w 1905 habilitował się tamże. Został skryptorem literackim w Zakładzie Narodowym im. Ossolińskich, a od 1905 był tamże kustoszem. Do 1918 był profesorem tytularnym na C. K. Uniwersytecie Franciszkańskim we Lwowie (w gronie uczonych spoza kolegium profesorskiego uczelni). W 1920 został mianowany profesorem zwyczajnym Uniwersytetu Warszawskiego, objął II Katedrę Historii Literatury Polskiej. Był prelegentem w ramach Powszechnych Wykładach Uniwersyteckich dając wykład na temat dziejów teatru w Polsce.
Był współzałożycielem i członkiem zarządu Towarzystwa Literackiego im. Adama Mickiewicza (1890-1914, z przerwami). Według stanu z 1912 był członkiem Towarzystwa Historycznego. W 1919 został powołany przez Towarzystwo Naukowe Warszawskie na członka rzeczywistego, w 1929 został członkiem zwyczajnym; od 1925 przewodniczył Wydziałowi I Towarzystwa. Od 1928 był również członkiem korespondentem Polskiej Akademii Umiejętności. Ponadto od 1920 był członkiem Towarzystwa Naukowego we Lwowie. Należał do Towarzystwa Przyjaciół Ossolineum. 24 kwietnia 1924 był przewodniczącym pierwszego ogólnopolskiego Zjazdu Nauczycieli-Polonistów. Był działaczem Narodowej Demokracji.
Był żonaty z Heleną z domu Löwental (ur. 12 września 1884, zm. w sierpniu 1944), która zginęła w czasie okupacji niemieckiej. Mieli syna Adama (1906-2000, dyplomata) i córkę Janinę Helenę Teklę (ur. 1910, po raz pierwszy zamężna z Michałem Kazimierzem Sobańskim, po drugim mężu Bednorz).
Według różnych źródeł Bronisław Gubrynowicz został pochowany w grobowcu rodzinnym na Cmentarzu Łyczakowskim we Lwowie lub na Starym Cmentarzu w Zagórzu w kaplicy grobowej baronów Gubrynowiczów.
Działalność naukowa.
Zainteresowania naukowe Gubrynowicza obejmowały historię literatury polskiego oświecenia i romantyzmu. Opracował monografie pisarzy polskich, przygotował obszerne zestawienie bibliograficzne polskiej powieści końca XVIII wieku (1764-1795), ze szczególnym uwzględnieniem życia i dorobku najwybitniejszych twórców. Przygotował do wydania nieznany wcześniej "Album" Piotra Moszyńskiego (1898), zawierający pierwsze redakcje sonetów Mickiewicza. Wspólnie z Wiktorem Hahnem opracował pierwsze krytyczne wydanie "Dzieł" Słowackiego (1909, 10 tomów), wydał również "Mazepę" tego autora. Ponadto przygotował edycję powieści "Mikołaja Doświadczyńskiego przypadki" Krasickiego (1921). Jego praca naukowa w dużym stopniu opierała się o gromadzoną przez całe życie bibliotekę, która w chwili śmierci liczyła około 3500-4000 tytułów. Przez wiele lat wchodził w skład komitetu redakcyjnego oraz redagował „Pamiętnik Literacki” (m.in. z Wilhelmem Bruchnalskim), w 1933 zainicjował wydawanie „Biblioteki Pamiętnika Literackiego”. W 1926 założył i redagował w kolejnych latach pismo „Ruch Literacki”. Do studentów Gubrynowicza należeli m.in. Konrad Górski, Bogdan Suchodolski, Stanisław Łempicki, Tadeusz Makowiecki. W jego bibliografii wyliczono 499 pozycji.
Ogłosił około 450 prac naukowych, m.in.:

</doc>
<doc id="183544" url="https://pl.wikipedia.org/wiki?curid=183544" title="Oddychanie holotropowe">
Oddychanie holotropowe

Oddychanie holotropowe (dosłownie: "zmierzanie do całości", z gr. "holos" – całość, "trepein" – zmierzanie w kierunku czegoś) – technika psychoterapeutyczna opracowana przez Stanislava Grofa wspólnie z żoną Christiną Grof, mająca umożliwiać dostęp do odmiennych stanów świadomości. Metoda łączy w sobie pogłębione i przyspieszone oddychanie, oraz relaksację i muzykę jako czynniki potencjalnie wspomagające w leczeniu głębokich kryzysów psychicznych. Skuteczność metody nie została udowodniona i wymagane jest przeprowadzenie dalszych badań naukowych.
Przebieg.
Przyspieszenie tempa i pogłębienie oddechu ma zdaniem zwolenników metody rozluźniać psychologiczne mechanizmy obronne prowadząc do wyzwolenia odmiennego stanu świadomości i wyłonienia się materiału nieświadomego i nadświadomego. Tak uzyskany stan ma aktywować naturalne wewnętrzne procesy uzdrawiające, poprzez serię głębokich przeżyć, których treści są unikalne i właściwe dla konkretnej osoby i jej stanu w danym czasie. Innymi słowy "wewnętrzna inteligencja" ma "zająć się" tym, co jest w danej chwili najistotniejsze w procesie uzdrawiania (rozwoju). Każda sesja, pomimo powtarzalnych motywów, jest odmienna. Podczas "oddychania holotropowego" uwalniana ma być zablokowana w organizmie energia, nastąpić ma integracja wyłaniających się emocjonalnych przeżyć. Po sesji "oddychania holotropowego" praktykowane jest rysowanie mandali jako technika wspomagająca proces integracji wyłonionego materiału.
"Oddychanie holotropowe" przeprowadzane jest zazwyczaj w grupach, w których wyróżnia się obserwatora i osobę (osoby) doświadczającą. Rolą obserwatora jest asystowanie osobie przechodzącej proces przy możliwie jak najmniejszej ingerencji.
Zagrożenia.
Podczas oddychania holotropowego, hiperwentylację stosuje się świadomie z zamiarem terapeutycznym.
Według niektórych krytyków oddychanie holotropowe to wywoływanie hiperwentylacji nieuzasadnionej potrzebami metabolicznymi ustroju. Takie działanie może prowadzić do hipokapni, w wyniku której może pojawić się uczucie „braku powietrza" pomimo nadmiernego oddychania, zaś ta ostatnia może prowadzić do okresowego bezdechu, odruchowego niedokrwienia mózgu oraz do alkalozy. W wyniku zmian we krwi spowodowanych hiperwentylacją może dojść do utraty przytomności.
Rhinewine i Williams (2007), odwołując się do literatury medycznej dotyczącej hiperwentylacji w kontekście artykułu teoretycznego o oddychaniu holotropowym, stwierdzają jednak, że "procedura dobrowolnej hiperwentylacji okazała się bezpieczna wskutek medycznego monitorowania potencjalnych stanów niepożądanych, zaś wiele studiów wykazało, że jest pomocna w leczeniu niepokoju oraz jako narzędzie diagnostyczne i znieczulające".
Ocena.
Aktualnie (2022) jest mało artykułów na temat oddychania holotropowego ogłoszonych w recenzowanych pismach fachowych. Aby potwierdzić lub obalić hipotezę, że terapia holotropowa może być przydatne w leczeniu zaburzeń psychicznych, konieczne będą dalsze badania przy użyciu bardziej wyrafinowanych metodologii niż dotychczas stosowane.

</doc>
<doc id="183547" url="https://pl.wikipedia.org/wiki?curid=183547" title="Relaksacja">
Relaksacja



</doc>
<doc id="183550" url="https://pl.wikipedia.org/wiki?curid=183550" title="Sejm (litewski)">
Sejm (litewski)



</doc>
<doc id="183553" url="https://pl.wikipedia.org/wiki?curid=183553" title="Krzywik">
Krzywik

Krzywik – szablon używany podczas wykonywania rysunków technicznych do wykreślenia linii krzywych, które są niemożliwe do narysowania przy użyciu cyrkla. Użycie krzywika pozwala na wyprowadzenie dowolnej linii krzywej o zmiennym przebiegu, która nie jest odcinkiem łuku okręgu. Komplet krzywików składa się z trzech różnych form. Praca z krzywikiem polega na połączeniu kolejnych punktów z zachowaniem płynnego przebiegu linii, co jest możliwe do osiągnięcia przy pokrywaniu się końcowych odcinków krzywej dla każdego kolejnego przyłożenia szablonu.
Najczęściej używane krzywiki produkowane są z tworzyw sztucznych, wcześniej wycinano je z drewna (najczęściej ze sklejki), ebonitu lub celuloidu.
Oprócz krzywików sztywnych o określonych kształtach stosowane były (do czasu wprowadzenia komputerowych technik kreślarskich) krzywiki gięte wykonane z tworzywa sztucznego, które można było wygiąć w dowolny kształt i ten kształt zachowywały podczas kreślenia.
Drugi rodzaj krzywików giętych to tak zwane "giętki". Długie pręty o przekroju kwadratowym ze sprężystego tworzywa sztucznego. Po wygięciu ich do odpowiedniej krzywizny, trzeba było docisnąć je do rysunku ciężarkami żeliwnymi. Stosowane były do wykreślania profili lotniczych i innych podobnych kształtów.
Zobacz też.
Inne przyrządy kreślarskie:

</doc>
<doc id="183554" url="https://pl.wikipedia.org/wiki?curid=183554" title="Honda Z">
Honda Z

Honda Z360.
Honda Z360 – samochód osobowy segmentu kei-car produkowany przez koncern Honda w latach 1970–1974. 
Honda Z I.
Honda Z – mini-SUV produkowany przez koncern Hondy od 1998 do 2003 roku. Pojemność silnika wynosi 656 cm³.

</doc>
<doc id="183555" url="https://pl.wikipedia.org/wiki?curid=183555" title="II Liceum Ogólnokształcące im. Jana Śniadeckiego w Kielcach">
II Liceum Ogólnokształcące im. Jana Śniadeckiego w Kielcach

II Liceum Ogólnokształcące im. Jana Śniadeckiego w Kielcach, popularnie nazywane „Śniadkiem” – jedna z kieleckich szkół ponadpodstawowych.
Historia.
Zostało założone w 1903 r. jako prywatna siedmioklasowa Miejska Szkoła Handlowa. Podczas zaboru rosyjskiego prawo nie zabraniało Polakom zakładania szkół handlowych, dlatego mieszkańcy Kielc dobrowolnie opodatkowali się, by stworzyć placówkę uczącą języka polskiego. W czasie I wojny światowej w jej budynku działał szpital. W 1918 r. przekształciła się w Męską Szkołę Realną, a następnie w ośmioletnie Państwowe Gimnazjum im. Jana Śniadeckiego. W 1932 r. wskutek reformy szkoła podzieliła się na czteroletnie gimnazjum i dwuletnie liceum. Zarządzeniem Ministra Wyznań Religijnych i Oświecenia Publicznego z 1937 zostało utworzone „II Państwowe Liceum i Gimnazjum im. ” (państwowa szkoła średnią ogólnokształcąca, złożoną z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter męski, a wydział liceum ogólnokształcącego był prowadzony w typie matematycznym. Pod koniec lat 30. szkoła funkcjonowała pod adresem ulicy Śniadeckich 9.
Podczas okupacji niemieckiej jej budynek został zamieniony w magazyn zboża. W 1945 r. szkoła wznowiła działalność, ale po pięciu latach została zamknięta z powodów ideologicznych. W jej budynku utworzono wówczas II Żeńskie Liceum Ogólnokształcące. Dopiero w 1958 r. placówka ponownie zaczęła funkcjonować w poprzedniej formie, tym razem jako II Liceum Ogólnokształcące im. Jana Śniadeckiego.
Budynek.
Od 1907 r. mieści się w gmachu kamienicy przy ul. Śniadeckich 9 (dawna nazwa ulicy – Bazarowa). Zabytkowy budynek został gruntownie wyremontowany (w 1973 r. zawaliła się część stropu) i wzbogacony o halę sportową – jeszcze kilka lat temu zajęcia w-f odbywały się w niewielkiej sali gimnastycznej znajdującej się na ostatnim piętrze kamienicy.
Profil.
Do II LO uczęszcza blisko tysiąc uczniów. Szkoła posiada klasy o profilu humanistycznym, matematyczno-geograficznym, matematyczno-fizycznym i biologiczno-chemicznym; uczy języków obcych: angielskiego, niemieckiego, francuskiego i rosyjskiego.
Rankingi.
W ogólnopolskim rankingu szkół przygotowanym przez „Rzeczpospolitą” i „Perspektywy” placówka zajmowała do tej pory następujące pozycje:

</doc>
<doc id="183556" url="https://pl.wikipedia.org/wiki?curid=183556" title="Hiszpania Habsburgów">
Hiszpania Habsburgów

Hiszpania Habsburgów – okres w dziejach Hiszpanii, kiedy kraj ten stanowił część imperium Habsburgów i był rządzony przez królów pochodzących z tej dynastii. W czasach rządów cesarza Karola V (w Hiszpanii panującego jako Karol I), który do władzy doszedł po śmierci swojego dziadka Ferdynanda, Habsburgowie hiszpańscy kontrolowali terytoria rozciągające się od Argentyny aż po Prowincje Niderlandów oraz zaliczali się do najpotężniejszych sił europejskich. W związku z nagłą ekspansją terytorialną oraz umocnieniem politycznym okres ten w historii Hiszpanii nazywany jest Wiekiem Rozwoju lub Złotym Wiekiem Hiszpanii.
Pomimo iż Habsburgowie utożsamiani są przede wszystkim z historią środkowej Europy i tworzeniem potęgi monarchii austriackiej, gałąź tego rodu rządziła również w Hiszpanii od 1516 do 1700 roku. W czasie ich rządów Hiszpania osiągnęła szczyt swojej siły i wpływów, jednak z czasem popadła w powolny proces rozkładu.
Narodziny imperium (1504–1521).
Znane nam dzisiaj państwo Hiszpanii zostało zjednoczone w 1469 roku małżeństwem Ferdynanda II Aragońskiego i Izabeli Kastylijskiej oraz podbojem taify Grenady. W 1504 roku zmarła królowa Izabela i chociaż Ferdynand starał się utrzymać swoje zwierzchnictwo nad Kastylią, kastylijskie Kortezy Generalne ("Cortes Generales") na jej następczynię powołały córkę Izabeli – Joannę. Mężem Joanny był Filip I Piękny, syn cesarza Maksymiliana I i Marii Burgundzkiej.
Wkrótce po koronacji Joanna zaczęła wykazywać objawy poważnej choroby umysłowej. W rezultacie w 1506 roku Filip obwołał się regentem panującym w jej imieniu. Zmarł niedługo później w niewyjaśnionych okolicznościach, najprawdopodobniej otruty przez obłąkaną żonę. Jako że ich najstarszy syn Karol miał tylko sześć lat, "Cortes Generales" zezwoliły ojcu Joanny, Ferdynandowi, na rządzenie krajem jako regent.
Od tego czasu Hiszpania była zjednoczona pod jednym władcą, Ferdynandem II Aragońskim. Jako monarcha panujący samodzielnie Ferdynand prowadził bardziej agresywną politykę zagraniczną od tej, którą praktykował jako małżonek Izabeli, powiększając strefę wpływu politycznego o posiadłości włoskie, o które nieustannie walczył z Wenecją i Francją.
Pierwszym konfliktem militarnym była wojna Ligi z Cambrai, w której hiszpańscy żołnierze wyróżnili się w trakcie walk z Republiką Wenecji, m.in. podczas bitwy pod Agnadello (1509). Rok później Ferdynand przyłączył się do Świętej Ligi wymierzonej przeciwko Francji, mając nadzieję na odzyskanie Neapolu – do którego zgłaszał roszczenia dynastyczne – oraz Nawarry – którą gwarantowało mu małżeństwo z Germaine de Foix. Zwycięstwo nie było jednak tak przytłaczające jak to odniesione nad Wenecją i Francja ostatecznie zgodziła się na pokój w 1516, który ustanawiał francuskie zwierzchnictwo nad Mediolanem oraz uznawał hiszpańską władzę w północnej Nawarze. Ferdynand zmarł w tym samym roku.
Na tron wstąpił młody Karol (panujący jako Karol I), ostatecznie jednocząc monarchię hiszpańską pod jednym berłem. Odziedziczył wszystkie posiadłości hiszpańskie w Nowym Świecie oraz na Morzu Śródziemnym, a po śmierci ojca w roku 1516 otrzymał również Niderlandy, Hrabstwo Burgundii ("Franche-Comté") oraz Flandrię. W 1519 roku, po śmierci swego dziadka Maksymiliana I, Karol odziedziczył habsburskie terytoria w Niemczech oraz został wybrany władcą Świętego Cesarstwa Rzymskiego Narodu Niemieckiego (jako Karol V). Jego matka zachowała tytuł królowej Kastylii aż do śmierci w roku 1555, jednak z powodu stanu jej zdrowia to Karol zgromadził całą władzę w swoim ręku. Uważa się, że był w tym czasie najpotężniejszym władcą wśród państw chrześcijańskich.
Zgromadzenie tak wielkiej potęgi w rękach jednego człowieka niepokoiło Franciszka I, króla Francji, który został otoczony przez terytoria Habsburgów. W 1521 roku Franciszek najechał hiszpańskie ziemie we Włoszech, rozpoczynając drugi francusko-hiszpański konflikt w tym stuleciu. Wojna okazała się tragiczna dla Francji, która poniosła sromotne klęski w bitwach pod Bikkoką (1522), Pawią i Landriano. Ostatecznie agresorzy zgodzili się na przekazanie Mediolanu koronie habsburskiej.
Cesarz i król (1519–1556).
Zwycięstwo Karola w bitwie pod Pawią w 1525 roku zaskoczyło Włochów i Niemców oraz potwierdziło ich obawy, iż może on poszukiwać jeszcze większej władzy i uciekać się do konfrontacji militarnych. Papież Klemens VII zmienił wówczas strony, dołączając do sił francusko-włoskich i wraz z nimi zaatakował monarchię habsburską w wojnie Ligi z Cognac. W 1527 roku Karol V, sprowokowany przez papieża, który starał się wpływać na świeckie – według Karola – sprawy, najechał i zdobył Rzym (Sacco di Roma).
Papiestwo zostało wtedy ośmieszone do tego stopnia, że zarówno Klemens, jak i jego następcy zaczęli zachowywać znacznie większy umiar w mieszaniu się w sprawy pozakościelne. Aby polepszyć relacje z Karolem, papież odmówił unieważnienia małżeństwa Henryka VIII z Katarzyną Aragońską (ciotką Karola). Pokój barceloński, zawarty pomiędzy Karolem i papieżem Klemensem w roku 1529, oznaczał cieplejsze stosunki obu władców, określał Królestwo Hiszpanii obrońcą wiary katolickiej oraz uznawał Karola za prawowitego króla Lombardii. W zamian za to hiszpańska interwencja zbrojna pomogła w rozbiciu powstania w Republice Florenckiej.
W 1543 roku Franciszek I, król Francji, ogłosił swój bezprecedensowy sojusz z sułtanem osmańskim Sulejmanem Wspaniałym oraz przystąpił do okupacji hiszpańskiej Nicei. Henryk VIII, który żywił ogromną niechęć do Francuzów, przystąpił wraz z Karolem do inwazji na terytoria francuskie. Pomimo rozbicia armii hiszpańskiej w bitwie pod Ceresole w Sabaudii, siły Henryka radziły sobie lepiej i ostatecznie Francja została zmuszona do przyjęcia w roku 1544 warunków pokojowych. Austriacy dowodzeni przez młodszego brata Karola, Ferdynanda, zaangażowali się w walki z Turkami na Bałkanach. Po ustabilizowaniu sytuacji Karol mógł zająć się swoim starym problemem – związkiem szmalkaldzkim.
Reformacja w Niemczech rozpoczęła się w 1517 roku. Karol, w związku ze swoją pozycją cesarza, rozległymi posiadłościami niemieckimi oraz bliskimi stosunkami z habsburskimi krewnymi w Austrii, starał się zachować stabilność polityczną w granicach Cesarstwa. Wojna chłopska w Niemczech wybuchła w roku 1524 i ogarnęła większość ziem aż do brutalnego stłumienia w roku 1526. Od 1531 roku protestanci byli zorganizowani w ligę o charakterze obronnym, której celem była wzajemna ochrona przed zakusami cesarza Karola V.
Pod protekcją Ligi Szmalkaldzkiej kraje protestanckie dopuściły się czynów oburzających katolickie instytucje kościelne – m.in. konfiskaty terytoriów należących do dostojników – urągając tym samym autorytetowi cesarza. Liga sprzymierzyła się z Franciszkiem I, który jednak po porażce w 1544 roku został zmuszony do unieważnienia sojuszu. Karol starał się to wykorzystać – najpierw pokojowo podczas soboru w Trydencie w roku 1545. Protestanci jednak, urażeni stanowiskiem katolików w procesie negocjacyjnym, wyruszyli na wojnę pod przywództwem elektora Saksonii, Maurycego.
Karol najechał tereny niemieckie na czele wojsk holendersko-hiszpańskich, mając nadzieję na przywrócenie autorytetu cesarskiego. Poprowadził armię między innymi do znaczącego zwycięstwa w bitwie pod Mühlbergiem w roku 1547. W 1555 roku Karol podpisał traktat pokojowy w Augsburgu, przywracając stabilizację oraz ustanawiając bardzo niepopularną w kręgach hiszpańskiego i włoskiego duchowieństwa zasadę "cuius regio, eius religio". Jego zaangażowanie w wojnę niemiecką ugruntowało rolę Hiszpanii jako protektora sprawy Habsburgów w obrębie cesarstwa. Siedem dekad później doprowadziło to do wojny, która ostatecznie obniżyła wysoką pozycję Hiszpanii wśród potęg europejskich.
W roku 1526 Karol ożenił się z Izabelą, siostrą Jana III, króla Portugalii. W 1556 roku abdykował, przekazując hiszpańskie imperium (wraz z Niderlandami, ziemiami włoskimi i Burgundią) swemu synowi Filipowi II, a ziemie austriackie bratu, Ferdynandowi. Sam wycofał się do klasztoru w Yuste (Estremadura, Hiszpania), gdzie prawdopodobnie przeżył załamanie nerwowe. Zmarł w 1558 roku.
Od San Quentin do Lepanto (1556–1571).
Gdy w 1547 do władzy we Francji doszedł Henryk II, od razu odnowił konflikt z Hiszpanią. Syn Karola, Filip II, przeprowadził wtedy błyskawiczną wojnę ofensywną, pokonując Francuzów pod San Quentin w Pikardii w 1557 oraz pod Gravelines tego samego roku. Zawarty w 1559 roku pokój z Cateau-Cambrésis ostatecznie potwierdził hiszpańskie posiadłości we Włoszech.
W trakcie świętowania zawartego traktatu Henryk zmarł po ugodzeniu przez drzazgę ze złamanej kopii. Francję przez następne 30 lat nawiedzały wojny domowe i niepokoje polityczne (zob. francuska wojna o religię), co uniemożliwiło temu krajowi efektywne konkurowanie z Hiszpanią i Austrią w walkach o wpływy w Europie. Pozbawieni poważnych konkurentów Hiszpanie przystąpili do ekspansji gospodarczej, handlowej i kolonialnej, osiągając szczyt swojej potęgi w latach 1559–1643. Karol i jego potomkowie, pomimo iż wyjątkowo dbali o zachowanie stabilności w obrębach monarchii hiszpańskiej, postrzegali ją jedynie jako część swojego imperium. Nie przykładali uwagi do jej rozwoju i obrony interesów, koncentrując się przede wszystkim na ogólnych celach rodu – co oznaczało osłabianie siły Francji i Imperium Osmańskiego oraz utrzymywanie katolickiej hegemonii na terenie Niemiec. Ten właśnie stracony czas, który m.in. Anglia i Holandia poświęcały na dynamiczny rozwój, przyczynił się do powolnego upadku Hiszpanii.
Hiszpańskie imperium kolonialne stopniowo rosło od czasów Ferdynanda i Izabeli (zob. hiszpański podbój Ameryki, hiszpańska kolonizacja Ameryki Północnej). Aztekowie i Inkowie zostali podbici w trakcie rządów Karola, kolejno w latach 1519–1521 i 1540–1558. Hiszpańskie osady były zakładane w Nowym Świecie – Buenos Aires w 1536, Kolumbia w 1530, Manila na Filipinach w 1572, a Floryda w latach 60. Zamorskie terytoria dostarczały Hiszpanii bogactw, jednak przyczyniły się również do zjawiska hiperinflacji. Zamiast wzmacniać hiszpańską ekonomię, srebro i złoto uczyniły ją zależną od zagranicznych źródeł surowców i dóbr. Ekonomiczna i socjalna rewolucja w najlepsze trwająca w Anglii i Francji, ominęła Półwysep Iberyjski szerokim łukiem.
Po zwycięstwie nad Francją w 1559 roku wzrosły ambicje Filipa, który czynił coraz śmielsze plany. Osmańska Turcja, od dawna zagrażająca habsburskim rządom na Bałkanach i w północno-zachodniej Afryce, miała stać się jego następnym celem. Wiele lat wcześniej ekspedycja wysłana przez Ferdynanda i Izabelę odbiła Melillę w 1497 i Oran w 1509. Karol, ojciec Filipa, wolał podczas walk z muzułmanami kłaść nacisk na działania morskie, utrudniając Turkom desanty na weneckie terytoria (Kretę, Korfu, Wyspy Jońskie). W 1565 roku Hiszpania pokonała wojska tureckie podczas bitwy o strategicznie ważną Maltę, której garnizon dowodzony był przez zakon joannitów.
Tego samego roku zmarł Sulejman Wspaniały, a do władzy doszedł znacznie mniej uzdolniony Selim II, który zdecydował się na przeniesienie działań wojennych na tereny ojczyste. W 1571 ekspedycja morska dowodzona przez bastarda Karola V, Juana z Austrii, zniszczyła całkowicie flotę turecką w bitwie pod Lepanto, eliminując widmo tureckich statków zagrażających Morzu Śródziemnemu, oraz zakończyła długi okres dominacji floty Imperium Osmańskiego na Morzu Śródziemnym. Była także pierwszą oznaką słabnięcia wielkiej potęgi osmańskiej.
Pierwsze poważne problemy (1571–1598).
Radość w Madrycie nie trwała długo. W 1566 w Niderlandach Hiszpańskich wybuchło powstanie, które stłumić miała armia księcia Alby. Dwa lata później Wilhelm I Orański przeprowadził nieudaną próbę obalenia krwawego dyktatora, co dało początek wojnie osiemdziesięcioletniej, ostatecznie zakończonej uzyskaniem przez Niderlandy niepodległości. Hiszpanie, którzy znaczną część swojego bogactwa zawdzięczali pełnym manufaktur i rozwiniętym handlowo Niderlandom – a w szczególności portowej Antwerpii – za wszelką cenę starali się utrzymać porządek oraz swoją władzę nad Holandią. W 1572, grupa holenderskich najemników, znanych jako "watergeuzen" („morscy żebracy”) zdobyła kilka miast portowych, ogłosiła swoje poparcie dla Wilhelma oraz odwołała władzę hiszpańską.
Dla Hiszpanii wojna była klęską. W 1574 armia hiszpańska pod dowództwem Ludwika de Requesénsa musiała zakończyć oblężenie Leiden po tym, jak Holendrzy zniszczyli tamy chroniące nizinne prowincje przed żywiołem Morza Północnego. W 1576, kiedy kraj musiał uporać się z utrzymaniem 80-tysięcznej armii i 300-okrętowej floty, Filip zmuszony był ogłosić bankructwo. Armia w Holandii wkrótce dokonała przewrotu, zdobyła Antwerpię i rozpoczęła bezwzględne pustoszenie południowej Holandii, tylko zachęcając tamtejsze prowincje do przyłączenia się do powstania. Hiszpanie wybrali drogę negocjacji i ostatecznie udało im się przywrócić pokój w południowych prowincjach, podpisując unię z Arras w 1579. Porozumienie zmuszało oddziały hiszpańskie do opuszczenia Flandrii i Hrabstwa Burgundii ("Franche-Comte").
W 1580, po śmierci Henryka Cnotliwego, ostatniego męskiego potomka portugalskiej dynastii rządzącej, Filip mógł umocnić swoją pozycję w Europie. Wysunął pretensje do portugalskiego tronu na podstawie niezbyt jasnych koligacji rodowych oraz wysłał armię pod księciem Albą, aby zapewnić sobie sukcesję. Pomimo iż hiszpańska okupacja nie podobała się Portugalczykom równie mocno jak Holendrom, Filip został koronowany na króla Portugalii. Jego nowo stworzone imperium zajmowało większość znanego Nowego Świata oraz ogromne terytoria w Afryce i Azji.
Panowanie w Portugalii wymagało ogromnych nakładów na siły okupacyjne, a Hiszpania wciąż nie mogła się podnieść po bankructwie z 1576. W 1584 Wilhelm Cichy został zamordowany przez obłąkanego katolickiego fundamentalistę, jednak mimo śmierci największego przywódcy holenderskiego ruchu oporu wojna nie zakończyła się. W 1586 królowa Elżbieta I poparła protestantów w Holandii i Francji, a jej najznamienitszy admirał – Francis Drake – rozpoczął zmasowane ataki na hiszpańskie statki handlowe na Morzu Karaibskim oraz Oceanie Spokojnym. Szczególnie pamiętana jest bitwa o Kadyks, kiedy Drake zniszczył trzon stacjonującej tam armady hiszpańskiej. W 1588, mając nadzieję na ostateczne wyeliminowanie knowań Elżbiety, Filip wysłał flotę ku wybrzeżom Anglii. Ze 130 wysłanych statków powróciła tylko połowa, a 20 000 transportowanych nimi piechurów zaginęło w odmętach Oceanu Atlantyckiego. Ten tragiczny rezultat, związany z niesprzyjającymi warunkami pogodowymi oraz pewną dozą szczęścia sił floty brytyjskiej, zapoczątkował koniec hiszpańskiej supremacji na otwartych morzach.
Hiszpania zaangażowała się w wojny religijne we Francji po śmierci Henryka II. W 1589 Henryk III, ostatni z dynastii Walezjuszów, zmarł u murów Paryża. Jego następca, Henryk IV z Nawarry, pierwszy król z rodu Burbonów, był osobą o niesłychanych talentach dyplomatycznych oraz przywódczych – odniósł zwycięstwa nad Ligą Katolicką pod Arques w 1589 oraz Ivry w 1590. Nie chcąc dopuścić do koronacji Henryka, Hiszpanie podzielili swoje siły w Holandii i zaatakowali Francję w roku 1590.
„Bóg jest Hiszpanem” (1596–1626).
Tocząc wojny z Anglią, Francją i Holandią, których armie prowadzone były przez wybitnych dowódców i strategów, znajdująca się w kryzysie gospodarczym Hiszpania nie miała żadnych szans. Dodatkowych problemów przysparzali Hiszpanom piraci, napadając na ich statki transportowe na Atlantyku i prawie całkowicie przerywając ważne dostawy złota z Nowego Świata. W końcu monarchia hiszpańska zmuszona była po raz wtóry ogłosić bankructwo – tym razem w 1596. Hiszpanie próbowali zakończyć prowadzone przez siebie walki, najpierw podpisując pokój w Vervins z Francją w 1598, który uznawał Henryka IV (katolika od 1593) za władcę Francji oraz przywracał wiele ustaleń z poprzedniego porozumienia z Cateau-Cambrésis. Kolejnym posunięciem było zawarcie w 1604 roku pokoju z Anglią, kiedy na tronie brytyjskim Elżbietę I zastąpił bardziej układny Jakub I Stuart.
Traktaty pokojowe z Anglią i Francją pozwoliły Hiszpanii skupić się na odzyskaniu władzy nad prowincjami holenderskimi. Holendrzy, dowodzeni przez syna Wilhelma Cichego, Maurycego Nassau, od 1590 zdobyli szereg miast granicznych – w tym bardzo ważną Bredę. Wtedy na scenę wkroczył Ambrosio Spinola, przerzucony z frontu angielskiego. Bezlitośnie nacierał na armię Maurycego, a jedynym powodem, dla którego nie podbił całych Niderlandów, było kolejne bankructwo Hiszpanii w 1607. W 1609 między walczącymi stronami został podpisany tak zwany rozejm dwunastoletni
Podczas okresu zawieszenia broni Hiszpania poczyniła wiele dla naprawy swoich finansów, gospodarki oraz prestiżu. W Niderlandach rządy córki Filipa II, Izabeli Klary Eugenii i jej męża, arcyksięcia Alberta, przywróciły stabilizację na obszarach dzisiejszej Belgii oraz uspokoiły antyhiszpańskie nastroje społeczne. Następca na tronie Filipa II, Filip III, był raczej marnym władcą, który wolał, aby inni zajmowali się rządzeniem. Jego głównym ministrem został książę Lerma, który sprawność w zarządzaniu finansami wykorzystywał również do powiększania własnego majątku – przekupstwem i machlojkami zgromadził przez lata fortunę 44 mln talarów, która czyniła go jednym z najzamożniejszych ludzi w całej Europie. Tak potężny majątek przyciągał uwagę wrogów, którzy ostatecznie publicznie oskarżyli go o korupcję i defraudację. W 1618 Filip III na jego miejscu obsadził Don Baltazara de Zúñigę. Zarówno Lerma, jak i Filip nie przykładali uwagi do stosunków z Austrią, jednak Zúñiga, będący wieloletnim ambasadorem w Wiedniu, wierzył, że droga do umocnienia Hiszpanii i osłabienia Francji wiedzie właśnie przez sojusz z tym państwem.
W 1618 roku sprowokowany defenestracją praską Ferdynand II wypowiedział wojnę Unii Ewangelickiej i Czechom. Zachęcony przez Zúñigę Filip wsparł austriackich Habsburgów, angażując tym samym swój kraj w wojnę trzydziestoletnią. Ambrosio Spinola, wzrastający talent sił hiszpańskich, został wysłany na czele Armii Flandryjskiej celem interwencji i udzielenia wszelkiej pomocy koalicjantom Austrii. W 1621 nieefektywny i mało przebojowy Filip III został zastąpiony na tronie przez znacznie bardziej aktywnego i pobożnego Filipa IV.
Następnego roku miejsce Zúñigi objął Gaspar de Guzmán, hrabia-diuk Olivares, który wierzył, że wszystkie nieszczęścia Hiszpanii orbitują wokół sprawy holenderskiej. Po początkowych niewielkich zwycięstwach Czesi zostali pokonani w 1620 roku w bitwie pod Białą Górą, a w 1623 roku wojska protestanckie poniosły klęskę w bitwie pod Stadtlohn. Wojna ze Zjednoczonymi Prowincjami rozgorzała na nowo w 1621, a Spinola zdobył Bredę w 1625. Wtedy do konfliktu po stronie protestanckiej włączył się Chrystian IV, król Danii i Norwegii, jednak został pokonany w 1626 roku przez wodza wojsk Ligi Katolickiej, Johana von Tilly, w bitwie pod Lutter am Barenberge. Kiedy protestanci przycichli, w Madrycie pojawiła się nadzieją na reinkorporację Niderlandów do korony. Francja znów uwikłana była w swoje niepokoje polityczne (słynne oblężenie La Rochelle rozpoczęło się w 1627), a powrót Hiszpanii na piedestał wydawał się nieunikniony. Wtedy to Olivares wypowiedział słowa: „Bóg jest Hiszpanem i walczy dziś za nasz kraj”.
Sukcesy militarne Hiszpanii zostały uwiecznione w sali tronowej pałacu Buen Retiro w Madrycie przez największych hiszpańskich malarzy.
Droga do Rocroi (1626–1643).
Niestety, Olivares nie pasował do swoich czasów – wiedział, że Hiszpania potrzebuje nagłych reform, ale aby je przeprowadzić, musiał osiągnąć stabilizację polityczną. Jednym z jego priorytetów było ostateczne zniszczenie Zjednoczonych Prowincji, ponieważ za każdą koalicją wymierzoną przeciw Habsburgom stała holenderska moneta – bankierzy walczyli z hiszpańskim monopolem w Sewilli, a osadnicy i najemnicy na całym świecie próbowali podminować hiszpańsko-portugalską hegemonię. Wojna zdawała się iść po myśli Spinoli, a koniec problemów wydawał się bliski.
W 1627 roku hiszpańska gospodarka upadła po raz kolejny. Hiszpanie, próbując opłacić armię i sprostać kosztom wojny, zaczęli zmniejszać wartość swoich monet, a ceny w całym kraju gwałtownie wzrosły. Aż do 1631 roku na większości terenów kastylijskich panował handel wymienny związany z kryzysem walutowym, a rząd nie był w stanie zebrać jakichkolwiek podatków od chłopstwa, polegając całkowicie w tym względzie na zamorskich koloniach. Hiszpańskie oddziały na terenie Niemiec, w związku z zaprzestaniem przez dowództwo wypłaty żołdu, plądrowały gospodarstwa oraz grabiły wsie. Olivares, który podejmował coraz śmielsze kroki na płaszczyźnie podatkowej, był obwiniany za bezowocną i upokarzającą wojnę we Włoszech (tzw. wojna o sukcesję mantuańską) oraz niepowodzenia ekonomiczne. Holendrzy, którzy w trakcie rozejmu dwunastoletniego położyli szczególny nacisk na rozbudowę floty wojennej, całkowicie pogrążyli hiszpański handel morski – jedyną gałąź gospodarki, która utrzymywała kraj Filipa. Hiszpanie, po zniszczeniu Armady przez siły holenderskie, nie byli już w stanie opierać się niebezpieczeństwu ciągnącemu od strony wód.
W 1630 Gustaw Adolf, prawdopodobnie najzdolniejszy i najbardziej przewidujący dowódca tamtej epoki, dokonał desantu na północne Niemcy oraz przyszedł z odsieczą Stralsundowi – ostatniej twierdzy nieprzychylnej cesarzowi. Gustaw rozpoczął bezwzględne parcie w kierunku południowym, odnosząc znaczące zwycięstwa pod Breitenfeld i Lützen, przysparzając sprawie protestanckiej coraz więcej zwolenników. Szanse katolików wzrosły po śmierci Gustawa pod Lützen w 1632 oraz po niespodziewanym zwycięstwie sił cesarskich pod kardynałem Ferdynandem i Ferdynandem II w bitwie pod Nördlingen w roku 1634. Zdobywszy niewielką przewagę, cesarz zaproponował zmęczonym walką przeciwnikom traktat pokojowy w 1634. Wielu władców go zaakceptowało, w tym trzej najpotężniejsi – elektorzy Brandenburgii i Saksonii oraz król francuski.
Kardynał Richelieu był silnym zwolennikiem sił protestanckich i holenderskich oraz często wysyłał im fundusze i ekwipunek, mając nadzieję na utemperowanie pozycji Habsburgów w Europie. Richelieu stwierdził, że podpisany pokój praski kolidował z interesami francuskimi i wypowiedział wojnę Austriakom i Hiszpanom po paru miesiącach od jego zawarcia. Doświadczone siły hiszpańskie w początkowej fazie wojny odniosły szereg sukcesów, a armia okupująca Holandię wyruszyła w błyskawicznym marszu z północy, mając nadzieję na szybkie rozwiązanie problemu, zanim jeszcze Hiszpania zaczęłaby odczuwać piętno kolejnej wojny. Podczas tak zwanego "année de Corbie" (1636) armia Hiszpanii dotarła aż do Amiens i Corbie, bezpośrednio zagrażając Paryżowi i niemalże kończąc wojnę na swoich warunkach, jednak po roku 1636 Olivares przestraszył się wizji kolejnego bankructwa i armia nigdy już nie wdzierała się tak głęboko.
Podczas bitwy o Downs w 1639 Armada została zdziesiątkowana przez holenderską flotyllę, uniemożliwiając władzom zaopatrywanie wojsk w prowincjach. Armia Flandryjska, składająca się z najlepszych hiszpańskich żołnierzy i dowódców, została zaatakowana przez Ludwika II Burbońskiego, księcia Condé pod Rocroi w 1643 roku. Hiszpanie pod dowództwem Francisco de Melo zostali całkowicie rozbici – francuska kawaleria zabiła bądź schwytała większość piechoty. Zakwestionowana została nieskazitelna reputacja oddziałów flandryjskich, a wraz z nią majestat i potęga Hiszpanii.
Ostatni hiszpańscy Habsburgowie (1643–1700).
Wspierani przez Francuzów Katalończycy, Neapolitańczycy i Portugalczycy wzniecili bunt w latach 40. XVII wieku. Nadzieja na Niderlandy Hiszpańskie została pogrzebana po przegranej bitwie pod Lens w 1648, a traktat pokojowy podpisany w Westfalii uznawał ostatecznie niepodległość Zjednoczonych Prowincji, kończąc tym samym wojny osiemdziesięcioletnią i trzydziestoletnią. Wojna z Francją trwała jeszcze przez 11 lat – pomimo francuskich niepokojów i trwającej w latach 1648–1652 wojny domowej (zob. Fronda), ale zrujnowana ekonomicznie Hiszpania nie była w stanie zdobyć przewagi. Neapol został odbity w 1648, a Barcelona w 1652. Wojna zakończyła się dopiero po bitwie pod Dunkierką, gdzie armia francuska pod dowództwem marszałka de Turenne rozbiła pozostałości niegdyś świetnej hiszpańskiej armii. Hiszpanie w 1659 podpisali pokój pirenejski, który przekazywał Francji Rousillon, Foix, Artois i znaczną część Lotaryngii.
Powstanie w Portugalii zostało wzniecone w 1640 roku przez szlachtę. W grudniu 1640 ogłosiła królem Jana IV, władcę z dynastii Bragança. Hiszpanie, zaangażowani jeszcze wtedy w wojnę z Francją oraz targani szeregiem innych buntów i rewolt, nie mogli sobie pozwolić na żadną interwencję zbrojną aż do 1657. Kiedy w tym roku zmarł Jan IV, armia hiszpańska próbowała spacyfikować sprzymierzeńców jego syna i sukcesora, Alfonsa VI, jednak została pobita pod Ameixial w 1663 oraz Monte Claros w 1665. Traktat pokojowy z roku 1668 uznawał niepodległość Portugalii i jej niezależność od korony hiszpańskiej.
Filip IV, za życia którego rozpadło się potężne imperium Hiszpanii, powoli popadał w stany depresyjne. W 1643 roku podjął ważną decyzję odwołania Olivaresa, a trzy lata później, w wieku 17 lat zmarł jego syn Baltazar Carlos. Pod koniec życia Filip zaczął przejawiać zainteresowania mistyczne i rozpaczliwie próbował naprawić część wyrządzonych krajowi szkód. Umierając w 1665, miał nadzieję, że jego jedynemu żyjącemu synowi, Karolowi, uda się cokolwiek zmienić. Niestety, Karol był zacofanym umysłowo kaleką, który przez całe swoje życie ulegał wpływom matki. Prowadząc prywatne boje ze swoją niedołężnością i dotykającymi go na dworze kpinami, nie był w stanie przykładać uwagi do naglących spraw królestwa.
W latach 1667–1668 Ludwik XIV rozpoczął wojnę dewolucyjną wymierzoną przeciwko pozostałościom Hiszpańskich Niderlandów. Ani Karol, ani jego matka nie byli w stanie przeciwstawić się bezwzględnej machinie wojennej wybitnego władcy francuskiego. Hiszpania straciła wtedy znaczne połacie terytoriów, między innymi miasta Lille i Charleroi. Wkrótce rozgorzała wojna dziewięcioletnia, w trakcie której Ludwik po raz wtóry zaatakował holenderskie posiadłości Hiszpanów. Jego armia, dowodzona przez księcia Luksemburga, pokonała Hiszpanię pod Fleurus (1690) oraz walczące po stronie Karola Niderlandy. Wojna zakończyła się utratą prawie całych Hiszpańskich Niderlandów, w tym m.in. bardzo ważnych miast Gandawa i Luksemburg. Pokazała światu również, jak zacofane i bezużyteczne są hiszpańskie mechanizmy obronne i urzędnicze – nieefektywny rząd w Madrycie nie podjął żadnych kroków, żeby je zreformować.
Świat w ostatnich dekadach XVII wieku był świadkiem stagnacji i rozkładu Hiszpanii. Kiedy reszta Europy przechodziła przez ważne przemiany polityczne i społeczne – Król Słońce we Francji, chwalebna rewolucja w Anglii – Hiszpania żyła we własnym świecie biurokracji i korupcji. Aparat urzędniczy, wykształcony na charyzmatycznych, inteligentnych i obrotnych postaciach Karola I oraz Filipa II, wymagał silnego i zdolnego monarchy. Słabość Filipa III i Filipa IV doprowadziła do ostatecznego wymazania Hiszpanii z areny międzynarodowej. Bezdzietny Karol II na łożu śmierci jako swojego następcę wyznaczył księcia Filipa de Anjou Burbona, nie chcąc, aby jego kraj dziedziczył Habsburg. Zmarł w 1700, dokładnie 200 lat po narodzinach Karola I. Doprowadziło to do wojny o tron w Hiszpanii.
Społeczeństwo i inkwizycja (1504–1700).
Instytucja hiszpańskiej inkwizycji została powołana do życia za rządów Ferdynanda i Izabeli, a rozpadła się dopiero w XIX wieku. Karol I ustanowił ją formalnym urzędem sądowniczym podległym hiszpańskiemu rządowi, jednak z czasem usamodzielniła się i stała się zależna jedynie od ciała biskupiego. Swoim działaniem zachęcała do fałszywych oskarżeń, zdrady i denuncjacji – stała się sposobem na wrogów, zazdrosnych przyjaciół, a nawet skłóconych małżonków chcących zagarnąć dla siebie całość majątku. Każde oskarżenie, nawet zupełne bezpodstawne i kłamliwe, prowadziło do wnikliwego śledztwa, a potem długiego procesu, w trakcie którego reputacja i dobre imię oskarżonego były bezpowrotnie tracone. Tak zwane "auto da fé" (z port. „akt wiary”), czyli publiczne wyznanie win (a w razie braku takiego wyznania – publiczne potępienie i skazanie na stos) było ceremonią pełną poniżeń i upokorzeń.
Filip II znacznie rozwinął zasięg działania inkwizycji, a podległość ortodoksji kościoła ustanowił jako jeden z najważniejszych celów swojej polityki. W 1559, trzy lata po dojściu Filipa do władzy, uchwalono przepisy zakazujące studentom podróży zagranicznych oraz wprowadzające cenzurę, na której czele stali dostojnicy inkwizycji.Pod groźbą kary śmierci zabroniono importu i druku książek bez pozwolenia władz. Starano się usunąć wszystkie dzieła luterańskiej i kalwińskiej literatury, mając nadzieję na uniknięcie panującego we Francji chaosu.
Jednym z celów inkwizycji było ściganie radykałów, którzy próbowali zmienić poglądy na niektóre doktryny kościelne w myśl reform protestanckich. Przemiany nie odniosły żadnego skutku, a Hiszpania po rekonkwiście stała się kolebką kontrreformacji. Prym w hiszpańskiej myśli kontrreformacyjnej wiodły dwie osoby – św. Teresa z Avili (znana w Polsce m.in. jako Teresa od Jezusa) oraz Ignacy Loyola. Teresa nawoływała do powrotu do pełnego monastycyzmu oraz przywrócenia niektórych starodawnych tradycji pokutnych. Wielokrotnie doświadczała mistycznych ekstaz oraz stała się wpływową postacią hiszpańskiej sztuki – jej dzieł wymienić można m.in. "Życie" ("Libro de mi vida") oraz "Drogę doskonałości" ("Camino de perfeccion", 1565–1570). Ignacy Loyola, założyciel zakonu jezuitów, był znany w Europie ze swoich poglądów na temat doskonałości umysłu oraz wkładu, który wniósł w ustanawianie powszechnej edukacji w Europie. W 1625, u szczytu potęgi Hiszpanii, książę Olivares założył w Madrycie jezuickie "colegia imperial", którego celem było zapoznawanie szlachty z naukami humanistycznymi oraz sztuką wojenną.
Potomkowie Maurów z południowej Hiszpanii zostali siłą zmuszeni do przyjęcia chrześcijaństwa w 1502, jednak za rządów Karola I mogli cieszyć się pewnym zakresem swobód – mogli przestrzegać swoich zwyczajów, ubioru i języka, a prawa dotyczące religii były często ignorowane. W 1568 roku Filip II wymógł odnowienie starych praw, a Maurowie wzniecili powstanie (zob. powstanie Maurów), które zostało stłumione przez włoskie oddziały Juana z Austrii (jednak Maurowie wycofali się w góry i niektóre oddziały działały aż do 1570). Jednym z następstw rebelii były masowe wysiedlenia – rebelianci zostali zastąpieni na terenach wiejskich przez ponad 12 tys. chrześcijan. W 1609, z inicjatywy księcia Lermy, Filip III wydalił prawie 300 tys. Maurów do północnej Afryki.
Biurokracja (1504–1700).
Hiszpania, po rozwoju kolonialnym w Nowym Świecie oraz podboju państw Azteków i Inków, uzyskała stałe źródło wydobycia złota, którego większość Karol I wykorzystał podczas wojen w Europie. W latach 40. XVI wieku w Potosi i Guanajuata odkryto ogromne złoża srebra, które gwarantowało imperium hiszpańskiemu stałe źródło dochodów. Wtedy to bicie monet pozostawiono prywatnym przedsiębiorcom oraz wprowadzono nowy podatek, tzw. "quinto real", w ramach którego rząd dostawał piątą część wydobywanego srebra. Pomimo rozległych terenów do kontrolowania, aparat urzędniczy całkiem dobrze radził sobie w pobieraniu tego podatku – każda sztabka metalu musiała przejść przez Urząd Handlu w Sewilli, który podlegał bezpośrednio Radzie Indii, a wydobycie rtęci, która była niezbędna do uzyskiwania srebra z rudy, podlegało państwu.
Pomimo iż początkowa faza podboju kontynentów amerykańskich charakteryzowała się raczej nieregularnymi dostawami złota, już w latach 50. kruszec ten stał się stałym źródłem dochodu. Inflacja w Hiszpanii spowodowana była przede wszystkim ogromnym zadłużeniem państwa – Karol większość swoich wojen prowadził, będąc pod kreską, a w końcu w 1557, rok po jego abdykacji, Hiszpania musiała ogłosić bankructwo.
Skonfrontowani z rosnącym zagrożeniem ze strony piratów, Hiszpanie zaadaptowali bezprecedensowy system konwojów. Statki transportowe pod eskortą ciężkozbrojnych okrętów wojennych opuszczały porty amerykańskie w kwietniu i sierpniu każdego roku. System okazał się bardzo skuteczny; na przestrzeni lat tylko dwa konwoje zostały całkowicie zdobyte – w 1628 i 1656, kolejno na rzecz Holendrów i Anglików, cały czas jednak okręty były atakowane przez korsarzy, narażając admiralicję Wielkiej Armady na kosztowne naprawy.
Rozwój hiszpańskich kolonii w Nowym Świecie był nadzorowany przez aparat urzędniczy z Sewilli, który tylko w niewielkim stopniu podlegał rządowi w Madrycie. Głównym priorytetem Karola I i Filipa II było uspokojenie sytuacji w Europie, więc poszczególnymi terytoriami w Ameryce zarządzali wicekrólowie i lokalni administratorzy. Habsburgowie traktowali kolonie bardziej jak stany feudalne niż integralne części ich królestwa – tamtejsze władze posiadały więc niemal całkowitą autonomię, a jednym z niewielu ich obowiązków było rozliczanie się z podatków względem Madrytu. Habsburgowie przez wieki rządzili małymi, porozrzucanymi po całych Niemczech domenami i ten wasalny model stosunków wdrażali również na terytorium Hiszpanii, przede wszystkim w Kraju Basków oraz Aragonii.
Oznaczało to, że podatki, rozbudowa infrastruktury oraz wewnętrzna polityka handlowa, były ustalane niezależnie w każdym rejonie kraju, co prowadziło do stworzenia się wielu barier, ceł oraz konfliktów na ziemiach Habsburgów. Karol I i Filip II, w przeciwieństwie do swoich następców, byli w stanie nadzorować te poszczególne dwory dzięki swoim wybitnym zdolnościom dyplomatycznym i politycznym. Rozwój Hiszpanii był nieco spowolniony faktem, iż obaj władcy większość czasu spędzali za granicą – przez lwią część XVI wieku kraj był administrowany z Brukseli i Antwerpii. Niejednolite, zbiurokratyzowane imperium, trzymane w ryzach przez zdolnego króla, zaczęło się obracać w perzynę po sukcesji słabego władcy.
Przeprowadzano próby zreformowania przestarzałej hiszpańskiej biurokracji. Karol, po koronowaniu na króla, chciał obsadzić rząd Holendrami i Flamandami, ze względu na ich obrotność i efektywność, jednak szlachta wydawała mu wtedy wojnę. Minister Filipa IV, Olivares, zawsze twierdził, że kluczem do odrodzenia Hiszpanii jest centralizacja aparatu urzędniczego – starał się nawet o całkowite zjednoczenie Portugalii z Hiszpanią, jednak nigdy nie miał okazji do zrealizowania tych planów. Po abdykacji Karola narastały w kraju problemy z rozrastającą się biurokracją i korupcją. Położyła temu kres dymisja Olivaresa w 1643.
Ekonomia (1504–1700).
Jak większość państw europejskich, Hiszpanię w XIV i XV wieku dotknęły głód i czarna śmierć. W 1500 roku, kiedy Europa powoli podnosiła się po tych demograficznych katastrofach, liczba ludności zaczęła szybko wzrastać. Przykładem może być Sewilla, która z 60-tysięcznego miasta pod koniec wieku stała się 150-tysięczną metropolią. Ponadto ludność rozpoczęła pierwsze migracje do miast, mając nadzieję na zatrudnienie się w przemyśle stoczniowym lub handlu.
Wysoki wskaźnik inflacji, wywołany zadłużeniem państwa i dużymi ilościami złota przywożonego z Nowego Świata, przyczynił się do znacznego pogorszenia się warunków życiowych chłopstwa. Ceny podstawowych dóbr, w tym wełny i zboża, przez cały XVI w. zwiększyły się ponad pięciokrotnie, wywołując paraliż ekonomiczny krajów europejskich (tzw. rewolucja cenowa). Hiszpania i Anglia, jako jedyni producenci i eksporterzy wełny, początkowo korzystały z takiego obrotu spraw, jednak wkrótce zostały ogarnięte ruchami uwłaszczeniowymi, które spowodowały przemiany rynkowe i masowe wyludnienie terenów wiejskich.
Popularna w Kastylii hodowla owiec zyskiwała na znaczeniu w związku ze wzrostem cen wełny. Hodowcy co zimę prowadzili owce domowe z chłodniejszych szczytów północy na cieplejsze ziemie południowe, ignorując wytyczone szlaki i tratując po drodze tereny rolnicze. Skargi składane na gildię owczarzy były ignorowane przez Filipa II, który ze sprzedaży wełny otrzymywał ogromny podatek. Ostatecznie okazało się, że ziemia w Kastylii staje się jałowa, a Hiszpania w kwestii pożywienia zmuszona była polegać na imporcie. W związku z kosztem transportu oraz ryzykiem napadu na konwoje przez piratów, jedzenie w Hiszpanii było znacznie droższe niż w innych częściach świata, co w dużym stopniu spowolniło wzrost populacji.
Podstawą hiszpańskich interesów w XVI wieku były pożyczki. Leżąca w Hiszpańskich Niderlandach Antwerpia była centrum europejskiego handlu, a tamtejsi bankierzy finansowali większość wojen Karola V i Filipa II. Coraz popularniejsze stawały się weksle, których użycie pozwalało holenderskim bankom na spekulacje finansowe prowadzące do zredukowania zjawiska wahania się cen. Pomimo że ten nurt kładł podwaliny pod rozwój wczesnego kapitalizmu w Europie, kompletny brak przepisów i wszechogarniająca korupcja oznaczały, że wystarczył niewielki pech, by właściciele ziemscy stracili cały swój majątek. Kościół zawsze był ważny dla hiszpańskiej ekonomii, w szczególności podczas rządów pobożnych Filipów III i IV – przekazywano wówczas na jego rzecz ogromne połacie ziemi. Habsburska polityka nie przewidywała angażowania się w redystrybucję ziemi, także pod koniec rządów Karola II, większość Kastylii była podzielona pomiędzy paru posiadaczy ziemskich, spośród których największym był właśnie Kościół.
Sztuka i kultura (1504–1700).
Habsburgowie, zarówno w Hiszpanii, jak i w Austrii, byli wielkimi mecenasami sztuki. "Eskurial", przypominający klasztor pałac królewski, zbudowany na żądanie króla Filipa II, przyciągał największych europejskich malarzy i architektów. Diego Velázquez, uznawany za jednego z najbardziej znaczących malarzy europejskich, ceniony bardzo już za życia, cieszył się przyjaźnią i szacunkiem króla Filipa IV i jego pierwszego ministra, księcia Olivaresa. El Greco, inny znany artysta tego okresu, zaszczepił na hiszpańskim gruncie styl włoskiego renesansu i współtworzył unikatowy charakter malarstwa hiszpańskiego.
W tym czasie zostały stworzone najbardziej cenione arcydzieła hiszpańskiej muzyki – przez kompozytorów takich jak Tomás Luis de Victoria, Luis de Milán i Alonso Lobo, którzy przyczynili się do ukształtowania się muzyki renesansowej z kontrapunktem i wielochórowością. Wywarli tym swój wpływ na muzykę barokową. Kwitła też w owym czasie literatura – z najsławniejszymi przejawami w postaci dzieł Miguela de Cervantesa – autora powieści Don Quixote z Manchy i Lope de Vegi – największego hiszpańskiego dramaturga, autora ponad czterystu sztuk zachowanych po dziś dzień, choć rzeczywista liczba stworzonych przez niego utworów sięgała prawdopodobnie tysiąca.

</doc>
<doc id="183557" url="https://pl.wikipedia.org/wiki?curid=183557" title="Licznik scyntylacyjny">
Licznik scyntylacyjny

Licznik scyntylacyjny – detektor promieniowania jonizującego. Podstawą działania jest zjawisko scyntylacji, zachodzące w niektórych substancjach pod wpływem bombardowania ich cząstkami naładowanymi: podczas przechodzenia przez scyntylator cząstki jonizującej wytwarzane są jony i elektrony, które z kolei są źródłem emisji fotonów, obserwowanych w postaci błysków świetlnych. Ogromny rozwój techniki liczników scyntylacyjnych wiąże się z rozwojem technologii produkcji odpowiednich do tych celów scyntylatorów, nie pochłaniających swego promieniowania "własnego".
Akt oddziaływania cząsteczki lub kwantu promieniowania jądrowego, będący warunkiem detekcji promieniowania, następuje w scyntylatorze. Zachodzi w nim przetwarzanie części energii promieniowania na energię świetlną. Wiązka kwantów świetlnych prowadzona światłowodem dociera do fotokatody fotopowielacza, i zostaje zaabsorbowana w materiale fotokatody, wybijając z niej fotoelektrony. Fotoelektrony kierowane są na pierwszą dynodę fotopowielacza i wyzwalają z niej elektrony emisji wtórnej. Kolejne dynody dołączone są do coraz wyższego potencjału, toteż elektrony ulegają przyspieszeniu w polu elektrycznym.
Obecnie detektory scyntylacyjne są budowane w postaci sond składających się z:
Najczęściej wykorzystywanymi kryształami do tych detektorów jest NaI(Tl) (jodek sodu aktywowany talem), natomiast najstarszym znanym scyntylatorem jest ZnS (siarczek cynku), który w początkowym okresie służył również do pokrywania ekranów lamp kineskopowych.
Ze względu na znaczne wzmocnienie sygnału, pewność działania (w tym odporność na wysokie temperatury nawet do 120 °C) wykorzystywane są często w badaniach wykorzystujących techniki jądrowe (np. geofizyka, badanie procesów przemysłowych metodami izotopowymi). Istotną wadą liczników scyntylacyjnych z kryształami scyntylatorów nieorganicznych jest ich możliwość stosowania dla energii promieniowania gamma dopiero od linii ameryku 241Am (59.5 keV). Przy czym widmo takiego licznika składa się zazwyczaj z:
Przy wykorzystywaniu sond scyntylacyjnych należy zwrócić uwagę również na temperaturę pracy, gdyż widmo licznika przesuwa się (pływa) oraz na starzenie się kryształów związane głównie z uszkodzeniami radiacyjnymi. Innym ważnym parametrem pracy jest "dopasowanie widmowe", czyli dokładność pokrywania się charakterystyk widmowych scyntylatorów i fotopowielaczy, co decyduje o sprawności detektora.

</doc>
<doc id="183559" url="https://pl.wikipedia.org/wiki?curid=183559" title="Zbiór nigdziegęsty">
Zbiór nigdziegęsty

Zbiór formula_1 przestrzeni formula_2 nazywa się zbiorem nigdziegęstym wtedy i tylko wtedy, gdy wnętrze domknięcia tego zbioru jest puste:
Inaczej mówiąc zbiór ten nie jest gęsty w żadnym otwartym podzbiorze przestrzeni formula_4
Definicja formalna.
Zbiór formula_5 jest nigdziegęsty w formula_6 wtedy i tylko wtedy, gdy w każdym niepustym zbiorze otwartym formula_7 można znaleźć niepusty podzbiór otwarty formula_8 rozłączny z formula_1 (tj. formula_10).
Uogólnienia.
formula_37-zbiory.
Motywowany przez charakteryzację podaną w lemacie, polski matematyk Edward Marczewski wprowadził w 1935 pojęcie formula_38-zbiorów.
Powiemy, że podzbiór formula_1 prostej rzeczywistej formula_33 jest formula_38-zbiorem Marczewskiego, jeśli dla każdego doskonałego zbioru formula_42 można znaleźć jego doskonały podzbiór rozłączny z formula_43
Zbiory formula_38 tworzą formula_45-ideał podzbiorów formula_46
Zbiory formula_47-nigdziegęste.
W drugiej połowie XX w. wprowadzono wspólne uogólnienie pojęcia zbiorów formula_38 i zbiorów nigdziegęstych. Schemat tego uogólnienia może być przedstawiony w sposób następujący.
Niech formula_47 będzie pewną rodziną niepustych podzbiorów przestrzeni formula_4
Powiemy, że zbiór formula_5 jest formula_47-nigdziegęsty jeśli każdy element formula_53 zawiera podzbiór formula_54 rozłączny z formula_43
Jeśli formula_47 jest rodziną niepustych otwartych podzbiorów formula_13 to powyższa definicja określa nigdziegęste podzbiory formula_4 Jeżeli formula_47 jest rodziną zbiorów doskonałych, zaś formula_60 to otrzymujemy z kolei formula_38-zbiory Marczewskiego.
W literaturze matematycznej można spotkać też inne przykłady rodzin formula_47 używanych w tym kontekście, niektóre z tych rodzin są związane z forsingami drzewiastymi.

</doc>
<doc id="183560" url="https://pl.wikipedia.org/wiki?curid=183560" title="Zbiór pierwszej kategorii">
Zbiór pierwszej kategorii

Zbiór pierwszej kategorii (czasami zbiór mizerny lub szczupły) – zbiór, który można przedstawić w postaci przeliczalnej sumy zbiorów nigdziegęstych.
Definicja formalna.
Niech formula_1 będzie przestrzenią topologiczną. Powiemy, że zbiór formula_2 jest pierwszej kategorii Baire’a w formula_3 (lub I kategorii) jeśli można go przedstawić jako sumę formula_4 gdzie każdy ze zbiorów formula_5 jest nigdziegęsty w formula_3 (tzn. formula_7). Rodzinę wszystkich zbiorów pierwszej kategorii w formula_3 będziemy oznaczać przez formula_9 (albo po prostu przez formula_10 jeśli jest jasne o jakiej przestrzeni topologicznej mówimy).
Zbiory które nie są pierwszej kategorii nazywane są zbiorami drugiej kategorii Baire’a (lub II kategorii).
Gra Banacha-Mazura.
Ze zbiorami pierwszej kategorii związana jest (najprawdopodobniej) pierwsza z pozycyjnych gier nieskończonych rozważanych w matematyce. Gra ta była opisana przez polskiego matematyka Stanisława Mazura w Problemie 43 w Księdze Szkockiej. Odpowiedź na pytanie Mazura była dana przez Stefana Banacha w 1935.
Niech "Z" będzie dowolnym podzbiorem formula_20 Rozważmy następującą grę dwóch graczy, oznaczanych przez A i B. Gracze wykonują nieskończenie wiele posunięć ponumerowanych liczbami naturalnymi formula_45 Zaczynają w ten sposób, że Gracz A wybiera niepusty przedział otwarty formula_46 a Gracz B odpowiada przez wskazanie niepustego otwartego przedziału formula_47 Kiedy gracze dochodzą do formula_48 tego kroku w grze, to mają oni skonstruowany zstępujący ciąg niepustych przedziałów otwartych formula_49 Na formula_48 tym etapie gry najpierw Gracz A wybiera niepusty przedział otwarty formula_51 a potem Gracz B wskazuje niepusty otwarty przedział formula_52
Kiedy gracze wykonają już wszystkie posunięcia (jest ich nieskończenie wiele!), to decydujemy, że Gracz B wygrał partię formula_53 wtedy i tylko wtedy, gdy formula_54
Okazuje się, że Gracz B ma strategię zwycięską w tej grze wtedy i tylko wtedy, gdy zbiór formula_55 jest pierwszej kategorii.

</doc>
<doc id="183562" url="https://pl.wikipedia.org/wiki?curid=183562" title="IRQ">
IRQ



</doc>
<doc id="183565" url="https://pl.wikipedia.org/wiki?curid=183565" title="Kątomierz">
Kątomierz

Kątomierz – przyrząd pomiarowy używany do określenia miary kąta płaskiego.
Używany podczas wykonywania rysunków technicznych. Do zastosowań kreślarskich ma postać półkolistej bądź kolistej płytki z naniesioną podziałką kątową.
Do stosowania w pracach traserskich i ślusarskich jest wykonany z metalu, posiada podziałkę z noniuszem, zamocowane obrotowo ramiona pomiarowe i często z dodatkową lupą dla zwiększenia precyzji odczytu.
Kątomierz nawigacyjny – przyrząd stosowany w nawigacji do określania kątów na mapie.
Sitogoniometr – kątomierz kieszonkowy. Używany był w wojsku do pomiarów artyleryjskich. Posiadał podziałkę kątową poziomą od 0 do 800 tysięcznych i od 800 do 1600 tysięcznych oraz podziałkę pionową od 0 do + – 250 tysięcznych.
Rodzaje kątomierzy.
Rozróżnia się:
Wzorcowanie kątomierzy uniwersalnych.
W trakcie wzorcowania kątomierzy uniwersalnych (zarówno noniuszowych, optycznych, zegarowych jak i cyfrowych) w zależności od wyposażenia kątomierza wyznacza się następujące parametry:

</doc>
<doc id="183567" url="https://pl.wikipedia.org/wiki?curid=183567" title="Client">
Client

Client – grupa muzyczna grająca muzykę z gatunku electroclash. Założona przez Client A (Kate Holmes) i Client B (Sarah Blackwood), powstała z przekształcenia się z innej grupy muzycznej – Technique. 
Pierwszym menadżerem i promotorem grupy był członek Depeche Mode, Andrew Fletcher (Client F). Grupa jako jedyna ma kontrakt z założoną przez niego wytwórnią płytową Toast Hawaii. W 2005 trzecim członkiem grupy została Emily Mann (Client E), by odejść w 2007 roku. 19 grudnia 2010 pojawiła się oficjalna informacja, że z grupy (duetu) odeszła również Sarah Blackwood.
22 sierpnia 2011 Kate Holmes ogłosiła, że do składu koncertowego Client dołączyła Xan Tyler, przejmując wokal prowadzący po Sarze Blackwood.
Client wystąpili w Polsce trzykrotnie: 4 grudnia 2004 w szczecińskim klubie City Hall (koncert zamykający wspólną trasę z IAMX), 1 października 2005 w warszawskiej Fabryce Trzciny oraz 6 października 2009 w warszawskim Hard Rock Cafe.
Wytwórnie muzyczne.
Wytwórnie płytowe, z którymi grupa Client związana była w 2012 roku
Wytwórnie płytowe, z którymi grupa Client była związana kiedyś:

</doc>
<doc id="183568" url="https://pl.wikipedia.org/wiki?curid=183568" title="Procedura obsługi przerwania">
Procedura obsługi przerwania

Procedura obsługi przerwania – kod mający na celu obsługę konkretnego sygnału żądania przerwania. Procedury obsługi przerwań najczęściej określa system operacyjny lub BIOS.

</doc>
<doc id="183569" url="https://pl.wikipedia.org/wiki?curid=183569" title="Festiwal w Monterey">
Festiwal w Monterey

Monterey Pop Festival – festiwal muzyczny na stadionie w Monterey w Kalifornii w dniach 16–18 czerwca 1967.
Przebieg i znaczenie festiwalu.
Jego inspiratorami byli John Phillips, Alan Pariser, Paul Simon i Lou Adler. Był pierwszym wielkim festiwalem rockowym. Trwał 3 dni i przez ten czas wystąpiło 27 grup i solistów reprezentujących niemal wszystkie ówczesne kierunki muzyki pop, przede wszystkim rockowej.
Organizowany był w niepewności czy w ogóle uda się zrobić festiwal bez supergwiazd. Lista uczestników była dość dziwna i widać było, że na festiwalu nie będzie pełnego przeglądu wszystkich stylów i liczących się wykonawców. Dwa zespoły zrezygnowały z uczestnictwa, aby nie przenosić swoich problemów z narkotykami na teren festiwalu. Chodzi tu o The Lovin' Spoonful i The Rolling Stones (chociaż Mick Jagger był w radzie dyrektorów-organizatorów). Chuck Berry zażądał 2000 dol., ale ponieważ festiwal organizowano na zasadzie koncertu dobroczynnego, postanowiono nie robić wyjątków. Bob Dylan dalej ukrywał się w Woodstock po swoim wypadku w 1966 r. Cały czas chodziły plotki aż do ostatnich godzin niedzieli, że The Beatles wystąpią (wszyscy byli przekonani, że są w Monterey). Jednak grupa postanowiła nie łamać swojego przyrzeczenia "Nigdy więcej występów". Beach Boys postanowili nie występować, gdyż Brian Wilson unikał poboru do wojska i wolał pozostawać w ukryciu.
Całkowicie zaskakujący był brak czarnych wykonawców z kręgu Motown. Początkowo wszystko było na dobrej drodze; Berry Gordy i Smokey Robinson (jeden z dyrektorów festiwalu) byli entuzjastyczni. I nagle przestali odpowiadać na telefony, a Robinson stał się zupełnie nieaktywny. Festiwal więc zaczął być 'białym' wydarzeniem. Dionne Warwick w ostatniej chwili się wycofała. Lou Rawls miał nieustanne problemy w środowisku Afroamerykanów, gdyż zdecydował się wystąpić.
Mimo kilku słabszych występów (Laura Nyro, Hugh Masekela, Johnny Rivers) lub niepasujących do stylu festiwalu (The Association) reszta wykonawców wspięła się na wyżyny doskonale wyczuwając atmosferę i "wibracje" i mając świadomość udziału w czymś wyjątkowym, co zapowiada nową epokę. Na te trzy dni w Monterey narodziła się nowa społeczność a nawet pewna wspólnota, co było zaskoczeniem; koncert na tak wielką skalę był bowiem pionierskim eksperymentem, który w dodatku całkowicie się udał.
Festiwal z kilku wykonawców uczynił supergwiazdy. Janis Joplin, Jimi Hendrix i Otis Redding odnieśli niesłychany sukces. Potrafili najpełniej wyrazić swoją muzyką ducha czasu i uczynić ze swoich występów wydarzenie przekraczające wszystko to, co do tej pory muzyka rockowa w swoim głównym nurcie potrafiła przekazać. Innym wykonawcą, który także potrafił to uczynić, i to pomimo tego, iż był muzykiem spoza europejskiego i amerykańskiego kręgu kulturowego - był Hindus Ravi Shankar ze swoim zespołem.
Festiwal zgromadził 200 tys. ludzi. Był zapowiedzią Woodstock, a zdaniem niektórych, z dzisiejszej perspektywy wydaje się imprezą muzycznie o wiele ważniejszą. Festiwal ten wiąże się z rozkwitem ruchu hipisowskiego i uważany jest za główne wydarzenie symbolizujące tzw. „lato miłości” 1967 roku. Z festiwalu został nakręcony film dokumentalny „Monterey Pop” przez D.A. Pennebakera.
Wykonawcy.
Niedziela, 18 czerwca.
W niedzielę na festiwalu koncert dał m.in. zespół The Jimi Hendrix Experience. Zagrał 10 utworów a ich koncert trwał 43 minuty.
Poza grupą Hendrixa koncerty dali:

</doc>
<doc id="183570" url="https://pl.wikipedia.org/wiki?curid=183570" title="Farewell to Reason">
Farewell to Reason

Farewell to Reason – książka Paula Karla Feyerabenda (pierwsze wydanie Verso, London-New York, 1987) poświęcona głównie dwóm kwestiom:
Znaczenie tytułu wyjaśnia Feyerabend następująco:
Zamierzeniem tym nawiązuje do swoich wcześniejszych prac, a w szczególności do Against Method i Science in a Free Society:
Autor silnie atakuje przekonanie, że istnieją uniwersalnie ważne i obowiązujące standardy wiedzy i racjonalnosci. Traktuje je jako szczególny przypadek przekonania, że istnieje właściwa droga życiowa, i świat należy tak skonstruować aby ją zaakceptował. Uważa, że przekonanie takie jest szkodliwe ponieważ to ono napędzało podboje muzułmańskie, towarzyszyło krzyżowcom w ich krwawych bitwach, było źródłem rewolucji i puczów. A także, że rozum i racjonalność są siłami podobnego rodzaju, i otoczone są taką samą aurą, jak bogowie, królowie, tyrani i ich bezlitosne prawa.
Wielu krytyków jego poglądy nazywało irracjonalizmem i relatywizmem. Z pierwszym określeniem się zgadza, zaś jeśli idzie o klasycznie pojmowany relatywizm, to sprawy się komplikują, bowiem, definiując relatywizm jako pogląd, że rzeczywistość składa się z wyraźnie rozdzielonych dziedzin (np. kultur), a każda z nich rządzi się swoimi własnymi regułami i kryteriami, jego filozofia, relatywizmem nie jest. Jego zdaniem kultury nie są takimi relatywistycznymi dominiami. Reagują one na zmiany tego, co wydarza się „poza ich granicami”, w związku z tym nawet ich podstawowe zasady mogą ulec zmianom. Wyciąga z tego Feyerabend trzy wnioski:
Treść poszczególnych rozdziałów.
Rozdział 1: Notes on Relativism.
Relatywizm jest dla Feyerabenda próbą usensownienia zjawiska kulturowej różnorodności. Jako zjawisko kulturowe sięga on późnej Epoki Brązu na Bliskim Wschodzie, skąd dostał się do Grecji.
Wyróżnia on i bada następujące odmiany relatywizmu:
Rozdział 2: Reason, Xsenophanes and the Homeric gods.
Przedstawia tu Ksenofanesa, jako Pierwszego Zachodniego Intelektualistę i Jego krytykę tradycji, a w szczególności bogów Homera, która zyskała rozgłos u autorów tak różnych jak Eliade, Popper czy Schachermayr. Ksenofanes pierwszy wskazuje na podstawową nieuczciwość wszystkich Racjonalistycznych filozofii: wprowadzają one dziwaczne twierdzenia, które ani nie budzą zaufania, ani nie są dobrze uzasadnione, po to aby później wyśmiać oponentów za utrzymywanie odmiennych poglądów.
Rozdział 3: Knowledge and the role of Theories.
Powszechnie przyjmuje się, że wiedza winna być oparta na uniwersalnych zasadach lub teoriach. W kontekście tego twierdzenia stawia on trzy pytania:
Po uzyskaniu odpowiedzi na te pytania zapytać należy, czy sukcesy fizyki, astronomii czy biologii molekularnej sugerują, że medycyna, obrona narodowa czy nasze związki z innymi kulturami powinny zawierać porównywalnie obiektywne i abstrakcyjne zasady.
Rozdział 4: Creativity.
Jeśli rzeczywistość opisywana jest przez teorie, które nie tylko obowiązują niezależnie od ludzkiego życia, oraz nie zawierają żadnych jego charakterystycznych rysów, to jak, zastanawia się Feyerabend, jest w ogóle możliwe dotarcie do rzeczywistości? Próby dostarczenia Racjonalnego wyjaśnienia owego pomostowego procesu (teorie indukcji i konfirmacji, idealizm transcendentalny) zakończyły się niepowodzeniem. Zdają się one również zamieniać uczonych w maszyny uogólniające i przetwarzające dane. Wtedy mistrzowie teorii zasugerowali proste rozwiązanie: uczeni są jak artyści: uchwytują rzeczywistość w seriach cudów zwanych twórczymi skokami. Rozdział 4 pokazuje, że nawet dla sztuki takie rozwiązanie jest jedynie karykaturą. Nie jest ono również potrzebne: potraktowanie nauki jako części historii usuwa, przeznaczone uprzednio do rozwiązania, problemy indywidualnej twórczości.
Rozdział 5: Progress in Philosophy, the Sciences and the Arts.
Potraktowanie nauki jako części historii usuwa problemy indywidualnej twórczości. Usuwa to również pozorną różnicę między naukami i sztukami. Płynące stąd konsekwencje dla idei postępu przedstawione są w rozdziale 5: Opinie wydawane o postępie są opiniami względnymi w obydwu przypadkach.
Rozdział 6: Trivializing Knowledge: Comments on Popper's Excursions into Philosophy.
Pokazuje tu Feyerabend, że uniwersalnie krytyczna filozofia, taka jak Poppera, również pozbawiona jest podstaw – niczego nie wyklucza – lub też usuwa idee i blokuje działania, które chcielibyśmy zachować. Pustosłowie lub przeszkody – oto alternatywy otwarte dla Poppera, z których na zmianę korzysta w zależności od tego od jakiego rodzaju krytyki chce się uchylić. Przykładowo nie jest przeciwnikiem stosowania 'pewnych form imperializmu' przeciwko ludziom, którzy opierają się przyjęciu wspaniałego gmachu zachodniej cywilizacji.
Rozdział 7: Mach's theory of research and its relation with Einstein.
"Czy istnieją takie filozofie nauki" – pyta Feyerabend – "które dają zrozumienie bez usuwania idei i działań mogących przyczynić się do rozwoju wiedzy?" Przykładem jest filozofia Ernsta Macha, który uczynił wkład do fizyki, fizjologii, historii nauki, historii idei i w ogóle do filozofii. Mach miał żadnych trudności w badaniu tak szerokiego spektrum problemów, ponieważ żył i działał zanim Koło Wiedeńskie przedefiniowało i drastycznie ograniczyło nasz obraz nauki. Nauka dla Macha była historyczną tradycją. Używał opowieści a nie abstrakcyjnych modeli do wyjaśnienia jej rozwoju i przygotowania uczonych do ich zadań. Najważniejszy, zdaniem Feyerabenda, jest jego wkład do konstruowania teorii – połączył on historyczne, teoretyczne i psychologiczne rozważania dostarczając tym samym modelu dla Einsteinowskich metod badania. Mówiąc językiem materializmu dialektycznego Mach dał materialistyczne wyjaśnienie wzrostu (naukowej) wiedzy.
Rozdział 8: Some Observations on Aristotle's Theory of Mathemastics and of the Continuum.
Rozdział ten pokazuje, na pierwszy rzut oka paradoksalną tezę, że pogląd na przestrzeń utrzymywany przez uczonych od czasów Galileusza do Weyla był krokiem w tył w porównaniu z wynikami Arystotelesa.
Rozdział 9: Galileo and the Tyranny of Truth.
Rozdział ten analizuje często cytowany i dyskutowany list Bellarmino do Foscariniego , w świetle starożytnej debaty dotyczącej autorytetu wiedzy eksperta. Pokazuje tam Feyerabend, że stanowisko kościoła było bardziej postępowe i humanitarne niż to się na ogół przypuszcza.
Rozdział 10: Putnam on Incomensurability.
Rozdział ten przedstawia dyskusję nad tym jakie trudności dla różnych tradycji teoretycznych – i dla Hilarego Putnama, jednego z jej obrońców – tworzy zjawisko niewspółmierności.
Rozdział 11: Cultural Pluralism or Brave New Monotony?
Rozdział ten stanowi część wkładu Feyerabenda do debaty zainicjowanej przez Columbia School of Architecture dotyczącej rzekomego chaosu we współczesnej myśli filozoficznej. Kwestionuję tu Feyerabend zarówno diagnozę (być może, że istnieje narastający chaos na wydziałach filozoficznych, lecz z całą pewnością w świecie zaobserwować można narastającą uniformizację) jak i samo rozwiązanie. Swoje stanowisko pointuje następująco:
Rozdział 12: Farewell to Reason.
Rozdział ten jest podsumowaniem jego poglądów na naukę i kwestie społeczne. Zwięźle wyraża to tak:

</doc>
<doc id="183571" url="https://pl.wikipedia.org/wiki?curid=183571" title="PIO">
PIO

PIO (z ang. "Programmed Input Output" – programowane wejście/wyjście) – technika obsługi operacji wejścia/wyjścia między CPU a urządzeniami IDE/ATA polegająca na wykorzystaniu procesora jako układu je nadzorującego. Wymaga to dużego zaangażowania procesora w procesie transferu danych, dlatego ta technika jest używana coraz rzadziej, zwłaszcza gdy wymagane są duże prędkości transmisji.

</doc>
<doc id="183575" url="https://pl.wikipedia.org/wiki?curid=183575" title="Deep Impact">
Deep Impact

Deep Impact (późniejsza nazwa: EPOXI) – sonda kosmiczna wystrzelona przez NASA 12 stycznia 2005 roku z kosmodromu na przylądku Canaveral, której celem było zbadanie składu jądra komety Tempel 1, a później także obserwacja jądra komety 103P/Hartley. Nigdy wcześniej tego typu misje nie były prowadzone. Poprzednie misje kosmiczne do komet, takie jak Giotto i Stardust, były misjami, które przekazały jedynie zdjęcia i zbadały powierzchnię jądra komety na odległość. Misja Deep Impact jako pierwsza dokładnie przeanalizowała materiał z powierzchni komety i dlatego otrzymała duży rozgłos w mediach. Lot sondy odbywał się z prędkością 28,6 km/s i był przewidziany na 174 dni.
9P/Tempel.
Przed przelotem sonda wykonała manewry w celu uniknięcia zderzenia z jądrem. Komunikacja między Ziemią a próbnikiem i impaktorem działała zgodnie z oczekiwaniami. Sonda wykonała trzy korekty w dwóch ostatnich godzinach przed przelotem. 4 lipca 2005 o godzinie nastąpiło uderzenie specjalnego elementu (tzw. impaktora) w kometę Tempel 1, co utworzyło krater o średnicy 120 m i głębokości 25 m. Sonda wykonała zdjęcia odsłoniętego jądra komety, dostarczając wielu nowych informacji.
Uderzenie impaktora, poruszającego się z prędkością 37 000 km/h, było porównywalne z wybuchem 4,5 ton dynamitu. Należy jednak zaznaczyć, że to impaktor poprzedzał kometę w ruchu orbitalnym wokół Słońca, będąc od niej wolniejszym o 10,2 km/s. Dlatego, rozpatrując ruch względem Układu Słonecznego, to kometa uderzyła w impaktor, taranując go jak przeszkodę na swoim torze. Większość danych zgromadzonych było przechowywane na pokładzie sondy i w kilka następnych dni przekazane zostały na Ziemię. Sonda wykonała około 4500 zdjęć.
Dalsze plany.
Ponieważ po wykonaniu przewidzianych badań komety Tempel 1 okazało się, że sonda w dalszym ciągu może pracować, NASA zdecydowała o przedłużeniu misji i skierowaniu sondy w kierunku komety 85P/Boethin. Sonda miała dokonać przelotu w grudniu 2008 roku. Jednak kiedy do listopada 2007 roku komety nie udało się ponownie zaobserwować, a zatem wyznaczyć z dostateczną precyzją jej orbity, podjęto decyzję o zmianie celu misji. Nowym celem stała się kometa 103P/Hartley (Hartley 2).
Obserwacje planet pozasłonecznych.
W trakcie lotu do komety 103P/Hartley sonda została wykorzystana do obserwacji tranzytujących planet pozasłonecznych, z możliwością wykrywania ciał o wielkości zbliżonej do Ziemi wokół pięciu wytypowanych wcześniej gwiazd, posiadających odkryte już planety przypominające wielkością gazowe olbrzymy należące do Układu Słonecznego.
W związku z rozszerzeniem programu badań misję przemianowano na EPOXI ("Extrasolar Planet Observation and Deep Impact Extended Investigation" - Obserwacje planet pozasłonecznych i rozszerzone badania Deep Impact)
103P/Hartley.
Aby osiągnąć drugi główny cel misji, sonda Deep Impact przeleciała obok Ziemi w dniu 31 grudnia 2007 roku, aby zmienić trajektorię. 4 listopada 2010 o 14:01 UTC sonda przeleciała w pobliżu jądra komety Hartley 2. Kilka minut później nastąpiła planowa przerwa w łączności z sondą, spowodowana ustawieniem jej anten względem radioteleskopów na Ziemi. Sonda wykonała kilka tysięcy zdjęć komety, a wśród nich takie przedstawiające pojedyncze wyrzuty materii tworzącej komę. Sonda badała też zmiany jasności, temperatury i skład jądra.
Zakończenie misji.
Po przelocie obok komety 103P/Hartley na pokładzie sondy nie zostało już wiele paliwa. Sprzęt naukowy był jednak wciąż w dobrym stanie i pod koniec 2011 roku zadecydowano o skierowaniu sondy w stronę ostatniego celu – planetoidy z grupy potencjalnie niebezpiecznych asteroid o oznaczeniu (163249) 2002 GT. Zakładano, że jeżeli paliwa wystarczy na naprowadzenie sondy na odpowiednią trajektorię, minie ona planetoidę w 2020 roku. O ile pozwoliłby na to stan sondy i budżet NASA, mogłaby wtedy przeprowadzić obserwacje.
Plany te przekreśliła jednak utrata łączności z sondą. 8 sierpnia 2013 statek po raz ostatni odpowiedział na sygnały z Ziemi. Naukowcy z NASA próbowali przywrócić łączność przez ponad miesiąc; oficjalnie zakończenie misji ogłoszono 20 września. Przypuszczalną przyczyną utraty łączności był błąd w oprogramowaniu komputerów pokładowych uniemożliwiający poprawne odczytywanie daty po 11 sierpnia 2013, co w konsekwencji doprowadziło do utraty kontroli nad położeniem sondy i utraty zasilania.

</doc>
<doc id="183576" url="https://pl.wikipedia.org/wiki?curid=183576" title="Friedrich Christoph Dahlmann">
Friedrich Christoph Dahlmann

Friedrich Christoph Dahlmann (ur. 13 maja 1785, zm. 5 grudnia 1860) – niemiecki historyk i polityk.
Dahlmann był profesorem uniwersytetów w Kilonii (od 1813) i w Getyndze. Został usunięty w 1837 za protest przeciw zniesieniu konstytucji hanowerskiej.
W 1848 był posłem Frankfurckiego Zgromadzenia Narodowego.
Jego główne prace to: "Quellenkunde der deutschen Geschichte" (z 1830) i 3-tomowa "Geschichte von Dänemark" (1840-1843).

</doc>
<doc id="183577" url="https://pl.wikipedia.org/wiki?curid=183577" title="DSJ">
DSJ



</doc>
<doc id="183579" url="https://pl.wikipedia.org/wiki?curid=183579" title="Constantin Daicoviciu">
Constantin Daicoviciu

Constantin Daicoviciu (ur. 1 marca 1898 w Căvăran, zm. 27 maja 1973) - rumuński archeolog i historyk.
W latach 1923-1968 był wykładowcą na wydziale historii starożytnej i epigrafiki uniwersytetu Babeş-Bolyai w Klużu. W 1932 - profesor nadzwyczajny, 1938 - profesor, 1940-1941 - dziekan, 1957-1968 rektor. 
W latach 1924-1936 prowadził badania archeologiczne w Siedmiogrodzie. Dyrektor Muzeum Historycznego Transylwanii w latach 1945-1973. W styczniu 1947 Podsekretarz Stanu w Ministerstwie ds. Ubezpieczeń Społecznych i Pracy. W 1955 został członkiem Akademii Rumuńskiej Republiki Ludowej. W 1961 roku został członkiem Rady Państwa, której przewodził Gheorghe Gheorghiu-Dej. W 1968 otrzymał tytuł "bohatera pracy socjalistycznej".
Był badaczem dziejów Daków i rzymskiej Dacji. Jego główne dzieła to: "La Transylvanie dans l'antiquité" (1938) i "Dacica" (1970). Uprawiał historiografię z pozycji nacjonalistycznej.
Jego syn Hadrian Daicoviciu (1932–1984) również był historykiem.
Po jego śmierci w r. 1973 jego imieniem i nazwiskiem nazwano miejscowość Căvăran w okręgu Caraş-Severin, w której się urodził.

</doc>
<doc id="183581" url="https://pl.wikipedia.org/wiki?curid=183581" title="Dáil">
Dáil



</doc>
<doc id="183582" url="https://pl.wikipedia.org/wiki?curid=183582" title="Square Enix">
Square Enix

 – japońska firma zajmująca się produkcją i wydawaniem gier komputerowych, a także mang i anime. Firma powstała 1 kwietnia 2003 w wyniku połączenia Square Co., Ltd. i Enix, przez co wielu uznało to za żart primaaprilisowy. Oficjalnie to Enix wchłonęło Square, jednak prezesem nowej firmy został Yoichi Wada, ówczesny prezes Square Co., Ltd.
Byli pracownicy firmy to m.in.: Hironobu Sakaguchi, Nobuo Uematsu i Yoshitaka Amano. Obecnie pracują oni w Square na zasadach umowy zlecenia.
W marcu 2009 brytyjskie przedsiębiorstwo Eidos Interactive zostało zakupione przez Square Enix.

</doc>
<doc id="183584" url="https://pl.wikipedia.org/wiki?curid=183584" title="Hambühren">
Hambühren

Hambühren – gmina samodzielna (niem. "Einheitsgemeinde") w Niemczech, w kraju związkowym Dolna Saksonia, w powiecie Celle. Gmina liczyła w 2008 r. 10 159 mieszkańców i rozciąga się na obszarze 56,70 km².
Położenie geograficzne.
Gmina leży przy drodze krajowej 214 między Celle i Nienburg (Weser). W północnej części przepływa rzeka Aller.
Dzielnice gminy.
W skład gminy Hambühren wchodzą obok Hambühren-Dorf określanej jako Hambühren I i Hambühren-Siedlung – Hambühren II także dzielnice: Allerhop, Oldau, Ovelgönne, Rixförde i Schönhop.
Historia.
Po raz pierwszy Hambühren było wzmiankowane w 1235 roku, dzielnica Oldau zaś w roku 1378. Dzielnica Ovelgönne powstała po rozpoczęciu eksploatacji kamieniołomu wapiennego. Podczas II wojny światowej w pobliżu działała fabryka amunicji, w której pracowali głównie robotnicy przymusowi.
Herb.
W herbie gminy znajdują się dwa wybielone domy z muru pruskiego na zielonym tle, a pod nimi srebrne koło zębate. Na samym dole leży złoty pierścień skierowany do koła.

</doc>
<doc id="183589" url="https://pl.wikipedia.org/wiki?curid=183589" title="Wilhelm I Lew">
Wilhelm I Lew

Wilhelm I Lew ("William the Lion", William Dunkeld lub William Canmore, ur. 1142 albo 1143, zm. 4 grudnia 1214) – król Szkocji w latach 1165–1214. W ciągu długiego panowania podporządkował sobie całą Szkocję.
Biogram.
Był drugim synem Henryka Szkockiego, earla Northumberland, którego tytuł odziedziczył w 1152 r. Został królem 9 grudnia 1165 po śmierci Malcolma IV (1153–1165), który był jego starszym bratem. Koronacja odbyła się 24 grudnia 1165 r.
Wilhelm był współtwórcą Auld Alliance, pierwszego układu obronnego pomiędzy narodami (dokument z 1295 wskazuje Wilhelma I na jego inicjatora oraz rok 1165 na datę podpisania).
Układ ten miał być zabezpieczeniem przeciw najazdom angielskim na państwa członkowskie. Układ podpisały: Szkocja, Francja oraz Norwegia, która jednak nigdy nie powoływała się na postanowienia tego porozumienia, chociaż była zaangażowana w politykę francusko-szkocką. Układ odgrywał istotną rolę w stosunkach szkocko-francusko-angielskich aż do roku 1746.
W roku 1173 Wilhelm udzielił poparcia żonie i synom Henryka II i stał się przywódcą buntu, który przerodził się w wojnę domową w Anglii (1173–1174). W 1174 podczas najazdu wspierającego bunt Wilhelm został schwytany w pobliżu Alnwick przez oddziały Henryka w Northumberland i przewieziony do Northampton, a następnie przetransportowany do Falaise w Normandii. Po zajęciu przez wojska Henryka II całej Szkocji nastąpiła jej okupacja.
Aby odzyskać swoje królestwo, Wilhelm był zmuszony podpisać w grudniu 1174 r. w Falaise upokarzający traktat. Zobowiązał się w nim do uznania angielskiego zwierzchnictwa (uznał Henryka II za swojego seniora), pokrycia kosztów okupacji Szkocji poprzez nałożenie podatku na Szkotów, rezygnacji z hrabstwa Huntingdon i czasowego przekazania kilku ważnych zamków (Berwick, Edynburg). Uznał także zwierzchnictwo Kościoła angielskiego nad szkockim. Wtedy dopiero mógł powrócić do Szkocji. Traktat z Falaise pozostał w mocy przez następne 15 lat.
Dla wzmocnienia swojego autorytetu w Szkocji Wilhelm, wzorując się w znacznym stopniu na reformach Henryka II w Anglii, kontynuował feudalizację Szkocji; usprawnił administrację; dbał o umocnienie związków pomiędzy feudałami a koroną, m.in. poprzez wykorzystanie rad królewskich; nadał liczne przywileje miastom królewskim; utworzył nowe hrabstwa (Caithness, Lennox, Carrick i Garioch).
Stłumił rebelie pretendenta do szkockiego tronu Donalda Macwilliama w latach 1179 i 1187 oraz powstanie w Galloway w r. 1185.
Po śmierci Henryka II w 1189, nowy król Anglii, Ryszard I Lwie Serce, potrzebując pieniędzy na wzięcie udziału w III krucjacie, zgodził się anulować układ z Falaise w zamian za 10 000 srebrnych marek.
W traktacie z Falaise nie rozstrzygnięto, któremu arcybiskupowi miał podlegać Kościół szkocki; temu z Yorku czy temu z Canterbury. Zwrócono się więc do Rzymu. W 1188 r. papież Klemens III wydał salomonowy wyrok, oświadczając, że Kościół szkocki podlega bezpośrednio Stolicy Apostolskiej. Decyzję tę potwierdził papież Celestyn III w bulli "Super anxientatibus" (1192) erygującej również 9 nowych biskupstw w Szkocji, a następnie papież Honoriusz III w bulli "Filia specialis" (1218). W ten sposób Szkocja została „szczególną córą Kościoła”
Relacje pomiędzy Anglią i Szkocją, za sprawą Northumberlandu, pogorszyły się podczas panowania w Anglii króla Jana bez Ziemi (1199–1216). W roku 1209 zmusił on ostatecznie Wilhelma do zrzeczenia się wszelkich roszczeń do Northumberlandu.
Wilhelm pozostawał lojalny wobec Ryszarda Lwie Serce, występował przeciwko próbom zagarnięcia tronu przez Jana bez Ziemi, zapłacił część okupu za uwięzionego w Niemczech Ryszarda. Stłumił rebelię, earla Orkadów Haralda (1196–1202) i późniejsze powstania na północy kraju; mimo dwukrotnych najazdów Jana bez Ziemi (1209, 1212) utrzymał niezależność Szkocji.
W roku 1178 Wilhelm ufundował dla grupy benedyktynów z Elso opactwo Arbroath, miejsce późniejszej „Deklaracji z Arbroath”. Opactwo konsekrowane było w roku 1197 i poświęcone zamordowanemu w 1170, a kanonizowanemu w 1173 Tomaszowi Becketowi arcybiskupowi Canterbury, którego król znał z wcześniejszych spotkań na dworze angielskim.
Wilhelm nie był znany jako Lew podczas życia, przydomek ten nie miał związku z jego nieustępliwym charakterem czy też siłą osobistą. Przydomek ten nadano mu ze względu na jego dążenie do doskonalenia systemu prawnego. Był on więc „lwem prawa” (Leo justiciae). Jego godłem (chorągiew) był czerwony lew prezentujący się na żółtym tle. Chorągiew ta stała się królewskim sztandarem Szkocji. Brytyjski monarcha nadal go używa, kiedy jest w Szkocji. Lew jest również częścią godła Zjednoczonego Królestwa.
Wilhelm I Lew zmarł 4 grudnia 1214 r. w Stirling, a leży pochowany w ufundowanym przez siebie opactwie Arbroath. Jego panowanie było najdłuższe w historii Szkocji. Następcą Wilhelma został jego syn Aleksander, jako Aleksander II 1214–1249.
Rodzina.
Jednym z punktów traktatu zawartego w Falaise było prawo wyboru przez Henryka II żony dla Wilhelma. Skutkiem czego Wilhelm poślubił w 1186 r. w Pałacu Woodstock Ermengarde de Beaumont, wnuczkę króla Anglii Henryka I. Jej posagiem był Zamek w Edynburgu.
Dziećmi Williama i Ermengardy były:
Wilhelm miał również dziewięcioro potomków pozamałżeńskich, z których najbardziej znana jest Ada (ur. 1200), żona Patricka, earla Dunbar.

</doc>
<doc id="183590" url="https://pl.wikipedia.org/wiki?curid=183590" title="Gliny Wielkie">
Gliny Wielkie

Gliny Wielkie – wieś w Polsce położona na Nizinie Nadwiślańskiej, w Kotlinie Sandomierskiej w województwie podkarpackim, w powiecie mieleckim, w gminie Borowa. Północną granicę Glin Wielkich wyznacza Wisła, oddzielona od wioski wałem przeciwpowodziowym, za którym rozciąga się kępa – pas drzew i zarośli.
W latach 1975–1998 miejscowość administracyjnie należała do województwa rzeszowskiego.
W Glinach Wielkich urodził się Czesław Basztura, polski naukowiec zajmujący się akustyką mowy.
Historia.
Do połowy XIX wieku Gliny Wielkie były znacznie większa od sąsiednich Glin Małych. Najlepiej ukazuje to „Spis wojskowy ludności z Galicji” z 1808 roku, według którego Gliny Wielkie liczyły 39 domów i 256 mieszkańców (dwa razy większe od Glin Małych liczących wtedy jedynie 21 domów i 127 mieszkańców). Gliny Małe z czasem wchłonęły sąsiedni Lisówek przez co znacznie powiększyły swój rozmiar i liczbę mieszkańców.

</doc>
<doc id="183591" url="https://pl.wikipedia.org/wiki?curid=183591" title="Johan Daisne">
Johan Daisne

Johan Daisne (właściwie "Herman Thiery", ur. 2 września 1912, zm. 9 sierpnia 1978) – belgijski pisarz.
Daisne tworzył w języku niderlandzkim. Pisał powieści utrzymane w poetyce nazwanej przez siebie "magicznym realizmem", u podstaw którego leży świadomość świata podzielonego (według Platona i Massimo Bontempelliego), lecz też możliwość odtworzenia pierwotnej jego jedności dzięki doznaniom estetycznym ("De trap van steen en wolken", "schody z kamienia i obłoków" z 1942, "Człowiek z ogoloną głową" z 1947, ekranizacja w 1965). Opracował także dwutomowy leksykon filmowych adaptacji utworów literatury światowej w 4 językach (1971–1975, suplement 1978). Pisał również poezje.

</doc>
<doc id="183592" url="https://pl.wikipedia.org/wiki?curid=183592" title="Jan Gwiazdomorski (prawnik)">
Jan Gwiazdomorski (prawnik)

Jan Marian Gwiazdomorski (ur. 4 lutego 1899 w Krakowie, zm. 17 grudnia 1977 tamże) – polski prawnik, profesor Uniwersytetu Jagiellońskiego i Wrocławskiego, członek Polskiej Akademii Umiejętności.
Życiorys.
Wykształcenie.
Był synem Jana (lekarza, założyciela pierwszej galicyjskiej Lecznicy Prywatnej w Krakowie) i Marii z Ciechanowskich. Uczęszczał do niemieckiej szkoły powszechnej w Krakowie (1905–1909), następnie do III gimnazjum im. Sobieskiego w Krakowie (1909–1917). W latach 1917–1921 studiował prawo na Wydziale Prawa Uniwersytetu Jagiellońskiego, m.in. pod kierunkiem Władysława Jaworskiego i Fryderyka Zolla. Jednocześnie odbywał ochotniczą służbę w Wojsku Polskim jako podchorąży w Samodzielnym Dyonie Artylerii Ciężkiej, a potem w stopniu porucznika (1918–1921). W 1922 obronił doktorat z prawa.
Działalność naukowa w II Rzeczypospolitej.
W 1924 podjął pracę na Uniwersytecie Jagiellońskim. Został starszym asystentem w II Katedrze Prawa Cywilnego, a po habilitacji (1928, na podstawie pracy "Przejęcie długu") – docentem w tej katedrze. W 1930 otrzymał nominację na profesora nadzwyczajnego i objął kierownictwo II Katedry Prawa Cywilnego (do 1948). Od 1937 był profesorem zwyczajnym, a w latach 1938–1939 zastępcą przewodniczącego Komisji Dyscyplinarnej UJ.
Działalność publiczna w II Rzeczypospolitej.
Pracował jako urzędnik w krakowskiej Prokuratorii Generalnej (1922–1923), później zasiadał m.in. w Radzie Miejskiej Krakowa (1931–1934).
II wojna światowa.
Został aresztowany przez Niemców w trakcie Sonderaktion Krakau. Od listopada 1939 do lutego 1940 był więziony w Krakowie, Wrocławiu i obozie w Sachsenhausen. Całą historię aresztowania profesorów UJ i pobytu w obozie Sachsenhausen opublikował po wojnie w książce "Wspomnienia z pobytu w Sachsenhausen".
Okres powojenny.
Po wojnie powrócił do pracy na uniwersytecie. W roku akademickim 1945/1946 był dziekanem Wydziału Prawa. W 1948 przeniósł się do pracy na Uniwersytecie Wrocławskim. Jako pracownik naukowy Katedry Prawa Cywilnego prowadził wykłady z prawa rodzinnego, prawa spadkowego oraz prawa zobowiązań. W latach 1948-1956 kierował Katedrą Prawa Cywilnego. W 1956 powrócił na UJ.
W okresie powojennym pełnił wiele ważnych funkcji w różnych instytucjach naukowych. W 1946 został członkiem korespondentem PAU, a w 1950 członkiem czynnym PAU. W latach 1938–1952 pełnił funkcję sekretarza Sekcji Prawa Współczesnego Komisji Prawniczej PAU. Był też członkiem Zespołu Prawa Cywilnego Materialnego i Zespołu Prawa Cywilnego Procesowego w Komisji Kodyfikacyjnej (1956–1970), brał udział w pracach nad kodeksami prawa cywilnego i postępowania cywilnego. W latach 1956–1960 przewodniczył Radzie Naukowej Instytutu Nauk Prawnych PAN.
W 1969 przeszedł na emeryturę. Został pochowany na Cmentarzu Rakowickim w Krakowie.
Dorobek naukowy.
W pracy naukowej zajmował się prawem zobowiązań, prawem rodzinnym oraz prawem spadkowym. W pracy habilitacyjnej "Przejęcie długu" ujął w nowatorski sposób to zagadnienie. Dla potrzeb opracowania Fryderyka Zolla "Prawo cywilne" (1931–1933) przygotował omówienie prawa małżeńskiego; było to pierwsze w Polsce całościowe ujęcie tego tematu. W 1945 przygotował projekt polskiego prawa spadkowego. Zajmował się krakowską szkołą prawniczą XIX i XX wieku; współpracował z "Polskim Słownikiem Biograficznym". Oprócz prac naukowych (ok. 180) opublikował także "Wspomnienia z Sachsenhausen" (1945, 1969, 1975). Do grona jego wychowanków zalicza się prof. Kazimierz Działocha.
Rodzina.
Siostra Jana Gwiazdomorskiego Anna Eufemia była żoną kupca kolonialnego i właściciela Szarej Kamienicy Adama Szarskiego i matką Jana Szarskiego. Jan Gwiazdomorski miał także siostrę Helenę i brata Kazimierza Gwiazdomorskiego, studenta wydziału filozofii UJ, który 2 listopada 1915 roku jako adiutant II bat. 6 pułku piechoty zmarł z ran po bitwie pod Kamieniuchą.
Bibliografia.
szyt 1: A–J, Wrocław 1983.

</doc>
<doc id="183593" url="https://pl.wikipedia.org/wiki?curid=183593" title="Jan Gwiazdomorski">
Jan Gwiazdomorski



</doc>
<doc id="183594" url="https://pl.wikipedia.org/wiki?curid=183594" title="Dajakowie">
Dajakowie

Dajakowie – zbiorcza nazwa autochtonicznych ludów indonezyjskich zamieszkujących wyspę Borneo, obejmująca ok. 400 grup etnicznych, m.in. Ibanów ("Dajaków morskich"), Klementanów, Ngadżu, Kajanów, Kedajanów, Kenjah, Murutów, Punanów. Dla celów porządkowych ludy te dzieli się pod względem głównej gałęzi gospodarki żywnościowej na "Dajaków morskich", "lądowych" i "koczowników". Populacja Dajaków liczy ok. 6 mln osób (90. XX w.). Posługują się szeregiem własnych języków austronezyjskich, współcześnie również indonezyjskim. Większość religijną stanowią muzułmanie (gł. na wybrzeżu) i chrześcijanie, część ludów z wnętrza wyspy zachowuje tradycyjne wierzenia henoteistyczne o pochodzeniu naturalnym.
Dajakowie przybyli prawdopodobnie z Sumatry lub Jawy oraz Azji Południowo-Wschodniej. Od XIII w. byli spychani w głąb wyspy przez Malajów, następnie również przez Chińczyków. Większość zamieszkuje w małych, izolowanych osiedlach leśnych. Podstawą gospodarki Dajaków jest pierwotne rolnictwo żarowe, z dominującą uprawą ryżu (obok również manioku i kukurydzy), ponadto myślistwo i zbieractwo (dominujące u "Dajaków koczowników") oraz rybołówstwo (silnie wyróżniające "Dajaków morskich").
Z racji na zamieszkiwanie przeważnie na trudno dostępnych obszarach wnętrza wyspy, tradycyjna kultura duchowa i socjetalna Dajaków jest słabo poznana. Strój mężczyzn do niedawna stanowiła przepaska biodrowa z wyprawionej kory drzewnej, obecnie tekstylna, kobiety noszą długie spódnice. Zanika zwyczaj czernienia i piłowania zębów, natomiast niemal wszyscy stosują tatuaż. Wsie nadal stanowią społeczność lokalną kierowaną przez wodza, opartą na ceremoniale władzy (wspólne obrzędy wypełniane przez wodza-szamana lub rzadziej szamana) oraz tradycyjnej organizacji wojskowej. Wspólnota wiejska składa się z kilkudziesięciu rodzin (10–40) o wspólnym pochodzeniu, jednak bez świadomości rodowej. Siedziby tworzą pojedyncze zagrody lub wsie złożone z kilku długich domów (do 300 m). Jeden dom, zamieszkany przez jedną rodzinę jest też pomieszczeniem gospodarczym. Rodziny posiadają tradycyjną niezależność gospodarowania wobec wspólnoty wiejskiej i uprawiają samodzielne, małe pola. Występują też jedno- lub kilkurodzinne domy na palach, które dawniej były budowane dla dworu wodza oraz pozostających pod jego opieką wdów i sierot, obecnie częściej pełnią funkcje reprezentacyjnego ośrodka kultury i edukacji. System pokrewieństwa i dziedziczenia dóbr jest bilateralny, nieobejmujący organizacji rodowej. Prochy zmarłych są przechowywane w urnach, umieszczanych w domach, wokół których odbywają się obrzędy kultu przodków. W przeszłości Dajakowie prowadzili lokalne wojny międzyplemienne i byli uważani za łowców głów.
Najwybitniejszym przejawem sztuki Dajaków jest rzeźba w drewnie i snycerka. Bogato zdobią rzeźbą domy i łodzie. Wykonują polichromowane tarcze i figurki przodków.
Polskim badaczem prowadzącym badania terenowe wśród ludu Dajaków na Borneo jest Tomasz Burdzik.

</doc>
<doc id="183596" url="https://pl.wikipedia.org/wiki?curid=183596" title="Daulis">
Daulis

Daulis (dziś Daulia) - silnie ufortyfikowane antyczne miasto greckie w Fokidzie leżące między Orchomenos a Delfami. Miasto nazwane na cześć nimfy Daulis, córki boga rzeki Kephissos.

</doc>
<doc id="183597" url="https://pl.wikipedia.org/wiki?curid=183597" title="Glinki (Toruń)">
Glinki (Toruń)

Glinki – część urzędowa Torunia zlokalizowana na lewobrzeżu.
Przy podziale miasta dla potrzeb rad okręgów (jednostek pomocniczych gminy), teren Glinek współtworzy okręg „Podgórz”.
Lokalizacja.
Glinki zlokalizowane są w południowo-zachodniej części miasta, od północy graniczą z Podgórzem, zaś od wschodu, południa i zachodu z gminą Wielka Nieszawka.
Ulice.
Do głównych ulic przecinających lub stanowiących granice Glinek zaliczyć należy: Gniewkowską, Poznańską.
Charakterystyka.
Przez Glinki przebiega droga ekspresowa S10. W czasie drugiej wojny światowej znajdował się tu obóz jeniecki dla żołnierzy radzieckich, brytyjskich i innych narodowości alianckich. Obecnie na miejscu obozu znajduje się cmentarz i pomnik ku pamięci pomordowanych jeńców. Znajdowała się tu także filia Zakładów Drobiarskich Drosed, zamknięta z powodu pożaru.
Na jesieni 2016 roku, podczas budowy nowego osiedla, natrafiono na masowe groby - ofiar dawnego obozu jenieckiego, który znajdował się w tej dzielnicy w czasie II wojny światowej. Prace ekshumacyjne trwały cztery miesiące. Z ziemi wydobyto wówczas ponad 4 tysiące szkieletów. 8 maja 2019 roku odsłonięto obelisk, który upamiętnia te ofiary.
Zabudowa mieszkalna.
Na zabudowę Glinek składają się głównie domy jednorodzinne, czego przykładem jest ulica Poznańska w okolicy linii kolejowej nr 353, natomiast przy granicy Glinek z Podgórzem występuje zabudowa wielorodzinna, w postaci dwóch bloków wybudowanych w 2011 roku.
Od 2017 roku trwa tu budowa osiedla mieszkaniowego Toruńskiego Towarzystwa Budownictwa Społecznego.

</doc>
<doc id="183600" url="https://pl.wikipedia.org/wiki?curid=183600" title="Poliploid">
Poliploid



</doc>
<doc id="183601" url="https://pl.wikipedia.org/wiki?curid=183601" title="Viva la Bam">
Viva la Bam

Viva la Bam – program rozrywkowy typu reality show (mimo że wiele fragmentów jest wyreżyserowanych) wyświetlanego w MTV, którego głównym bohaterem jest skater Bam Margera jego rodzina oraz znajomi. Program był spin-offem Jackassa, gdzie występował Margera i większość osób z głównej obsady. Każdy odcinek miał specyficzny temat, misję lub wyzwanie, które wykonywane było poprzez robienie żartów, jeżdżenie na deskorolce i zwoływanie do pomocy przyjaciół i ekspertów.
Produkcja.
Obsada składała się z Ryana Dunna, Brandona DiCamillo, Raaba Himselfa, Brandona Novaka, Tima Glomba i Rake Yohna. W programie występowali również rodzice Margery, April i Phil oraz jego wujek Don Vito. Program, nagrywany był głównie w West Chester. Odwiedzono również Las Vegas, Atlantic City, Nowy Orlean, Los Angeles, Minneapolis, Meksyk, Brazylię i Europę.
Program zadebiutował 26 października 2003 w sieci MTV w USA i od tego momentu może być oglądany na całym świecie. Każdy sezon składa się z ośmiu półgodzinnych odcinków. Emisja piątego i ostatniego sezonu zakończyła się 14 sierpnia 2005. 
Muzyka i goście.
Muzykę w programie stanowią często piosenki ulubionych zespołów Margery, takich jak HIM, CKY, Bloodhound Gang, Cradle of Filth, Clutch, Turbonegro, Slayer, Gwar, Children of Bodom i The 69 Eyes. W programie pojawia się wiele przyjaciół Bama, m.in. Johnny Knoxville, Dudesons lub Tony Hawk oraz zespoły Bloodhound Gang, HIM, Slayer i Turbonegro.

</doc>
<doc id="183603" url="https://pl.wikipedia.org/wiki?curid=183603" title="Reprezentacja Mołdawii w piłce nożnej mężczyzn">
Reprezentacja Mołdawii w piłce nożnej mężczyzn

 |nazwa = Reprezentacja Mołdawii w piłce nożnej
 |nazwa oryginalna = 
 |dyscyplina = piłka nożna
 |grafika = 
 |opis grafiki = 
 |przydomek = 
 |związek = Federaţia Moldoveneascăde Fotbal
 |sponsor techniczny = Jako
 |menedżer generalny = 
 |trener = Zinede Zinede (od 2023r )
 |asystent trenera = 
 |kapitan Robert Lewandowski = 
 |najwięcej występów = Radu Rebeja (74)
 |najwięcej bramek = Serghei Cleșcenco (11)
 |skrót = MDA
 |ranking = 180. (932.79 pkt.)
 |data rankingu = 31 marca 2022
 |ranking Elo = 123. (1326 pkt.)
 |lewareka1 = 0000FF
 |koszulka1 = 0000FF
 |prawareka1 = 0000FF
 |spodenki1 = 0000FF
 |skarpety1 = 0000dd
 |paski_lr1 = _moldavia1617h
 |paski_kos1 = _moldavia1617h
 |paski_pr1 = _moldavia1617h
 |paski_spo1 = _moldavia1617h
 |paski_ska1 = 
 |lewareka2 = FF0000
 |koszulka2 = FF0000
 |prawareka2 = FF0000
 |spodenki2 = FF0000
 |skarpety2 = FFBB00
 |paski_lr2 = _moldavia1617a
 |paski_kos2 = _moldavia1617a
 |paski_pr2 = _moldavia1617a
 |paski_spo2 = _moldavia1617a
 |paski_ska2 = 
 |pierwszy mecz = Mołdawia 2−4 (Kiszyniów, Mołdawia; 01.07.1991)
 |najwyższe zwycięstwo = Mołdawia 5−0 (Amman, Jordania; 18.08.1992)
 |najwyższa porażka = 8−0 Mołdawia (Herning, Dania; 28.03.2021)
 |ostatni mecz = 
 |następny mecz = 
 |IO złoto = 
 |IO srebro = 
 |IO brąz = 
 |MŚ złoto = 
 |MŚ srebro = 
 |MŚ brąz = 
 |MK kontynent = 
 |MK złoto = 
 |MK srebro = 
 |MK brąz = 
 |commons = Category:Moldova national football team
 |wikinews = 
 |www = 
Reprezentacja Mołdawii w piłce nożnej powstała po rozpadzie Związku Radzieckiego w 1991 roku.
Drużyna nigdy nie grała na żadnej ważnej międzynarodowej imprezie, wprawdzie swój udział w rozgrywkach europejskich zaczęła od dwu wygranych (1−0 z reprezentacją Gruzji i 3−2 z reprezentacją Walii w eliminacjach do UEFA Euro 1996 – ostatecznie zajęła czwarte miejsce w grupie z dziewięcioma punktami na koncie), ale później przeważnie zawodziła. Począwszy od kwalifikacji do Mundialu 1998 zajmowała albo ostatnie (Mundial 1998, UEFA Euro 2000, Mundial 2006, Mundial 2010, UEFA Euro 2016, Mundial 2018) albo przedostatnie (Mundial 2002, UEFA Euro 2004, UEFA Euro 2012, Mundial 2014) miejsce w swojej grupie (z wyjątkiem eliminacji do ME 2008 – piąte miejsce).
Kilka razy udało jej się wywalczyć punkty w meczu z faworytami, np. zanotowała remisy ze reprezentacją Szkocji (1−1) i z reprezentacją Norwegii (0−0) w eliminacjach do Mundialu 2006 oraz zwycięstwo 1−0 nad reprezentacją Austrii (eliminacje do UEFA Euro 2004).
Obecnie selekcjonerem reprezentacji Mołdawii jest Mołdawianin Alexandru Spiridon.

</doc>
<doc id="183617" url="https://pl.wikipedia.org/wiki?curid=183617" title="Karol Hadaczek">
Karol Hadaczek

Karol Hadaczek (ur. 24 stycznia 1873 w Grabowcach, powiat Bohorodczany, zm. 19 grudnia 1914 we Lwowie) – polski archeolog, profesor Uniwersytetu Lwowskiego, członek Akademii Umiejętności, członek Towarzystwa Historycznego we Lwowie.
Życiorys.
Kształcił się w szkołach elementarnych w Lachowcach i Bohorodczanach, do gimnazjum uczęszczał w Stanisławowie (ukończył je w 1893). W latach 1893-1897 studiował filologię klasyczną i literaturę polską na Uniwersytecie Lwowskim, m.in. pod kierunkiem Ludwika Ćwiklińskiego. Dzięki wsparciu Ćwiklińskiego wyjechał w 1897 na uzupełniające studia do Wiednia. Zgłębiał na tamtejszym uniwersytecie archeologię klasyczną, historię starożytną, prahistorię, numizmatykę i historię sztuki, a studia uwieńczył doktoratem w 1900. W kolejnych latach prowadził badania naukowe w Grecji, Włoszech i Niemczech. Po powrocie w 1903 obronił na Uniwersytecie Lwowskim pracę habilitacyjną i został docentem w Zakładzie Archeologii Klasycznej i Prehistorii; równocześnie kierował Działem Archeologicznym Muzeum im. Dzieduszyckich we Lwowie oraz był konserwatorem dla utrzymania zabytków przeddziejowych we lwowskim Urzędzie Konserwatorskim. W 1905 został mianowany profesorem nadzwyczajnym i objął kierownictwo Katedry i Zakładu Archeologii Klasycznej i Prehistorii Uniwersytetu Lwowskiego; w roku akademickim 1913/1914 pełnił funkcję dziekana Wydziału Filozoficznego. W ramach ekspedycji austriackiej uczestniczył w pracach wykopaliskowych w Egipcie (1911-1913).
W 1909 został powołany na członka korespondenta AU (późniejsza PAU). Był również członkiem korespondentem (1903), następnie członkiem zwyczajnym (1905) Instytutu Archeologicznego w Wiedniu. Uchodził za człowieka o łagodnym usposobieniu, ale popadał często w konflikty z otoczeniem, m.in. na tle rywalizacji o pozycję prowadzonej przez niego katedry na uniwersytecie. Po wybuchu I wojny światowej w czasie oblężenia Lwowa przeżywał załamanie psychiczne wywołane wojną, problemami finansowymi oraz niezrozumieniem i zawiścią ze strony niektórych archeologów. Zmarł śmiercią samobójczą (zastrzelił się). Został pochowany na Cmentarzu Łyczakowskim we Lwowie, jednak jego grób obecnie już nie istnieje. Jego studentami byli m.in. Włodzimierz Antoniewicz i Józef Kostrzewski.
Praca naukowa.
W pracy naukowej zajmował się prahistorią oraz archeologią starożytnej Grecji. Zbadał około 200 grobów na cmentarzysku z okresu rzymskiego we wsi Gać koło Przeworska i zgłosił hipotezę, że tamtejsza kultura została stworzona przez ludność pochodzenia germańskiego. Od jego badań na tym stanowisku czeski badacz Lubor Niederle stworzył pojęcie "kultura przeworska", którym zastąpił wcześniej używany termin "kultura wenedzka".
Prace naukowe (wybór).
Ogłosił ponad 50 prac naukowych, m.in.:

</doc>
<doc id="183618" url="https://pl.wikipedia.org/wiki?curid=183618" title="Czabor">
Czabor

Czabor – staropolskie imię męskie. Składa się z członu "Cza-" („spodziewać się, oczekiwać”) i "-bor" („walka”). Mogło oznaczać "tego, który spodziewa się walki". Inną hipotezą pochodzenia tego imienia jest powstanie członu "Cza-" w wyniku skrócenia członu "Czści-". Byłby to wówczas jeden z wariantów imienia Czścibor.

</doc>
<doc id="183621" url="https://pl.wikipedia.org/wiki?curid=183621" title="Reprezentacja Estonii w piłce nożnej mężczyzn">
Reprezentacja Estonii w piłce nożnej mężczyzn

Reprezentacja Estonii w piłce nożnej inauguracyjne spotkanie rozegrała w 1920 roku. W 1940 kraj został zaanektowany przez Związek Radziecki. Pierwszy mecz po odzyskaniu niepodległości Estończycy zagrali w 1991 roku. Przez wiele lat drużyna była europejskim średniakiem, ale od czasu zatrudnienia zagranicznych szkoleniowców Estonia gra coraz efektowniej i ofensywniej. Jak na razie styl gry nie przekłada się jednak na wyniki.
Estończycy ośmiokrotnie triumfowali w organizowanym od 1928 roku Pucharze Państw Bałtyckich, ostatnio w 1973 roku.
Przez siedem lat szefowie federacji obdarzali niegasnącym zaufaniem trenerów rodem z Holandii. Najpierw drużynę prowadził Arno Pijpers, który wprowadził nowe, bardziej ofensywne ustawienie 1-4-3-3, a od 2004 do 2007 roku jego następcą był Jelle Goes, hołdujący podobnej myśli szkoleniowej. Jednak obecność zagranicznych szkoleniowców nie przełożyła się na wyniki reprezentacji. W roku 2007 funkcję trenera reprezentacji objął Tarmo Rüütli. Pomimo niepowodzeń reprezentacji pozostawał jej trenerem do 2013 roku. Na początku 2014 roku trenerem został Szwed Magnus Pehrsson. Był nim do 2016 roku, kiedy to zastąpił go Martin Reim

</doc>
<doc id="183623" url="https://pl.wikipedia.org/wiki?curid=183623" title="Czasława">
Czasława



</doc>
<doc id="183626" url="https://pl.wikipedia.org/wiki?curid=183626" title="Eadweard Muybridge">
Eadweard Muybridge

Eadweard Muybridge (ur. 9 kwietnia 1830 w Kingston upon Thames na przedmieściach Londynu, zm. 8 maja 1904) – brytyjski fotograf, działający w USA. Znany przede wszystkim jako autor zdjęć, wykonywanych zespołem sprzężonych aparatów fotograficznych, przedstawiających kolejne fazy ruchu np. galopującego konia, idącego człowieka itp. Jako wynalazca zoopraksiskopu – urządzenia pozwalającego na animowanie tych zdjęć – był jednym z pionierów kinematografii.
Życiorys.
Urodził się jako Edward James Muggeridge. Był jednym z czterech synów Susannah i Johna Muggeridge. Po ukończeniu Queen Elizabeth’s Free Grammar School przeniósł się do Londynu. Na początku lat 50. wyjechał do Nowego Jorku jako agent londyńskiej firmy zajmującej się sprzedażą książek. Pracował również dla amerykańskiego wydawnictwa, co wiązało się z koniecznością odbywania wielu podróży po USA. Około 1855 założył własną księgarnię w San Francisco. W 1860 postanowił wrócić do Nowego Jorku i Londynu, zapewne w sprawach biznesowych. 2 lipca dyliżans, którym podróżował, miał wypadek i Muybridge doznał wielu poważnych obrażeń głowy. Miał również stracić na kilka miesięcy zmysły słuchu, smaku i powonienia. Po dwóch miesiącach spędzonych w Nowym Jorku wyjechał do Londynu, gdzie opiekował się nim nadworny lekarz królowej Wiktorii, William Gull. W pełni do zdrowia powrócił po roku, ale zdaniem niektórych badaczy w wyniku wypadku (i towarzyszących mu uszkodzeń mózgu) Muybridge doznał trwałych zmian osobowości. 
Nie wiadomo, gdzie przebywał i czym się zajmował w latach 1861-1867. W 1867 działał już w San Francisco na polu fotografii. Od 1872 pracował nad trudnymi do wykonania, ze względu na możliwości techniczne, fotografiami obiektów w ruchu. 
W 1872 poślubił 21-letnią rozwódkę, Florę Stone. Rok później Flora wdała się w romans z majorem Harrym Larkynsem, ale Muybridge doprowadził do ich rozstania. Gdy zatem Flora urodziła syna, nazwanego Floredo, Muybridge nie miał podstaw, by wątpić w swoje ojcostwo. Dopiero przypadkowe znalezienie fotografii małego Floreda, zapewne wysłanej do Flory przez Larkynsa, podpisanego na odwrocie "Mały Harry", zasiało w nim wątpliwości. Pojechał do jego domu i poprosił go do drzwi. Według zeznań świadka miał powiedzieć: "Dobry wieczór, majorze. Oto moja odpowiedź na wiadomość, którą wysłałeś mojej żonie", po czym strzelił mu prosto w serce. Larkyns zmarł na miejscu, a Muybridge został zaaresztowany, ale w wyniku procesu został uniewinniony (uznano, że działał w obronie własnej rodziny). 
Fotografia krajobrazowa.
W początkowym okresie swojej działalności fotograficznej Muybridge wykonywał przede wszystkim zdjęcia o charakterze krajobrazowo-dokumentacyjnym. Jako fotograf po raz pierwszy występuje w 1867 roku w San Francisco, gdzie wykonuje zdjęcia pejzażowe. Nie wiadomo jednak, gdzie i od kogo nauczył się fotografowania. Jako możliwego nauczyciela Muybridge'a wskazuje się m.in. dagerotypistę Silasa T. Sellecka, z którym pod koniec 1867 lub na początku 1868 Muybridge otworzył w San Francisco studio, specjalizujące się w wykonywaniu zdjęć Kalifornii i zachodniego wybrzeża USA. Przez kilka kolejnych lat Muybridge zajmował się przede wszystkim fotografią krajobrazową. Zaczynał od zdjęć San Francisco, następnie fotografował dolinę Yosemite, Vancouver, Alaskę, latarnie na zachodnim wybrzeżu, Wyspy Farallońskie, gejzery i linie kolejowe. 
Swoje odbitki często podpisywał pseudonimem "Helios", który nawiązywał do roli światła w fotografowaniu. 
Fotografię krajobrazową uprawiał również po rozpoczęciu eksperymentów nad utrwalaniem na zdjęciach ruchu. W 1873 wykonał serię stereoskopowych zdjęć, dokumentujących przebieg wojny Modoków. Po zwolnieniu z aresztu, do którego trafił po zabiciu kochanka swojej żony, Muybridge wyjechał do Ameryki Środkowej, by fotografować krajobrazy Gwatemali i Panamy. Po powrocie do USA, w styczniu 1877 wykonał dwie panoramy San Francisco: mniejszą, złożoną z 22 części (7 × 8 cali każda) i większą, z 30 części (21 × 16 cali każda). Było to ostatnie znaczące dzieło Muybridge'a na polu fotografii krajobrazowej; od tego czasu swoje wysiłki skierował ku studiom ruchu. 
Studium ruchu.
Muybridge współpracował ze studiem Bradleya i Rulofsona w San Francisco. Gdy w 1872 Leland Stanford, prezes linii kolejowej Central Pacific Railroad, były gubernator Kalifornii i właściciel stadniny koni, złożył w studiu zamówienie na wykonanie serii fotografii galopującego konia, to właśnie Muybridge zajął się jego realizacją. Jak głosi legenda (uważana przez niektórych badaczy za mało prawdopodobną), Leland Stanford miał się założyć z Frederickiem MacCrellishem o 25 000 dolarów o to, czy galopujący koń odrywa od ziemi wszystkie cztery kopyta i zdjęcia miały być dowodem rozstrzygającym zakład. Zrealizowanie tego zlecenia wymagało od Muybridge'a uwiecznienia na fotografii czegoś, czego nie można było dostrzec gołym okiem. Było to trudne do zrealizowania również ze względu na ówczesne możliwości techniczne fotografii. 
Jako modela Muybridge miał wykorzystywać wyścigowego konia o imieniu Occident, będącego własnością Stanforda. Istnieją niejasności dotyczące czasu i miejsca przeprowadzania przez Muybridge'a pierwszych prób. Według niektórych przekazów miały się one odbyć w maju 1872 w Sacramento. Być może kolejne próby odbyły się w tym samym miejscu rok później. Z przekazów pomocnika Muybridge'a, Shermana Blake'a, wynika, że Muybridge pracował na Old Bay District Track w San Francisco. Jakby nie było, pierwsze eksperymenty nie były udane i nie zachowały się z tego czasu żadne zdjęcia.
Po kilkuletniej przerwie Muybridge powrócił do niezrealizowanego zlecenia Stanforda. W 1877 fotografował na terenie jego posiadłości, Palo Alto. Zamierzeniem Muybridge'a było nie tylko uchwycenie jednego momentu biegu konia, ale sfotografowanie każdej jego fazy. W tym celu Muybridge pracował nad ulepszeniem chemikaliów, tak by możliwe było skrócenie czasu naświetlania. W tym samym celu za torem ustawił odbijającą światło białą ścianę, a podłoże wysypał wapnem. Wzdłuż toru ustawione były aparaty fotograficzne, rejestrujące poszczególne etapy biegu zwierzęcia. W poprzek toru rozciągnięte były nici, które uruchamiały spusty migawki kolejnych aparatów. Taki w pełni działający system był gotowy w 1878. Muybridge prześcignął dotychczasowe możliwości fotografii: nie tylko uchwycił na zdjęciu szybko poruszające się zwierzę, ale również sfotografował kolejne fazy ruchu. 
15 czerwca 1878 Muybridge zorganizował konferencję prasową, podczas której zaprezentował sposób wykonywania zdjęć zwierząt w ruchu. Posłużył się dwoma końmi; jeden z nich – Abe Edgington – kłusował, drugi – Sallie Gardner – galopował. Zestawy ich zdjęć, zatytułowane "The Horse in Motion" (później: "Landscape and Animal Photographer"), obiegły niemal cały świat i wystawiane w sklepowych witrynach gromadziły tłumy gapiów. Kwestia podziału zysków podzieliła Muybridge'a i Stanforda i ostatecznie doprowadziła do zerwania ich współpracy. Muybridge kontynuował swoją działalność, poszerzając spektrum fotografowanych obiektów o inne zwierzęta (psy, koty...) i ludzi wykonujących różne czynności. W 1881 fotografie te wydał w zbiorze "The Attitudes of Animals in Motion. A Series Illustrating the Consecutive Positions Assumed by Animals in Performing Various Movements Executed at Palo Alto, California, in 1878 and 1879". W 1882 Stanford opublikował książkę "The Horse in Motion as Shown by Instantaneous Photography with a Study on Animal Mechanics", w której zamieścił litografie wykonane na podstawie zdjęć Muybridge'a i opatrzone komentarzem lekarza; nazwisko Muybridge'a było jedynie wspomniane. Muybridge wytoczył Stanfordowi proces, który zakończył się jednak jego porażką – sąd uznał, że Muybridge nie może przypisywać sobie autorstwa zdjęć, których wykonanie było możliwe dzięki mechanizmowi, zaprojektowanemu przez inżyniera Stanforda. 
W 1881 Muybridge przyjechał do Europy, gdzie został entuzjastycznie przyjęty. O jego pokazy zabiegały liczne instytucje i towarzystwa. Swoje osiągnięcia Muybridge demonstrował również artystom, np. w listopadzie 1881 został zaproszony do pracowni Ernesta Meissoniera, gdzie czekała na niego grupa malarzy. Przydatność zdjęć Muybridge'a dla sztuki bywała jednak także kwestionowana. Zarzucano im, że pokazują to, czego ludzkie oko tak naprawdę nie jest w stanie dostrzec, że "widzą za dużo". Przykładowo Adolphe Georges Guéroult na łamach "Gazette des Beaux-Arts" pisał, że budowa ludzkiego oka uniemożliwia zobaczenie galopującego konia w taki sposób, jak to ukazuje na swoich fotografiach Muybridge. Uważał, że obiekty w ruchu powinny być ukazywane jako poruszone, nieostre formy (np. deszcz jako smugi, a nie wyizolowane krople).
W latach 80. Muybridge odbył w USA cykl wykładów na temat swoich fotografii. Do pokazów używał również urządzenia zwanego zoopraksiskopem, które skonstruował w 1879. Był to rodzaj projektora z wirującym dyskiem, na który nanoszono reprodukcje zdjęć Muybridge'a, ukazujących kolejne fazy ruchu jakiegoś obiektu. W efekcie możliwe było uzyskanie wrażenia ruchu tego obiektu. Na początku 1888 Muybridge konsultował z Thomasem Edisonem możliwość połączenia zoopraksiskopu z fonografem, ale ostatecznie pomysł ten nie został zrealizowany.
Dalszą działalność umożliwił Muybridge'owi Uniwersytet Pensylwanii, który udostępnił mu sprzęt i miejsce do pracy. W latach 1884-1886 we współpracy z Thomasem Eakinsem Muybridge wykonał 781 studiów ruchu, przede wszystkim ludzi, a także różnych zwierząt, wypożyczanych z filadelfijskiego zoo. Modele fotografowani byli nago lub w ubraniach, podczas wykonywania różnorodnych czynności: chodzenia, biegania, ubierania się, palenia. Muybridge angażował także osoby z widocznymi wadami, np. brakiem kończyn lub chorobliwą nadwagą. Udoskonalona została technika wykonywania zdjęć, m.in. zmieniony został sposób uruchamiania migawki: zamiast wcześniejszych sznurków, które wymagały, aby obiekt był w regularnym ruchu, wprowadzone zostały regulatory czasowe. Fotografie te zostały wydane w 1887 w najbardziej znanym zbiorze Muybridge'a, zatytułowanym "Animal Locomotion". To 11-tomowe dzieło stało się popularne nie tylko wśród naukowców, ale również i artystów; subskrybowała je większość czołowych artystów europejskich i amerykańskich, m.in. John Everett Millais, William-Adolphe Bouguereau, Auguste Rodin i James McNeill Whistler.
Po wydaniu "Animal Locomotion" Muybridge zrezygnował z dalszej działalności na polu fotografii i skupił się na pisaniu oraz wykładaniu na temat swojej działalności. 

</doc>
<doc id="183627" url="https://pl.wikipedia.org/wiki?curid=183627" title="Nicéphore Niépce">
Nicéphore Niépce



</doc>
<doc id="183629" url="https://pl.wikipedia.org/wiki?curid=183629" title="Falisława">
Falisława



</doc>
<doc id="183631" url="https://pl.wikipedia.org/wiki?curid=183631" title="Brudzeński Park Krajobrazowy">
Brudzeński Park Krajobrazowy

Brudzeński Park Krajobrazowy – utworzony w roku 1988, leży na prawym brzegu Wisły na północny zachód od Płocka i obejmuje przyujściowy odcinek Skrwy Prawej wraz z przyległymi kompleksami leśnymi Brwilno, Brudzeń, Sikórz oraz w północnej części Parku polodowcową rynnę Karwosiecko-Cholewicką z jeziorami Józefowskimi. Powierzchnia Parku wynosi 31,71 km², natomiast jego otulina zajmuje 43,97 km².
Przyroda.
Głównym elementem Parku jest głęboka, kręta dolina Skrwy Prawej. Krajobraz doliny urozmaicony jest malowniczymi wąwozami i wysokimi stromymi skarpami. W krajobrazie Parku dominują lasy grądowe z dużymi obszarami starodrzewia. Lasy stanowią 50% obszaru, przeważa dąb bezszypułkowy i grab oraz występuje wiele innych gatunków, zarówno roślin, jak i zwierząt. Na skarpach dolin i wąwozów występują murawy kserotermiczne oraz rośliny chronione
takie jak: wawrzynek wilczełyko, konwalia, śnieżyczka przebiśnieg, lilia złotogłów.
Można tu również spotkać przedstawicieli wielu gatunków chronionych ptaków: derkacza, trzmielojada, jarzębatkę, występuje także bączek, zimorodek zwyczajny oraz bocian czarny.
Położenie.
Park położony w niedalekiej odległości od Płocka, na terenie gmin Brudzeń Duży i Stara Biała, ma dla miasta znaczenie turystyczno-wypoczynkowe. Odwiedzając park można także odwiedzić dworek w Sikorzu pochodzący z XIX wieku.

</doc>
<doc id="183633" url="https://pl.wikipedia.org/wiki?curid=183633" title="Wiland">
Wiland

Mistrz Wiland, Magister Lapicida Wilandus (ur. prawdopodobnie w poł. XIII w., zm. po 1295) – średniowieczny budowniczy działający na Dolnym Śląsku, zwłaszcza we Wrocławiu, wzmiankowany w 1284 jako nadworny budowniczy Henryka IV Prawego oraz właściciel miejscowości Krajków.
Życiorys.
Łącząc wzmiankę o nadwornym budowniczym z zachowanymi lub znanymi z badań archeologicznych obiektami związanymi z zamkiem lub ufundowanymi przez Probusa, wiąże się z warsztatem mistrza Wilanda kilka obiektów z końca XIII w. Wiland, jak można wywnioskować z pewnych cech jego architektury, pochodził prawdopodobnie z obecnej Austrii. Tworzył w stylu dojrzałego gotyku. Warsztat mistrza Wilanda prezentował wysoki poziom artystyczny i techniczny, jego architektura cechowała się dążnością do monumentalizmu i wertykalizmu. 
Do dzieł Wilanda i jego warsztatu zalicza się budynki związane z gotycką przebudową zamku na Ostrowie Tumskim, w tym ośmioboczną aulę lub kaplicę zamkową na Ostrowie Tumskim we Wrocławiu, określaną jako "Mittelbau" (rozebrana), trójkondygnacyjny karner zamkowy (kaplica grobowa) pod wezwaniem Najświętszej Marii Panny (ukończona jako kościółek św. Marcina), a przede wszystkim budowę prezbiterium i projekt całości kościoła św. Krzyża i św. Bartłomieja. Ponadto murator Wiland wzmiankowany był jako autor kościoła św. Piotra w Legnicy, który umowę na jego budowę zawarł w 1333. Ze wspomnianej wzmianki z 1284 wiadomo, że działający we Wrocławiu Wiland miał syna, również Wilanda. Ze względów chronologicznych (49 lat od pierwszej wzmianki) można domyślać się, że przejął on zawód budowniczego po ojcu i zbudował legnicki kościół; w rachubę wchodzi jednak również autorstwo starszego z Wilandów, który byłby wówczas starcem.

</doc>
<doc id="183637" url="https://pl.wikipedia.org/wiki?curid=183637" title="Wojna polsko-rosyjska (1792)">
Wojna polsko-rosyjska (1792)

Wojna polsko-rosyjska w 1792 roku, in. wojna w obronie Konstytucji 3 maja – niewypowiedziana wojna wojsk Rzeczypospolitej z wojskami Imperium Rosyjskiego, interweniującymi militarnie pod pretekstem wsparcia zawiązanej w Petersburgu konfederacji targowickiej, w celu obalenia ustroju wprowadzonego w Rzeczypospolitej przez Sejm Czteroletni Konstytucją 3 maja 1791.
Przyczyny.
Korzystając z zaangażowania Rosji w wojnie z Turcją i Szwecją część szlachty uchwaliła podczas Sejmu Czteroletniego szereg reform zmierzających do naprawy ustroju Rzeczypospolitej. Uchwalono powołanie 100-tysięcznej armii.
Prusy w 1789 wzmocniły armię Rzeczypospolitej, sprzedając 15 tysięcy karabinów dla piechoty koronnej i nieokreśloną liczbę karabinków dla Kawalerii Narodowej oraz 11 136 karabinów, 2261 par pistoletów i 3927 szabel dla armii litewskiej. 29 marca 1790 zawarto sojusz zaczepno-odporny z Prusami.
Uchwalając 3 maja 1791 roku Konstytucję formalnie zrzucono protektorat rosyjski i przywrócono niepodległość Rzeczypospolitej. Wrogo nastawieni do reform magnaci, ze Stanisławem Szczęsnym Potockim i Ksawerym Branickim na czele, udali się do Katarzyny II z ofertą zorganizowania konfederacji skierowanej przeciw królowi i Konstytucji 3 maja.
9 stycznia 1792 Rosja zawarła z Turcją kończący wojnę traktat w Jassach, wcześniej, bo już w 1790, zakończyła wojnę ze Szwecją. 1 marca 1792 zmarł cesarz Leopold II, niechętny militarnemu zaangażowaniu Austrii przeciw rewolucyjnej Francji, przychylny Konstytucji 3 maja. 20 kwietnia 1792 Francja, po odrzuceniu ultimatum następcy Leopolda – Franciszka II, wypowiedziała wojnę Austrii, angażując na zachodzie siły monarchii Habsburgów. Rosja mogła teraz bez obaw uderzyć na Rzeczpospolitą. Katarzyna II potrzebowała tylko pretekstu do interwencji – 27 kwietnia 1792 w Petersburgu zawiązano w tym celu konfederację targowicką.
Sejm Czteroletni powierzył Stanisławowi Augustowi naczelne dowództwo nad armią i 29 maja zalimitował swoje obrady.
Siły Rzeczypospolitej.
Reorganizacja i rozbudowa armii szła bardzo opornie. Zadowolono się powołaniem pod broń 100 tys. ludzi, ale armia z trudem w chwili wybuchu wojny osiągnęła stan około 70 tys. nieostrzelanych rekrutów, z czego na froncie znalazło się tylko około 56 tys. Stosunek piechoty do kawalerii wynosił 40 tys. do 30 tys., armie polskie posiadały 200 różnego kalibru armat. Czekano na nadejście pruskiego korpusu posiłkowego, który według postanowień traktatu sojuszniczego miał wesprzeć armie Rzeczypospolitej wojskiem w sile 18 tys. W wyniku zdrady sojusznika pruskiego wsparcie to nigdy nie nadeszło. Brakowało doświadczonych dowódców, pomimo iż do kraju przybyli służący wcześniej w armiach zagranicznych tacy dowódcy, jak książę Józef Poniatowski, Tadeusz Kościuszko, oraz Jan Henryk Dąbrowski przybyły ze służby w kawalerii saskiej.
Wodzem tej armii został mianowany królewski bratanek młody książę Józef Poniatowski, mający za sobą służbę w austriackiej armii cesarskiej podczas wojny z Turcją. W tworzeniu armii pomagali mu generałowie: doświadczony w wojnie o niepodległość Stanów Zjednoczonych Ameryki Kościuszko, przyjaciel ze służby austriackiej Michał Wielhorski oraz Józef Zajączek (nie znoszący osobiście Poniatowskiego). Największą wartość w armii polsko-litewskiej przedstawiała piechota i artyleria, natomiast nowo utworzona formacja, Kawaleria Narodowa, jak się miało okazać podczas tej kampanii, łatwo ulegała panice.
Siły Rzeczypospolitej zostały przydzielone na 2 teatry działań:
Siły Rosji.
Katarzyna II Wielka rzuciła do boju z Rzecząpospolitą 97 tysięczną armię zaprawioną w bojach z Turkami. Rosjanie sformowali dwa korpusy interwencyjne:
Celem tych dwóch formacji rosyjskich było połączenie się w Warszawie po uprzednim rozbiciu osobno polskiego korpusu koronnego i korpusu litewskiego.
Przebieg działań wojennych.
27 kwietnia 1792 w Petersburgu zawiązano spisek, który 14 maja ujawnił się jako konfederacja targowicka. 18 maja Katarzyna II wydała manifest, w którym oskarżała Rzeczpospolitą m.in. o:
Nie była to więc deklaracja wypowiedzenia wojny, lecz jedynie przywrócenia do porządku niesfornego protektoratu rosyjskiego. (Wypowiadając wojnę Rosjanie musieliby, chcąc nie chcąc, potwierdzić niepodległość Rzeczypospolitej). Zaraz po tej deklaracji armie rosyjskie uderzyły na Polskę na dwa korpusy polskie – gen. Judyckiego w rejonie Mińska i gen. Poniatowskiego pod Bracławiem (Tulczyn), z tym że armia rosyjska była podzielona na kilka korpusów, których zadaniem było odcięcie wojsk polskich.
Walki na froncie litewskim.
Na Litwie po zdradzie pruskiego sojusznika i współdziałającego z nim księcia Ludwika Wirtemberskiego, armia litewska dowodzona odtąd przez generała Józefa Judyckiego została pobita w bitwie pod Mirem 10 czerwca 1792. Po zmianie nieudolnego dowódcy 4 lipca 1792, armia litewska poniosła kolejną porażkę w bitwie pod Zelwą. Dalsze wycofywanie się w kierunku Warszawy doprowadziło do zaciętej obrony Brześcia oraz bitew w obronie przepraw na Bugu pod Grannem i Krzemieniem.
Walki na froncie ukraińskim.
Na Ukrainie w nocy z 18 na 19 maja 1792 granicę przekroczyły cztery korpusy rosyjskie, gdzie korpusy Wilhelma Derfeldena i Iwana Dunina miały absorbować wojska Poniatowskiego, a od północy zamknąć je w okrążeniu korpus Andrieja Lewanidowa oraz od południa korpus Michaiła Goleniszczewa-Kutuzowa.
Książę Poniatowski miał początkowo ok. 17 000 żołnierzy, z czego wydzielił samodzielne brygady Tadeusza Kościuszki i Michała Wielhorskiego. Dołączył do niego później Michał Lubomirski ze swoją dywizją liczącą 4500 wojska i gen. Józef Zajączek z 5500 wojska. Dodatkowo w Kamieńcu Podolskim została nie wykorzystana załoga licząca 3374 żołnierzy, w tym dwa regimenty piechoty.
Poniatowski próbował stawić czoła najeźdźcy, lecz kampania szybko zamieniła się w odwrót połączony z wieloma bojami opóźniającymi postęp Rosjan. Początkowo wycofywano się na Lubar i Połonne, gdzie planowano stoczyć bitwę w oparciu o zgromadzone zapasy i umocnienia. Doszło do strat strony polskiej pod Ostropolem i Sieniawką. Pod Lubarem Polacy wydostali się z okrążenia dzięki zręcznym manewrom Tadeusza Kościuszki, a 15 czerwca doszło do potyczki pod Boruszkowcami, skąd ruszono do obozu pod Połonnem. Tu okazało się, że zapasy są niewystarczające, a fortyfikacje dalekie od ukończenia i postanowiono cofać się dalej na Zasław. W pościg za wojskami polskimi ruszyła dywizja gen. Herkulesa Morkowa wsparta Kozakami Orłowa z zadaniem przegrodzenia drogi do Horynia. 18 czerwca doszło do bitwy pod Zieleńcami, pierwszej wygranej z Rosjanami od czasów Cudnowa i Połonki (nie licząc kilku potyczek z czasów konfederacji barskiej), w wyniku której 22 czerwca dla uczczenia zwycięstwa król Stanisław August Poniatowski ustanowił Order Virtuti Militari – najwyższe polskie odznaczenie wojenne.
Po bitwie pod Zieleńcami nadal trwał odwrót sił polskich i próba zatrzymania sił rosyjskich w oparciu o twierdzę Ostróg spełzła na niczym wobec groźby okrążenia. Następny planowany punkt oporu w Dubnie też został zaniechany wobec pustek w magazynach. Poniatowski oczekiwał na posiłki zgromadzone pod Kozienicami i postanowiono bronić się na linii Bugu – wbrew opinii Kościuszki podzielono polski korpus na trzy dywizje: dywizja Poniatowskiego miała bronić się pod Dorohuskiem, dywizja Kościuszki pod Dubienką, a dywizja Wielhorskiego pod Siedliszczem. 18 lipca wojska rosyjskie Kachowskiego przekroczyły Bug i doszło do bitwy pod Dubienką.
Koniec wojny.
24 lipca król złożył swój akces do konfederacji targowickiej i przedwcześnie nakazał armii złożyć broń. Na klęsce wojsk polsko-litewskich zaważyła w znacznym stopniu zdrada sojusznika pruskiego, który wbrew wcześniejszym zapewnieniom nie wsparł działań polskich. Ostatnim akordem tej wojny było zwycięstwo korpusu księcia Józefa Poniatowskiego w bitwie pod Markuszowem 26 lipca.
Przegrana była bezpośrednią przyczyną II rozbioru Polski.

</doc>
<doc id="183638" url="https://pl.wikipedia.org/wiki?curid=183638" title="Muniek Staszczyk">
Muniek Staszczyk

Muniek Staszczyk, właśc. Zygmunt Marek Staszczyk (ur. 5 listopada 1963 w Częstochowie) – polski muzyk, współzałożyciel, lider, wokalista, autor tekstów, w początkowym okresie także basista zespołu T.Love. Współpracował z wieloma artystami i zespołami, takimi jak Maanam, Kasia Nosowska, Pidżama Porno, Zipera czy Habakuk. Członek Akademii Fonograficznej ZPAV.
Życiorys.
Młodość.
Jest jedynym synem Anny z domu Kotołowskiej i Tomasza Staszczyków, którzy pobrali się w 1963. Pochodzi z robotniczej rodziny – jego ojciec był tokarzem, a matka obejmowała kierownicze stanowisko w sklepie spożywczym. Wychowywał się na częstochowskim Rakowie. Jego prapradziadek działał w Polskiej Partii Socjalistycznej, a pradziadek – Celestyn Dzięciołowski – był więziony w Cytadeli Warszawskiej ze Stefanem Okrzeją.
W latach 1978–1982 uczył się w częstochowskim IV LO, a w 1991 – po dziewięciu latach nauki – ukończył studia na Wydziale Polonistyki Uniwersytetu Warszawskiego. W czasie studiów mieszkał w akademiku UW przy ul. Kickiego na Grochowie.
Kariera zawodowa.
W 1979 założył zespół Schoolboys. Następnie współtworzył z Markiem Kramerem zespół Opozycja, znany też jako Atak, z którym w listopadzie 1981 wystąpił na II Festiwalu Nowej Fali w Toruniu i na Festiwalu w Jarocinie.
W styczniu 1982 założył zespół Teenage Love Alternative, z którym debiutował występem na studniówce IV LO, a następnie wystąpił m.in. podczas malborskiego festiwalu „Malrock 1983” i Festiwalu w Jarocinie w 1984. Od 1986 zespół nosi nazwę T.Love. Równocześnie z działalnością w zespole, w latach studenckich tworzył duet „Jesus Płochares” z Wojciechem Płocharskim, z którym wystąpił na Ogólnopolskim Przeglądzie Piosenki Aktorskiej, a w 1983 przez kilka tygodni śpiewał w zespole Trawnik.
Latem 1989 wyjechał w celach zarobkowych do Londynu. W grudniu 1989 wrócił do Polski, po czym założył zespół Gary i Gitary, który następnie porzucił na rzecz reaktywowanego T.Love. W 1990 został redaktorem magazynu młodzieżowego „Atak”. W 1992 wydał książkę wspomnieniową "Dzieci rewolucji", którą napisał na podstawie swojej pracy magisterskiej. W 1993 został perkusistą zespołu Paul Pavique Movement założonym przez Pawła Dunina-Wąsowicza oraz wydał tomik poezji pt. "Gandża".
W latach 1994–2003 śpiewał w założonym z Krzysztofem Typą zespole Niespodzianka. W 1995 wraz z Andrzejem Zeńczewskim założył zespół Szwagierkolaska, z którym wydał dwa albumy studyjne: "Luksus" (1995) i "Kicha" (1999), zawierające głównie piosenki Stanisława Grzesiuka w nowych aranżacjach. Za pierwszą płytę otrzymali Fryderyka 1995 w kategorii "Album roku – muzyka tradycji i źródeł". Odbyli plenerową trasę koncertową w 1996 i klubową wiosną 1997.
Od 2001 przez kilka lat śpiewał w zespole Reggae In A Polish Style. W sezonie 2000/2001 wcielał się w Vana Morrisona w sztuce "Jeździec burzy" reżyserowanej przez Arkadiuszka Jakubika i wystawianej w Teatrze Rampa w Warszawie. W 2001 otrzymał nagrodę Tęczowego Lauru za „konsekwentny pacyfizm i otwartość przekazywaną w twórczości artystycznej”. W 2006 pojawił się w filmie dokumentalnym poświęconym Stanisławowi Grzesiukowi pt. "Grzesiuk. Chłopak z ferajny".
Latem 2009 nagrał utwór „Kalambury” z tekstem wiersza Władysława Broniewskiego, będący singlem z albumu zespołu Pustki o tym samym tytule, a także zaśpiewał w utworze „Uderzam w deskę” na podstawie wiersza Zbigniewa Herberta „Kołatka”, umieszczonym na albumie grupy Karimski Club pt. "Herbert". 30 września został uhonorowany przez III Program Polskiego Radia nagrodą "Mateusz" za „25 lat niezależności, niespożytej energii, młodzieńczego entuzjazmu, wierności sobie i swojej muzyce”.
W 2010 wydał pierwszy solowy album pt. "Muniek", którą nagrał z Janem Benedkiem i na której nagranie otrzymał od wytwórni Sony Music 200 tys. zł zaliczki. Album promował singlami „Tina”, „Święty”, „Kain i Abel” i „Dzieje grzechu”, który nagrał w duecie z Anną Marią Jopek. W grudniu 2011 wystąpił w widowisku "16.12.1981" wyreżyserowanym przez Łukasza Kobielę, które odbyło się w 30. rocznicę pacyfikacji kopalni „Wujek” w Katowicach. 6 maja 2012 odbył się koncert jubileuszowy "Częstochowa gra Muńka" z okazji 30-lecia debiutu muzycznego Staszczyka, w którym wystąpili m.in. Krzysztof Grabowski, Marek Piekarczyk, Kasia Kowalska, Stanisław Sojka, Martyna Jakubowicz, Adam Nowak, Tomasz Olejnik, Janusz Iwański, Wojciech Turbiarz, Jacek Pałucha czy Piotr Machalica. 20 maja wystąpił z utworem „Krajobraz z Wilgą i ludzie” w koncercie "Projektu Grechuta" upamiętniającym Marka Grechutę. Podczas wydarzenia poznał Marka Jackowskiego, na którego zaproszenie nagrał utwory „Nie zawsze jest tak jak chcesz” i „Ulica miłości”, umieszczone na albumie artysty pt. "Marek Jackowski" z października 2013. Również w 2013 rozpoczął współpracę z zespołem Shamboo.
W 2014 zwyciężył w częstochowskim plebiscycie „Ludzie Dwudziestolecia”, czego efektem była wystawa „Muniek Story” prezentowana w miejskim ratuszu. W maju 2015 premierę miał album Stanisławy Celińskiej pt. "Atramentowa...", na której znalazł się m.in. utwór „Wielka słota”, nagrany przez nią w duecie ze Staszczykiem. We wrześniu odbył trasę koncertową „Warsaw Bombs”, obejmującą pięć występów w Chinach. W 2017 premierę miał album projektu Dylan.pl pt. "Niepotrzebna pogodynka, żeby znać kierunek wiatru", na którą nagrał dwie polskojęzyczne wersje piosenek Boba Dylana – „Czasy nadchodzą nowe” („The Times They Are A-Changin’”) i „Adam dał imiona zwierzętom” („Man Gave Names to All the Animals”). W 2018 nagrał utwór „Mietek” z tekstem Józefa Tischnera, umieszczony na dedykowanym mu albumie pt. "Tischner. Mocna nuta", a także odbył akustyczną trasę koncertową „Muniek i Przyjaciele”.
W lipcu 2020 potwierdził reaktywację zespołu T.Love i wydanie nowego albumu z okazji 40-lecia formacji, które przypada w 2022. W marcu 2021 wydał koncertowy album pt. "Muniek i Przyjaciele – Na żywo i akustycznie 2018–2019".
Życie prywatne.
1 lipca 1989 poślubił Martę Kucharzak, z którą jest związany od 1985. Mają dwoje dzieci, syna Jana (ur. 1990) oraz córkę Marię (ur. 1993).
Zmagał się z depresją, w latach 2010–2012 odbył psychoterapię.
Został ambasadorem zorganizowanych w Krakowie Światowych Dni Młodzieży 2016.
17 lipca 2019 podczas pobytu w Londynie dostał wylewu, przez co wszystkie zaplanowane koncerty solowe artysty zostały odwołane.
W młodości był kibicem Włókniarza Częstochowa, obecnie kibicuje Legii Warszawa i Rakowowi Częstochowa.

</doc>
<doc id="183645" url="https://pl.wikipedia.org/wiki?curid=183645" title="Sudan (barwnik)">
Sudan (barwnik)

Sudan – wspólna nazwa grupy syntetycznych barwników azowych barwiących substancje "sudanofilowe" (zazwyczaj lipofilowe). Zawierają jedną lub dwie grupy azowe łączące pierścienie benzenowe i naftalenowe, zazwyczaj podstawione. Rozpuszczalne w wielu rozpuszczalnikach organicznych, m.in. w benzenie, acetonie i etanolu. Sudan używany jest m.in. do barwienia benzyn, olejów, preparatów w badaniach mikroskopowych. Stosowany był również do zabarwiania warzyw, m.in. przez producentów papryki chili dla zwiększenia intensywności koloru owoców. Obecnie jego stosowanie w przemyśle spożywczym jest niedozwolone, jednak zdarzają się przypadki wykrycia sudanu w żywności.
W roku 1975 Międzynarodowa Agencja Badania Raka (IARC) zakwalifikowała sudan do trzeciej kategorii związków rakotwórczych. Klasyfikacja taka oznacza, że nie ma dowodów na działanie kancerogenne tych barwników na człowieka. Późniejsze badania wskazały jednak na możliwe działanie kancerogenne sudanu I oraz działanie mutagenne innych związków z tej grupy. Same barwniki są stabilne chemicznie i fizycznie w warunkach, w jakich przygotowywana jest żywność, ulegają natomiast reakcjom enzymatycznym w organizmie człowieka, w wyniku których mogą powstać aminy aromatyczne, klasyfikowane jako kancerogenne (kategoria 2).
Do grupy sudanów należą:

</doc>
<doc id="183647" url="https://pl.wikipedia.org/wiki?curid=183647" title="Sint-Michielsgestel">
Sint-Michielsgestel

Sint-Michielsgestel () – miasto, siedziba gminy o tej samej nazwie w prowincji Brabancja Północna w Holandii, 7 km od stolicy regionu ’s-Hertogenbosch. Gmina liczy mieszkańców (styczeń 2012) i zajmuje obszar 64,40 km² (z czego na wodę przypada 0,35 km²). 
Położenie.
Miasto leży nad płynącą z Belgii rzeką Dommel, dopływem Mozy. 
Historia.
W latach 60. i 70. XX wieku znaleziono liczne dowody osadnictwa rzymskiego na terenie gminy, w tym monety i broń. Pierwsze wzmianki o miejscowości pochodzą z roku 1314, kiedy połączono dobra Herlaer i Gestel. Samo Herlaer istniało już w 1142 i było lennem biskupów z Liège. Ze względu na satelickie położenie względem stolicy regionu, arystokracja chętnie budowała na terenie gminy swoje posiadłości, które przetrwały i są wpisane do rejestru zabytków.
Beekvliet.
W Sint-Michielsgestel istniało od 1815 niższe seminarium duchowne "Beekvliet". Współczesny budynek został wybudowany pomiędzy 1909 a 1917. Podczas II wojny światowej zostało przekształcone w obóz jeniecki, podobnie jak wyższe seminarium w Haaren. 14 maja 1942 internowano w Beekvliet 450 Holendrów. Obóz stał się ożywionym ośrodkiem myśli politycznej. Wśród przetrzymywanych byli m.in. pisarze Simon Vestdijk i Anton van Duinkerken, politycy, wśród nich pierwszy powojenny premier Willem Schermerhorn oraz późniejszy laureat Nagrody Nobla Nikolaas Tinbergen (od 9 września 1942). Obóz istniał do 6 września 1944. 
Miasto zostało wyzwolone przez żołnierzy brytyjskich 23 października 1944. 
Gospodarka.
Miasto jest znane z Instytutu Głuchych ("Instituut voor Doven"). Największym pracodawcą jest stowarzyszone z nim przedsiębiorstwo Kentalis, produkujące pomoce dla niepełnosprawnych. Większość mieszkańców dojeżdża do pracy do innych miast.
Pozostałe miejscowości gminy.
Berlicum, Besselaar, Doornhoek, Haanwijk Hal, Halder, De Bus, De Hogert, De Loofaart, Den Dungen, Gemonde, Heikantse Hoeve Hersend, Hezelaar, Hoek, Kerkeind, Laar, Maaskantje, Middelrode, Nijvelaar, Plein, Poeldonk, Ruimel, Tielse Hoeve, Wielsche Hoeven, Wamberg i Woud.

</doc>
<doc id="183648" url="https://pl.wikipedia.org/wiki?curid=183648" title="Nasza Ukraina (partia polityczna)">
Nasza Ukraina (partia polityczna)

Nasza Ukraina (, NU) – ukraińska partia polityczna o profilu centroprawicowym. Działa od 2005, do 2009 pod nazwą Ludowy Związek „Nasza Ukraina” (ukr. Народний Союз „Наша Україна”, NSNU).
Historia.
Ugrupowanie zostało zawiązane na kongresie 5 marca 2005. W zamierzeniach partia miała zjednoczyć liczne stronnictwa wchodzące dotąd w skład Bloku Nasza Ukraina. Większość z nich (Ludowy Ruch Ukrainy, Reformy i Porządek, Kongres Ukraińskich Nacjonalistów, Ukraińska Partia Ludowa) odmówiła jednak samorozwiązania. Do NSNU przyłączyły się jedynie Partia Solidarność Petra Poroszenki i Młodzieżowa Partia Ukrainy ministra sportu Jurija Pawłenki (partie te formalnie nie zostały zlikwidowane, jednak nie kontynuowały rzeczywistej działalności). Nową formację zasilili też dotychczas niezależni posłowie Naszej Ukrainy (skupieni w grupie „Razem”) i frakcji „Centrum” Wiktora Topołowa, a także niektórzy liderzy innych ugrupowań.
Honorowym przewodniczącym został prezydent Wiktor Juszczenko, faktyczną władzę objęli Roman Bezsmertny i premier Jurij Jechanurow. Silną pozycję w partii do 2006 utrzymywał Petro Poroszenko. Partia przejęła pomarańczową symbolikę, nawiązując do rewolucji z 2004.
W wyborach parlamentarnych w 2006 stronnictwo wystartowało w ramach Bloku Nasza Ukraina, który uzyskał łącznie 81 mandatów (z tego około 45 miejsc przypadło kandydatom związanym z partią). Przez kilka miesięcy NSNU współtworzył koalicyjny rząd Wiktora Janukowycza, następnie przeszedł do opozycji.
Pod koniec 2006 na czele partii stanął Wiktor Bałoha, kilka miesięcy później zastąpił go były wicepremier i do 2005 działacz UNP, Wjaczesław Kyryłenko. W lipcu 2007 partia przystąpiła do koalicji Nasza Ukraina-Ludowa Samoobrona celem wspólnego startu w przedterminowych wyborach parlamentarnych. W Radzie Najwyższej w ramach koalicji NUNS uzyskało około 35 mandatów.
W powołanym w grudniu 2007 rządzie Julii Tymoszenko teki ministerialne z ramienia związku objęli m.in. Mykoła Oniszczuk, Jurij Pawłenko i Ołeksij Kuczerenko. W listopadzie 2008 zjazd partii nowym przewodniczącym ugrupowania mianował Wiktora Juszczenkę. W tym samym roku część działaczy odeszła do Zjednoczonego Centrum. Również w kolejnych latach ugrupowanie traciło na znaczeniu, a jego członkowie odchodzili do innych formacji (m.in. do partii Za Ukrainę! czy Front Zmian). W 2012 ugrupowanie wystawiło własną listę kandydatów do parlamentu, nie przekraczając wyborczego progu.

</doc>
<doc id="183649" url="https://pl.wikipedia.org/wiki?curid=183649" title="Pruchna">
Pruchna

Pruchna (cz. "Pruchná", niem. "Pruchnau") – wieś sołecka w Polsce położona w województwie śląskim, w powiecie cieszyńskim, w gminie Strumień. Wieś leży w historycznych granicach regionu Śląska Cieszyńskiego, geograficznie zaś leży w regionie Dolina Górnej Wisły, będącej częścią Kotliny Oświęcimskiej. Powierzchnia sołectwa wynosi 1903 ha (19,03 km²), a liczba ludności 2438, co daje gęstość zaludnienia równą 128,1 os./km².
Nazwa.
Zdaniem ks. Józefa Londzina nazwa Pruchna pochodzi od spróchniałych drzew. Zgodnie ze źródłosłowem powinno się pisać „Próchno” lub „Próchna”. Tą formą posługiwano się do wygaśnięcia dynastii cieszyńskich Piastów w 1653 r. Spotykano się także z pisownią „Prochno”, „Prochna” lub z czeskiego „Prachna” i wreszcie ze zniemczoną nazwą „Pruchna”, gdyż język niemiecki nie posiada spółgłosek miękkich i pochyleń. Obecnie obowiązuje nazwa „Pruchna”.
Herb.
Wieś posiada herb, którego tarczę umieszczono na ścianie przedsionka kościoła rzymskokatolickiego w Pruchnej. Przedstawia on pług koleśny, czyli pług z dwukołowym wózkiem. Zwrócony jest w lewą stronę, z białym żelaziwem, ze złotymi drzewcami na niebieskim tle. Odcisk pieczęci z takim herbem oraz czesko-niemieckim napisem w otoku „Obec-Pruchnau” znajduje się na dokumencie z 1835 r.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu (wśród 76 wsi Księstwa Cieszyńskiego), w postaci "ithem in Prochna". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową, badacze przyjmują, że Pruchna powstała w latach 90. XIII wieku). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W połowie XIV wieku książę cieszyński, prawdopodobnie Przemysław I Noszak, zezwolił na założenie na terenie Pruchnej nowej osady położonej koło Górnego Rychułdu, przezwanej Małą Pruchną, której nazwa została po raz pierwszy wzmiankowana w 1416. Wielka Pruchna pozostała w rękach książęcych, z kolei Mała – w rycerskich.
Używany obecnie podział na Pruchnę Dolną i Górną odpowiada dawnej nazwie – Pruchna Wielka i Pruchna Mała. Na początku XVII wieku wieś była w posiadaniu rodziny Czelów z Czechowic, a od 1619 roku do rodu Bludowskich poprzez małżeństwo Fryderyka Bludowskiego z Katarzyny Czelo. Dobra te w 1737 Gottlieba Agnet, ich prawnuczka, sprzedała Christianowi Kalischowi. W 1798 została objęta przez Komorę Cieszyńską. W 1855 roku został otwarty szlak kolejowy austriackiej Kolei Północnej. W miejscowości zlokalizowana została stacja kolejowa. W 1900 r. w miejscowości działał pierwszy Urząd Pocztowy. W 1870 w celu zarządzania folwarkami Komory Cieszyńskiej wybudowano zameczek, a przy nim uruchomiono gorzelnię. W 1890 roku otwarto stadninę koni, która zarządzana była z Drogomyśla. W 1928 r. została utworzona Okręgowa Spółdzielnia Mleczarska w Pruchnej, na rzecz folwarku który w swoim majątku posiadał również krowy mleczne. Stamtąd dowożono mleko do mleczarni.
Według austriackiego spisu ludności z 1900 w 167 budynkach w Pruchnej na obszarze 1914 hektarów mieszkało 1519 osób, co dawało gęstość zaludnienia równą 79,4 os./km². z tego 961 (63,3%) mieszkańców było katolikami, 534 (35,2%) ewangelikami a 24 (1,6%) wyznawcami judaizmu, 1416 (93,2%) było polsko-, 33 (2,2%) niemiecko- a 20 (1,3%) czeskojęzycznymi. Do 1910 roku liczba mieszkańców spadła do 1467, z czego 941 (64,1%) było katolikami, 513 (35%) ewangelikami, 13 (0,9%) żydami, 1370 (96,1%) polsko-, 43 (3%) niemiecko- a 12 (0,8%) czeskojęzycznymi.
Po zakończeniu I wojny światowej tereny, na których leży miejscowość – Śląsk Cieszyński stał się punktem sporu pomiędzy Polską i Czechosłowacją. W 1918 roku na bazie Straży Obywatelskiej miejscowi Polacy utworzyli lokalny oddział Milicji Polskiej Śląska Cieszyńskiego, który podlegał organizacyjnie 13 kompanii w Strumieniu. Pod koniec wojny polsko-czechosłowackiej wojska czechosłowackie zdobyły lewobrzeżne części wsi Knaj i Baranowice. W ramach bitwy pod Skoczowem trwały zacięte walki o zdobycie mostu kolejowego w Drogomyślu, będący na najkrótszej trasie z Cieszyna do Dziedzic. 30 stycznia stacjonujący w Chybiu pociąg pancerny Hallerczyk brał udział w ostrzelaniu wojsk czechosłowackich w Drogomyślu i Pruchnej. Decyzją Rady Ambasadorów z dnia 28 lipca 1920 roku wieś weszła w granice II Rzeczypospolitej.
Księga Adresowa Województwa Śląskiego z 1927 roku podaje, że wieś Pruchna była miejscowością Powiatu cieszyńskiego z siedzibą urzędu gminnego. Zajmowała obszar 1913ha. Zamieszkiwało ją 1508 mieszkańców (obecnie ok. 2450), z czego: 986 wyznania katolickiego, 536 wyznania ewangelickiego, 6 wyznania mojżeszowego narodowości polskiej (suma daje liczbę 1528). Istniała wtedy szkoła ludowa i posterunek policji (nr tel. 1). Był to jeden z pierwszych posterunków policji w okolicy. Budynek, w którym był posterunek, stoi do dzisiaj przy ulicy Osiedlowej 2. W 1927 roku działał tartak parowy zatrudniający 25 osób, gorzelnia zatrudniająca 5 robotników. Sąd w Cieszynie był Sądem Okręgowym, któremu podlegały sądy powiatowe w Bielsku, Skoczowie i Strumieniu.
W okresie międzywojennym budownictwo drewniane było wypierane przez ceglane. W 1926 roku została utworzona cegielnia pod lasem Makowina, zatrudniająca 10 osób.
W czasie I wojny światowej zginęło 42 obywateli Pruchnej. Dla uczczenia pamięci poległych mieszkańcy wsi postawili w 1927 roku pomnik, znajdujący się obok szkoły. Podczas II wojny światowej Pruchnej również nie ominęła germanizacja, aresztowania i łapanki. Wojna przyniosła wiele zniszczeń i ofiar. 1 maja 1945 roku nastąpiło wyzwolenie Pruchnej przez oddziały 38 armii 4 Frontu Ukraińskiego.
Po zakończeniu działań wojennych mieszkańcy wsi energicznie przystąpili do odbudowy zniszczonych obiektów i organizacji społeczno-gospodarczych. Instytucje i jednostki gospodarcze czynne przed II wojną światową zostały odremontowane i uruchomione jeszcze w 1945 lub w roku następnym. Należały do nich: kościół ewangelicki, kościół i parafia rzymskokatolicka, urząd pocztowy, kolej z prowizorycznym dworcem, Spółdzielnia Mleczarska, Państwowe Gospodarstwo Rolne oraz szkoła podstawowa.
W latach 1945–1954 miejscowość była siedzibą gminy Pruchna. W latach 1975–1998 miejscowość położona była w województwie bielskim.
W miejscowości działało Państwowe Gospodarstwo Rolne – "Stadnina Koni Pruchna". W 1994 jako "Stadnina Koni Skarbu Państwa Pruchna". Następcą prawnym jest "Stadnina Koni „Ochaby” Sp. z o.o."
Religia.
Na terenie wsi działalność duszpasterską prowadzą następujące kościoły:
Szkolnictwo, sport, turystyka.
W Pruchnej znajduje się Szkoła Podstawowa im. Emilii Michalskiej oraz gimnazjum przedszkole. We wsi znajduje się tak że niepubliczne przedszkole "Kubusiowa kraina". W miejscowości ma również swoją siedzibę klub piłkarski pod nazwą LKS „99” Pruchna oraz duże gospodarstwo agroturystyczne wraz z łowiskiem. W miejscowości znajduje się izba regionalna im. E. Michalskiej w "Gminnym centrum integracji wsi Pruchna", gdzie znajduje się również Miejska Biblioteka Publiczna w Strumieniu filia w Pruchnej, a także Świetlica Środowiskowa.
Zabytki.
Według Narodowego Instytutu Dziedzictwa, w miejscowości znajdują się następujące obiekty zabytkowe:

</doc>
<doc id="183650" url="https://pl.wikipedia.org/wiki?curid=183650" title="Gordon Cooper">
Gordon Cooper

 Leroy Gordon „Gordo” Cooper, Jr. (ur. 6 marca 1927 w Shawnee, zm. 4 października 2004 w Ventura) – pułkownik-pilot United States Air Force, inżynier i astronauta. Odbył loty kosmiczne w ramach programów Mercury i Gemini.
Życiorys.
Szkolne lata Leroya to Shawnee w Oklahomie i Murray w Kentucky. Właśnie w tym czasie stawiał on pierwsze kroki powietrzne na przestarzałym samolocie Chance Vought UO-1. Po ukończeniu w 1945 gimnazjum zaciągnął się do Korpusu Marines, z którym koniec II wojny światowej spędził na jednej z wysp Pacyfiku. Po zakończeniu wojny w 1946 przeniósł się na Hawaje, gdzie zamieszkał razem z rodzicami. Tam też rozpoczął studia na University of Hawai'i w Honolulu, które kontynuował do 1949. Na Hawajach poznał Trudy (swoją pierwszą żonę). Pobrali się w 1947 i rozpoczęli wspólne podniebne wędrówki (Trudy Cooper była jedyną żoną astronauty posiadającą licencję pilota). Jeszcze przed ukończeniem uczelni hawajskiej Leroy został ponownie powołany do wojska. Z powodzeniem przeszedł przez kurs pilotażu, zdobywając skrzydełka pilota wojskowego i w stopniu podporucznika został wysłany do 525 dywizjonu bombowego, stacjonującego w Neubiberg pod Monachium. Podczas 4-letniego pobytu w Niemczech nie zaniedbał nauki i systematycznie uczęszczał na specjalne wieczorowe wykłady w europejskiej filii Uniwersytetu Marylandzkiego.
W latach 1954–1956 uczęszczał do Instytutu Technologii Sił Powietrznych ("Air Force Institute of Technology") w Wojskowej Bazie Lotniczej Wright-Patterson niedaleko Dayton w Ohio. Instytut ukończył z tytułem inżyniera aeronautyki. Kilka następnych lat spędził w Wojskowej Bazie Lotniczej w Edwards w Kalifornii, gdzie pracował w charakterze pilota doświadczalnego.
Astronauta.
Cooper był jednym ze 110 pilotów doświadczalnych, którzy uczestniczyli w naborze pierwszej grupy amerykańskich astronautów przewidzianych do lotów w ramach programu Mercury.
2 kwietnia 1959 wraz z sześcioma innymi astronautami oficjalnie został członkiem zespołu zwanego „Mercury Seven” lub „Original Seven”.
Podczas pierwszych dwóch załogowych lotów programu Mercury, tj. Mercury 6 i Mercury 7 Cooper (jako CapCom) utrzymywał kontakt radiowy z astronautami przebywającymi na orbicie. W czasie lotu Mercury 8 – 27 czerwca 1962 – był dublerem Wally'ego Schirry.
Lot Coopera był ostatnim w programie Mercury. Cooper jako jeden z siódemki astronautów, którzy nadal czekali na swoją szansę (D. Slayton wcześniej został wykluczony przez lekarzy z uwagi na arytmię serca) 13 listopada został zatwierdzony jako pilot kapsuły nazwanej „Faith 7”. 15 maja 1963 na pokładzie statku Mercury 9 wystartował do swojego pierwszego lotu w kosmos. Okrążył Ziemię 22 razy i spędził w przestrzeni kosmicznej więcej czasu niż pozostali amerykańscy astronauci razem wzięci. Był też pierwszym amerykańskim astronautą, który spał na orbicie. Celem lotu było sprawdzenie wpływu stanu nieważkości na długotrwały pobyt człowieka w kosmosie (jak na tamte czasy). Podczas operacji wodowania astronauta był zmuszony do ręcznego odpalenia silników hamujących kapsuły, ponieważ większość systemów pokładowych statku uległa awarii. Lot Mercury 9 trwał 1 dzień 10 godzin 19 minut i 49 sekund.
Po tej misji odwołano kolejny długotrwały lot Programu Mercury, w którym uczestniczyć miał Alan Shepard. Cooper przewidziany był jako jego dubler. W tym czasie uwaga NASA koncentrowała się już na Programie Gemini.
21 sierpnia 1965 Cooper jako dowódca misji Gemini 5 wystartował w kosmos w dwuosobowej kapsule razem z Charlesem Conradem. Podczas rekordowego w tamtym czasie lotu, który trwał 7 dni 22 godziny 55 minut i 14 sekund, astronauci testowali operacje manewrów na orbicie. Cooper był również pierwszym astronautą, który po raz drugi znalazł się na orbicie. Po pomyślnym wodowaniu 29 sierpnia 1965 został rekordzistą jeśli chodzi o czas spędzony w kosmosie. Podczas dwóch lotów w sumie spędził poza Ziemią 9 dni 9 godzin 15 minut i 3 sekundy.
W listopadzie 1966 podczas lotu załogowego Gemini 12, ostatniego w programie, był dublerem dowódcy misji.
Cooper uczestniczył również w programie Apollo. W maju 1969 był dublerem dowódcy misji Apollo 10, lotu będącego próbą generalną przed lądowaniem człowieka na Księżycu. Astronauta miał olbrzymią szanse zostać piątym człowiekiem, który postawił stopę na Srebrnym Globie. Na drodze stanął mu jednak Alan Shepard, który po dłuższej przerwie spowodowanej problemami ze zdrowiem, powrócił do zajęć astronauty i został wyznaczony przez NASA na dowódcę misji Apollo 13. Shepard wraz z dowodzoną przez siebie załogą został później przesunięty do misji Apollo 14, ponieważ potrzebował więcej czasu na przygotowanie się do lotu.
Dalsze losy.
31 lipca 1970 Gordon Cooper odszedł z NASA, zniechęcony m.in. konfliktem wokół misji Apollo 13. Zajął się biznesem i doradztwem technicznym dla różnych firm.
Pod koniec życia zapadł na chorobę Parkinsona. Zmarł 4 października 2004 w swoim domu w miejscowości Ventura w Kalifornii. 29 kwietnia 2007 jego prochy – wraz z prochami 206 innych osób – zostały umieszczone w rakiecie SpaceLoft XL, która odbyła suborbitalny „lot ku pamięci”. 3 sierpnia 2009 część prochów astronauty ponownie wystrzelono w przestrzeń kosmiczną, tym razem w rakiecie Falcon 1, która jednak nie osiągnęła celu, ulegając awarii dwie minuty po starcie. Prochy Gordona dotarły w końcu na orbitę okołoziemską dzięki Falconowi 9 wystrzelonemu 22 maja 2012.

</doc>
<doc id="183654" url="https://pl.wikipedia.org/wiki?curid=183654" title="Rozporządzenie Prezydenta Rzeczypospolitej">
Rozporządzenie Prezydenta Rzeczypospolitej

Rozporządzenie Prezydenta Rzeczypospolitej – akt normatywny w II Rzeczypospolitej wydawany przez głowę państwa i kontrasygnowany przez Prezesa Rady Ministrów oraz właściwych ministrów.
Rodzaje.
Można wyróżnić następujące rodzaje rozporządzeń Prezydenta Rzeczypospolitej w II Rzeczypospolitej:
Obecnie Prezydent RP może wydać rozporządzenie na podstawie szczegółowego upoważnienia ustawowego i w celu wykonania ustawy. Natomiast (co do zasady) nie posiada kompetencji do wydawania aktów o mocy równej ustawie.
Kontrola konstytucyjności rozporządzeń Prezydenta RP w II i III Rzeczypospolitej.
Obecnie rozporządzenia Prezydenta RP mające moc ustawy z okresu II Rzeczypospolitej i współczesne rozporządzenia wykonawcze podlegają kontroli Trybunału Konstytucyjnego. Ten pierwszy rodzaj aktów kontrolowany jest na zasadach obowiązujących dla ustaw.
Obowiązujące obecnie (w III RP) w polskim prawie rozporządzenia z mocą ustawy z okresu II RP.
Obecnie obowiązujące rozporządzenia Prezydenta Rzeczypospolitej z mocą ustawy z okresu II RP mogą być zmieniane lub uchylane tylko ustawą. Powyższe akty są źródłami powszechnie obowiązującego prawa.

</doc>
<doc id="183655" url="https://pl.wikipedia.org/wiki?curid=183655" title="Jawiszowice">
Jawiszowice

Jawiszowice – wieś w Polsce, położona w województwie małopolskim, w powiecie oświęcimskim, w gminie Brzeszcze. Powierzchnia sołectwa wynosi 1529 ha, a liczba ludności 6794, co daje gęstość zaludnienia równą 444,3 os./km².
Geografia.
Leży nad rzeką Wisłą i jej dopływem Dankówką. Jawiszowice graniczą od północy z Brzeszczami i Przecieszynem, od wschodu ze Skidziniem i Zasolem, od południa z Zasolem Bielańskim, Wilamowicami i Dankowicami, a od zachodu z Górą. Południowo-zachodnia część wsi nosi nazwę "Jaźnik". Znajduje się w niej m.in. fragment starorzecza Wisły, stacja kolejowa Jawiszowice Jaźnik. A także trójstyk trzech powiatów: oświęcimskiego, pszczyńskiego i bielskiego. Zachodnia granica na Wiśle jest historyczną granicą Małopolski (ziemia oświęcimska) ze Śląskiem.
Historia.
Miejscowość została po raz pierwszy wzmiankowana w spisie świętopietrza parafii dekanatu Oświęcim diecezji krakowskiej z 1326 pod nazwą "Janissowicz"/"Jawissowicz". Zatem miejscowa parafia katolicka powstała wcześniej.
Wieś leżała wówczas w granicach księstwa oświęcimskiego, będącego od 1327 lennem Królestwa Czech, a w 1457 zostało zakupione przez króla Polski. W towarzyszącym temu dokumencie sprzedaży księstwa Koronie Polskiej wystawionym przez Jana IV oświęcimskiego 21 lutego 1457 miejscowość wymieniona została jako "Jawyschowicze". W 1504 roku zbudowany został we wsi pierwszy drewniany kościół św. Marcina.
W 1564 ostatecznie księstwo oświęcimskie wcielono do Korony Królestwa Polskiego. Nazwę miejscowości jako własność Korony Polskiej wymienia w latach 1470–1480 Jan Długosz w księdze Liber beneficiorum dioecesis Cracoviensis.
Po rozbiorach Polski Jawiszowice znalazły się w granicach monarchii austro-węgierskiej w skład, których wchodziły latach 1772–1918. Według austriackiego spisu ludności z 1900 w 213 budynkach w Jawiszowicach na obszarze 1645 hektarów mieszkało 1368 osób (gęstość zaludnienia 83,2 os./km²), z czego 1343 (98,2%) było katolikami, 1 (0,1%) grekokatolikiem, 18 (1,3%) wyznawcami judaizmu a 6 innej religii lub wyznania, 1336 (97,7%) było polsko-, 7 (0,5%) niemiecko- a 7 innojęzycznymi.
W XIX-wiecznym Słowniku geograficznym Królestwa Polskiego miejscowość wymieniona jest w powiecie bialskim w Galicji. Była miejscowością przygraniczną leżącą na granicy między Austrią a Prusami. Znajdowała się w niej jednoklasowa szkoła ludowa oraz przystanek kolei żelaznej. W miejscowości mieszkało wówczas 1411 katolików, 6 ewangelików oraz 9 izraelitów.
Wieś dzieliła się wówczas na dwie części. Większa należała do arcyksięcia Albrechta i liczyła 444 mórg roli, 95 mórg łąk i ogrodów, 83 morgi pastwisk oraz 607 mórg lasu szpilkowego; druga, mniejsza część liczyła 1176 mórg roli, 73 morgi łąk i ogrodów, 141 mórg pastwisk i 84 morgi lasu. We wsi znajdowało się także gospodarstwo stawowe.
Sporo jawiszowian zginęło w walkach o ojczyznę w latach 1914–1921 i 1939-1945. Po odzyskaniu przez Polskę niepodległości w 1918 roku Jawiszowice znalazły się w granicach II Rzeczypospolitej. W 1922 r. w wiosce powstała Ochotnicza Straż Pożarna.
W okresie II wojny światowej w miejscowości znajdował się niemiecki nazistowski obóz pracy przymusowej w Jawiszowicach – filia KL Auschwitz-Birkenau. Powstał w połowie sierpnia 1942 r., a osadzeni w nim więźniowie pracowali w dwóch zakładach wydobywczych kopalni węgla kamiennego „Brzeszcze”.
Po II wojnie część ziem Jawiszowic zostało przejętych przez Brzeszcze.
W latach 1954–1956 w granicach Brzeszcz. 1954–72 siedziba gromady Jawiszowice. W latach 1973–1977 miejscowość była siedzibą gminy Jawiszowice. W latach 1975–1998 miejscowość administracyjnie należała do województwa katowickiego.
W 1953 r. oddano do użytku rozbudowany budynek szkolny, a w 1982 r. nową salę gimnastyczną. Szkoła w 1986 r. przyjęła imię Konstantego Ildefonsa Gałczyńskiego.
W 1991 roku powstała młodzieżowa orkiestra dęta przy OSP Jawiszowice, która działa do dnia dzisiejszego.
W 2004 r. w budynku po siostrach zakonnych, należącym do parafii św. Marcina, powstała filia Warsztatów Terapii Zajęciowej w Chełmku. W 2015 powstała tu też Świetlica Opiekuńczo-Wychowawcza, a w 2017 r. Świetlica Terapeutyczna. Z kolei w 2018 r. (w budynku OSP) uruchomiono Dzienny Dom Seniora. Wszystkie te placówki prowadzi Fundacja im. Brata Alberta.
W 2019 r. nastąpiła renowacja pomnika „Ku czci poległych na polu chwały mieszkańców Jawiszowic”, postawionego w 1986 r.
Przemysł.
Ruch II, szyby, Andrzej III i Andrzej IV, kopalni KWK Brzeszcze. Zakłady POM, po 1989 sprywatyzowane i zajmujące się podobną działalnością (tzn. naprawa samochodów dostawczych).
Sport i rekreacja.
Klub Sportowy LKS Jawiszowice założono w 1951 roku. Piłkarze występują w IV lidze. W drużynie grał m.in.: Krzysztof Chrapek (Lech Poznań).

</doc>
<doc id="183658" url="https://pl.wikipedia.org/wiki?curid=183658" title="Pierwszy List do Koryntian">
Pierwszy List do Koryntian



</doc>
<doc id="183660" url="https://pl.wikipedia.org/wiki?curid=183660" title="Syzyfowe prace">
Syzyfowe prace

Syzyfowe prace – powieść Stefana Żeromskiego, która po raz pierwszy ukazała się w krakowskim dzienniku „Nowa Reforma” od 7 lipca do 24 września 1897. Z początku powieść miała mieć tytuł "Wybawiciel".
Historia powstania.
Żeromski opublikował ją pod pseudonimem Maurycy Zych. Pod tymże pseudonimem wydał ją w formie książkowej we Lwowie w 1898, nakładem Lwowskiego Towarzystwa Wydawniczego. Ocenzurowana i przygotowana do druku przez pisarza powieść ukazała się w zaborze rosyjskim w 1909 (z datą 1910) pod tytułem "Andrzej Radek, czyli Syzyfowe prace".
Analiza.
W powieści autor na podstawie własnych doświadczeń z dzieciństwa i lat młodzieńczych przedstawił obraz szkoły w rosyjskim Królestwie Polskim i walkę polskiej młodzieży z rusyfikacją. Żeromski pod przejrzystymi kryptonimami ukrył szkołę w Pińczowie jako progimnazjum w Pyrzogłowach i gimnazjum kieleckie jako szkoła w Klerykowie. Pod osobą Andrzeja Radka ukrył swego bliskiego przyjaciela Jana Wacława Machajskiego, syna mieszczanina pińczowskiego.
W rozdziale XVII opisano scenę, w której Marcin Borowicz odnajduje w pamiętniku wiersz Anny Stogowskiej „Biruty”. Jest to końcowy fragment wiersza Mieczysława Romanowskiego "Kiedyż?". Ponadto, ukazany w wierszu motyw przekuwania broni na narzędzia rolnicze pojawia się również w Piśmie Świętym w ST (w Księdze Izajasza 2, 4 oraz Księdze Micheasza 4, 3).
Adaptacje.
Powieść zekranizował w latach 1998–2000 Paweł Komorowski. W filmie i serialu w rolach głównych wystąpili: Łukasz Garlicki, Franciszek Pieczka, Bartłomiej Kasprzykowski, Zofia Kucówna i Alicja Bachleda-Curuś.

</doc>
<doc id="183662" url="https://pl.wikipedia.org/wiki?curid=183662" title="Józef Guzdek">
Józef Guzdek

Józef Jan Guzdek (ur. 18 marca 1956 w Wadowicach) – polski duchowny rzymskokatolicki, doktor nauk teologicznych, generał brygady Wojska Polskiego, rektor Wyższego Seminarium Duchownego Archidiecezji Krakowskiej w latach 2001–2004, biskup pomocniczy krakowski w latach 2004–2010, biskup polowy Wojska Polskiego w latach 2010–2021, administrator apostolski Ordynariatu Polowego Wojska Polskiego w latach 2021–2022, arcybiskup metropolita białostocki od 2021.
Życiorys.
Urodził się 18 marca 1956 w Wadowicach. W 1975 ukończył Liceum Ogólnokształcące im. Marcina Wadowity w Wadowicach i złożył egzamin dojrzałości. W latach 1975–1981 zdobywał formację w Metropolitalnym Wyższym Seminarium Duchownym w Krakowie. Studiował również na Wydziale Teologicznym w Krakowie, które ukończył w 1981 z magisterium z teologii. Święceń prezbiteratu udzielił mu 17 maja 1981 w katedrze na Wawelu kardynał Franciszek Macharski, arcybiskup metropolita krakowski. W 1998 na Wydziale Teologicznym Papieskiej Akademii Teologicznej w Krakowie na podstawie dysertacji "Koncepcja narodu i jego wolności w kaznodziejskim przekazie ks. Hieronima Kajsiewicza" uzyskał doktorat z nauk teologicznych. W 2011 ukończył kurs oficerski w Wyższej Szkole Oficerskiej Wojsk Lądowych im. gen. Tadeusza Kościuszki we Wrocławiu.
Pracował jako wikariusz: w latach 1981–1983 w parafii św. Apostołów Piotra i Pawła w Trzebini, w latach 1983–1988 w parafii św. Klemensa w Wieliczce, a w latach 1988–1994 w parafii św. Anny w Krakowie. W latach 1994–1998 pełnił funkcję prefekta w Wyższym Seminarium Duchownym Archidiecezji Krakowskiej, a w latach 2001–2004 piastował urząd rektora tego seminarium. W latach 1998–2004 pełnił funkcję kierownika Studium Formacji Stałej dla kapłanów archidiecezji krakowskiej. W latach 1998–2002 był redaktorem odpowiedzialnym diecezjalnego pisma „Notificationes”, a w latach 1999–2001 dyrektorem Wydawnictwa św. Stanisława BM Archidiecezji Krakowskiej. Został powołany w skład rady kapłańskiej i kolegium konsultorów archidiecezji krakowskiej. W 1999 został członkiem Sekcji Stałej Formacji Kapłańskiej przy Komisji Duchowieństwa Episkopatu Polski.
14 sierpnia 2004 papież Jan Paweł II mianował go biskupem pomocniczym archidiecezji krakowskiej ze stolicą tytularną Treba. Święcenia biskupie otrzymał wraz z Janem Zającem 15 września 2004 w sanktuarium Bożego Miłosierdzia w Krakowie-Łagiewnikach. Udzielił mu ich kardynał Franciszek Macharski, arcybiskup metropolita krakowski, w asyście arcybiskupa Józefa Kowalczyka, nuncjusza apostolskiego w Polsce, i arcybiskupa Stanisława Dziwisza, prefekta pomocniczego Domu Papieskiego. Na swoje zawołanie biskupie przyjął słowa "Tobie Panie zaufałem", pochodzące z hymnu "Ciebie Boga wysławiamy" i nawiązujące w treści do obrazu "Jezu ufam Tobie". W latach 2004–2010 sprawował urząd wikariusza generalnego archidiecezji. Przewodniczył krakowskiemu komitetowi organizacyjnemu podróży apostolskiej papieża Benedykta XVI do Polski w 2006 roku.
4 grudnia 2010 papież Benedykt XVI mianował go biskupem polowym Wojska Polskiego na miejsce zmarłego w katastrofie smoleńskiej biskupa Tadeusza Płoskiego. Ingres do katedry polowej Wojska Polskiego w Warszawie odbył 19 grudnia 2010. W 2011 Prezes Rady Ministrów RP powołał go w skład Rady Ochrony Pamięci Walk i Męczeństwa. 28 lipca 2015 prezydent RP Bronisław Komorowski mianował go na stopień generała brygady. Akt mianowania odebrał 1 sierpnia 2015.
16 lipca 2021 papież Franciszek mianował go arcybiskupem metropolitą białostockim. 3 września 2021 kanonicznie objął archidiecezję, a dzień później odbył ingres do archikatedry białostockiej. Jednocześnie sprawował funkcję administratora apostolskiego ordynariatu polowego do czasu kanonicznego objęcia urzędu przez jego następcę, co nastąpiło 12 lutego 2022. 29 czerwca 2022 w bazylice św. Piotra na Watykanie odebrał od papieża Franciszka paliusz, w trakcie uroczystości w imieniu nowych metropolitów złożył przysięgę wierności papieżowi i jego następcom. Paliusz uroczyście został mu nałożony 25 września 2022 w archikatedrze białostockiej przez arcybiskupa Salvatore Pennacchia, nuncjusza apostolskiego w Polsce.
W ramach Konferencji Episkopatu Polski był wiceprzewodniczącym Rady ds. Apostolstwa Świeckich (2010–2021), a także delegatem ds. Ruchu „Wiara i Światło” oraz Stowarzyszenia „Arka” (2006–2011), ds. Duszpasterstwa Służby Celnej (2011–2017), ds. Duszpasterstwa Policji (2011–2021), ds. Duszpasterstwa Straży Ochrony Kolei (2011–2021), ds. Duszpasterstwa Harcerzy (2011–2021) i ds. Duszpasterstwa Kombatantów (2011–2021).
W 2011 jako współkonsekrator uczestniczył w sakrach biskupów pomocniczych diecezji Chicago Alberta Rojasa i Andrzeja Wypycha.
Odznaczenia i wyróżnienia.
Postanowieniem prezydenta RP Andrzeja Dudy z 4 października 2019 został odznaczony Złotym Krzyżem Zasługi.
W 2012 został odznaczony Złotym Medalem „Za Zasługi dla Pożarnictwa”, w 2013 Złotym Medalem za Zasługi dla Policji, a w 2018 niemieckim Krzyżem Honorowym Bundeswehry w Złocie. W 2021 nadano mu Złotą Odznakę Honorową Wrocławia.
Uhonorowany został także Medalionem Pietą Miednoje 1940 (2016) i medalem okolicznościowym Rektora-Komendanta Akademii Sztuki Wojennej z okazji 100-lecia utworzenia Wyższej Szkoły Wojennej (2019).

</doc>
<doc id="183666" url="https://pl.wikipedia.org/wiki?curid=183666" title="Youssou N’Dour">
Youssou N’Dour

Youssou N’Dour (ur. 1 października 1959 w Dakarze) – senegalski kompozytor, wokalista i perkusista (z ludu Wolofów), najszerzej obecnie znany muzyk Czarnej Afryki. Działacz polityczny, minister kultury i turystyki (od 2012), ambasador dobrej woli UNICEF.
Życiorys.
Kariera muzyczna.
Youssou N’Dour śpiewał jako dziecko podczas ceremonii religijnych w Medinie – rodzinnej dzielnicy Dakaru. Regularne występy zaczął w wieku 12 lat. Jako nastolatek śpiewał w czołowej grupie senegalskiej lat siedemdziesiątych – "Star Band". Mając 20 lat, założył własną grupę "Etoile de Dakar", grającą modną wówczas w Afryce muzykę latynoską. W 1981 N’Dour założył następną, działającą do dziś, grupę "Super Etoile". W połowie lat osiemdziesiątych grupa ta doprowadziła do rozkwitu specyficzny senegalski styl muzyczny zwany (z języka wolof) "mbalax", łączący nowoczesne popowe brzmienie z tradycyjną muzyką afrykańską. "Super Etoile" wkrótce stała się najsłynniejszą grupą Czarnej Afryki.
Dla zachodniej publiczności odkrył Youssou N’Doura Peter Gabriel. Na jego albumie "So" z 1986 N’Dour zaśpiewał w utworze "In Your Eyes" i został zaproszony do studia Real World w Wielkiej Brytanii w czasie powstawania albumu "Passion", będącego ścieżką dźwiękową do filmu "Ostatnie kuszenie Chrystusa" Martina Scorsese. N’Dour i "Super Etoile" towarzyszyli Gabrielowi w światowym tournée po wydaniu tej płyty. W 1988 Youssou N’Dour uczestniczył w światowym tournée "Human Rights Now!", organizowanym przez Amnesty International, obok Bruce’a Springsteena, Stinga i Tracy Chapman.
W 1989 Virgin wydała pierwszy album Youssou N’Doura promowany na skalę międzynarodową – "The Lion". Album zawierał między innymi utwór "Shaking the Tree", autorstwa Petera Gabriela. W 1990 ta sama firma wydała jego drugi międzynarodowy album "Set" (w języku wolof „czysty”), który stał się dla młodzieży w Senegalu inspiracją do ekologicznej akcji czyszczenia miast "Set Setaal".
W 1991 N’Dour podpisał kontrakt z wytwórnią płytową "40 Acres and a Mule Musicworks" (oddziałem Columbii), prowadzoną przez Spike’a Lee, specjalizującą się w muzyce Czarnej Afryki. W 1992 wytwórnia ta wydała album N’Doura i "Super Etoile" – "Eyes Open", nagrany we własnym studiu N’Doura "Xippi" w Dakarze. "Eyes Open" był nominowany do nagrody Grammy. Po wydaniu "Eyes Open" Youssou N’Dour został ambasadorem dobrej woli UNICEF na Międzynarodowy Rok Dziecka. W lipcu 1993 w Paryżu wystawiono skomponowaną przez N’Doura operę w stylu muzyki afrykańskiej. W tym samym roku N’Dour uczestniczył w programie BBC "Rhythms of the World". W 1994 wspólnie z Neneh Cherry nagrał przebojowy singel "7 Seconds", zamieszczony na albumie "Wommat" (w języku wolof „przewodnik”) z 1994 a rok później został w Europie ogłoszony piosenką roku. Był to, jak dotąd, jego największy komercyjny sukces.
Youssou N’Dour angażuje się w promocję senegalskiej muzyki i kultury na świecie. W 1994 był współzałożycielem "Society of African Promotion" – zajmującej się tym organizacji. W 1996 założył wytwórnię płytową "Jololi" (w języku wolof „dom”), nagrywającą (w studiu Xippi) i promującą senegalskich artystów. Jololi współpracuje z wytwórniami "Real World", "World Circuit", "DeLabel" i "Virgin". W wielkich miastach Zachodniej Europy i Północnej Ameryki N’Dour organizuje cykliczne imprezy muzyczne "The Great African Ball" – wieczory z rodzimą muzyką dla emigrantów z Senegalu. Album "Joko" (w języku wolof „łącze”) z 2000 był częścią akcji zakładania w Afryce Zachodniej punktów dostępu do internetu. Muzycznie album ten był próbą wyjścia poza ramy afrykańskiej muzyki.
W 2002 Youssou N’Dour wydał album "Coono du Reer" (w języku wolof: „nic na próżno”, tytuł angielski "Nothing in Vain"), bliższy, niż poprzednie, czysto afrykańskiej stylistyce. Ostatnia jak dotąd płyta N’Doura "Egypt" z 2004 mocniej, niż poprzednie albumy sięga do tradycji muzyki muzułmańskiej. Według samego N’Doura album ten ma ukazać światu tolerancyjne oblicze islamu.
W październiku 2007 wytwórnia Nonesuch Records wydała jego kolejny album zatytułowany "Rokku Mi Rokka" (w języku wolof: „dawaj i bierz”), na której artysta ponownie pojawia się w duecie z Neneh Cherry (w piosence "Wake Up Africa").
W dniu 13 września 2009 Youssou N’Dour po raz pierwszy zagrał w Polsce na inauguracji 5. Festiwalu Warszawskiego Skrzyżowanie Kultur. Kolejny raz artysta wystąpił w 2011 na 10. edycji Open'er Festival w Gdyni.
Działalność polityczna.
W styczniu 2012 zapowiedział swój udział w wyborach prezydenckich w Senegalu. Jego kandydatura została jednakże odrzucona przez komisję wyborczą, według której nie zebrał on wymaganej liczby podpisów poparcia. N’Dour odrzucił stanowisko komisji, uznając je za całkowicie polityczne.
W drugiej turze wyborów poparł kandydaturę Macky’ego Salla, jednego z liderów opozycji wobec rządów prezydenta Abdoulaye’a Wade. Po jego zwycięstwie, 5 kwietnia 2012 objął stanowisko ministra kultury i turystyki w nowo utworzonym rządzie premiera Abdoula Mbaye’a.

</doc>
<doc id="183667" url="https://pl.wikipedia.org/wiki?curid=183667" title="Indeksowanie stron">
Indeksowanie stron

Indeksowanie stron – proces analizy dokumentów dostępnych w World Wide Web (np. w formatach HTML, PDF) przez specjalny program komputerowy nazywany robotem indeksującym. Polega na gromadzeniu danych o występujących w dokumentach wyrazach i innych treściach (np. grafikach), które umieszcza się w wydajnych bazach danych umożliwiających późniejsze szybkie wyszukiwanie wyrazów i fraz bez konieczności ponownego analizowania i przeszukiwania źródłowych dokumentów. To dzięki indeksowaniu wyszukiwarka internetowa może podać wynik przeszukiwania miliardów dokumentów w bardzo krótkim czasie.
Robot indeksujący porusza się po stronach internetowych na wiele sposobów. Na konkretny adres URL program może trafić przy pomocy linków. W przypadku wyszukiwarki Google możliwa jest także implementacja mapy witryny do narzędzia Google Search Console. Wówczas robot indeksujący odwiedza witrynę, analizuje ją i pobiera zasoby do indeksu. Następnie strona internetowa może wyświetlać się w wynikach wyszukiwania. Jeżeli adres URL nie zostanie zaindeksowany, konkretna podstrona nie będzie wyświetlana na zapytanie użytkownika.
Blokowanie indeksowania.
Nie każdy adres URL w obrębie domeny powinien być indeksowany przez wyszukiwarkę. Przykładem są koszyki w sklepach internetowych, a także zasoby wyświetlane dopiero po zalogowaniu na konkretny portal internetowy. Dlatego administrator domeny może zablokować indeksowanie wybranych adresów URL. W tym celu umieszcza się w sekcji codice_1 strony internetowej atrybut codice_2.
Robot indeksujący może być również poinformowany o tym, aby nie indeksować danego adresu URL przy pomocy pliku robots.txt.

</doc>
<doc id="183670" url="https://pl.wikipedia.org/wiki?curid=183670" title="SchilliX">
SchilliX

SchilliX – dystrybucja systemu OpenSolaris na licencji CDDL. Jej głównym autorem był Jörg Schilling, twórca i opiekun narzędzi cdrtools.
SchilliX był rozprowadzany jako obraz płyty rozruchowej typu LiveCD. W odróżnieniu od oficjalnej dystrybucji Suna SchilliX zawierał wyłącznie wolne oprogramowanie.
Pierwsza wersja SchilliX-a (0.1), działająca na platformach x86 i AMD64, została opublikowana 17 czerwca 2005, 3 dni po wydaniu OpenSolarisa.

</doc>
<doc id="183671" url="https://pl.wikipedia.org/wiki?curid=183671" title="Kronika Czechów">
Kronika Czechów

Kronika Czechów, Kronika Kosmasa () – dzieło historiograficzne, spisane przez praskiego kanonika, Kosmasa (ok. 1045–1125). Kronika powstała mniej więcej w tym samym czasie co pierwsza Kronika Galla Anonima.
Autor i dzieło.
Autor zabrał się do spisywania dzieła swego życia po roku 1110 i pisał ją aż do śmierci. Pozostawił po sobie trzy ukończone księgi i jedną rozpoczętą; obejmują one dzieje Czechów od czasów legendarnych aż do roku 1125.
Kronika Kosmasa jest głównym źródłem do historii dawnych Czech. Nie jest to jednak utwór obiektywny – autor bywa niechętnie usposobiony zarówno do Polaków, jak i do Niemców. Kronika została spisana po łacinie, w manierze typowej dla swej epoki – prozą rytmiczną, niekiedy rymowaną. Dla opisu dziejów najdawniejszych wykorzystuje Kosmas tradycję ustną, podania, legendy, ale też inne wczesne księgi historyczne (jak np. Kronika Reginona z Prüm z 915 roku).
Kontynuacje.
Po śmierci Kosmasa jego dzieło znalazło bezpośrednich kontynuatorów. Najważniejszym z nich był anonimowy autor związany z czeskim dworem książęcym, uzupełniający kronikę w latach 1126–1142 i znany w literaturze jako Kanonik wyszehradzki.
Rozważa się też wpływ "Kosmasa" na późniejszego kronikarza Wawrzyńca z Brzezowa, katolickiego historyka doby husyckiej.
Wydania.
Pierwotny rękopis tej kroniki nie dochował się do naszych czasów, więc poniższe wydanie krytyczne opiera się na 15 różnych rękopisach źródłowych.

</doc>
<doc id="183673" url="https://pl.wikipedia.org/wiki?curid=183673" title="Lambda (cząstka)">
Lambda (cząstka)

Cząstka Λ0 (lambda 0) – obojętny elektrycznie barion o dziwności −1 i izospinie 0 zbudowany z kwarków uds (ściślej formula_1).
Jest najlżejszym hiperonem. Jej masa spoczynkowa wynosi 1115,683 ± 0,006 MeV, średni czas życia to (2,632 ± 0,020)×10−10 s, a spin = 1/2. Odkryta w 1947 r.
Skład kwarkowy jest taki sam jak w hiperonie Σ zero – różnica polega na innym ustawieniu spinów kwarków.
Istnieją też stany wzbudzone oraz bariony formula_2 i formula_3

</doc>
<doc id="183674" url="https://pl.wikipedia.org/wiki?curid=183674" title="Front okluzji">
Front okluzji



</doc>
<doc id="183676" url="https://pl.wikipedia.org/wiki?curid=183676" title="Góra (województwo śląskie)">
Góra (województwo śląskie)

Góra – wieś w Polsce, w województwie śląskim, w powiecie pszczyńskim, w gminie Miedźna.
W latach 1975–1998 miejscowość administracyjnie należała do województwa katowickiego.
Nazwa.
Nazwę miejscowości w zlatynizowanej formie "Gora" wymienia w latach 1470-1480 Jan Długosz w księdze Liber beneficiorum dioecesis Cracoviensis.
Charakterystyka wsi.
Góra zajmuje 968 ha powierzchni i jest najludniejszą wioską w gminie Miedźna. 31 grudnia 2005 we wsi zameldowanych było 2554 osób. Od północy Góra sąsiaduje z Gilowicami i Frydkiem. Południową i wschodnią granicę wsi wytycza Wisła, która na tym odcinku mocno meandruje. Na jej prawym brzegu (wschodnia granica) rozciąga się teren ziemi oświęcimskiej (Jawiszowice, Brzeszcze). Od południa graniczy z Dankowicami.
Zabytki.
We wsi znajduje się zabytkowy drewniany kościół św. Barbary z drugiej połowy XVI wieku oraz dwór przy ul. Rybackiej 10 (nr rej. A/565/2019).
Sport.
W miejscowości działa klub sportowy Nadwiślan Góra, którego sekcja piłki nożnej w sezonie 2015/2016 występuje w II lidze.
Dodatkowe informacje.
W Górze znajduje się Torfowisko Zapadź, które wraz z przyległymi stawami stanowi unikatowy, na skalę regionu, obszar wodno-mokradłowy, gdzie występują złoża borowin oraz chronione okazy zwierząt i roślin.
W styczniu 1945 r. przez miejscowość przeszły tzw. marsze śmierci z obozów Auschwitz-Birkenau w Oświęcimiu na stację kolejową w Wodzisławiu Śląskim.

</doc>
<doc id="183678" url="https://pl.wikipedia.org/wiki?curid=183678" title="Kosmas (czeski kronikarz)">
Kosmas (czeski kronikarz)



</doc>
<doc id="183679" url="https://pl.wikipedia.org/wiki?curid=183679" title="Hark Tsui">
Hark Tsui



</doc>
<doc id="183681" url="https://pl.wikipedia.org/wiki?curid=183681" title="Wykres Dalitza">
Wykres Dalitza

Wykres Dalitza - wykres, wprowadzony przez R. H. Dalitza w 1953 roku do analizy rozpadu mezonu K. Wykres Dalitza przedstawia gęstość zdarzeń odpowiadającą określonym wartościom energii cząstek, na które rozpada się układ. Jest używany w fizyce cząstek elementarnych przy wyznaczaniu spinu i parzystości cząstek rozpadających się na trzy cząstki.

</doc>
<doc id="183684" url="https://pl.wikipedia.org/wiki?curid=183684" title="Polimerazy">
Polimerazy

Polimerazy (EC 2.7.7.6/7/19/48/49) – enzymy mające zdolność syntezy nici komplementarnej na matrycy pojedynczej nici kwasu nukleinowego. Polimerazy występują u wszystkich organizmów żywych.
W zależności od syntetyzowanej nici wyróżnia się polimerazy DNA syntetyzujące nić DNA (np. w procesie replikacji DNA) oraz polimerazy RNA syntetyzujące nić RNA (np. w procesie transkrypcji). W zależności od wykorzystywanej przez polimerazę matrycy mówi się o polimerazach zależnych od DNA, jeśli matrycą jest DNA, i polimerazach zależnych od RNA, jeśli matrycą jest RNA. 
Polimerazy są powszechnie używane w biologii molekularnej i inżynierii genetycznej. Przykładowo polimeraza Taq (polimeraza DNA zależna od DNA pochodząca z bakterii "Thermus aquaticus") jest używana w reakcji PCR. Do swej aktywności wymaga matrycy i odpowiedniego startera (krótkiego dwuniciowego fragmentu, powstającego zwykle przez przyłączenie się do matrycy krótkiego komplementarnego fragmentu DNA lub RNA) oraz odpowiedniego buforu.

</doc>
<doc id="183685" url="https://pl.wikipedia.org/wiki?curid=183685" title="Porter J. Goss">
Porter J. Goss



</doc>
<doc id="183686" url="https://pl.wikipedia.org/wiki?curid=183686" title="Polimeraza Taq">
Polimeraza Taq

Polimeraza Taq – enzym z grupy polimeraz DNA wyizolowany z bakterii "Thermus aquaticus". Wykorzystywana powszechnie w reakcji PCR dzięki swojej stabilności termicznej. Nie wykazuje aktywności 3'-5' egzonukleazy, przez co wprowadza stosunkowo dużo błędów podczas syntezy nowej nici DNA. Dostępne w sprzedaży polimerazy Taq wprowadzają jeden błąd na 10000 nukleotydów. Jest w stanie dokonać replikacji 1000 par zasad w ciągu 30 sekund w temperaturze 72 °C. Po swojej reakcji zostawia na końcach 3' kilka nukleotydów adeninowych. Ta właściwość wykorzystywana jest przy klonowaniu produktów PCR. Do swej aktywności wymaga jonów Mg2+.

</doc>
<doc id="183701" url="https://pl.wikipedia.org/wiki?curid=183701" title="Implantacja jonów">
Implantacja jonów

Implantacja jonów – domieszkowanie materiałów polegające na rozpędzeniu jonów w polu elektrycznym i zderzeniu z domieszkowanym materiałem. Jony metali (najczęściej grupy 13 i 15) uderzając w półprzewodnik niszczą jego strukturę krystaliczną. Dlatego też niezbędny jest później proces wygrzewania poimplantacyjnego, który ma za zadanie odbudowę struktury oraz aktywację elektryczną domieszki.
Głębokość domieszkowania zależy od energii jonów w czasie zderzenia, masy jonu, rodzaju podłoża, a także od kierunku padania wiązki na płytkę podłożową.
Technika ta pozwala na tworzenie płytkich, wysoko domieszkowanych obszarów i jest dopełnieniem procesu dyfuzji.

</doc>
<doc id="183703" url="https://pl.wikipedia.org/wiki?curid=183703" title="Frantisek Moravec">
Frantisek Moravec



</doc>
<doc id="183705" url="https://pl.wikipedia.org/wiki?curid=183705" title="Autostrada A20 (Niemcy)">
Autostrada A20 (Niemcy)

Autostrada A20 (niem. "Bundesautobahn 20 (BAB 20)" także "Autobahn 20 (A20)") – autostrada w Niemczech zlokalizowana w północnej i północno-wschodniej części kraju, prowadząca od węzła Bad Segeberg-Ost (w planach jest jej dalsza rozbudowa na zachód, do węzła Westerstede z autostradą A28) do węzła "Uckermark" z autostradą A11 (stanowiącą wraz z polską A6 autostradowe połączenie Berlina ze Szczecinem).
Jest główną osią transportową Meklemburgii-Pomorza Przedniego, doprowadzając ruch drogowy w popularne miejsca wypoczynkowe w Niemczech: Pojezierze Meklemburskie, wybrzeże Bałtyku, wyspy Uznam i Rugia, stąd często nazywana jest "Autostradą Bałtycką" (niem. "Ostseeautobahn") lub "Autostradą Nadbrzeżną" (niem. "Küstenautobahn"). Inna potoczna nazwa "dwudziestki" to Via Hanseatica w związku z faktem, że łączy wiele miast należących niegdyś do Ligi Hanzeatyckiej.
Historia.
Budowę A20 rozpoczęto po zjednoczeniu Niemiec, w ramach programu DEGES (Deutsche Einheit Fernstraßenplanungs-und-bau GmbH), mającego na celu rozwinięcie infrastruktury drogowej byłej NRD. Pierwszy odcinek (węzeł Grevesmühlen – węzeł Wismar, długości 25,7 km) został otwarty w listopadzie 1997. Kolejne istniejące obecnie odcinki oddawano do użytkowania, pomiędzy majem 2000, a 21 grudnia 2009. Budowa brakujących 196 km autostrady została wstępnie podzielona na 15 odcinków, a część z nich jest już w fazie realizacji. Planowana długość to 541 km.
27 października 2017 odcinek pomiędzy węzłami Bad Sülze i Tribsees został całkowicie zamknięty dla ruchu w obydwu kierunkach z powodu osunięcia się wybudowanego w grudniu 2005 stumetrowego fragmentu konstrukcji drogi nad torfowiskiem (jezdnia ze Szczecina w stronę Rostocku została wyłączona z ruchu już we wrześniu 2017). Katastrofa miała związek z zastosowaniem, podczas budowy tego odcinka eksperymentalnej metody umacniania gruntu betonowymi elementami. Od 12 grudnia 2018 roku kierowcy mogą korzystać ze stalowego tymczasowego mostu w dawnym śladzie. Docelowo planuje się, że do jesieni 2021 na zniszczonym odcinku zostanie wybudowany klasyczny most, opierający się na 25-metrowych palach.

</doc>
<doc id="183707" url="https://pl.wikipedia.org/wiki?curid=183707" title="Wietrznia">
Wietrznia

Wietrznia – południowo-wschodnia część Kielc. Na jej terenie znajduje się dawny kamieniołom, obecnie rezerwat przyrody Wietrznia im. Zbigniewa Rubinowskiego i park krajobrazowy, zbudowany głównie z wapieni dewońskich.
Wietrznia stanowi jedną z ciekawszych atrakcji turystycznych Kielc.

</doc>
<doc id="183708" url="https://pl.wikipedia.org/wiki?curid=183708" title="Ruch Społeczeństwa Alternatywnego">
Ruch Społeczeństwa Alternatywnego

Ruch Społeczeństwa Alternatywnego (RSA) – polska organizacja anarchistyczna, która powstała w Gdańsku na początku lat 80. XX wieku. Opozycyjna wobec władz Polskiej Rzeczypospolitej Ludowej.
Historia RSA.
Początki.
Ruch Społeczeństwa Alternatywnego wywodził się ze środowiska gdańskiej młodzieży skupionej wokół pisma „Gilotyna”, które założone zostało w 1980 przez uczniów I Liceum Ogólnokształcącego w Gdańsku. „Gilotyna” początkowo była gazetką ścienną, ale od marca 1981 zaczęła ukazywać się w formie powielanej. Jej redaktorami byli: Janusz Waluszko, Krzysztof Skiba, Marcin Tryksza, Wojciech Lipka, Marek Skakuj, Maciej Kosycarz, Tomasz Bójny, Cezary Waluszko. Od jesieni 1980 środowisko to upolityczniło się i popadło w konflikt z władzą oraz grupami młodzieżowymi, w tym szkolną „Solidarnością”, dla których nonkonformizm „Gilotyny” był nie do zaakceptowania.
Janusz Waluszko wspomina, że dopiero jesienią 1981 dowiedzieli się, że ich poglądy nazywane są anarchizmem:
Po ogłoszeniu 13 grudnia 1981 stanu wojennego „Gilotyna” zeszła do podziemia i zaczęła się ukazywać pod tytułami „Dialog” i „Podaj dalej”. Końcem 1981 anarchiści nawiązali kontakt z podziemną „Solidarnością”. Nie do końca podobała im się jednak koncepcja „samoograniczającej się rewolucji”, chcieli usamodzielnić się i stworzyć grupę niezależną od „Solidarności”.
Janusz Waluszko w taki sposób tłumaczy pochodzenie nazwy RSA:
Za symboliczny początek Ruchu uznać można opublikowanie w czerwcu 1983 „Manifestu RSA”, podpisanego pseudonimami przez Janusza i Cezarego Waluszko, Wojciecha Jankowskiego „Jacoba” i Krzysztofa Skibę. We wrześniu Ruch zaczął wydawać dwutygodnik „Homek” oraz prowadzić klub dyskusyjny. „Homek” odegrał ważną rolę w ruchu anarchistycznym tamtego okresu, prezentował niezależne stanowisko, był inspiracją dla innych wydawców. W latach 1983-1993 ukazało się w sumie 51 numerów czasopisma. Na jego łamach, w numerze ósmym z 1984, Janusz Waluszko (pod pseudonimem Adam Rabe) sprecyzował cele działania RSA:
Wyraźne są tu postulaty anarchistyczne, a zwłaszcza anarchosyndykalistyczne. Najprawdopodobniej przez nieuwagę, w pierwszych numerach pisma słowo „anarchizm” nie padło jednak ani razu. W „Homku” poruszane były nie tylko tematy bezpośrednio związane z anarchizmem. Pisano też np. o pacyfizmie, antymilitaryzmie, ekologii, socjologii miasta.
Z czasem współpraca RSA z „Solidarnością” stawała się coraz trudniejsza. Latem 1984 roku Ruch doprowadził do powstania Porozumienia Grup Niezależnych (PGN) „Wolność”, które miało koordynować działalność niezależną od „nieudolnej” – zdaniem Waluszki – polityki regionu gdańskiej „Solidarności”. W skład PGN „Wolność” weszły obok RSA: Gdański Ruch Oporu Młodzieży „Pokolenie”, Polska Młodzież Walcząca (PMW) i Oficyna wydawnicza „Kres”. Główne obszary aktywności Porozumienia to:
W lipcu 1985 roku RSA zorganizowało także tzw. „Zlot Młodzieży Wegetującej – Hyde Park”, w którym udział wzięło około 200 osób. Jak pisze Waluszko, podczas zlotu „były teatry, muzyka, gazety oraz dyskusje o duszy i anarchii”.
W 1986 roku RSA zaczęło przeżywać kryzys. Związane było to m.in. z ogłoszoną w tym roku amnestią – część opozycjonistów rozpoczęło legalną działalność, a RSA, oskarżane o terroryzm, pozostało w konspiracji. Ruch zaniedbał prowadzenie klubów dyskusyjnych i wydawanie „Homka”. Wielu głównych działaczy przebywało w więzieniu, a część anarchistów przeszło do pacyfistycznego ruchu Wolność i Pokój (WiP). W obliczu tych okoliczności RSA zbliżyło się do kontrkulturowej Formacji Tranzytoryjnej „Totart”. RSA zaczęło działać na pograniczu opozycji i kontrkultury, próbując nadać im anarchistyczny charakter.
Międzymiastówka Anarchistyczna.
Pod koniec lat osiemdziesiątych w życiu politycznym nastąpiła odwilż. W kwietniu 1988 roku wznowiono działalność klubu dyskusyjnego, który mieścił się od teraz w kościele św. Brygidy w Gdańsku i nosił nazwę Duszpasterstwa Anarchistycznego, co – biorąc pod uwagę antyklerykalizm członków Ruchu – było pomysłem dość oryginalnym. W tym czasie istniało w Polsce wiele innych grup anarchistycznych i anarchizujących (np. wrocławska Pomarańczowa Alternatywa, część ruchu Wolność i Pokój). Pojawiła się chęć integracji środowisk wolnościowych. Latem 1988 roku RSA, Totart i anarchiści z WiP-u proklamowali Międzymiastówkę Anarchistyczną (MA). Na terenie całego kraju zaczęły powstawać nowe grupy RSA (w Warszawie, Chełmnie, Białymstoku i Zakopanem). Wspomnieć należy w tym miejscu o specyficznej – rzec by można: anarchistycznej – strukturze RSA:
W 1989 roku odbyło się spotkanie wolnościowców w Dobrzeniu Wielkim pod Opolem, którego celem było skonsolidowanie polskiego ruchu anarchistycznego. Międzymiastówkę Anarchistyczną, działającą na zasadzie sieci wymiany informacji, przekształcono wówczas w Federację Międzymiastówki Anarchistycznej (FMA). W listopadzie tegoż roku doszło do kolejnego zjazdu, tym razem w Warszawie. Wtedy to ukształtowała się Federacja Anarchistyczna (FA).
Lata dziewięćdziesiąte.
Latem 1989 roku powstała grupa „X-Pawilon”. W skład tego porozumienia weszli członkowie RSA, Totartu, ruchu „Twe-Twa”, Solidarności Młodych Wywrotowców, Wolności i Pokoju, Solidarności Walczącej, Federacji Młodzieży Walczącej i Konfederacji Polski Niepodległej. „X-Pawilon” walczył o legalizację grup nieformalnych bez rejestracji prawnej, a także o Hyde Park i klub niezależny. Władze Gdańska, początkowo głuche na żądania, zawarły ostatecznie porozumienie z młodzieżą i na placu 1 Maja powstał w lipcu 1989 roku tzw. Hyde Park. Odbywały się na nim koncerty, happeningi oraz demonstracje. Działalność zakończył on jednak dość szybko – pod koniec tego samego roku. Po ponad rocznym okresie starań, jesienią 1990 roku powstał Klub Inicjatyw Społecznych C14. Mieścił się on w lokalu, który anarchiści otrzymali od miasta. W latach 1992-1993 Klub zorganizował około 80 imprez, wystaw i koncertów.
W 1992 roku anarchiści działający w Klubie Inicjatyw Społecznych, RSA, sopocki „Czarny Alians” i redakcja gdyńskiego pisma „Rotten Life” założyli trójmiejską sekcję Federacji Anarchistycznej. Wtedy to nazwa Ruch Społeczeństwa Alternatywnego zastąpiona została nową: Federacja Anarchistyczna Sekcja Trójmiasto. Gdańskie środowisko anarchistyczne używało jej jedynie do 1997 roku, kiedy to powrócono do nazwy pierwotnej. Waluszko argumentował, że decyzja ta wynikała z nieumiejętności współpracy pomiędzy polskimi grupami anarchistycznymi. Nie oznaczało to jednak zerwania współpracy z FA, ale jedynie zdystansowanie się od pewnych tendencji w łonie Federacji.
Na początku lat dziewięćdziesiątych trójmiejscy anarchiści protestowali przeciwko budowie elektrowni jądrowej w Żarnowcu i zainicjowali spotkania Porozumienia na rzecz Energetyki Alternatywnej. W 1992 roku rozpoczęli współpracę z Wolnymi Związkami Zawodowymi (WZZ) Andrzeja Gwiazdy. Wolnościowcy uczestniczyli w manifestacjach z okazji 1 maja, brali udział w demonstracjach emerytów i rencistów oraz w obronie kupców z Targu Siennego i Hali Targowej w Gdańsku. Występowali przeciw cenzurze pornografii i prohibicji narkotyków. Organizowali też akcje antyfaszystowskie i antynacjonalistyczne. W latach 1994-1996 anarchiści brali udział w pikietach w rocznice masakry na Placu Tian’anmen, demonstrowali przeciwko funkcjonowaniu sieci restauracji McDonald’s, organizowali akcje antyprohibicyjne, antypolicyjne, antywyborcze, antypodatkowe, antyfutrzarskie oraz solidarnościowe na rzecz aktywistów zatrzymanych przez policję. Anarchiści opowiadali się za wolnością dla Tybetu, zaangażowani byli w sprawy niepodległości Czeczenii. Działali też – w ramach Obywatelskiej Ligi Ekologicznej – na rzecz lokalnego środowiska przyrodniczego, społecznego i kulturalnego.
Trójmiejscy anarchiści wydawali następujące pisma: „Ulicę”, „Homka”, „Wolny Magazyn”, „Gdańską Alternatywę”, „Rotten Life”, „Mać Pariadkę”, „LaBestię”.
XXI wiek.
Na początku XXI wieku RSA kontynuowało działalność społeczną w Trójmieście. Prowadzono akcje proekologiczne, w tym na rzecz ochrony zwierząt futerkowych. RSA interesowało się również sprawami międzynarodowymi – przykładowo atakami terrorystycznymi z 11 września 2001 roku i problemem głodu na świecie. W grudniu 2001 roku zaczęto w Gdańsku organizować akcje o nazwie Jedzenie Zamiast Bomb (ang. "Food Not Bombs"). Jest to ogólnoświatowa inicjatywa rozdawania bezpłatnych wegetariańskich posiłków potrzebującym. Akcje te mają zwrócić uwagę na problem głodu i niedożywienia, które mają miejsce na całym świecie.
Stosunek anarchistów do „Solidarności”.
Janusz Waluszko zwraca uwagę, że na przełomie 1988 i 1989 roku doszło do rozłamu w łonie opozycji. Jej część związana z Lechem Wałęsą postanowiła zawrzeć kompromis z Polską Zjednoczoną Partią Robotniczą. „Młodzi” opozycjoniści (m.in. anarchiści) – jak nazywa ich Waluszko – „nie dość, że dążyli do obalenia władzy, to jeszcze zaczęli pod wpływem kontrkultury poruszać kwestie dla tamtych [»starej« opozycji] niezrozumiałe”. „Młodzi” zainteresowani byli pacyfizmem i ekologią, krytykowali kler, walczyli o swobody nie tylko polityczne, ale też obyczajowe.
Już w latach poprzednich stosunek młodych kontestatorów do „Solidarności” był krytyczny. Uczestnikom kontrkultury nie odpowiadała m.in. retoryka narodowo-katolicka „Solidarności”. Niektórzy podkreślali również swój pozytywny stosunek do „Solidarności” z lat 1980-1981, jednocześnie dystansując się od tego, co nastąpiło później. Jeden z liderów grupy Tilt podsumował to w następujący sposób:
Janusz Waluszko stwierdził natomiast:
Część kontrkulturowców negatywnie oceniła zmianą jakościową „Solidarności” oraz jej liderów, która – ich zdaniem – nastąpiła w 1989 roku.

</doc>
<doc id="183712" url="https://pl.wikipedia.org/wiki?curid=183712" title="Park Narodowy Namib-Naukluft">
Park Narodowy Namib-Naukluft

Park Narodowy Namib-Naukluft – park narodowy położony w środkowo-zachodniej części Afryki. Został utworzony w 1979 roku przez połączenie dwóch obszarów chronionych: Parku Narodowego Pustyni Namib (utworzonego w 1904 roku) oraz Parku Narodowego Zebry Górskiej – Naukluft (utworzonego w 1967 roku). Obecnie jego obszar zajmuje prawie 50 tys. km² i jest jednym z największych obszarów chronionych na świecie. Zajmuje nadmorską równinę, stanowiącą część pustyni Namib, wraz z wydmami o długości dochodzącej do 50 km.
Flora i fauna.
Na Pustyni występuje wiele endemicznych zwierząt i roślin. Przyczyną tego jest izolacja i wiek pustyni. Namib jest pustynią od milionów lat, a zatem trwająca tyle lat susza czyniła ją zawsze niedostępną dla większości stworzeń z zewnątrz, tworząc trwałe środowisko, w którym wykształciła się wyspecjalizowana fauna i flora.
Na tej prastarej pustyni rośnie ponad 50 gatunków traw i porostów występujących jedynie na tym obszarze. Nie zarośnięte są tylko ruchome piaszczyste wydmy. Spośród małych przedstawicieli fauny spotkamy tu jaszczurki, chrząszcze, pająki, natomiast duże ssaki, które tu się pojawiają to szakale, antylopy, a także górskie zebry.

</doc>
<doc id="183713" url="https://pl.wikipedia.org/wiki?curid=183713" title="Saviors of Kamigawa">
Saviors of Kamigawa

Saviors of Kamigawa – dodatek do kolekcjonerskiej gry karcianej – . Jest to trzeci dodatek w bloku Kamigawa. Część ta zamyka historię ukazaną w Champions of Kamigawa oraz Betrayers of Kamigawa. Pokazy przedpremierowe miały miejsce 27 maja, a ich uczestnicy otrzymywali foliowane karty promocyjne "Kiyomaro, First to Stand" z alternatywnym rysunkiem. Uczestnicy imprez premierowych otrzymywali specjalnie na tę okazję przygotowane, foliowane karty "Ghost-Lit Raider".
Fabuła dodatku.
Dodatek kontynuuje linię fabularną rozpoczętą w Champions of Kamigawa. Rōnin Toshiro Umezawa stara się uniknąć konfliktu pomiędzy światem śmiertelnych i światem duchów. Wskutek nieprzewidzianych wypadków staje się obiektem zainteresowania obydwu stron.
Tematyka.
Saviors of Kamigawa skupia się na ścisłej interakcji z liczbą kart jaką dany gracz posiada na ręce, co ma bezpośredni wpływ na efekty, zdolności i własności kart.
Rozwijane są również zdolności i motywy z poprzednich dodatków w bloku, takie jak
Mechaniki.
Nowe zdolnści:
Zdolności występujące w poprzednich dodatkach:

</doc>
<doc id="183714" url="https://pl.wikipedia.org/wiki?curid=183714" title="CDDL">
CDDL



</doc>
<doc id="183715" url="https://pl.wikipedia.org/wiki?curid=183715" title="Mgr">
Mgr



</doc>
<doc id="183723" url="https://pl.wikipedia.org/wiki?curid=183723" title="Cyncynat">
Cyncynat



</doc>
<doc id="183724" url="https://pl.wikipedia.org/wiki?curid=183724" title="Reprezentacja Izraela w piłce nożnej mężczyzn">
Reprezentacja Izraela w piłce nożnej mężczyzn

Reprezentacja Izraela w piłce nożnej od 1929 roku jest członkiem FIFA. Do 1974 roku należała do AFC, później do OFC, a w 1994 roku została przyjęta do UEFA.
Historia.
W latach 1928-1948 piłkarze Izraela grali w barwach reprezentacji Palestyny. Dopiero w maju 1948 roku, kiedy Izrael ogłosił niepodległość, powstała samodzielna drużyna narodowa tego kraju. Pierwszym ich meczem było spotkanie ze Stanami Zjednoczonymi przegrane 1-3.
Największe sukcesy reprezentacja odnosiła w latach 60. i na początku 70. Od 1956 do 1968 roku czterokrotnie stawała na podium w Pucharze Azji, w tym raz, kiedy była gospodarzem turnieju w 1964 roku, zdobyła główne trofeum. Ponadto dwa razy przegrywała w finale z Koreą Południową. W 1968 roku piłkarze Izraela po raz pierwszy zagrali na Igrzyskach Olimpijskich. W swojej grupie wyszli z drugiego miejsca, pokonując Ghanę oraz Salwador. Po porażce z Bułgarią zakończyli swój udział na ćwierćfinale. Zwieńczeniem udanej dekady był awans do mundialu 1970. W Meksyku podopieczni Imanu’ela Szefera w pierwszym meczu ulegli 0:2 Urugwajowi, ale w pozostałych zremisowali, najpierw ze Szwecją i na koniec z przyszłymi wicemistrzami świata Włochami. Jedyną bramkę na tym turnieju zdobył Mordechai Spiegler z reprezentacją Szwecji. Był wtedy największą gwiazdą Izraela oraz jego kapitanem. Do awansu z grupy zabrakło im dwóch punktów.
Był to pierwszy i jedyny do tej pory start reprezentantów Izraela w mistrzostwach świata. W 1976 roku kolejny raz udało się im awansować do Igrzysk Olimpijskich. Wszystkie trzy mecze w grupie zakończyły się remisem, po wyjściu z grupy ulegli Brazylii 1-4. Od tamtej pory nie udało im się zakwalifikować do żadnej prestiżowej imprezy piłkarskiej. Eliminacje do Mistrzostw Świata 1990 roku rozpoczęli w grupie Oceanii, w fazie grupowej wyeliminowali Nową Zelandię i Australię. W fazie play-off odpadli z reprezentacją Kolumbii, po jedynej straconej bramce w wyjazdowym spotkaniu. Kolejne kwalifikacje do Mistrzostw Świata były o wiele gorsze, Izrael zajął ostatnie miejsce w grupie. Wygrali jeden mecz w wyjazdowym spotkaniu z Francją. W dużej mierze z tego względu Francuzi nie zakwalifikowali się do Mistrzostw Świata.
Udanymi eliminacjami były kwalifikacje do Mistrzostw Europy 2000 roku, pamiętnym meczem wtedy było spotkanie z Austrią zwyciężone aż 5-0 i dzięki temu udało im się osiągnąć baraże ustępując Hiszpanii i wyprzedzając właśnie Austriaków. Niestety faza play-off zakończyła się sromotną porażką z reprezentacją Danii. Na swoim stadionie przegrali 0-5, a w rewanżu 0-3. Dobra forma trwała także chwilę później, do eliminacji Mistrzostw Świata w Korei Południowej i Japonii. W ostatnim meczu kolejny raz Izraelczycy musieli się zmierzyć o baraże z Austriakami. Prowadzili jedną bramką, jednak w doliczonym czasie bramkę na 1-1 zdobył Andreas Herzog, wyeliminowało to ich z możliwości fazy play-off i od niedawna trenerem reprezentacji jest właśnie Herzog, co wiąże się z kontrowersjami wokół niektórych osób izraelskiej piłki.
Izraelczycy w Europie.
Po pozytywnym doświadczeniu z Mundialu w Meksyku, europejskie kluby zaczęły się interesować izraelskimi reprezentantami. Trzech piłkarzy kilka lat później przeniosło się do europejskich klubów. Najbardziej znanym przypadkiem jest gwiazda tego okresu Mordechaj Szpiegler, który w 1972 roku przeniósł się do Paris FC i w pierwszej lidze francuskiej regularnie zdobywał bramki. W tym samym roku Szemu'el Rosenthal przeszedł do Borussii Monchengladbach, występując w pierwszej Bundeslidze zaliczając dwanaście spotkań. Trzecim zawodnikiem był Giora Spiegel, który spisał się najlepiej w Europie, w 1973 dołączył do Strasbourga a później grał w Olimpique Lyon. W lidze francuskiej rozegrał ponad sto meczów. Kilka lat później najbardziej utytułowanym w rozgrywkach Europejskich był obrońca Avi Cohen, występował w Liverpoolu i zdobył z tym klubem Mistrzostwo Anglii i Puchar Ligi Mistrzów. Jest do tej pory jedynym Izraelskim piłkarzem z tytułem najwyższych europejskich rozgrywek. Najbardziej rozpoznawalny Izraelski piłkarz lat 80 i 90 Ronny Rosenthal występował także w Liverpoolu oraz w wielu innych europejskich klubach. Kolejnym znanym przypadkiem był utalentowany ofensywny pomocnik Eli Ohana, odnosił sukcesy w KV Mechelen, a później reprezentował barwy portugalskiego klubu S.C Braga. Znanym zawodnikiem, który w roku 1996 został wypożyczony do angielskiego FC Southampton był Eyal Berkovic, który bardzo dobrze spisywał się w Premier League i na dłużej zagościł w tej lidze. Do niedawna występującym także w lidze angielskiej a przedtem hiszpańskiej była największa gwiazda ostatnich lat tej reprezentacji Yossi Benayoun.

</doc>
<doc id="183731" url="https://pl.wikipedia.org/wiki?curid=183731" title="Latopis">
Latopis

Latopis (ros. "летопись" lub "летописец", biał. "летапіс") – średniowieczna księga dziejopisarska, ruski odpowiednik zachodnioeuropejskich kronik i annałów (roczników). Nazwa nawiązuje do narracji, która była prowadzona w ujęciu rocznym, a historia wydarzeń każdego roku, zwykle zaczynała się od słów „в лето”/„w roku”. 
Latopisy miały zwykle charakter kompilacyjny, tzn. korzystały zarówno z podań i legend, jak też z ksiąg wcześniejszych dziejopisów i innych dokumentów. Utwór o takiej złożonej, wielowarstwowej strukturze, którego autorstwo trudno przypisać jednemu autorowi określany jest w terminologii naukowej jako zwód. U podstaw powstawania pierwszych latopisów leżą dworskie i klasztorne notatki, prowadzone na bieżąco prawdopodobnie już w X w.
Latopisy powstawały na dworach książęcych i w klasztorach (szczególną rolę odegrała tu słynna Ławra Kijowsko-Peczerska). Do najbardziej znanych latopisów należą m.in. Powieść minionych lat, Latopis Ipatijewski, Latopis popa Duklanina, Latopis kijowski. Stanowią one najważniejsze źródła do historii Rusi, ale zawierają też wiadomości o krajach ościennych, w tym o Polsce.

</doc>
<doc id="183732" url="https://pl.wikipedia.org/wiki?curid=183732" title="Grawitropizm">
Grawitropizm



</doc>
<doc id="183733" url="https://pl.wikipedia.org/wiki?curid=183733" title="Rajd Grecji 2004">
Rajd Grecji 2004

Rezultaty Rajdu Grecji ("51st Acropolis Rally"), eliminacji Rajdowych Mistrzostw Świata w 2004 roku, który odbył się w dniach 3–6 czerwca. Była to szósta runda czempionatu w tamtym roku i czwarta szutrowa, a także druga w Junior WRC. Bazą rajdu było miasto Lamia. Zwycięzcami rajdu została norwesko-brytyjska załoga Petter Solberg i Phil Mills jadąca Subaru Imprezą WRC. Wyprzedzili oni francusko-monakijską załogę Sébastiena Loeba i Daniela Elenę w Citroënie Xsarze WRC oraz Finów Harriego Rovanperę i Risto Pietiläinena w Peugeocie 307 WRC. Z kolei w Junior WRC zwyciężyli Brytyjczycy Guy Wilks i Phil Pugh, jadący Suzuki Ignisem S1600.
Rajdu nie ukończyło sześciu kierowców fabrycznych. Fin Mikko Hirvonen w Subaru Imprezie WRC wycofał się na 16. odcinku specjalnym z powodu wypadku i uszkodzeń samochodu. Jego rodak Marcus Grönholm w Peugeocie 307 WRC wycofał się na 11. odcinku specjalnym na skutek awarii zawieszenia. Z kolei Niemiec Armin Schwarz w Škodzie Fabii WRC wycofał się na 3. oesie również z powodu awarii zawieszenia. Estończyk Markko Märtin odpadł na 3. oesie z powodu wypadku, podobnie jak Hiszpan Daniel Solà w Mitsubishi Lancerze WRC. Z kolei drugi kierowca Škody Fin Toni Gardemeister nie ukończył rajdu z powodu pożaru samochodu na 9. oesie.
Klasyfikacja po 6 rundach.
Tabele przedstawiają tylko pięć pierwszych miejsc.

</doc>
<doc id="183734" url="https://pl.wikipedia.org/wiki?curid=183734" title="Reprezentacja Bośni i Hercegowiny w piłce nożnej mężczyzn">
Reprezentacja Bośni i Hercegowiny w piłce nożnej mężczyzn

Reprezentacja Bośni i Hercegowiny w piłce nożnej mężczyzn (bośn. i chorw. "Reprezentacija Bosne i Hercegovine u nogometu za muškarce / Репрезентација Босне и Херцеговине у ногомету за мушкарце", serb. "Reprezentacija Bosne i Hercegovine u fudbalu za muškarce / Репрезентација Босне и Херцеговине у фудбалу за мушкарце") – narodowy zespół piłkarzy nożnych Bośni i Hercegowiny. Za jej funkcjonowanie odpowiedzialny jest Związek Piłki Nożnej Bośni i Hercegowiny. Swój pierwszy oficjalny mecz rozegrała w czerwcu 1993.
Dzieje reprezentacji.
Ze względu na trwającą w kraju wojnę, reprezentacja Bośni przez ponad dwa lata od debiutu nie rozgrywała oficjalnych spotkań. Udział w rozgrywkach międzynarodowych rozpoczęła dopiero w 1996 roku od eliminacji Mistrzostw Świata.
W eliminacjach do Euro 2004 Bośniacy zdobyli trzynaście punktów, tylko o dwa mniej od Danii, która zajęła pierwsze miejsce w grupie. Podopieczni Blaža Sliškovicia pokonali m.in. właśnie Duńczyków (2:0, w Kopenhadze) oraz Norwegów (1:0).
Udanie zaprezentowali się również w kwalifikacjach do Mundialu 2006, które zakończyli na trzecim miejscu przed m.in. Belgią. Zanotowali remisy z Hiszpanią (dwukrotnie) i Serbią oraz raz wygrali z Belgami.
W eliminacjach do Euro 2008 piłkarze bośniaccy również sprawili niespodziankę, pokonując w Oslo Norwegię (2:1). Jednak w dalszych grach zabrakło selekcjonera Sliškovicia (podał się do dymisji w grudniu 2006) oraz kilku najważniejszych piłkarzy, którzy w proteście przeciw polityce prowadzonej przez Związek Piłkarski, postanowili zakończyć kariery reprezentacyjne. Po rezygnacji Sliškovicia władze federacji sięgnęli ponownie po Fuada Muzurovicia, który pracował z kadrą w latach 1992-1997.
Za najbardziej znanego piłkarza bośniackiego uchodzi Safet Sušić, w latach 80. gracz Paris Saint-Germain oraz wielokrotny reprezentant Jugosławii, z którą brał udział w Mundialach 1982 i 1990 oraz Euro 1984. Kiedy powstała samodzielna reprezentacja Bośni i Hercegowiny pałeczkę po Sušiciu przejęło utalentowane pokolenie zawodników urodzonych na początku lat 70. Wielu z nich odniosło duże sukcesy w klubach europejskich: Hasan Salihamidžić był przez dziewięć lat zawodnikiem Bayernu Monachium, z którym zdobył m.in. sześć tytułów mistrza Niemiec i Puchar Mistrzów; sukcesy w Bundeslidze zanotował również Sergej Barbarez, w sezonie 2000-2001 król strzelców niemieckiej ekstraklasy. Elvir Bolić grał przez wiele lat w Turcji, w tym w Galatasaray SK i Fenerbahçe SK, a Elvir Baljić i Mirsad Hibić terminowali w jedenastkach zespołów hiszpańskich, odpowiednio Realu Madryt i Atlético Madryt.
Niedługo po ostatnim spotkaniu eliminacji do Euro 2008 wymówienie otrzymał trener Muzurović. Jego następcą został niedawny reprezentant kraju Meho Kodro, który jednak został szybko zdymisjonowany po tym, jak odmówił gry z Iranem. W lipcu 2008 nowym selekcjonerem był Chorwat Miroslav Blažević. Po nieudanym awansie na Mistrzostwa Świata 2010 (przegrana w barażach z Portugalią) podał się do dymisji. Jego miejsce pod koniec grudnia 2009 zajął Safet Sušić.
Pod jego wodzą Bośniacy osiągnęli jak dotąd największy sukces w swojej historii – zakwalifikowali się do finałów Mistrzostw Świata 2014 w Brazylii, zajmując w eliminacjach pierwsze miejsce. Pokonali w nich między innymi faworyzowaną Grecję.
Na turnieju w Brazylii bośniaccy piłkarze znaleźli się w grupie F razem z Argentyną, Nigerią i Iranem. Po jednym zwycięstwie (z Iranem 3:1) i dwóch porażkach (0:1 z Nigerią, oraz 1:2 z Argentyną) z trzema punktami na koncie zajęli trzecie miejsce w grupie i odpadli z turnieju.
W czasie eliminacji do Euro 2016 i Mistrzostw Świata 2018 trenerem reprezentacji Bośni i Hercegowiny był Mehmed Baždarević. Obie kampanie kwalifikacyjne zakończyły się jednak dla Bośniaków porażką i brakiem awansu (w pierwszym przypadku musieli oni uznać wyższość Walijczyków i Belgów, w drugim ponownie Belgów i Greków).
Po tym ostatnim niepowodzeniu Mehmed Baždarević przestał być trenerem reprezentacji, a wieloletni napastnik tej ekipy Vedad Ibišević zakończył karierę.
Reprezentacja Bośni wzięła udział w towarzyskim pucharze Kirin, który wygrali pokonując w finale reprezentację Japonii 2:1.

</doc>
<doc id="183735" url="https://pl.wikipedia.org/wiki?curid=183735" title="Granat F-1">
Granat F-1

Granat F-1 (ros. Граната Ф-1) – radziecki ręczny granat obronny.
Historia konstrukcji.
Radziecki granat ręczny F-1 był kopią francuskiego granatu o tej samej nazwie, używanego podczas I wojny światowej. Był to typowy granat obronny wzorowany na brytyjskim granacie No.5 (bomba Millsa).
Tego rodzaju granaty posiadały powierzchnię korpusu naciętą podłużnymi i poprzecznymi rowkami. Ułatwiały one fragmentację granatu na odłamki, których liczba dochodziła do 1000. Duże odłamki mają bardzo duży zasięg (sięgający 200 metrów) i stanowią zagrożenie dla rzucającego.
Granat F-1 był używany przez Armię Czerwoną w czasie II wojny światowej od 1941 i Polskie Siły Zbrojne sformowane w ZSRR, a po jej zakończeniu stał się podstawowym granatem obronnym armii Układu Warszawskiego.
Od 1947 granat F-1 był produkowany także w Polsce Ludowej. Od początku lat 90. XX wieku zastępuje go polski granat RGO-88.
Opis konstrukcji.
F-1 jest granatem obronnym, którego głównym elementem jest żeliwna skorupa, wewnątrz której znajduje się materiał wybuchowy (trotyl). Zewnętrzna powierzchnia posiada nacięcia, mające wymusić fragmentację. W górnej części znajduje się otwór gwintowany, w który jest wkręcony zapalnik UZRGM (Uniwersalny Zapalnik Ręcznych Granatów – Modernizowany). Zapalnik ten jest uzbrajany w chwili rzutu.

</doc>
<doc id="183745" url="https://pl.wikipedia.org/wiki?curid=183745" title="Nagamaki">
Nagamaki

 – japońska sieczna broń drzewcowa, bardzo podobna do naginaty, uważana nieraz za jej odmianę. 
Głównie nagamaki były wytwarzane przez najlepszych kowali ze stali skuwanej na kształt damastu lub okuwanej twardymi, stalowymi płaskownikami. Ostrza te miewały bardzo piękny, precyzyjny szlif oraz ładnie widoczną linię hartu i były pozbawione wszelkich ozdób takich jak strudziny, zbrocza czy grawerunki. Długość głowni nie przekraczała zwykle trzech shaku, czyli dziewięćdziesięciu centymetrów. Głownie nagamaki wyglądały właściwie jak głownie mieczy z bardzo długim trzpieniem -nakago i były osadzane metodą mieczową na niezbyt długim drzewcu.
Nazwa broni pochodzi od oplotu drzewca wykonanego podobnie jak oplot rękojeści miecza (nagamaki - "z długim oplotem").
Drzewce były krótkie, zwykle mierzyły około czterech shaku (1,2 m), tak że cała broń, mimo znacznie dłuższego niż u naginaty ostrza, miała podobną długość.
Cenna głownia była chroniona pochwą, saya, przypominającą zwykłą pochwę miecza, np. katany. 
Trudno jest ocenić, jak skuteczną była bronią. Wiadomo natomiast, że cieszyła się uznaniem wśród wojowników. Nobunaga Oda uważał ją za doskonałe uzbrojenie dla żołnierzy walczących w pierwszej linii.

</doc>
<doc id="183753" url="https://pl.wikipedia.org/wiki?curid=183753" title="Aeroklub Szczeciński">
Aeroklub Szczeciński

Aeroklub Szczeciński – utworzony został już w grudniu 1945 roku, jako oddział regionalny Aeroklubu Polskiego.
Od początku ulokowany na lotnisku w prawobrzeżnej części Szczecina – Dąbiu przy ul. Przestrzennej 10, opodal jeziora Dąbie. Jest to trawiaste lotnisko sportowe, składające się z dwóch pasów startowych i hangaru oraz wieży obserwacyjnej.
Historia.
Aeroklub zorganizowany został na dawnym lotnisku komunikacyjnym założonym w latach 20. przez Niemców. W okresie przedwojennym wchodziło ono w skład sieci lotnisk komunikacyjnych Rzeszy Niemieckiej. Odbywały się stąd regularne loty komunikacyjne, także międzynarodowe. Ponieważ w tym okresie stawiano na rozwój wodnosamolotów lotnisko ulokowane zostało nad jeziorem Dąbie, kilka kilometrów od centrum miasta. Wyposażono je w infrastrukturę, która przetrwała do dziś. W jej skład wchodzą trzy hangary żelbetowe z przesuwanymi drzwiami, do centralnie położonego hangaru przylegają budynki administracyjno-szkoleniowe oraz wieża. Na terenie położonym bezpośrednio nad jeziorem stworzona została stacja do tankowania wodnosamolotów oraz obrotowa platforma. Zbudowano także system podziemnych zbiorników paliwa. Ponieważ lotnisko położone jest na terenie podmokłym, utworzono zaawansowany system odwadniający złożony z drenów oraz pomp elektrycznych do usuwania wody z płyty lotniska. Do lotniska dojeżdżał tramwaj z centrum miasta. W latach wojny budynki lotniska zostały pomalowane w plamy maskujące, które przetrwały do dziś.
Po drugiej wojnie światowej lotnisko zostało przejęte przez władze polskie. Zanim lotnisko uzyskało charakter wyłącznie rekreacyjno-sportowy było współużytkowane jako komunikacyjne przez PLL LOT. Taka sytuacja trwała do lat 60, kiedy to, ze względu na wzrost wielkości samolotów pasażerskich, utworzony został międzynarodowy port lotniczy w pobliżu Goleniowa. W okresie 1945-1990 szkoliło się tutaj dziesiątki osób rocznie, problemy lotniska rozpoczęły się w latach 80., kiedy to ówczesne władze PRL zadecydowały o organizacji międzynarodowego zlotu młodzieży socjalistycznej. Na płycie lotniska zorganizowano obozowisko dla kilkunastu tysięcy osób. Prace inżynierskie z tym związane zniszczyły drenaż płyty lotniska. Od tego czasu rozpoczęły się coroczne problemy z wodą stojącą na pasach startowych. Reszty dopełniła budowa nowego mostu łączącego prawo- i lewobrzeżną część Szczecina.
Osiągnięcia sportowe.
Paweł Pawlak wielokrotny mistrz Polski w Akrobacji Samolotowej (1973, 1979, 1980, 1982).
Maciej Nowaczyk zdobył I miejsce podczas VIII Szybowcowych Mistrzostw Polski Juniorów w klasie standard (Leszno, 16-30 sierpnia 1981).
Jest on dotychczas jedynym szybowcowym mistrzem Polski ze Szczecina.
Teraźniejszość.
Aeroklub Szczeciński prowadzi działalność w sekcjach:
Prowadzone są szkolenia: szybowcowe, spadochronowe, paralotniowe.
Na lotnisku stacjonuje śmigłowiec Mi-2 Wojewódzkiej Komendy Policji.
Sprzęt.
W hangarze aeroklubu stoją:

</doc>
<doc id="183756" url="https://pl.wikipedia.org/wiki?curid=183756" title="Gra w kropki">
Gra w kropki



</doc>
<doc id="183758" url="https://pl.wikipedia.org/wiki?curid=183758" title="Gra w kreski">
Gra w kreski



</doc>
<doc id="183763" url="https://pl.wikipedia.org/wiki?curid=183763" title="Demon Maxwella">
Demon Maxwella

Demon Maxwella – hipotetyczna istota zaproponowana przez Jamesa Clerka Maxwella jako rodzaj eksperymentu myślowego, mającego unaocznić sens fizyczny drugiej zasady termodynamiki, zabraniającej między innymi powstania znacznej różnicy temperatur dwóch odizolowanych od otoczenia ciał mających pierwotnie tę samą temperaturę i mogących swobodnie wymieniać między sobą ciepło lub masę. Precyzyjniej mówiąc, bez demona żaden układ termodynamicznie izolowany nie może zmniejszać swojej entropii.
Oryginalna definicja demona została podana przez jego autora w 1867 r.:
Możliwość istnienia demona Maxwella stanowiła swoisty paradoks termodynamiki. W 1929 r. Leó Szilárd i niezależnie Léon Brillouin zasugerowali rozwiązanie tego paradoksu przy pomocy teorii pomiaru. Według Szilárda demon Maxwella musiałby wydatkować energię na dokonywanie pomiaru prędkości cząsteczek i jednocześnie stanowiłby część układu termodynamicznego, w którym zaburzałby równowagę przez selekcjonowanie cząsteczek. Źródło energii wydatkowanej na pomiar przez demona musiałoby zatem również być częścią tego układu. Jakkolwiek demon zmniejszyłby entropię w zbiorniku powietrza, to jednak odbyłoby się to kosztem wzrostu entropii jego źródła energii i bilans entropii całego układu nadal pozostawałby dodatni. Pozwala to na zbudowanie silników cieplnych, w których praca jest wytwarzana dzięki gromadzeniu informacji (zarówno kwantowej jak i "klasycznej").
W 1960 r. Rolf Landauer stwierdził jednak, że teoretycznie możliwe jest dokonanie pomiaru bez zwiększania entropii układu pod warunkiem, że pomiar odbywałby się w oparciu o dowolne zjawisko odwracalne termodynamicznie w skali czasu proporcjonalnej do szybkości procesu selekcji tych cząsteczek. W 1982 r. Charles H. Bennett obronił jednak koncepcję Szilarda stosując do niej teorię informacji. Zakładając nawet, że demon potrafi dokonywać pomiaru prędkości cząsteczek stosując do tego jakieś zjawisko odwracalne, musi on gdzieś gromadzić informacje o tych prędkościach. Można przyjąć nawet, że potrafi on gromadzić informację, stosując do tego celu zjawisko odwracalne termodynamicznie, a zatem gromadzenie informacji będzie również zmniejszać entropię całego układu. Zakładając jednak, że jego pamięć ma skończoną pojemność, będzie on musiał w końcu zacząć ją kasować. Kasowanie informacji jest zawsze procesem nieodwracalnym termodynamicznie, a zatem w końcu doprowadzi do wzrostu entropii całego układu składającego się z naczynia z powietrzem, demona i jego gigantycznej pamięci. Można więc powiedzieć, że demon może funkcjonować, ale nie bez końca i kiedyś musi się wreszcie "poddać" lub wydatkować energię na wykasowanie zgromadzonych informacji.
W 2013 roku teoretycznie udowodniono istnienie demona Maxwella będącego kropką kwantową.
W istocie w przyrodzie istnieje wiele zjawisk, które czasowo działają tak jak demon Maxwella, tzn. są zdolne do samoorganizacji, pozornie przeczącej II zasadzie termodynamiki. Najlepszym tego przykładem są wszystkie istoty żywe. Tego rodzaju zjawiska nie zachodzą jednak nigdy w układach izolowanych termodynamicznie i możliwość samoorganizacji czerpią zawsze ze wzrostu entropii otoczenia. Ponownie najlepszym przykładem tego są istoty żywe, które porządkują się wewnętrznie kosztem wzrostu entropii na zewnątrz, w procesach np. katabolizmu (spalania związków organicznych), powodujących ich rozpad i wytwarzanie ciepła, wody i dwutlenku węgla.

</doc>
<doc id="183764" url="https://pl.wikipedia.org/wiki?curid=183764" title="Kate Bush">
Kate Bush

Kate Bush, właśc. Catherine Bush (ur. 30 lipca 1958 w Bexleyheath, Kent) – angielska piosenkarka, kompozytorka, autorka tekstów piosenek oraz producentka muzyczna, odznaczona przez królową Elżbietę II "Najwspanialszym Orderem Imperium Brytyjskiego" za wybitny wkład włożony w rozwój muzyki.
Zadebiutowała w 1978 roku singlem "Wuthering Heights".
Życiorys.
Urodziła się jako najmłodsze dziecko Anglika Roberta Busha (chirurga) i jego żony, Irlandki Hannah Daly. Wychowała się na farmie w East Wickham w hrabstwie Kent. Ma dwóch braci: kompozytora Paddy'ego i poetę Johna Cardera.
Karierę Kate pomógł rozpocząć gitarzysta Pink Floyd, David Gilmour, który, zafascynowany talentem młodej artystki, przedstawił ją osobom w wytwórni płytowej EMI. Napisana pod wpływem zauroczenia powieścią Emily Brontë "Wichrowe wzgórza" debiutancka piosenka „Wuthering Heights” stała się hitem, który utrzymywał się na pierwszym miejscu brytyjskich list przebojów przez 4 tygodnie. Jest to, obok „Babooshki”, jeden z nielicznych utworów artystki, który osiągnął sukces komercyjny.
Wydany w 1978 debiutancki album "The Kick Inside" przyniósł młodej, zaledwie 19-letniej wówczas wokalistce światową sławę. Kolejne płyty: "Lionheart" i "Never for Ever" nie tylko umocniły status Kate Bush jako jednej z najwybitniejszych młodych wykonawczyń, ale pokazały także rozwój muzyczny. W 1979 artystka wyruszyła na pierwsze i jedyne w swojej karierze tournée, które odniosło duży sukces.
W 1982 ukazał się album "The Dreaming". Płyta, która przedstawiała najbardziej eksperymentalne brzmienie w dotychczasowej karierze Kate, poniosła klęskę komercyjną. Rok 1985 przyniósł album, który uznawany jest za najlepsze wydawnictwo Kate Bush: "Hounds of Love". Płyta, promowana m.in. singlami „Running Up That Hill” i „Cloudbusting” odniosła wielki sukces na całym świecie i zebrała pozytywne recenzje krytyków. Rok później ukazała się kompilacja "The Whole Story".
Kolejny album studyjny, "The Sensual World", ukazał się w 1989. Płyta, choć nie przebiła sukcesu "Hounds of Love", zebrała bardzo dobre opinie i okazała się sukcesem. W 1993 został wydany album "The Red Shoes", zainspirowany filmem z lat 40. pod tym samym tytułem. Płycie towarzyszył film muzyczny pt. "The Line, the Cross &amp; the Curve". Po wydaniu tego albumu Kate Bush odsunęła się z życia publicznego na ponad 11 lat.
W listopadzie 2005 został wydany pierwszy po wieloletniej przerwie album artystki. Nosił on tytuł "Aerial" i składał się z dwóch płyt, zatytułowanych "A Sea of Honey" oraz "A Sky of Honey". Album promował singel „King of the Mountain”. 16 maja 2011 ukazał się album "Director's Cut", zawierający nowe wersje wybranych piosenek z albumów "The Sensual World" i "The Red Shoes". Album promuje nowa wersja utworu „Deeper Understanding”. 21 listopada 2011 miał premierę album zawierający zupełnie nowy materiał zatytułowany "50 Words for Snow", utrzymany w klimacie zimowych ballad. Płytę promował singiel "Wild Man", a cały album został udostępniony słuchaczom przedpremierowo 13 listopada 2011 na stronie NPR.org.
W sierpniu i wrześniu 2014 w Hammersmith Apollo w Londynie Bush dała cykl 22 koncertów. Wydarzenie, nazwane „Before the Dawn”, było powrotem artystki do występowania na żywo po 35 latach przerwy. Bilety na koncerty wyprzedały się w 15 minut.
Brzmienie.
Muzyka Kate Bush jest określana jako alternatywny pop, baroque pop i art rock. Jej utwory słyną z rozbudowanych linii melodycznych, bogatej harmonii i skomplikowanych partii wokalnych. Artystka często szuka inspiracji w utworach literackich i filmowych, a także w muzyce etnicznej. Krytycy określają muzykę brytyjskiej piosenkarki jako bardzo trudną, przeznaczoną raczej dla koneserów, niż dla masowej publiczności.
Piosenkarka znana jest z perfekcji i obsesyjnego poprawiania nagranych wcześniej utworów, dlatego przerwy pomiędzy wydaniem kolejnych płyt często się wydłużają.
Muzyka Kate Bush jest wymieniana jako inspiracja przez takich artystów jak m.in. Tori Amos, Björk, Coldplay, Goldfrapp, Mylène Farmer, Lily Allen czy Kate Nash, a nawet amerykański duet hip hopowy Outkast.
Życie prywatne.
Kate jest matką urodzonego w 1998 syna Alberta (Bertie), którego ojcem jest gitarzysta Danny McIntosh.
Jest wegetarianką.

</doc>
<doc id="183770" url="https://pl.wikipedia.org/wiki?curid=183770" title="Johannes Vermeer">
Johannes Vermeer



</doc>
<doc id="183776" url="https://pl.wikipedia.org/wiki?curid=183776" title="49 idzie pod młotek">
49 idzie pod młotek

49 idzie pod młotek (ang. "The Crying of Lot 49") – jedna z najważniejszych powieści Thomasa Pynchona, wydana w 1966 roku.
Uważana za najbardziej przystępną w dorobku pisarza (jest też najkrótszą z dotychczas wydanych). Główną bohaterką powieści jest Edypa Maas (ang. Oedipa Maas), która staje się niespodziewanie dziedziczką sporej fortuny swojego eks-kochanka Pierce’a Inveraritego. Próba ustalenia, co kryje się za tą niespodzianką, docieranie do prawdy, prowadzi przez labirynt znaczeń i powiązań (klasyczny obraz pynchonowskiej paranoi). Tłem dla głównego wątku jest fikcyjny konflikt pomiędzy dwiema firmami pocztowymi: Thurn und Taxis oraz Tristero. Pierwsza z wymienionych firm istniała naprawdę, druga powstała w wyobraźni autora.
Wydana niebawem po V., według niektórych stanowi do niej swoiste postscriptum (lub też jej zaginiony rozdział).
Polskie wydania powieści w przekładzie Piotra Siemiona:

</doc>
<doc id="183779" url="https://pl.wikipedia.org/wiki?curid=183779" title="Jan de Pontremulo">
Jan de Pontremulo

Jan de Pontremulo (zm. 25 czerwca 1400) – biskup Pizy. 
Doktor obojga praw, kapelan papieski, referendarz papieża Bonifacego IX. 28 listopada 1392 roku został biskupem Massy. 1 marca 1392 roku został wyznaczony do misji w Polsce, na Litwie i Inflantach. W 1393 roku uczestniczył w rokowaniach polsko-krzyżackich. 9 września 1394 roku został biskupem Pizy.

</doc>
<doc id="183780" url="https://pl.wikipedia.org/wiki?curid=183780" title="Edward Wende (polityk)">
Edward Wende (polityk)

Edward Joachim Wende (ur. 16 sierpnia 1936 w Warszawie, zm. 28 maja 2002 tamże) – polski prawnik i polityk, adwokat, senator I i II kadencji, poseł na Sejm III kadencji.
Życiorys.
Jego ojcem był Edward Karol, warszawski adwokat, a matką Aniela z domu Ziółkowska, nauczycielka historii. Był wnukiem kaliskiego ewangelicko-augsburskiego pastora Edwarda Wendego oraz prawnukiem znanego warszawskiego księgarza i wydawcy Edwarda] Wendego.
Po powstaniu warszawskim w 1944 jego rodzina wróciła do Kalisza. W 1953 ukończył I Liceum Ogólnokształcące im. Adama Asnyka w Kaliszu, a w 1962 studia na Wydziale Prawa Uniwersytetu Wrocławskiego im. Bolesława Bieruta.
Przez wiele lat praktykował jako adwokat. W latach 70. i 80. bronił działaczy opozycji w procesach politycznych. Reprezentował Bronisława Geremka, Janusza Onyszkiewicza i Klemensa Szaniawskiego w procesie cywilnym przeciwko Jerzemu Urbanowi. Był także pełnomocnikiem oskarżycieli posiłkowych w procesie zabójców księdza Jerzego Popiełuszki. W latach 1993–1997 i od 2001 do śmierci pełnił funkcję sędziego Trybunału Stanu.
W latach 1989–1993 zasiadał w Senacie I i II kadencji, uzyskując mandat z ramienia Komitetu Obywatelskiego i Unii Demokratycznej, reprezentując województwo kaliskie. W Senacie m.in. przewodniczył Komisji Spraw Zagranicznych. W latach 1997–2001 sprawował mandat posła na Sejm III kadencji z listy Unii Wolności.
Zmarł na raka prostaty. Został pochowany obok ojca i pradziadka w grobach rodzinnych na warszawskim cmentarzu ewangelicko-augsburskim (al. 55, nr 18).
Odznaczenia i wyróżnienia.
W 2002 został odznaczony Krzyżem Komandorskim Orderu Odrodzenia Polski, w 1993 otrzymał Krzyż Oficerski Orderu Zasługi Luksemburga. Wyróżniony także odznaką „Adwokatura Zasłużonym”.

</doc>
<doc id="183781" url="https://pl.wikipedia.org/wiki?curid=183781" title="Wojna o Konstytucję 3 maja">
Wojna o Konstytucję 3 maja



</doc>
<doc id="183785" url="https://pl.wikipedia.org/wiki?curid=183785" title="Metoda sondażu diagnostycznego">
Metoda sondażu diagnostycznego

Metoda sondażu diagnostycznego jest sposobem gromadzenia wiedzy o atrybutach strukturalnych i funkcjonalnych oraz dynamice zjawisk społecznych, opiniach i poglądach wybranych zbiorowości, nasilaniu się i kierunkach rozwoju określonych zjawisk. Chodzi tu o wszystkie zjawiska, które nie posiadają instytucjonalnej lokalizacji a wręcz odwrotnie są jakby rozproszone w całym społeczeństwie. 
Metodę sondażu diagnostycznego stosuje się często w badaniach pedagogicznych, psychologicznych i socjalnych dla określenia zjawisk społeczno-wychowawczych.
W badaniach sondażowych najczęściej występujące techniki to: 
Zobacz też: Badanie panelowe

</doc>
<doc id="183787" url="https://pl.wikipedia.org/wiki?curid=183787" title="Frezarka">
Frezarka

Frezarka – obrabiarka przeznaczona do obróbki skrawaniem powierzchni płaskich i kształtowych takich jak rowki, gwinty, koła zębate. Narzędziem obróbczym stosowanym we frezarce jest frez. Głównym ruchem powodującym skrawanie freza jest jego ruch obrotowy, oprócz tego frez przesuwa się względem obrabianego materiału. Obróbka frezarką nazywa się frezowaniem.
Frezarki mogą być jednowrzecionowe lub wielowrzecionowe. Wyposażenie elektroniczne, rozbudowa funkcji oraz sterowanie numeryczne przekształciły konwencjonalną frezarkę w obrabiarkę CNC będącą elementem struktur zintegrowanego wytwarzania CIM.
Najczęściej stosowane frezarki:
Obecnie frezarki CNC i grawerki CNC są używane w wielu różnych obszarach produkcyjnych. Jest doceniany za wysoką wydajność, wszechstronność i jakość wykonywanej pracy.
Zaletą korzystania z tych maszyn jest to, że ich podstawowe i specjalne cechy sprawiają, że proces produkcji jest tak technologiczny i elastyczny, jak to możliwe. Skuteczność wprowadzenia „frezu” polega nie tylko na zwiększeniu wydajności w związku z wymianą pracy ręcznej do cięcia i wiercenia półfabrykatów. Frezarki i grawerki są używane w różnych dziedzinach produkcji, a ze względu na swoją prostotę nie tylko przez profesjonalistów, ale także przez osoby nieposiadające specjalnego wykształcenia. Zwykle to urządzenie składa się z trzech elementów: wrzeciona, stołu współrzędnych i stanowiska sterowania. Jest wysoko ceniony za wysoką wydajność, a także za dokładność, jakość i wszechstronność operacji.

</doc>
<doc id="183789" url="https://pl.wikipedia.org/wiki?curid=183789" title="Sojuz 23">
Sojuz 23

Sojuz 23 (kod wywoławczy Радон – Radon) miał wynieść załogę na pokład stacji kosmicznej Salut 5, przypuszczalnie w ramach wojskowego programu Ałmaz.
Przebieg misji.
Sojuz 23 z Wiaczesławem Zudowem i Walentym Rożdiestwienskim wystartował z kosmodromu Bajkonur w Kazachstanie 14 października 1976. Celem misji było połączenie ze stacją Salut 5 i praca na jej pokładzie. Statek dotarł do stacji, lecz awaria automatycznego systemu dokowania uniemożliwiła połączenie, tak jak to miało miejsce w wypadku Sojuza 15. Brak paliwa uniemożliwiał podjęcie próby dokowania ręcznego i załoga musiała powrócić na Ziemię.
Powrót niemal zakończył się katastrofą. 16 października o godz. 20:02 włączyły się nad Atlantykiem silniki hamujące i statek zszedł z orbity. O 20:17:02 lądownik z kosmonautami oddzielił się od statku. Pozostała część statku – przedziały: orbitalny i agregatowy spłonęły w gęstych warstwach atmosfery. Siedem kilometrów nad Ziemią otworzył się spadochron hamujący. Sztab grupy poszukiwawczej znajdował się w Arkałyku. Z obliczeń wynikało, że kosmonauci wylądują około 130 km na wschód od miasta. Kapsuła wylądowała na powierzchni zamarzniętego jeziora Tengyz (co po kazachsku oznacza ocean) w burzy śnieżnej. Lądownik Sojuza był przystosowany do unoszenia się na wodzie. Warunki były złe – mróz około 20 stopni, mgła i śnieg. Samolot z grupy poszukiwawczej odnalazł na jeziorze światła kapsuły. Z kosmonautami utrzymywano łączność radiową. Spadochrony kapsuły szybko wypełniły się wodą, wciągając pojazd wraz z załogą pod powierzchnię. Próby dotarcia do statku przy pomocy amfibii spaliły na panewce. Ostatecznie nurkowie zdołali zaczepić do kapsuły kabel, który posłużył do wyciągnięcia jej przez śmigłowiec. Ratownicy byli zaskoczeni, że załoga zdołała przeżyć – choć, aby oszczędzać energię, ograniczyła ogrzewanie kabiny.

</doc>
<doc id="183790" url="https://pl.wikipedia.org/wiki?curid=183790" title="Tokarka">
Tokarka

Tokarka – obrabiarka przeznaczona do obróbki skrawaniem przedmiotów najczęściej o powierzchni brył obrotowych (wałki, stożki, kule, gwinty wewnętrzne i zewnętrzne). Narzędziem obróbczym są najczęściej nóż tokarski, wiertło lub narzędzia do gwintowania. Obróbkę na tokarce nazywa się toczeniem. Toczenie wykonuje się poprzez wprawienie obrabianego przedmiotu w ruch obrotowy, a następnie skrawanie jego powierzchni narzędziem obróbczym. Obrabiany przedmiot mocuje się w tym celu w uchwycie bądź w kłach.
Wyposażenie elektroniczne, rozbudowa funkcji oraz sterowanie numeryczne przekształciły konwencjonalną tokarkę w obrabiarkę CNC będącą elementem struktur zintegrowanego wytwarzania CIM.

</doc>
<doc id="183791" url="https://pl.wikipedia.org/wiki?curid=183791" title="Tadeusz Tuczapski">
Tadeusz Tuczapski

Tadeusz Leon Tuczapski (ur. 23 września 1922 we Lwowie, zm. 10 kwietnia 2009 w Warszawie) – generał broni Wojska Polskiego, wiceminister obrony narodowej PRL (1968–1987), Główny Inspektor Szkolenia (1968–1971), Główny Inspektor Obrony Terytorialnej (1971–1987), szef Obrony Cywilnej Kraju (1973–1987), sekretarz Komitetu Obrony Kraju (1973–1987), zastępca członka Komitetu Centralnego PZPR (1968–1986), członek WRON, współodpowiedzialny za przygotowanie i wprowadzenie stanu wojennego, prezes Zarządu Głównego Ligi Obrony Kraju (1988–1991).
Życiorys.
Kariera wojskowa.
Syn Leona, chorążego WP i Katarzyny z domu Marszałek. W 1940 rozpoczął studia medyczne na Uniwersytecie Lwowskim, przerwane wybuchem wojny radziecko-niemieckiej. W czasie okupacji niemieckiej pracował we Lwowie w firmie hotelarsko-gastronomicznej jako magazynier, później pomocnik buchaltera. Od sierpnia 1944 służył w szeregach Wojska Polskiego. W marcu 1945 ukończył Oficerską Szkołę Artylerii w Chełmie. Następnie został dowódcą plutonu ogniowego w 1 Armii WP. Podczas walk na froncie dwukrotnie ranny, w tym drugi raz ciężko, w rejonie Birkenwerder w Niemczech. Do listopada 1945 przebywał na leczeniu w Szpitalu Okręgowym w Łodzi.
Po wojnie był adiutantem ministra obrony narodowej, marszałka Związku Radzieckiego i marszałka Polski Konstantego Rokossowskiego. W 1947 odbył kurs szefów sztabu dywizjonu w Centrum Wyszkolenia Artylerii w Toruniu. W 1946 awansował na stopień porucznika. Po kursie pozostał w Toruniu jako wykładowca w Oficerskiej Szkole Artylerii. W 1948 był dowódcą 24 Warszawskiego dywizjonu artylerii ciężkiej w Morągu, następnie został dowódcą 70 pułku artylerii haubic. W 1950 wyznaczony na stanowisko szefa sztabu 12 Brygady Artylerii Haubic, a w latach 1951–1952 był dowódcą 29 Brygady Artylerii Haubic w Bemowie Piskim (w strukturach 8 Dywizji Artylerii Przełamania w Orzyszu). W 1952 przeszedł do Dowództwa Artylerii WP w Warszawie, gdzie sprawował kolejno funkcję szefa Wydziału Operacyjnego, a od 1953 zastępcy szefa sztabu Dowództwa Artylerii WP. W lipcu 1950 roku awansowany na podpułkownika, a w styczniu 1953 na pułkownika. W latach 1954–1955 był dowódcą artylerii Pomorskiego Okręgu Wojskowego. W latach 1955–1957 odbył studia wojskowe w Akademii Wojskowej Sztabu Generalnego Sił Zbrojnych ZSRR im. K. Woroszyłowa w Moskwie. 22 lipca 1957 r., w wieku zaledwie 35 lat, awansowany na podstawie zarządzenia Prezesa Rady Ministrów do stopnia generała brygady i mianowany szefem sztabu Szefostwa Artylerii WP. W latach 1960–1963 był szefem Zarządu I Operacyjnego Sztabu Generalnego WP. Na tym stanowisku organizował pierwsze ćwiczenia Układu Warszawskiego na terytorium Polski pod kryptonimem „Odra-Bałtyk”.
W latach 1963–1965 był zastępcą Szefa Sztabu Generalnego WP do spraw operacyjnych. W październiku 1963 roku awansowany do stopnia generała dywizji. Nominację wręczył mu w Belwederze przewodniczący Rady Państwa PRL Aleksander Zawadzki. W latach 1965–1968 – szef Inspektoratu Szkolenia – I zastępca Głównego Inspektora Szkolenia (gen. broni Jerzego Bordziłowskiego). W roku 1966 był współorganizatorem Defilady Tysiąclecia Państwa Polskiego.
Od 11 kwietnia 1968 roku był nieprzerwanie przez 19 lat wiceministrem obrony narodowej (do 1987). W latach 1968–1971 – Główny Inspektor Szkolenia i zastępca Naczelnego Dowódcy Zjednoczonych Sił Zbrojnych Państw – Stron Układu Warszawskiego oraz dowódca Frontu Polskiego na czas wojny. W październiku 1974 roku awansowany do stopnia generała broni. Nominację wręczył mu w Belwederze przewodniczący Rady Państwa PRL prof. Henryk Jabłoński. W latach 1973-1987 piastował równolegle trzy zasadnicze dla systemu obronnego państwa funkcje: Głównego Inspektora Obrony Terytorialnej, szefa Obrony Cywilnej Kraju oraz sekretarza Komitetu Obrony Kraju (KOK). Jako sekretarz KOK nadzorował prace związane z przygotowaniem aktów prawnych wprowadzających 13 grudnia 1981 roku w Polsce stan wojenny. W okresie stanu wojennego, w latach 1981–1983, wchodził w skład Wojskowej Rady Ocalenia Narodowego (WRON). 
Od 26 stycznia 1988 r. do 26 maja 1991 r. pełnił funkcję prezesa Zarządu Głównego Ligi Obrony Kraju. 2 maja 1991 roku, w wieku 68 lat został przeniesiony w stan spoczynku.
Działalność polityczna i społeczna.
Członek PPR i PZPR, w latach 1968–1986 zastępca członka Komitetu Centralnego PZPR. Delegat na kolejne zjazdy PZPR od V (1968) do X (1986). W grudniu 1985 został członkiem Zespołu do przygotowania Projektu Uchwały X Zjazdu PZPR, który odbył się w lipcu 1986. Od 1969 aż do rozwiązania organizacji w 1990 roku – członek Rady Naczelnej organizacji kombatanckiej ZBoWiD. Od lipca 1978 wchodził w skład Komitetu Rady Ministrów do Spraw Zagospodarowania Wisły. W latach 1986-1988 członek Społecznego Komitetu Odnowy Starego Miasta Zamościa. W latach 1988–1990 – członek Rady Ochrony Pamięci Walk i Męczeństwa.
Odpowiedzialność karna.
Od 1995 zasiadał, wraz ze swoim wieloletnim przełożonym, gen. Wojciechem Jaruzelskim, na ławie oskarżonych w procesie o sprawstwo kierownicze śmierci robotników podczas wydarzeń w grudniu 1970 roku. Tuczapski dowodził wówczas oddziałami operującymi w Szczecinie.
W marcu 2006 Główna Komisja Ścigania Zbrodni przeciwko Narodowi Polskiemu IPN postawiła go w stan oskarżenia za popełnienie zbrodni komunistycznej polegającej na udziale w zorganizowanym związku przestępczym o charakterze zbrojnym mającym na celu popełnianie przestępstw polegających na pozbawianiu wolności poprzez internowanie i wykonywanie kar pozbawienia wolności orzeczonych za czyny wcześniej niekaralne oraz innych przestępstw przeciwko wolności, a nadto naruszaniu nietykalności cielesnej, tajemnicy korespondencji oraz praw pracowniczych obywateli polskich. Od września 2008 roku zasiadał na ławie oskarżonych w toczącym się w tej sprawie przed warszawskim Sądem Okręgowym procesie. Na ławie oskarżonych zasiadali także: b. I sekretarz KC PZPR i premier gen. Wojciech Jaruzelski, b. I sekretarz KC PZPR Stanisław Kania, b. minister obrony narodowej gen. Florian Siwicki, b. minister spraw wewnętrznych gen. Czesław Kiszczak, b. członkini Rady Państwa Eugenia Kempara oraz b. wiceminister sprawiedliwości Tadeusz Skóra. Tadeusz Tuczapski zmarł jako oskarżony przed zakończeniem postępowania, które po jego śmierci umorzono. W uzasadnieniu wyroku skazującego Czesława Kiszczaka w dniu 12 stycznia 2012 roku warszawski Sąd Okręgowy uznał, że stan wojenny przygotowano i wprowadzono niezgodnie z ówczesną konstytucją, a dokonała tego grupa przestępcza o charakterze zbrojnym, złożona z ludzi na najwyższych stanowiskach, wśród których wymieniono m.in. Tadeusza Tuczapskiego.
Śmierć i pogrzeb.
Zmarł 10 kwietnia 2009 wskutek krwiaka mózgu, który uprzednio wywołał u Tuczapskiego zanik świadomości. Pochowany 20 kwietnia 2009 w grobie rodzinnym obok żony Jadwigi na Cmentarzu Wojskowym na Powązkach w Warszawie (kwatera B 4 rz. 8 m. 18). Pogrzeb odbył się z asystą wojskową, ale przy bardzo ograniczonym ceremoniale (bez kompanii honorowej i orkiestry wojskowej). Podczas uroczystości płk Ryszard Depa odczytał list pożegnalny autorstwa nieobecnego z powodu choroby gen. armii Wojciecha Jaruzelskiego.
Życie prywatne.
Mieszkał w Warszawie przy ulicy Krętej 3. Interesował się literaturą społeczno-polityczną i batalistyczną oraz teatrem. Był dwukrotnie żonaty, pierwsza żona Jadwiga Tuczapska (1916-1985), druga żona Henryka Machowska-Tuczapska (zmarła w 2007). Miał córkę.

</doc>
<doc id="183793" url="https://pl.wikipedia.org/wiki?curid=183793" title="Sojuz 24">
Sojuz 24

Misja Sojuz 24 (kod wywoławczy Терек - Terek) miała za zadanie połączenie ze stacją Salut 5. Załoga miała zbadać stan atmosfery na stacji i ustalić, czy rzeczywiście obecność toksyn w atmosferze stacji odpowiadała za problemy załogi misji Sojuz 21.
Przebieg misji.
Załoga Sojuza 21 miała problemy fizjologiczne i psychologiczne – choć zakładano, że wynikały one głównie z niewykonywania planowych ćwiczeń i irracjonalnej chęci natychmiastowego powrotu na Ziemię. Spekulowano, że problemy te mogły być konsekwencją przedostania się paliwa do części mieszkalnej pojazdu.
Kosmonauci weszli na pokład stacji w maskach tlenowych, ale atmosfera okazała się bezpieczna. W związku z pospiesznym opuszczeniem stacji przez załogę Sojuza 21, konieczne było dokończenie prac niewykonanych przez tamtą załogę – m.in. załadowanie filmu z kamer stacji do kapsuły zwrotnej. Przeprowadzono także obserwacje Ziemi i eksperymenty materiałoznawcze.
Mimo że atmosfera okazała się bezpieczna, załoga przeprowadziła planowany eksperyment polegający na całkowitej wymianie powietrza w stacji – po otwarciu śluzy powietrznej i jednoczesnym uzupełnianiu ubytku ze zbiorników na pokładzie Sojuza. Eksperyment miał udowodnić możliwość wymiany powietrza w wypadku prawdziwego zagrożenia.

</doc>
<doc id="183794" url="https://pl.wikipedia.org/wiki?curid=183794" title="Zbigniew Chlebowski">
Zbigniew Chlebowski

Zbigniew Chlebowski (ur. 8 marca 1964 w Żarowie) – polski polityk i samorządowiec, poseł na Sejm IV, V i VI kadencji.
Życiorys.
Ukończył studia na Wydziale Mechanizacji Rolnictwa Akademii Rolniczej we Wrocławiu, uzyskując tytuł zawodowy magistra inżyniera. Odbył studia podyplomowe w Akademii Ekonomicznej we Wrocławiu (zarządzanie strategiczne) oraz na Wydziale Zarządzania dla Administracji Publicznej w Wielkopolskiej Szkole Biznesu przy Akademii Ekonomicznej w Poznaniu (finanse administracji publicznej). Uzyskał stopień MBA, a także Międzynarodowy Certyfikat Menedżera z zakresu zarządzania w administracji.
W latach 1990–2001 pełnił funkcję burmistrza Żarowa. W tym czasie miasto otrzymało nagrodę „Dolnośląski Klucz Sukcesu”. Od 1998 do 2001 był także radnym sejmiku dolnośląskiego (wybranym z listy AWS).
Należał do Stronnictwa Konserwatywno-Ludowego. Od 2001 związany był z Platformą Obywatelską. Od tego też roku z list tej partii sprawował mandat poselski z okręgu wałbrzyskiego. W IV kadencji Sejmu pełnił funkcję wiceprzewodniczącego klubu parlamentarnego PO. Ponownie uzyskał mandat poselski w 2005. 13 stycznia 2006 został rzecznikiem ds. finansów w gabinecie cieni Platformy Obywatelskiej. W wyborach parlamentarnych w 2007 po raz trzeci został posłem, zdobywając 56 533 głosy. W Sejmie VI kadencji stanął na czele klubu parlamentarnego PO. 1 października 2009 został zawieszony w pełnieniu funkcji przewodniczącego klubu parlamentarnego PO po opublikowaniu stenogramów jego rozmów z biznesmenami z branży hazardowej. Odwołano go z tej funkcji 9 października tego samego roku. 26 października 2009 zawiesił swoje członkostwo w klubie i partii. 28 października 2009 został posłem niezrzeszonym. Znalazł się także poza partią.
W 2011 jako niezależny bez powodzenia ubiegał się o mandat senatora. W 2013 został wiceprezesem, a następnie prezesem Europejskiego Konsorcjum Kolejowego „Wagon”.
Odznaczenia i wyróżnienia.
Odznaczony Brązowym Krzyżem Zasługi (2001). Laureat Dziecięcej Nagrody „Serca”.

</doc>
<doc id="183796" url="https://pl.wikipedia.org/wiki?curid=183796" title="Jaraczewo (gmina)">
Jaraczewo (gmina)

Jaraczewo (daw. "gmina Jaraczew") – gmina miejsko-wiejska w województwie wielkopolskim, w powiecie jarocińskim. W latach 1975–1998 gmina położona była w województwie kaliskim.
Siedziba gminy to Jaraczewo.
Według danych z 30 czerwca 2004 gminę zamieszkiwało 8257 osób. W 2016 roku Jaraczewo odzyskało prawa miejskie.
Struktura powierzchni.
Według danych z roku 2002 gmina Jaraczewo ma obszar 132,89 km², w tym:
Gmina stanowi 22,61% powierzchni powiatu.
Demografia.
Dane z 30 czerwca 2004:
Sąsiednie gminy.
Borek Wielkopolski, Dolsk, Jarocin, Koźmin Wielkopolski, Książ Wielkopolski, Nowe Miasto nad Wartą

</doc>
<doc id="183798" url="https://pl.wikipedia.org/wiki?curid=183798" title="Rzut izometryczny">
Rzut izometryczny

Rzut izometryczny – odwzorowanie przestrzeni trójwymiarowej na płaszczyznę, będące jednym z rodzajów rzutu równoległego. Istotą rzutu izometrycznego jest równa miara kątów (120°) między każdą parą osi, przez co skrócenie perspektywiczne każdej z osi jest takie samo. Metodę tę stosował z powodzeniem w swoich planach Eugène Viollet-le-Duc.
Rzut izometryczny lub podobne doń odwzorowania dimetryczne bądź anizometryczne wykorzystywane są w wielu grach komputerowych do stworzenia wrażenia trójwymiarowości planszy (np. "SimCity 3000").
Tworzenie rzutu izometrycznego.
Schemat tworzenia rzutu perspektywicznego, gdzie „obserwator” znajduje się w jednym punkcie zaraz przed płaszczyzną, a obraz powstaje przez przeprowadzenie linii od obiektu obserwowanego, przez „oko” na płaszczyznę, różni się od schematu odpowiedniego dla rzutu izometrycznego. Przez każdy punkt płaszczyzny poprowadzona zostaje prosta pod tym samym kątem do natrafienia na obserwowany obiekt, po czym nanosi się pokrywający się z linią fragment tegoż obiektu. W podejściu tym nie rozważa się jednego „obserwatora”, a nieskończenie wiele ognisk rzutowania, w efekcie czego obiekty nie maleją ani nie rosną wraz ze zmianą odległości.

</doc>
<doc id="183799" url="https://pl.wikipedia.org/wiki?curid=183799" title="Orchomenos">
Orchomenos



</doc>
<doc id="183801" url="https://pl.wikipedia.org/wiki?curid=183801" title="M16 GMC">
M16 GMC



</doc>
<doc id="183803" url="https://pl.wikipedia.org/wiki?curid=183803" title="Bitwa pod Mantyneą">
Bitwa pod Mantyneą



</doc>
<doc id="183804" url="https://pl.wikipedia.org/wiki?curid=183804" title="Bitwa pod Lwowem (1695)">
Bitwa pod Lwowem (1695)

Bitwa pod Lwowem – starcie zbrojne, które miało miejsce w dniach 11–12 lutego 1695 podczas wojny polsko-tureckiej (1683–1699) toczonej w ramach wojny Turcji z Ligą Świętą (Austrią, Polską, Wenecją, Państwem Kościelnym, Rosją).
Geneza.
Na początku 1695 Tatarzy przeprowadzili kolejny najazd na ziemie Rzeczypospolitej, którego celem była próba sterroryzowania Polski i zmuszenia jej do zawarcia separatystycznego pokoju z Osmanami. Tatarzy wyruszyli 18 stycznia z Budziaku (w okolicach ujścia do morza Dniestru), a prowadził ich szlakiem kuczmańskim kałga sułtan Szehbaz Girej, syn chana Selima I.
Tatarzy pod wodzą Szehbaza Gireja (oraz Jałasa Agi, Sahadeta i Kazego Gireja) w sile 8–12 tysięcy ordyńców (Nogajów i Tatarów krymskich) przełamali 29 stycznia polską blokadę Kamieńca Podolskiego dostarczając tak zwany zachar (czyli transport żywności) do wygłodzonej twierdzy, następnie ruszyli dalej, mijając 8 lutego polską twierdzę w Złoczowie. Ku powszechnemu zaskoczeniu armia tatarska podążała zwartą kolumną prosto na Lwów, wbrew swemu obyczajowi nie rozpuszczając po drodze żadnych zagonów.
W tym czasie zaskoczony hetman wielki Stanisław Jabłonowski na wieść o pojawieniu się Tatarów wydał zarządzenia mobilizacyjne i przystąpił do pospiesznej koncentracji wojsk pod Lwowem, dzięki czemu zdołał pod miastem zgromadzić około 4 tysięcy żołnierzy.
Bitwa.
Tatarzy, chcąc wykorzystać zaskoczenie, wbrew swym zwyczajom podchodząc pod miasto nie podpalili okolicznych wsi. Będąc blisko celu Tatarzy dowiedzieli się od złapanego szlachcica o koncentracji polskich wojsk, postanowili więc zaatakować Lwów od północy. Tak postępując, swoim nagłym pojawieniem się 11 lutego naprawdę zaskoczyli Polaków, a ułatwieniem był fakt, że w tym czasie we Lwowie odbywały się huczne zabawy na magnackich weselach. Tatarzy po nieudanych atakach na most częścią sił obeszli stanowiska polskie na przedmieściach, zmuszając zagrożone otoczeniem wojsko polskie do cofnięcia się pod same mury Lwowa. Odwrót przyniósł Polakom znaczące straty, a duża grupa Tatarów zdołała wedrzeć się przez bramę do samego miasta. Sytuacja stała się dramatyczna, toteż na mury i baszty ruszyły tłumy mieszczan i okolicznych chłopów. Strzelano do Tatarów nie tylko z broni ręcznej, ale także z hakownic i śmigownic. Doszło do zażartych walk, które trwały do 12 lutego. Polska kawaleria musiała walczyć z Tatarami w wąskich uliczkach. Za murami klasztorów spieszona jazda prowadziła ogień wymierzony w napastników.
Tatarów wyparto ze Lwowa dzięki zorganizowanemu przeciwnatarciu, w którym znaczącą rolę odegrali uzbrojeni w cepy chłopi. Uderzeniem cepów zwalonych zostało kilkunastu Tatarów, którzy potem dostali się do niewoli. Źle czujący się w zabudowaniach najeźdźcy zostali wyparci z miasta. Tatarzy podjęli jeszcze próby opanowania Lwowa z innej strony, jednak bez powodzenia.
Straty polskie, nie licząc strat wśród ochotników, wyniosły około 400 żołnierzy i były prawdopodobnie porównywalne z tatarskimi.
Podsumowanie.
Dopiero w drodze powrotnej orda rozpuściła tradycyjne zagony, plądrując wsie i biorąc jasyr. Gdy droga powrotna stała się udręką z powodu zimna i głodu, brańców bezlitośnie wymordowano. Generalnie najazd tatarski był nieudany, a powrotna droga przez pokryty pustyniami i śniegami Budziak naraziła Tatarów na te same udręki, jakich doznawały wojska polskie w trakcie wypraw na Mołdawię. W drodze powrotnej Tatarzy stracili dużą liczbę koni. Generalnie nie bitwa, a ciężkie warunki atmosferyczne, jakie panowały w odwrocie, zadały ordzie bardzo ciężkie straty – już w okolicach twierdzy Okopy Świętej Trójcy większość Tatarów wracała pieszo.
Wyprawa tatarska, która miała zmusić Polskę do zawarcia pokoju, zakończyła się porażką.

</doc>
<doc id="183805" url="https://pl.wikipedia.org/wiki?curid=183805" title="Druga bitwa pod Mantyneą">
Druga bitwa pod Mantyneą



</doc>
<doc id="183808" url="https://pl.wikipedia.org/wiki?curid=183808" title="Dzieduszyccy herbu Sas">
Dzieduszyccy herbu Sas

Dzieduszyccy – polski ród szlachecki pieczętujący się herbem Sas. Pod koniec XVIII w. otrzymał tytuł hrabiowski od władców Monarchii Habsburgów (Austrii).

</doc>
<doc id="183809" url="https://pl.wikipedia.org/wiki?curid=183809" title="Ankieta bezpieczeństwa osobowego">
Ankieta bezpieczeństwa osobowego

Ankieta bezpieczeństwa osobowego – dokument wypełniany przez osobę sprawdzaną w postępowaniu sprawdzającym zgodnie z "ustawą z dnia 5 sierpnia 2010 r. o ochronie informacji niejawnych" ().
Ankieta jest jednym z elementów postępowania sprawdzającego. Postępowanie sprawdzające ma na celu ustalenie, czy osoba sprawdzana daje rękojmię zachowania tajemnicy i jest przeprowadzane tylko przez podmioty wymienione w ustawie.
Ankieta powinna zostać wypełniona przez osobę sprawdzaną osobiście i zgodnie z jej najlepszą wiedzą i wolą.
Ankieta bezpieczeństwa osobowego, po wypełnieniu, stanowi tajemnicę prawnie chronioną i podlega ochronie przewidzianej dla informacji niejawnych o klauzuli tajności „poufne” w przypadku poszerzonego postępowania sprawdzającego lub „zastrzeżone” w przypadku zwykłego postępowania sprawdzającego. Jednocześnie informujemy Państwa, że informacje zawarte w niniejszej ankiecie są chronione ustawą z dnia 29 sierpnia 1997 r. o ochronie danych osobowych (, z późn. zm.) i mogą być wykorzystane jedynie do celów postępowania sprawdzającego lub kontrolnego postępowania sprawdzającego, prowadzonego na podstawie przepisów ustawy z dnia 5 sierpnia 2010 r. o ochronie informacji niejawnych. Akta zakończonego postępowania sprawdzającego lub kontrolnego postępowania sprawdzającego mogą zostać udostępnione wyłącznie na żądanie sądu lub prokuratora w celu ścigania karnego lub podmiotom uprawnionym do prowadzenia postępowań sprawdzających, a także właściwemu organowi w celu rozpatrzenia odwołania lub dokonania sprawdzenia prawidłowości przeprowadzenia postępowania sprawdzającego oraz sądowi administracyjnemu w związku z rozpatrywaniem skargi.
Instrukcja do ankiety bezpieczeństwa osobowego.
1. Przed wypełnieniem ankiety proszę się z nią dokładnie zapoznać.
2. Proszę wypełniać ankietę osobiście. Cudzoziemcy niewładający językiem polskim składają osobiście wypełnione ankiety w językach ojczystych, dołączając do nich tłumaczenie ich treści, wykonane przez tłumacza przysięgłego.
3. Jeśli ankieta zawiera zbyt mało miejsca na wpisanie danych, proszę je podać na osobnym arkuszu formatu A4, który należy dołączyć do ankiety.
4. W przypadku udzielenia odpowiedzi twierdzącej na pytanie zasadnicze proszę wypełnić wszystkie pozostałe rubryki odnoszące się do tego pytania.
5. W przypadku udzielenia odpowiedzi przeczącej na pytanie zasadnicze proszę nie wypełniać pozostałych rubryk odnoszących się do tego pytania.
6. W razie braku wiedzy umożliwiającej podanie danych proszę wpisać sformułowanie: „nie wiem” i podać przyczynę.
7. Informacje o partnerce (partnerze), o której (którym) mowa w części II B, należy podać tylko i wyłącznie wtedy, gdy związek z partnerką (partnerem) ma charakter faktycznego i trwałego pożycia.
8. Informacje o odsetkach od lokat bankowych i rachunkach bankowych, o których mowa w części VI, należy podać także, gdy dotyczą lokat oraz rachunków w spółdzielczych kasach oszczędnościowo-kredytowych oraz w bankach zagranicznych.
9. Jeżeli dane w kolejnych punktach ankiety są identyczne z danymi podanymi w poprzednich punktach, można w kolejnych punktach wpisywać sformułowanie: „jak w pkt ...”.
10. Jeżeli któryś z członków rodziny zmarł, proszę ograniczać wypełnianie takiego fragmentu ankiety wyłącznie do podania jego imienia, nazwiska, daty i miejsca urodzenia oraz sformułowania: „nie żyje”.
11. Osoby objęte zwykłym postępowaniem sprawdzającym nie wypełniają części V, VI i VII ankiety.
12. Osoby objęte poszerzonym postępowaniem sprawdzającym, z wyjątkiem osób ubiegających się o wydanie poświadczenia bezpieczeństwa upoważniającego do dostępu do informacji niejawnych oznaczonych klauzulą „ściśle tajne” lub stanowiącą jej odpowiednik klauzulą tajności organizacji międzynarodowej, nie wypełniają części VII ankiety.
13. Pkt 1 w części IV ankiety wypełniają osoby urodzone przed dniem 1 sierpnia 1972 r. 
14. Przy kolejnym postępowaniu sprawdzającym część III należy wypełnić wyłącznie z odniesieniem się do okresu, począwszy od daty wypełnienia poprzedniej ankiety do dnia wypełnienia następnej ankiety. Jeżeli dane odnoszące się do wyżej wymienionych punktów nie uległy zmianie, należy przy nich pisać sformułowanie: „bez zmian”.
15. Osoby objęte poszerzonym postępowaniem sprawdzającym mogą włożyć ankietę do koperty i zakleić.

</doc>
<doc id="183810" url="https://pl.wikipedia.org/wiki?curid=183810" title="Czerwiec 2005 w sporcie">
Czerwiec 2005 w sporcie



</doc>
<doc id="183818" url="https://pl.wikipedia.org/wiki?curid=183818" title="Nowy Korczyn (gmina)">
Nowy Korczyn (gmina)

Nowy Korczyn – gmina miejsko-wiejska, w powiecie buskim, w województwie świętokrzyskim, przy granicy z województwem małopolskim. W latach 1975–1998 gmina położona była w województwie kieleckim.
Gmina zajmuje obszar 116,67 km² i na koniec 2010 r. liczyła 6216 mieszkańców. Natomiast według danych z 31 grudnia 2017 roku gminę zamieszkiwało 5989 osób.
Siedzibą gminy jest Nowy Korczyn.
Struktura powierzchni.
Według stanu na 1 stycznia 2011 r. powierzchnia gminy wynosi 116,67 km². W 2007 r. 83% obszaru gminy stanowiły użytki rolne, a 8% – użytki leśne.
Demografia.
Dane z 31 grudnia 2017 roku.
Sołectwa.
Badrzychowice, Błotnowola, Brzostków, Czarkowy, Grotniki Duże, Grotniki Małe, Górnowola, Harmoniny, Kawęczyn, Łęka, Nowy Korczyn, Ostrowce, Parchocin, Pawłów, Piasek Wielki, Podraje, Podzamcze, Rzegocin, Sępichów, Stary Korczyn, Strożyska, Ucisków, Winiary Dolne, Żukowice
Sąsiednie gminy.
Pacanów, Wiślica, Busko-Zdrój, Solec-Zdrój, Opatowiec, Bolesław, Gręboszów, Mędrzechów. 

</doc>
<doc id="183822" url="https://pl.wikipedia.org/wiki?curid=183822" title="Komutacja pakietów">
Komutacja pakietów

Komutacja pakietów – sposób transmisji danych polegający na dzieleniu strumienia danych na kawałki (pakiety), a następnie wysyłaniu ich za pomocą łączy komunikacyjnych pomiędzy węzłami sieci. Każdy pakiet podlega osobnemu trasowaniu – może podążać do celu ścieżką niezależną od ścieżek wcześniej przesyłanych pakietów.
Efektem tego jest kilka cech komutacji pakietów:
Alternatywą dla komutacji pakietów jest komutacja łączy.
Przykłady sieci wykorzystujących komutację pakietów:
Komutacja pakietów.
Technika komutacji pakietów należy do najbardziej elastycznych technik komutacji stosowanych we współczesnych sieciach. Polega ona na przesyłaniu danych przez sieć w postaci pakietów. W odróżnieniu od techniki komutacji łączy pozwala użytkownikom nawiązywać połączenia z wieloma innymi użytkownikami jednocześnie.
Pakiety powstają w wyniku podzielenia informacji użytkownika na części o stałej długości (wyjątkiem jest ostatnia część, której długość może być mniejsza) i opatrzenie tych „wycinków” w nagłówek N, też o stałej długości. Nagłówek zawiera informacje, które umożliwiają pakietowi dojście z punktu źródłowego do docelowego, węzłom sieci sprawdzenie poprawności zawartych w pakiecie danych, a punktom docelowym właściwie zestawić i odtworzyć podzieloną informację. W nagłówku zatem, w zależności od organizacji sieci, znajdują się następujące informacje: adresy źródłowy i docelowy, numer portu źródłowego i docelowego, numer pakietu, wskaźnik ostatniego pakietu, a także identyfikator zawartej w pakiecie informacji.
Podział informacji na pakiety.
Transmisja pakietów od użytkownika źródłowego do użytkownika docelowego polega na przesyłaniu ich kolejno między węzłami sieci występującymi po drodze. Zanim pakiet zostanie nadany do następnego węzła w sieci musi być odebrany w całości przez dany węzeł i umieszczony w jego pamięci buforowej. Pamięć ta jest dzielona na części o jednakowej wielkości, równej maksymalnej długości pakietu. Dzięki takiej konstrukcji w znaczny sposób zostało uproszczone zarządzanie pamięcią. Gdy pakiet zostanie odebrany, sprawdzana jest jego poprawność. Jest to istotna właściwość techniki komutacji pakietów. Gdy pakiet nie zawiera błędów to, między innymi na podstawie informacji zawartych w nagłówku, kieruje się go do kolejnego węzła w sieci. Pakiety mogą być przesyłane przez sieć jedną z dwóch niżej opisanych metod:
Metoda połączeniowa.
Metoda połączeniowa charakteryzuje się tym, że przesyłanie pakietów jest poprzedzone zestawieniem połączenia wirtualnego, na które składa się sekwencja następujących po sobie węzłów i kanałów. Kanał logiczny powstały w ten sposób służy do przesyłania nim kolejno pakietów powstałych przez podzielenie informacji źródłowej. Połączenie wirtualne, ma przypisany swój unikatowy numer, który zastępuje konieczność stosowania w nagłówku informacji zawierających adres źródłowy i docelowy. W celu jednoznacznej identyfikacji pakietów w nagłówku musi zostać umieszczona informacja o numerze połączenia wirtualnego. Aby pakiety należące do jednego połączenia wirtualnego zawsze były kierowane tą samą trasą, w poszczególnych węzłach sieci musi być zawarta informacja o adresach węzłów, występujących w danym kanale logicznym, przypisanych do przebiegających przez ten węzeł aktywnych kanałów wirtualnych. Węzeł potrafi jednoznacznie określić kolejny punkt, do którego należy przesłać odebrany pakiet.
Połączenia wirtualne mogą być zestawiane na dwa sposoby, jako wirtualne połączenia tymczasowe SVC (ang. "Switched Virtual Circuit") i wirtualne połączenia stałe PVC (ang. "Permanent Virtual Circuit").
Tymczasowe połączenie wirtualne SVC.
Tymczasowe połączenie wirtualne jest zestawiane na pewien określony czas. Istnieją trzy rozróżnialne fazy w czasie trwania takiego połączenia:
Do ustanowienia połączenia wirtualnego służy specjalny pakiet służbowy, który wyznacza trasę przechodząc przez sieć od użytkownika źródłowego do użytkownika docelowego. Każdy węzeł będący na trasie zapamiętuje odpowiednie dane, w tym między innymi numer ustanawianego połączenia. Po ustanowieniu połączenia następuje transmisja pakietów z danymi. Pakiety należące do jednego połączenia wirtualnego są jednoznacznie identyfikowane dzięki jego numerowi zawartemu w nagłówku każdego z pakietów. Rozłączenie połączenia podobnie jak jego tworzenie odbywa się dzięki specjalnemu pakietowi służbowemu, który wędrując wzdłuż logicznego kanału powoduje usunięcie z węzłów informacji o numerze zestawionego wcześniej połączenia.
Stałe połączenie wirtualne PVC.
Stałe połączenia wirtualne są ustanawiane przez administratora między dwoma użytkownikami na dłuższy czas funkcjonowania sieci. Wyeliminowane zatem zostają fazy zestawiania połączenia i jego rozłączania. Między użytkownikami należącymi do jednego połączenia wirtualnego realizowany jest jedynie transfer pakietów. Jest to metoda efektywna, ale i kosztowna, przydatna dla procesów działających przez długi czas lub transmitujących pliki o dużej pojemności.
Metoda bezpołączeniowa.
Pakiety przesyłane metodą bezpołączeniową wędrują po sieci samodzielnie, nie będąc związane z żadnym kanałem wirtualnym. Węzły dobierając trasę dla pakietu korzystają z adresu docelowego zawartego w nagłówku pakietu. Może się zatem zdarzyć, że poszczególne pakiety, składające się na jedną informację, będą wędrować po sieci różnymi drogami. Możliwa jest sytuacja, że pakiety będą docierać do punktu docelowego w innej kolejności, niż zostały wysłane. Za odtworzenie poprawnej kolejności odpowiada system użytkownika docelowego, który jest także odpowiedzialny za wykrywanie pakietów zawierających błędy i pakietów utraconych oraz ewentualne żądanie ich retransmisji.

</doc>
<doc id="183828" url="https://pl.wikipedia.org/wiki?curid=183828" title="Agis II">
Agis II

Agis II (zm. 400/398 p.n.e.) – król Sparty z dynastii Eurypontydów od około 427/426 p.n.e. Był najstarszym synem króla Archidamosa i przyrodnim bratem swego następcy - Agesilaosa. Jego współmonarchą z dynastii Agidów był Pleistoanaks, a od 409 p.n.e. Pauzaniasz. 
Główny dowódca lądowych wojsk spartańskich w czasie II wojny peloponeskiej, zwłaszcza w okresie po pokoju Nikiasza. Przyczynił się znacznie do zwycięstwa Związku Peloponeskiego, tym samym wysuwając swoją dynastię, która w poprzednich latach znajdowała się w cieniu Agidów, na pierwszy plan.
Wojna w Argolidzie.
W 425 p.n.e. Agis dowodził inwazją na Attykę, jednak dopiero w trakcie trwania pokoju Nikiasza osiągnął poważne sukcesy militarne. W 418 p.n.e. zaatakował terytorium Argos, które zawarło przymierze z Atenami. Armia wystawiona przez Związek Peloponeski liczyła około 20 000 hoplitów (w tym 5000 wystawionych przez Spartę), trochę większą ilość lekkozbrojnej piechoty oraz około 500-osobową konnicę. Po manewrach, które doprowadziły do praktycznego otoczenia przeciwnika dysponującego około 16 000 tysiącami żołnierzy, król zgodził się na zaproponowany przez argiwskiego stratega za pośrednictwem proksenosa Sparty w Argos, czteromiesięczny rozejm. Zamiarem Agisa było odciągnięcie Argos od sojuszu z Atenami. Celu nie osiągnął, gdyż przebywającemu w Argos Alkibiadesowi udało się przekonać sojuszników do wytrwania przy Atenach, a nawet do zaatakowania, jeszcze przed upływem rozejmu, arkadyjskiego Orchomenos. Agisa spotkały w Sparcie zarzuty, że nie wykorzystał swej militarnej przewagi. Również członkowie Symmachii Spartańskiej, oburzeni, że zmarnowana została okazja do pokonania wroga, odwołali swoje wojska. 
Agis pozostał co prawda nadal wodzem, ale w nowej wyprawie na Argos dodano mu dziesięciu doradców, bez których nie mógł podjąć żadnej politycznej decyzji. Dodatkowo nad królem wisiała w razie niepowodzenia groźba zrównania jego domu z ziemią i kara w wysokości 100 000 drachm. Tak zmotywowany Agis, pomimo że dysponował teraz o wiele mniejszą armią, zwyciężył Argiwów i ich sprzymierzeńców. Przeciwnicy, chcąc pokonać Agisa, zanim połączy się on z wojskami innych miast Symmachii, zaatakowali niespodziewanie pod Mantineją (418 p.n.e.). Składająca się głównie ze Spartan armia Agisa, pomimo pierwszego zaskoczenia, świetnie poradziła sobie z atakiem 10 000 hoplitów argiwskich wspomaganych przez posiłki ateńskie i wojska z Mantinei, Kleonaj i Orenaj. Nieprzeciętnymi zdolnościami dowódczymi wykazał się Agis, sprawnie przegrupowując swoje oddziały zaskoczone w marszu. Bitwa zakończyła się klęską Argiwczyków. Zginęło ich około 1000. Skutkiem zwycięstwa Spartan było zawarcie przymierza z Argos i osłabienie w ten sposób potencjału Aten.
Finał II wojny peloponeskiej.
Po wznowieniu w 415 p.n.e. wojny pelopolneskiej, Agis, za radą Alkibiadesa, który pojawił się w Sparcie uciekając przed grożącą mu w Atenach karą śmierci, zajął ważną strategicznie, położoną w Attyce Dekeleję. W czasie gdy mężny Spartiata umacniał zdobyte miasto aby uczynić z niego twierdzę blokującą Ateny, przystojny uciekinier-doradca potwierdził w Sparcie ciągnącą się za nim opinię łamacza serc (nie tylko zresztą damskich) i uwiódł królowi żonę. W przyszłości stało się to przyczyną spartańskiego kryzysu dynastycznego.
Zimą 413/412 p.n.e. Agis poprowadził z Dekelei armię lądową Związku Peloponeskiego do decydującej, według zamierzeń Spartan, ale niezbyt udanej ofensywy. Główne działania wojenne przeniosły się teraz na morze. Sukcesy króla spowodowały, że stał się on w swoim państwie królem nie tylko z nazwy, ale zaczął wywierać rzeczywiście poważny wpływ na politykę. Oczywiście doprowadził do podważenia zaufania do Alkibiadesa, który tracąc całkowicie grunt pod nogami w Grecji, przeniósł się do perskiej stolicy, Suzy. 
Agis ze swej Dekelei szachował cały czas Ateny, często podchodząc pod same ich mury. Na początku 406 p.n.e. prawie mu się udało przez zaskoczenie zdobyć miasto, "Długie Mury" otaczające Ateny i Pireus zostały jednak w porę obsadzone przez obrońców. Ateńczycy wyszli nawet z miasta zachęcając do bitwy, ale mimo posiadania znacznej armii ponad 14 000 hoplitów i podobnej ilości lekkozbrojnych, wódz spartański nie przyjął jej ze względu na możliwość współdziałania attyckiej armii z obrońcami na murach, mogącymi razić wojska pociskami. O ostatecznej porażce Aten zadecydowała morska bitwa u ujścia Ajgospotamoj (405 p.n.e.) w cieśninie Hellespont (Dardanele), gdzie licząca 200 okrętów flota Symmachii Spartańskiej, dowodzona przez Lizandra, pokonała niewiele mniejszą armadę Ateńczyków pod dowództwem Konona. 
Zwycięstwo to spowodowało podjęcie rokowań dotyczących kapitulacji Aten. Flota Lizandra zablokowała Pireus. Armia lądowa pod dowództwem Agisa i Pauzaniasza podeszła pod same mury, całkowicie odcinając miasto. Siłą rzeczy centrum decyzyjne przesunęło się do otoczenia Lizandra. To z nim pokonani uzgodnili ostateczne warunki poddania wiosną 404 p.n.e. Lizander miał również główny udział w urządzaniu greckiego świata po wojnie. Przywracał do porządku niepokorne państewka na Morzu Egejskim, nadzorował Ateny. Królowie Agis i Pauzaniasz próbowali podważyć pozycję wodza. Udało się im pozyskać trzech spośród pięciu eforów i wykorzystując błędy Lizandra w Atenach, w których doszło do wojny domowej, powołali pod broń wojska lądowe Symmachii oraz dokonali interwencji w Attyce. Pauzaniasz przywrócił względną równowagę między stronnictwami walczącymi ze sobą w Atenach i odsunął od wpływu na miasto Lizandra (403 p.n.e.). Aktywność Agisa w tym czasie osłabła. Ostatni raz na kartach historii pojawia się on w czasie wojny Sparty przeciwko Elidzie.
Podbój Elidy.
W Sparcie zaczęły dominować po II wojnie peloponeskiej, podobnie jak wcześniej w Atenach, tendencje imperialistyczne. Związek Peloponeski stał się fasadą mającą zapewnić Spartanom dominację. Niepokorne lub rosnące w siłę państwa greckie starano się podporządkować i osłabić. Tak właśnie stało się z Elidą, która uzależniła od siebie kilka mniejszych miast w krainie o takiej samej nazwie jak miasto, a ich mieszkańców zamieniła na wzór spartański w periojków. Spartanie zażądali uwolnienia uzależnionych państewek oraz dołożenia się do pokrycia kosztów wojny peloponeskiej. Po odmowie, z interwencją zbrojną został w 402 p.n.e. lub 400 p.n.e. wysłany Agis II. Początkowo wojna przybrała niekorzystny dla Spartan przebieg. Krainę nawiedziło trzęsienie ziemi. Elida, ze względu na położoną w niej Olimpię, była uznawana za kraj święty, dlatego trzęsienie uznano za złą wróżbę i Agis wycofał swe wojska. Powrócił w następnym roku, gdyż Elejczykom udało się uzyskać poparcie innych nieprzychylnych Sparcie państewek. Sprawa stała się prestiżowa i Sparta wymusiła przystąpienie do wojny całej Symmachii (sprzeciwił się tylko Korynt i Teby) oraz Aten. Dowodzone przez Agisa wojska spustoszyły kraj i zmusiły Elejczyków do uległości. W wojnie tej grały rolę również czynniki ambicjonalne. Spartanie chcieli zmazać upokorzenie, jakiego doznali w 420 p.n.e. ze strony Elejczyków, którzy nadzorowali Igrzyska Olimpijskie i wykluczyli z nich Spartan za zakłócenie pokoju, a właściciela wystawionego potajemnie zwycięskiego rydwanu, Lichiasza, wychłostali. 
Śmierć króla.
Po zwycięskiej kampanii Agis udał się do Delf, aby złożyć ofiary dziękczynne za zwycięstwo. W drodze powrotnej rozchorował się. Zmarł w roku 400 lub 398 p.n.e. Sparta wyprawiła mu pogrzeb godny zasłużonego bohatera. Jego następcą, mimo poparcia współkróla Pauzaniasza, nie został syn, Leotychidas, któremu chcąc osłabić stronnictwo królewskie, Lizander zarzucił nieślubne pochodzenie (sprawa Alkibiadesa), lecz ułomny brat Agisa, Agesilaos, który jak się wydawało Lizandrowi, będzie mu bardziej powolny.

</doc>
<doc id="183830" url="https://pl.wikipedia.org/wiki?curid=183830" title="Dzieduszycki">
Dzieduszycki



</doc>
<doc id="183832" url="https://pl.wikipedia.org/wiki?curid=183832" title="Trzeźwiejący alkoholik">
Trzeźwiejący alkoholik

Trzeźwiejący alkoholik – termin używany do określenia zdrowiejącego alkoholika (trzeźwiejącego), który oprócz zachowania abstynencji podejmuje działania zmierzające do przeciwdziałania nawrotom choroby. 
Najbardziej rozpowszechnionym działaniem jest udział w ruchu Anonimowych Alkoholików, terapia alkoholizmu, udział w zlotach i spotkaniach trzeźwościowych, tematycznych forach dyskusyjnych, a także pogłębianie wiedzy z zakresu alkoholizmu i dziedzin pokrewnych.

</doc>
<doc id="183833" url="https://pl.wikipedia.org/wiki?curid=183833" title="Petr Čech">
Petr Čech

Petr Čech (ur. 20 maja 1982 w Pilźnie) – czeski piłkarz występujący na pozycji bramkarza. Były reprezentant Czech, uczestnik Mistrzostw Europy 2004, a także Mistrzostw Świata w 2006 roku. Wystąpił także na Euro 2008, Euro 2012 i Euro 2016. Podczas Mistrzostw Europy w Piłce Nożnej 2004 roku zdobył brązowy medal. W 2020 roku postanowił wznowić karierę i został włączony do kadry Chelsea.
Kariera klubowa.
Wczesna kariera.
Wychowanek Viktorii Pilzno, w której pierwsze treningi rozpoczął w wieku siedmiu lat. W latach 1999–2001 reprezentował barwy klubu Chmel Blšany, następnie był zawodnikiem Sparty Praga, z którą w sezonie 2001/2002 awansował do drugiej fazy grupowej Ligi Mistrzów (w barwach Sparty rozegrał łącznie 12 meczów w LM). W 2002 roku trafił do francuskiego Stade Rennais, wcześniej zainteresowane jego pozyskaniem były angielskie Everton oraz Arsenal. W Ligue 1 zadebiutował 3 sierpnia w przegranym 0:1 meczu z Montpellier HSC. W nowym zespole szybko wywalczył miejsce w pierwszym składzie i przez następne dwa lata był podstawowym zawodnikiem Rennais. W sezonie 2003/2004 został wybrany najlepszym bramkarzem francuskiej ekstraklasy.
Chelsea.
Latem 2004 roku przeszedł do Chelsea, cena transferu wyniosła 7 milionów funtów. W londyńskiej drużynie zadebiutował 15 sierpnia w wygranym 1:0 meczu z Manchesterem United. W nowym zespole szybko wywalczył miejsce w podstawowym składzie i stał się pierwszym bramkarzem, zastępując w tej roli Włocha Carlo Cudiciniego. 14 października 2006 w ligowym meczu z Reading został uderzony kolanem w głowę przez Stephena Hunta. Po przewiezieniu do szpitala poddano go operacji, która zakończyła się pomyślnie. Kontuzja ta spowodowała ponad trzymiesięczną przerwę w występach; ponadto od tamtego wydarzenia Čech w każdym meczu nosi specjalny kask, który zapobiega odnowieniu się urazu. Do gry powrócił nadspodziewanie szybko – 20 stycznia 2007 zagrał w przegranym 0:2 spotkaniu z Liverpoolem. W sezonie 2007/2008 dotarł wraz z Chelsea do finału Ligi Mistrzów, w którym jego klub przegrał z Manchesterem United. Čech rozpoczął mecz w podstawowym składzie, wystąpił także w dogrywce, a w serii rzutów karnych obronił strzał Cristiano Ronaldo. Cztery lata później (2012) wraz z londyńską drużyną wygrał rozgrywki Ligi Mistrzów – na początku dogrywki finałowego spotkania z Bayernem Monachium obronił rzut karny wykonywany przez Arjena Robbena, natomiast w serii rzutów karnych obronił strzał Ivicy Olicia. W sezonie 2012/13 Chelsea nie udało się wyjść z grupy i po raz pierwszy w historii Ligi Mistrzów obrońca tytułu nie awansował do 1/8 finału.
Wraz z Chelsea trzykrotnie został mistrzem Anglii (2005, 2006, 2010), czterokrotnie zdobył puchar kraju (2007, 2009, 2010, 2012), dwukrotnie wywalczył Puchar Ligi Angielskiej (2005, 2007) oraz dwa razy sięgnął po Tarczę Wspólnoty (2005, 2009 – w serii rzutów karnych finałowego spotkania z Manchesterem United obronił strzały Ryana Giggsa oraz Patricea Evry). W 2011 roku otrzymał nagrodę dla najlepszego zawodnika Chelsea. Ponadto w 2005 został wybrany do najlepszej jedenastki roku według PFA. Również w 2005 uznany przez Międzynarodową Federację Historyków i Statystyków Futbolu (IFFHS) najlepszym bramkarzem na świecie. Pobił on także rekord ligi angielskiej pod względem minut bez straconego gola (1025 minut).
W maju 2013 wraz z klubem dotarł do finału Ligi Europy, gdzie Chelsea pokonała Benfikę 2-1.
11 stycznia 2014 roku zachował 209. czyste konto w barwach londyńskiego klubu i tym samym pobił rekord Petera Bonettiego.
Ostatecznie rozgrywki Chelsea zakończyła na 3. miejscu, a Čech opuścił 4 ostatnie kolejki z powodu kontuzji w meczu z Atletico Madryt w półfinale Ligi Mistrzów. Bramkarz został wyróżniony i znalazł się w najlepszej 11 Premier League. Otrzymał także "Złote Rękawice" za największą liczbę czystych kont.
W sezonie 2014/15 zdobył Puchar Ligi Angielskiej, oraz mistrzostwo Anglii.
Arsenal.
29 czerwca 2015 roku Čech został zawodnikiem Arsenalu, z którym związał się długoterminową umową. Pierwszym trofeum w barwach nowej drużyny była Tarcza Wspólnoty. W tym meczu Arsenal zmierzył się z Chelsea i wygrał 1-0. W sezonie 2015/2016 16 razy zachował czyste konto w meczach Premier League, dzięki czemu po raz kolejny w karierze otrzymał nagrodę "Złote Rękawice" za największą liczbę czystych kont. W 2019 roku, po zakończonym sezonie Premier League postanowił zakończyć sportową karierę.
Kariera reprezentacyjna.
W barwach narodowych zadebiutował 13 listopada 1997 roku w meczu reprezentacji do lat 15 z Niemcami. W 1999 wraz z kadrą U-16 brał udział w mistrzostwach Europy w Czechach. Rok później wystąpił w mistrzostwach Europy U-18 w Niemczech, natomiast w 2001 uczestniczył w młodzieżowych mistrzostwach świata w Argentynie – rozegrał w tym turnieju pięć meczów. W 2002 roku w Szwajcarii został mistrzem Europy U-21 – w serii rzutów karnych finałowego spotkania z Francją obronił strzały Pierrea-Alaina Fraua i Juliena Escudé, co przesądziło o końcowym sukcesie Czechów.
W seniorskiej reprezentacji Czech zadebiutował 10 lutego 2002 roku w wygranym 2:0 meczu z Węgrami; od tamtego momentu jest podstawowym bramkarzem kadry narodowej. W 2004 wziął udział w mistrzostwach Europy w Portugalii, gdzie wraz z reprezentacją dotarł do półfinału. Czesi swój sukces zawdzięczali m.in. bardzo dobrej postawie Čecha (m.in. zachował „czyste konto” w ćwierćfinałowym spotkaniu z Danią), który został wybrany do drużyny gwiazd turnieju.
Wraz z reprezentacją uczestniczył również w mistrzostwach świata w Niemczech (2006). W turnieju tym wystąpił w trzech meczach przez pełne 90 minut, wpuszczając cztery gole; Czesi nie wyszli zaś z grupy. Wystąpił także w mistrzostwach Europy w Austrii i Szwajcarii (2008) – w decydującym o wyjściu z grupy A spotkaniu z Turcją (przy prowadzeniu Czechów 2:1) popełnił błąd, wypuszczając piłkę z rąk po jednym z dośrodkowań w końcówce pojedynku, w efekcie czego napastnik rywali zdobył wyrównującą bramkę. Media określiły tę sytuację punktem zwrotnym tego spotkania, bowiem dwie minuty później Turcy strzelili następnego gola i to oni awansowali do ćwierćfinału.
W mistrzostwach Europy w Polsce i na Ukrainie (2012) rozegrał cztery mecze. W spotkaniu grupowym z Rosją (1:4) wpuścił cztery gole, w pojedynku z Grekami (2:1) wypuścił piłkę z rąk po dograniu jej w jego pole karne, po czym napastnik rywali strzelił bramkę. Z kolei w pojedynkach z Polską (1:0) i Portugalią (0:1, ćwierćfinał) media chwaliły jego grę – wielokrotnie bronił strzały z bliska i z dystansu oraz pewnie wyłapywał dośrodkowania. 26 marca 2013 roku, Čech dołączył do elitarnego klubu "100", oznaczający przekroczenie 100 występów dla reprezentacji narodowej. Był to mecz z Armenią, gdzie Czechy zwyciężyły 3-0. 17 listopada 2015 roku w meczu z Polską (1:3) Čech zagrał po raz 118 w narodowych barwach. Tym samym wyrównał rekord Karela Poborskiego pod względem liczby występów w reprezentacji. 27 maja 2016 występując w wygranym 6:0 meczu z Maltą został samodzielnym rekordzistą. 8 lipca 2016 Petr Čech poinformował, że kończy karierę reprezentacyjną.
Hokej na lodzie.
Po zakończeniu profesjonalnej kariery piłkarskiej, w październiku 2019 został ogłoszony bramkarzem angielskiej drużyny hokeja na lodzie Guildford Phoenix, występującej w brytyjskich rozgrywkach NIHL (National Ice Hockey League) 2.

</doc>
<doc id="183840" url="https://pl.wikipedia.org/wiki?curid=183840" title="Trzeźwiak">
Trzeźwiak



</doc>
<doc id="183843" url="https://pl.wikipedia.org/wiki?curid=183843" title="Drajok">
Drajok

Drajok (niem. "Dreieck Kolonie") – historyczna część Katowic, znajdująca się na terenie jednostki pomocniczej Zawodzie, przy ulicy Burowieckiej, w sąsiedztwie ulicy Bagiennej i alei W. Roździeńskiego, nad Rawą. Obecna zabudowa osady pochodzi z II połowy XIX wieku, a także znajduje się tu krzyż z 1904 roku. Z osadą związanych jest kilka znanych osób: Zofia Koniarkowa, Kazimierz Skiba i Konstanty Wolny. 
Historia.
Nazwa osady pochodzi od trójkątnego skrzyżowania torów kolejowych, które znajdowało się w pobliżu osady. Obecna zabudowa Drajoku powstała w drugiej połowie XIX wieku. Stała tu również, przeniesiona w późniejszym czasie do Górnośląskiego Parku Etnograficznego w Chorzowie, chata ostatniego sołtysa Katowic Kazimierza Skiby – on i jego rodzina żyli w Drajoku. Znajduje się tu kamienny krzyż z 1904 roku. Na kapliczce znajduje się następująca inskrypcja: "Matko nasza miłościwa, któraś pod krzyżem Syna swego stała troskliwa, bądź nam w godzinę śmierci litościwa. Fundatorzy proszą o pobożny Ojcze nasz i Zdrowaś Maryja za dusze w czyścu cierpiące 1904". Fundatorami kapliczki są Piotr i Franciszka Wróbel.
W Drajoku mieszkała Zofia Koniarkowa – działaczka narodowa i uczestniczka powstań śląskich. Wychowywał się tu również Konstanty Wolny – górnośląski działacz narodowy i społeczny. Dom rodziny Wolnych nie przetrwał do obecnych czasów. 
Do początku XX wieku mieszkańcy Drajoka trudnili się produkcją węgla drzewnego. W pierwszych dwóch dekadach XX wieku Drajok był ważnym miejscem zbiórek polskich organizacji narodowych. Uczestnicy obradowali wówczas w restauracji Woźnicy. Dnia 15 października 1924 roku Drajok wraz z całymi Bogucicami i Zawodziem został włączony do Katowic. Do lat 30. XX wieku w Drajoku znajdowały się pola uprawne, a po II wojnie światowej funkcjonowały na jej terenie warsztaty mechaniczne.
Drajok był połączony z Bogucicami ulicą Ryszarda, a ulica Burowiecka prowadziła na Burowiec. Gdy do lat 70. XX wieku przebudowano sieć drogową wokół Drajoka – powstała m.in. aleja Walentego Roździeńskiego, teren dookoła został pokryty gąszczem dróg szybkiego ruchu i licznych rozjazdów przez co mieszkańcy zostali oddzieleni od większych skupisk ludzi, a sama zaś osada została zmniejszona. 

</doc>
<doc id="183844" url="https://pl.wikipedia.org/wiki?curid=183844" title="Duszność">
Duszność

Duszność (łac. "dyspnoe") – subiektywne odczucie braku powietrza, bardzo często połączone ze wzmożonym wysiłkiem mięśni oddechowych.
Przyczyny duszności:
Duszność można podzielić na ostrą i przewlekłą.
Innym podziałem duszności jest podział ze względu na pochodzenie i tak wyróżnia się:

</doc>
<doc id="183845" url="https://pl.wikipedia.org/wiki?curid=183845" title="Rafał Szombierski">
Rafał Szombierski

Rafał Szombierski (ur. 12 marca 1982 w Pyskowicach) – polski żużlowiec, wychowanek RKM-u Rybnik. 
Życiorys.
Licencję, do której przygotował go trener Jan Grabowski, zdał w 1998 roku.
27 marca 2020 prowadząc samochód pod wpływem alkoholu spowodował wypadek, w którym poważnie ucierpiała kobieta. Rafał Szombierski uciekł z miejsca zdarzenia, a następnie został tymczasowo aresztowany.
9 listopada 2021 Sąd Rejonowy w Rybniku skazał Rafała Szombierskiego na 9 lat i 4 miesiące więzienia.

</doc>
<doc id="183846" url="https://pl.wikipedia.org/wiki?curid=183846" title="Jim Carrey">
Jim Carrey

Jim Carrey, właśc. James Eugene Redmond Carrey (ur. 17 stycznia 1962 w Newmarket) – kanadyjsko-amerykański aktor komediowy i dramatyczny, scenarzysta i producent filmowy. Dwukrotny laureat Złotego Globu (1999, 2000).
W 1997 magazyn „People” nazwał go jednym z 50 najprzystojniejszych mężczyzn świata, a magazyn „Empire” umieścił go na 54. miejscu wśród 100 najwspanialszych gwiazd kina.
Życiorys.
Wczesne lata.
Urodził się w Newmarket w Ontario jako syn Kathleen (z domu Oram; 1927–1991) i Percy’ego Carreya (1927–1994), księgowego i muzyka jazzowego – saksofonisty i klarnecisty. Miał starsze rodzeństwo: brata Johna i dwie siostry – Patricię i Ritę. Jego rodzina miała irlandzkie, szkockie i francuskie pochodzenie, a jego nazwisko oryginalnie brzmiało Carré. Uczęszczał do Aldershot High School w Burlington. Podczas lekcji zabawiał towarzystwo, naśladując Jimmy’ego Stewarta czy Henry’ego Fondę. Kiedy miał 12 lat, jego ojciec stracił pracę, rodzina została eksmitowana, a tym samym zmuszona żyć w przyczepie. W wieku 14 lat, wskutek pogarszającej się sytuacji materialnej rodziny, rozpoczął pracę w linii produkcyjnej w Hucie Titan. Jako 15-latek opuścił szkołę średnią, pracując w fabryce, a nocą występując jako komik w nocnym klubie Yuk Yuk w Toronto, lecz jego występ spotkał się z negatywną krytyką. Wziął też udział w programie "The All-Night Show" (1980).
Kariera.
W 1979 przeniósł się do Los Angeles w Kalifornii. Trafił do programów NBC: "The Tonight Show" i "Saturday Night Live" (1980–1981). Regularnie występował w Mitzi Shore Comedy Show. Grał główne role w kanadyjskich telefilmach, w komediodramacie telewizyjnym "Przedstawiamy... Janet" ("Introducing... Janet", 1981) jako Tony Moroni i komedii muzycznej "Miedziana góra" ("Copper Mountain", 1983) jako Bobby Todd. Pojawił się też gościnnie w serialu NBC "The Duck Factory" (1983) jako Skip Tarkenton, sitcomie NBC "Buffalo Bill" (1984) jako odtwórca Jerry’ego Lewisa z Dabneyem Colemanem i Joanną Cassidy, telefilmie kryminalnym CBS "Śmierć przed kamerą" ("Mike Hammer: Murder Takes All", 1989) ze Stacy Keachem oraz programie "Ulica Sezamkowa" ("Sesame Street", 1992).
Wkrótce wystąpił w komedii Richarda Lestera "Kto pierwszy, ten lepszy" ("Finders Keepers", 1984) z Michaelem O’Keefe i Beverly D’Angelo, komedii "Raz ugryziona" ("Once Bitten", 1985) z Lauren Hutton i komediodramacie Francisa Forda Coppoli "Peggy Sue wyszła za mąż" ("Peggy Sue Got Married", 1986) w roli przyjaciela głównych bohaterów (Kathleen Turner i Nicolas Cage), dramacie sensacyjnym Buddy’ego Van Horna "Pula śmierci" ("The Dead Pool", 1988) z Clintem Eastwoodem oraz muzycznej komedii romantycznej science fiction Juliana Temple’a "Ziemskie dziewczyny są łatwe" (1989) jako Wiploc z Geeną Davis i Jeffem Goldblumem.
Szeroką popularność zyskał dzięki roli ekscentrycznego detektywa zajmującego się odnajdowaniem zaginionych zwierząt w komedii kryminalnej Toma Shadyaca ' (1994), za którą otrzymał nagrodę Blockbuster Entertainment Award. Film zarobił ponad 100 mln dolarów w pierwszym miesiącu wyświetlania. Za rolę nieśmiałego i niepozornego urzędnika bankowego w komedii sensacyjnej Chucka Russella "Maska" (1994) otrzymał nominację do Złotego Globu dla najlepszego aktora w filmie komediowym lub musicalu. Za rolę Lloyda Christmasa w komedii "Głupi i głupszy" (1994) został uhonorowany MTV Movie Award w dwóch kategoriach: najlepszy występ komediowy i najlepszy filmowy pocałunek z Lauren Holly. Występ w sequelu ' (1995) i postać Edwarda Nygmy / Człowieka zagadki w ekranizacji przygód komiksowego superbohatera "Batman Forever" (1995) przyniosła mu Kids’ Choice Awards.
W 1998 wystąpił z Eltonem Johnem podczas jednego z koncertów piosenkarza, a także otrzymał kolejną nominację do Złotego Globu za film "Kłamca, kłamca" (1997), jednak otrzymał go dopiero za rolę Trumana w filmie Petera Weira "Truman Show" (1998). Drugim Złotym Globem został uhonorowany po występie w "Człowieku z księżyca" (1999). Za rolę ekscentrycznego amerykańskiego komika Andy Kaufmana został nominowany do American Comedy Award i Canadian Comedy Award.
Carrey jest założycielem własnej firmy produkcyjnej JC 23 Entertainment, znanej z produkowania komedii kryminalnej "".
Był na okładkach magazynów takich jak „Details”, „Entertainment Weekly”, „Esquire”, „Newsweek”, „People”, „Rolling Stone”, „Time”, „TV Guide” i „Vanity Fair”.
Życie prywatne.
W lutym 1983 spotykał się z piosenkarką Lindą Ronstadt. 28 marca 1987 poślubił Melissę Womer. Para ma córkę Jane Erin (ur. 6 września 1987). Małżeństwo zakończyło się rozwodem 11 grudnia 1995.
W lipcu 1994 na planie komedii "Głupi i głupszy" poznał aktorkę Lauren Holly, z którą ożenił się 23 września 1996. Rozwiedli się 29 lipca 1997. W styczniu 1999 spotykał się z Charlotte Lewis. Od grudnia 1999 do grudnia 2000 związany był z Renée Zellweger. Spotykał się także z Laurie Holden (2001), rosyjską baleriną Anastasiją Wołoczkową (2002), January Jones (2002), Allison McCurdy (2002), duńską modelką Anine Bing (2004), Jenny McCarthy (od grudnia 2005 do kwietnia 2010), uczestniczką programu "America’s Next Top Model" Anchal Joseph (w styczniu 2011) i Anastasią Vitkiną (w październiku 2011). W latach 2012–2013 i 2015 spotykał się z pochodzącą z Irlandii makijażystką Cathrioną White, która we wrześniu 2015, kilka dni po zakończeniu ich relacji, popełniła samobójstwo.

</doc>
<doc id="183847" url="https://pl.wikipedia.org/wiki?curid=183847" title="Grabów nad Pilicą (gmina)">
Grabów nad Pilicą (gmina)

Grabów nad Pilicą – gmina wiejska położona w powiecie kozienickim w województwie mazowieckim od 1999 (do 1998 w województwie radomskim, a do 1975 w województwie kieleckim.
Teren walk w 1863, 1914, 1939, 1944, 1945 roku.
Siedzibą gminy jest Grabów nad Pilicą (dawniej Boże).
W marcu 2022 roku mieszkaniec gminy, pochodzący z Utnik profesor Łukasz Karol Uliasz, wydał publikację naukową pod redakcją prof. dr. hab. Mirosława Krajewskiego pt. "Dzieje Grabowa i gminy Grabów nad Pilicą", opisującą dzieje tejże gminy i parafii.
Struktura powierzchni.
Według danych z roku 2002 gmina Grabów nad Pilicą ma obszar ok. 125 km², w tym:
Sołectwa.
Augustów, Broncin, Brzozówka, Budy Augustowskie, Celinów, Cychrowska Wola, Czerwonka, Dąbrówki, Dziecinów, Edwardów, Grabina, Grabowska Wola, Grabów nad Pilicą, Grabów Nowy, Koziołek, Lipinki, Łękawica, Małęczyn, Nowa Wola, Paprotnia, Strzyżyna, Tomczyn, Utniki, Wyborów, Zakrzew, Zwierzyniec
Sąsiednie gminy.
Magnuszew, Głowaczów, Stromiec 

</doc>
<doc id="183850" url="https://pl.wikipedia.org/wiki?curid=183850" title="Postulator">
Postulator

Postulator – osoba odpowiedzialna za przygotowanie i prowadzenie procesu beatyfikacyjnego Sługi Bożego. Według prawa kanonicznego,
postulatora ustanawia właściwy biskup diecezjalny, jednocześnie udzielając koniecznego pełnomocnictwa.
Głównym zadaniem postulatora jest zebranie informacji o życiu Sługi Bożego i opinii o jego świętości.

</doc>
<doc id="183851" url="https://pl.wikipedia.org/wiki?curid=183851" title="Postępowanie kanonizacyjne">
Postępowanie kanonizacyjne



</doc>
<doc id="183854" url="https://pl.wikipedia.org/wiki?curid=183854" title="Sławomir Oder">
Sławomir Oder

Sławomir Oder (ur. 7 sierpnia 1960 w Chełmży) – polski duchowny rzymskokatolicki, doktor obojga praw, biskup diecezjalny gliwicki od 2023.
Życiorys.
Urodził się 7 sierpnia 1960 w Chełmży. W latach 1975–1978 kształcił się w V Liceum Ogólnokształcącym w Toruniu, gdzie złożył egzamin dojrzałości. W latach 1978–1983 odbył studia na Wydziale Ekonomiki Transportu Uniwersytetu Gdańskiego, które ukończył z magisterium z ekonomiki handlu zagranicznego. W 1983 wstąpił do Wyższego Seminarium Duchownego w Pelplinie, gdzie studiował filozofię, natomiast studia teologiczne odbył w Papieskim Seminarium Rzymskim i na Papieskim Uniwersytecie Laterańskim, uzyskując w 1989 magisterium z teologii. Na prezbitera został wyświęcony 14 maja 1989 w Pelplinie przez biskupa diecezjalnego chełmińskiego Mariana Przykuckiego. Inkardynowany został do diecezji chełmińskiej, a w 1992 został przeniesiony do nowo powstałej diecezji toruńskiej. Od 1989 kontynuował studia na Papieskim Uniwersytecie Laterańskim, gdzie w 1993 otrzymał doktorat z obojga praw. Ukończył również kurs Roty Rzymskiej.
Od 1992 był zatrudniony w wikariacie rzymskim na stanowiskach: wicedyrektora biura prawnego w latach 1992–1995, kanclerza trybunału apelacyjnego w latach 1995–1998, przewodniczącego tego trybunału w latach 2002–2013 i wikariusza sądowego w latach 2013–2019. Został ustanowiony rektorem kościoła Niepokalanego Poczęcia NMP i św. Benedykta Józefa Fabre. Objął funkcję postulatora na etapie rzymskim procesu beatyfikacyjnego ks. Stefana Wincentego Frelichowskiego w latach 1997–1999, procesu beatyfikacyjnego i kanonizacyjnego Jana Pawła II w latach 2005–2014, a także procesu beatyfikacyjnego rodziców Jana Pawła II, Karola i Emilii Wojtyłów od 2020. W 2001 otrzymał godność prałata papieskiego.
W 2019 powrócił do diecezji toruńskiej. Pracował duszpastersko w parafii Wniebowzięcia Najświętszej Maryi Panny w Toruniu, został sędzią sądu kościelnego, a w 2021 objął funkcję diecezjalnego ojca duchownego kapłanów. W 2021 został ustanowiony kanonikiem gremialnym kapituły katedralnej toruńskiej.
28 stycznia 2023 papież Franciszek mianował go biskupem diecezjalnym diecezji gliwickiej. 11 marca 2023 otrzymał święcenia biskupie i odbył ingres do katedry Świętych Apostołów Piotra i Pawła w Gliwicach połączony z kanonicznym objęciem diecezji. Głównym konsekratorem był arcybiskup Salvatore Pennacchio, nuncjusz apostolski w Polsce, a współkonsekratorami Jan Kopiec, biskup senior gliwicki, kardynał Stanisław Dziwisz, arcybiskup senior krakowski, Giovanni Tani, arcybiskup senior Urbino-Urbania-Sant’Angelo in Vado, i Wiesław Śmigiel, biskup diecezjalny toruński. Jako zawołanie biskupie przyjął słowa „"Quod dixerit facite"” ("Zróbcie wszystko, cokolwiek wam powie"), zaczerpnięte z "Ewangelii wg św. Jana" (J 2, 5).
W ramach prac Konferencji Episkopatu Polski w 2023 został członkiem Rady Prawnej.
Odznaczenia.
W 2015 prezydent RP Andrzej Duda odznaczył go Krzyżem Komandorskim Orderu Odrodzenia Polski.

</doc>
<doc id="183855" url="https://pl.wikipedia.org/wiki?curid=183855" title="Halftrack">
Halftrack

Half-track – seria półgąsienicowych transporterów opancerzonych konstrukcji amerykańskiej z okresu II wojny światowej.
Historia.
Armia amerykańska od końca lat 20. eksperymentowała z zakupionymi we Francji półgąsienicowymi samochodami konstrukcji A. Kegresse. Po wypróbowaniu wielu konstrukcji eksperymentalnych, w 1937 roku powstały udane prototypy półgąsienicowego samochodu ciężarowego T-9. Bazował on na podwoziu 1,5 t Forda V-8. Pojazd okazał się tak udany, że został przyjęty do uzbrojenia pod oznaczeniem Half-Track Truck M2. W tym samym czasie przyjęto do uzbrojenia armii amerykańskiej, lekki, kołowy transporter opancerzony Scout-car M2A1.
W 1938 roku dokonano mariażu obu konstrukcji. Powstał prototyp oznaczony jako Half-Track Personnel Carrier T7. Pomyślne wyniki prób, zadecydowały o rozwoju konstrukcji. Na początku 1940 roku, powstał pojazd z nadwoziem Scout-car M3, oznaczony jako Half-Track Scout T14. Został on przyjęty do uzbrojenia. Na przełomie września i października 1940 roku zawarto pierwsze kontrakty na dostawy dużych serii tych wozów.
Odmiany pojazdu.
Na podwoziu transporterów opancerzonych Halftrack, zbudowano wiele typów dział samobieżnych np. M3 GMC, M16 MGMC, M15 GMC.

</doc>
<doc id="183856" url="https://pl.wikipedia.org/wiki?curid=183856" title="Zastaw spiski">
Zastaw spiski

Zastaw spiski – umowa zawarta 8 listopada 1412 w Zagrzebiu między królem węgierskim i niemieckim Zygmuntem Luksemburskim a królem Polski Władysławem Jagiełłą. Zastaw Lubowli, Podolińca i Gniazd oraz 13 innych miast spiskich, wydzielonych z tzw. "Prowincji XXIV Spiskich Miast Saskich", stanowił zabezpieczenie zwrotu pożyczki, której Jagiełło udzielił Zygmuntowi. Pożyczona została kwota 37 000 kop groszy praskich, czyli ówcześnie około 7,5 tony czystego srebra (ponad 8 ton monet). Pieniądze te pochodziły głównie z odszkodowań wojennych wypłaconych Polsce przez Krzyżaków po pokoju toruńskim z 1411 r. Pożyczka miała zostać zwrócona w tej samej wysokości i w tym samym miejscu, gdzie ją wypłacono – na węgierskim wówczas zamku w Niedzicy.
W skład zastawu weszły tereny należące wcześniej (krótko w połowie XII wieku) do Polski: Lubowla wraz z zamkiem, Podoliniec i Gniazda oraz 13 miast spiskich wraz z przynależnymi do nich terenami: Biała Spiska, Lubica, Matejowce, Nowa Wieś Spiska, Poprad, Spiska Sobota, Wierzbów, Straże, Ruszkinowce, Wielka, Spiskie Podgrodzie (ale bez spiskiego zamku), Spiskie Włochy, Twarożne i 15 wsi. Z zastawionych terytoriów utworzono starostwo spiskie z siedzibą w Zamku Lubowlańskim, składające się z dominium lubowlańskiego (które potraktowano jako ziemie odzyskane – w jego obręb oprócz Lubowli wchodziły jeszcze Podoliniec i Gniazda wraz z okolicami), oraz 13 miast spiskich. Obszar zastawu nie był zwarty terytorialnie, składał się z 5 enklaw, z których największa – okręg podoliniecki stykała się bezpośrednio z terytorium Polski. Pozostałe enklawy stanowiły okręgi: Białej Spiskiej, Popradu, Nowej Wsi Spiskiej oraz Podegrodzia Spiskiego z Włochami.
Jednym z pierwszych starostów spiskich był w latach 1420–1428 Zawisza Czarny z Garbowa, najsłynniejszy polski rycerz. Najdłużej starostwo spiskie spoczywało w rękach rodu Lubomirskich, dla których stało się jednym z głównych źródeł finansowej potęgi.
Pozostałe przy Węgrzech miasta Spisza utworzyły Prowincję XI Miast Spiskich, której głównym ośrodkiem był Spiski Czwartek. Posiadały one szeroką autonomię, ale szybko zaczęły tracić na znaczeniu i już w 1465 r. stały się częścią „państwa spiskiego”, którego właścicielem był pan na Zamku Spiskim.
Skutkiem zastawu było przyłączenie tych terytoriów do Polski, najpierw na czas dopóki pożyczka nie zostanie spłacona, ale gdy Węgry kilkadziesiąt lat później (bez spłacenia pożyczki) podjęły próbę odzyskania zastawionych miast, wyrokiem sądu papieskiego, który odbył się we Wrocławiu w 1489 r., tereny te pozostały przy Polsce (z powodu wewnętrznego zamieszania w Królestwie Węgier pod panowaniem Habsburgów) - aż do 1769 r. Tym niemniej sejmy węgierskie nie raz jeszcze, choć dopiero od końca XVI wieku, wysuwały pod adresem kolejnych królów Węgier żądania podjęcia starań do odzyskania zastawu (w formie wykupu).
Wiosną 1769 r., oddział konfederatów barskich, dowodzony przez Józefa Bierzyńskiego podjął nieudaną próbę opanowania zamku w Starej Lubowli, będącego w posiadaniu Kazimierza Poniatowskiego. Ten poprosił wówczas Austriaków o zajęcie starostwa spiskiego (będącego prywatnym zastawem królów polskich).
W 1769 r., na rozkaz cesarza i króla Węgier Józefa II Habsburga, wojska austriackie przywróciły formalne władztwo państwowe na terytorium administrowanym przez starostę spiskiego, co było wstępem do zagarnięcia w 1770 r. kolejnych starostw: czorsztyńskiego, nowotarskiego i sądeckiego. Austriacka okupacja Spisza i Podhala trwała do 1772 r., gdy tereny te stały się oficjalnie częścią Węgier, rządzonych wówczas przez Habsburgów.

</doc>
<doc id="183862" url="https://pl.wikipedia.org/wiki?curid=183862" title="Park Wojciecha Bednarskiego">
Park Wojciecha Bednarskiego



</doc>
<doc id="183863" url="https://pl.wikipedia.org/wiki?curid=183863" title="Wiktor Hahn">
Wiktor Hahn

Wiktor Hahn (ur. 9 września 1871 w Wiedniu, zm. 2 listopada 1959 w Warszawie) – polski historyk literatury, bibliograf, profesor Uniwersytetu Lwowskiego, Katolickiego Uniwersytetu Lubelskiego i Uniwersytetu Warszawskiego.
Życiorys.
Był synem Feliksa (nauczyciela gimnazjalnego we Lwowie) i Kazimiery z Lorenzów. W latach 1882-1889 uczęszczał do C. K. Gimnazjum im. Franciszka Józefa we Lwowie (otrzymał chlubne świadectwo dojrzałości), następnie studiował filologię polską i klasyczną na Uniwersytecie Lwowskim (1889-1893), m.in. u Romana Pilata i Ludwika Ćwiklińskiego. Na podstawie pracy "Żywoty Plutarcha wobec Arystotelesa „Athenaion politeia”" obronił w 1895 doktorat. 
Zdał egzamin podstawowy do nauczania gimnazjum w zakresie filologii klasycznej i filologii polskiej. Od 1893 do 1894 uczył w macierzystym gimnazjum we Lwowie. Był nauczycielem języków starożytnych i języka polskiego. Od 1899 był profesorem języków starożytnych w Gimnazjum im. Staszica we Lwowie (do 1924). W 1907 habilitował się na Uniwersytecie Lwowskim na podstawie pracy "Literatura dramatyczna w Polsce XVI wieku" i został docentem w I Katedrze Historii Literatury Polskiej; prowadził wykłady z bibliologii, teorii bibliografii, bibliotekarstwa oraz księgarstwa. W 1917 otrzymał nominację na profesora nadzwyczajnego, a rok później dodatkowo habilitował się w dziedzinie bibliografii i bibliotekoznawstwa.
W 1921 roku został profesorem zwyczajnym KUL i objął tam I Katedrę Historii Literatury Polskiej; w roku akademickim 1922/1923 pełnił funkcję dziekana Wydziału Humanistycznego. Po II wojnie światowej przebywał krótko w Krakowie, następnie przeniósł się do Warszawy, gdzie na UW prowadził jako docent wykłady z historii literatury polskiej; w podeszłym wieku otrzymał tytuł profesora zwyczajnego UW (1957). Był aktywnym uczestnikiem życia naukowego Lwowa - od 1898 należał do Towarzystwa Filologicznego we Lwowie (1899-1903 pełnił funkcję sekretarza), był też członkiem Towarzystwa Naukowego we Lwowie, w 1910 organizował Zjazd Historyczno-Literacki im. Juliusza Słowackiego we Lwowie w 100-lecie urodzin poety. Ponadto był członkiem m.in. Towarzystwa Naukowego Warszawskiego (1945 członek zwyczajny), Komisji do Badań w Zakresie Historii Literatury i Oświaty w Polsce Akademii Umiejętności (późniejsza PAU, 1911), Komisji Filologicznej AU (1913), Poznańskiego Towarzystwa Przyjaciół Nauk (1901 członek korespondent, 1950 członek zamiejscowy), Towarzystwa Literackiego im. Adama Mickiewicza (członek honorowy, wiceprezes), Polskiego Towarzystwa Emigracyjnego w Krakowie (1911 członek założyciel), Towarzystwa Przyjaciół Nauk w Lublinie (1922 członek czynny).
Doprowadził do znacznego wzbogacenia księgozbioru KUL; w 1958 odebrał na tej uczelni doktorat "honoris causa". Był odznaczony m.in. Złotym Krzyżem Zasługi (1938), Krzyżem Komandorskim Orderu Odrodzenia Polski (1954), Orderem Sztandaru Pracy II klasy (1956).
W 1897 ożenił się z Zofią z Brylińskich. Z tego małżeństwa miał syna Tadeusza, tłumacza literatury włoskiej i łacińskiej. Młodszy brat Wiktora Zygmunt był prawnikiem, profesorem Akademii Handlu Zagranicznego we Lwowie, sędzią lwowskiego Sądu Apelacyjnego.
Zainteresowania naukowe Wiktora Hahna obejmowały bibliografię, filologię klasyczną, historię literatury, historię teatru. Był wybitnym znawcą twórczości Słowackiego i Kraszewskiego. W opracowaniu "Bibliografia bibliografij polskich" (1921) przedstawił pierwszą polską bibliografię głównych gałęzi piśmiennictwa - zgromadził tam katalogi księgarskie, antykwaryczne, archiwalne, biblioteczne, z wystaw malarskich, kalendarzy oraz spisy treści czasopism. Był pionierem polskiej bibliografii specjalnej. Opracował bibliografię filologii klasycznej i literatury humanistycznej w Polsce za lata 1891-1950. Uzupełnił bibliografię pism Piotra Chmielowskiego, zapoczątkowaną przez Jana Świerzowicza. Dla potrzeb edycji "Dzieł wszystkich" Słowackiego (pod redakcją Juliusza Kleinera, 1924-1937) przygotował bibliografię twórczości Słowackiego, a wcześniej - wspólnie z Bronisławem Gubrynowiczem – przygotował pierwsze krytyczne wydanie "Dzieł" Słowackiego (1909, 10 tomów), oparte na autografach lub pierwodrukach, ogłoszonych jeszcze za życia autora. Opracował również antologię "Juliusz Słowacki w poezji polskiej" (1910).
Przygotował wiele wydań powieści Kraszewskiego z obszernym komentarzem i przypisami, opracował monografię życia i twórczości pisarza; odkrył szereg nieznanych szczegółów dotyczących genezy niektórych postaci w powieściach Kraszewskiego. Brał udział w pracach nad księgami jubileuszowymi poświęconymi Zygmuntowi Krasińskiemu (1912) i Piotrowi Skardze (1913). Odkrył wiele nieznanych wcześniej utworów, m.in. wiersz Szymonowica "Oda do Jerzego Zamoyskiego". Zajmował się twórczością także m.in. Gogola, Turgieniewa, Ibsena, Korzeniowskiego, Zabłockiego, Niemcewicza oraz autorów antycznych - Plutarcha, Arystotelesa, Menandra, Safony, Cycerona, tragików greckich. Współpracował z pismem „Eos” i „Pamiętnikiem Literackim”, a także "Polskim Słownikiem Biograficznym". Był cenionym recenzentem, prowadził głośne polemiki na temat twórczości Słowackiego m.in. ze Stanisławem Tarnowskim. Spoczywa na cmentarzu Powązkowskim w Warszawie (kwatera 248, rząd 1, grób 18).
Publikacje.
Ogłosił ponad 500 prac naukowych, m.in.:

</doc>
<doc id="183864" url="https://pl.wikipedia.org/wiki?curid=183864" title="Deringer">
Deringer

Deringer, także derringer – rodzaj małego, kieszonkowego pistoletu. Nazwa pochodzi od nazwiska konstruktora Henry'ego Deringera.
Początkowo słowo "deringer" oznaczało mały pistolet kieszonkowy z zamkiem kapiszonowym ładowany odprzodowo, później pojawiły się deringery na amunicję zespoloną, często posiadające blok dwóch lub czterech luf z kurkowym mechanizmem uderzeniowym. Kolejne naciśnięcia spustu powodują odpalenie pocisków z kolejnych luf.
Deringer został użyty przez Johna Wilkesa Bootha w zamachu na Abrahama Lincolna.

</doc>
<doc id="183867" url="https://pl.wikipedia.org/wiki?curid=183867" title="Jan Styrna">
Jan Styrna

Jan Styrna (ur. 25 stycznia 1941 w Przyborowie, zm. 28 września 2022 w Elblągu) – polski duchowny rzymskokatolicki, doktor teologii pastoralnej, biskup pomocniczy tarnowski w latach 1991–2003, biskup diecezjalny elbląski w latach 2003–2014, od 2014 biskup senior diecezji elbląskiej.
Życiorys.
Urodził się 25 stycznia 1941 w Przyborowie. Od 1955 kształcił się w IV Liceum Ogólnokształcącym w Tarnowie, gdzie też w 1959 złożył egzamin dojrzałości. W latach 1959–1965 odbył studia filozoficzno-teologiczne w Wyższym Seminarium Duchownym w Tarnowie. Święceń prezbiteratu udzielił mu 27 czerwca 1965 w katedrze Narodzenia Najświętszej Maryi Panny w Tarnowie tamtejszy biskup diecezjalny Jerzy Ablewicz. Magisterium z teologii otrzymał w 1971 na Wydziale Teologii Katolickiego Uniwersytetu Lubelskiego. Dalsze studia odbył w latach 1971–1975 w Instytucie Teologii Pastoralnej Wydziału Teologicznego Katolickiego Uniwersytetu Lubelskiego. Uwieńczył je uzyskaniem w 1975 doktoratu z teologii pastoralnej na podstawie dysertacji "Przemiana religijnej funkcji rodziny w środowisku wiejskim (na przykładzie wybranych wsi powiatu tarnowskiego)".
W latach 1965–1967 pracował jako wikariusz w parafii Wniebowzięcia Najświętszej Maryi Panny w Nowym Wiśniczu, następnie w latach 1967–1971 w parafii Wniebowzięcia Najświętszej Maryi Panny w Krynicy Zdroju. Po ukończeniu studiów doktoranckich, w latach 1975–1977 był ponownie wikariuszem parafii w Krynicy Zdroju, a później w latach 1977–1978 parafii św. Mateusza w Mielcu. Od 1978 do 1980 przebywał w diecezji Berlina, gdzie zajmował się duszpasterstwem wśród polskich robotników. W 1980 na własną prośbę wrócił do diecezji tarnowskiej, gdzie został mianowany proboszczem parafii Bożego Ciała w Bieczu. W latach 1982–1991 pełnił jednocześnie funkcję dziekana dekanatu Biecz. W latach 1984–1989 był członkiem Komisji Episkopatu Polski ds. Duszpasterstwa Ogólnego.
W 1980 objął stanowisko adiunkta w Instytucie Studiów nad Rodziną Akademii Teologii Katolickiej w Warszawie, gdzie do 1982 prowadził wykłady z socjologii rodziny. W 1991 został wykładowcą katolickiej nauki społecznej w Wyższym Seminarium Duchownym w Tarnowie.
22 czerwca 1991 papież Jan Paweł II mianował go biskupem pomocniczym diecezji tarnowskiej i biskupem tytularnym Aquipendium. Święcenia biskupie otrzymał 28 lipca 1991 w bazylice katedralnej Narodzenia Najświętszej Maryi Panny w Tarnowie. Głównym konsekratorem był biskup diecezjalny tarnowski Józef Życiński, zaś współkonsekratorami arcybiskup Ignacy Tokarczuk, biskup diecezjalny przemyski, oraz Piotr Bednarczyk, emerytowany biskup pomocniczy tarnowski. Jako zawołanie biskupie przyjął słowa „"In nomine Domini"” ("W imię Pana"). W 1991 został ustanowiony wikariuszem generalnym diecezji. W kurii diecezjalnej pełnił funkcję wiceprzewodniczącego Wydziału Duszpasterstwa Ogólnego. W jego kompetencjach znajdowały się: duszpasterstwo specjalistyczne, działanie Wydziału Katechetycznego oraz sprawy personalne wikariuszy. Był ponadto przewodniczącym Komisji Kaznodziejskiej, należał do diecezjalnej rady kapłańskiej, a także przewodniczył Komisji II Ogólnopolskiego Synodu Plenarnego w diecezji tarnowskiej.
2 sierpnia 2003 decyzją papieża Jana Pawła II został przeniesiony na urząd biskupa diecezjalnego diecezji elbląskiej. Ingres do katedry w Elblągu odbył 23 sierpnia 2003. Jako biskup elbląski w 2013 ustanowił sanktuarium Matki Bożej Nieustającej Pomocy przy kościele redemptorystów Matki Boskiej Królowej Polski w Elblągu. W październiku 2013 ze względu na stan zdrowia złożył rezygnację ze sprawowanego urzędu, którą papież Franciszek przyjął 10 maja 2014. Do czasu objęcia diecezji przez jego następcę, Jacka Jezierskiego, które nastąpiło 28 maja 2014, pełnił funkcję administratora apostolskiego diecezji.
W ramach Konferencji Episkopatu Polski w 1997 został członkiem Komisji Misyjnej, a w 2001 objął funkcję krajowego duszpasterza rolników. Ponadto został członkiem Komisji Rewizyjnej i Rady Ekonomicznej, a także wszedł w skład Komisji Rewizyjnej Fundacji „Dzieło Nowego Tysiąclecia”.
Zmarł 28 września 2022 w Szpitalu Miejskim w Elblągu. 3 października 2022 został pochowany w krypcie biskupów w katedrze elbląskiej.
Odznaczenia.
Prezydent RP Andrzej Duda w 2022 pośmiertnie odznaczył go Krzyżem Kawalerskim Orderu Odrodzenia Polski.

</doc>
<doc id="183868" url="https://pl.wikipedia.org/wiki?curid=183868" title="PWS-10">
PWS-10

PWS-10 – polski samolot myśliwski konstrukcji inż. Aleksandra Grzędzielskiego oraz inż. Augusta Bobka-Zdaniewskiego, produkowany w Podlaskiej Wytwórni Samolotów. Był to pierwszy polski samolot myśliwski produkowany seryjnie.
Historia.
PWS-10 powstał jako samolot mający zastąpić przestarzałe francuskie myśliwce SPAD 61C1. Zasadniczym problemem będących na wyposażeniu eskadr myśliwskich Spadów była wiotkość ich konstrukcji, co przy niewystarczającej wytrzymałości powodowało wiele wypadków urywania się płatów podczas akrobacji. PWS-10 miał odpowiednio mocną konstrukcję i sprawdzony silnik, co zwiększało bezpieczeństwo wykonywania lotów. Była to jednak konstrukcja dość ciężka, skuteczność lotek była za mała jak na maszynę myśliwską, co skutkowało nie najlepszymi właściwościami podczas takich figur jak beczki czy korkociąg. Z tego powodu PWS-10 był traktowany jako maszyna przejściowa. W eskadrach myśliwskich używany był w latach 1932–1933. Pełnił w nich służbę do czasu wprowadzenia samolotów typu PZL P.7. 
Na bazie seryjnego samolotu powstała wersja rozwojowa oznaczona jako PWS-10M1. Zmianie uległa konstrukcja podwozia, obrys usterzenia poziomego i pionowego, zmniejszeniu uległa masa własna płatowca. Poprawiono system chłodzenia silnika poprzez wprowadzenie zmian w instalacji cieczy i oleju. Prototyp był badany w Instytucie Badań Technicznych Lotnictwa, gdzie uzyskał pozytywną ocenę. Z uwagi na niskie osiągi i wprowadzenie do użytku samolotów P.7 zarzucono dalsze prace rozwojowe.
Około 20 egzemplarzy sprzedano do Hiszpanii w trakcie hiszpańskiej wojny domowej (oficjalnym odbiorcą była Portugalia). Około 10 sztuk dotrwało do września 1939 roku w Dęblinie, gdzie używane były do treningu w strzelaniu powietrznym. W czasie kampanii wrześniowej z uwagi na niską wartość bojową wykonywano na nich jedynie loty patrolowe.
Konstrukcja.
Jednomiejscowy górnopłat o konstrukcji metalowo drewnianej. Dwudźwigarowe skrzydło kryte płótnem z dwoma zastrzałami łączącymi płat z kadłubem. Kadłub o konstrukcji kratownicowej, spawanej z oprofilowanych rur stalowych, przód pokryty blachą a od kabiny pilota płótnem. Podwozie dwugoleniowe z tylną płozą ogonową. Napęd zapewniał 12-cylindrowy, chłodzony cieczą, widlasty (w układzie W) silnik Lorraine-Dietrich LD-12Eb z chłodnicą umieszczoną pod silnikiem. Silnik napędzał dwułopatowe śmigło firmy Szomański.

</doc>
<doc id="183873" url="https://pl.wikipedia.org/wiki?curid=183873" title="The Big Issue">
The Big Issue

The Big Issue - brytyjskie czasopismo sprzedawane na ulicach przez ludzi bezdomnych lub mających problemy mieszkaniowe. 
"The Big Issue" utworzone zostało w 1991 roku przez Johna Birda, aby dać bezdomnym ludziom szansę zarobienia w legalny sposób pieniędzy. Sprzedawcy kupują tygodnik za 1,25 GBP, a sprzedają za 2,5 GBP.
W Wielkiej Brytanii jest pięć edycji pisma: "The Big Issue", "The Big Issue in the North", "The Big Issue Scotland", "The Big Issue South West" and "The Big Issue Cymru". Pismo wydawane jest przez The Big Issue Co. Ltd., a finansowane jest z płatnych ogłoszeń i ze sprzedaży dystrybutorom (bezdomnym).

</doc>
<doc id="183874" url="https://pl.wikipedia.org/wiki?curid=183874" title="Reprezentacja Serbii i Czarnogóry w piłce nożnej">
Reprezentacja Serbii i Czarnogóry w piłce nożnej



</doc>
<doc id="183878" url="https://pl.wikipedia.org/wiki?curid=183878" title="Pistolet SPP-1">
Pistolet SPP-1

SPP-1 (СПП-1) – skonstruowany w ZSRR pistolet powtarzalny przeznaczony do strzelania pod wodą.
Historia konstrukcji.
W latach 60. XX wieku w Związku Radzieckim zaczęto rozbudowywać i unowocześniać morskie oddziały dywersyjno-rozpoznawcze złożone z płetwonurków. Jednocześnie zaczęto rozwijać złożone z płetwonurków oddziały przeznaczone do ochrony baz morskich. W związku z powstawaniem nowych oddziałów trwały prace nad uzbrojeniem i wyposażeniem podwodnym.
Płetwonurków początkowo uzbrajano w karabinki AK i noże. Karabin był przenoszony w specjalnym wodoszczelnym pojemniku i mógł być użyty dopiero na powierzchni, a więc w przypadku walki z innym płetwonurkiem jedynym uzbrojeniem pozostawał nóż. Dlatego na początku lat 70. XX wieku rozpoczęto prace nad skonstruowaniem broni palnej mogącej służyć do walki podwodnej. Prawdopodobnie impulsem do rozpoczęcia prac nad nową bronią były informacje o opracowaniu zachodnioniemieckiego pistoletu BUW-2.
Już pierwsze testy wykazały, że dla nowej broni trzeba będzie opracować nową amunicję. Okazało się, że pociski standardowych naboi pistoletowych i pośrednich mają pod wodą zasięg skuteczny rzędu metra. Nowo opracowany nabój o łusce długości 40 mm miał pocisk o długości ~110 mm (całkowita długość naboju 145,5 mm). Dzięki tak wydłużonemu kształtowi pocisku udało się osiągnąć zasięg skuteczny na głębokości 5 metrów sięgający 17 metrów.
Nowym nabojem strzelał pistolet opracowany w Centralno-Naukowym Instytucie Mechaniki Precyzyjnej Przemysłu Maszynowego (CNIIToczMasz) przez W. Simonowa, O. Krawczenke i I. Krasinowa. Pod względem konstrukcyjnym był to typowy deringer wyposażony w blok czterech luf z których kolejno wystrzeliwane były pociski. Ładowanie broni odbywało się po „złamaniu lufy”, przy pomocy czteronabojowych ładowników. Nowej broni nadano oznaczenie Специальный Подводный Пистолет (СПП-1) czyli „Specjalny Podwodny Pistolet (SPP-1)”.
W następnych latach SPP-1 razem z przeznaczonym do strzelań podwodnych karabinem automatycznym APS stał się podstawowym uzbrojeniem radzieckich płetwonurków. Do rozpadu Związku Radzieckiego w 1991 SPP-1 miał status broni tajnej. Po odtajnieniu stał się jedną z propozycji eksportowych rosyjskiego przemysłu zbrojeniowego. Odpowiednikiem SPP-1 używanym przez armie NATO jest niemiecki pistolet HK P11.
Opis konstrukcyjny.
Pistolet SPP-1M jest bronią powtarzalną, czterostrzałową. Mechanizm spustowy kurkowy, z samonapinaniem. Kurek obrotowy kolejno uderza w iglice kolejnych gładkich luf. SPP-1 posiada charakterystyczny, duży kabłąk spustowy (ułatwia strzelanie w rękawicach). Nastawny bezpiecznik skrzydełkowy z lewej strony szkieletu.

</doc>
<doc id="183879" url="https://pl.wikipedia.org/wiki?curid=183879" title="Jamnik krótkowłosy standardowy">
Jamnik krótkowłosy standardowy



</doc>
<doc id="183883" url="https://pl.wikipedia.org/wiki?curid=183883" title="Dōshu">
Dōshu



</doc>
<doc id="183885" url="https://pl.wikipedia.org/wiki?curid=183885" title="Curtiss P-36 Hawk">
Curtiss P-36 Hawk

Curtiss P-36 Hawk – amerykański samolot myśliwski z okresu II wojny światowej. Szeroko eksportowany, znany był także pod nazwą eksportową Hawk 75 i brytyjską Mohawk.
Historia.
Powstanie konstrukcji.
Zaprojektowany na przełomie 1934 i 1935 roku przez Dona R. Berlina i produkowany w zakładach Curtissa samolot nosił oznaczenie fabryczne Model 75 oraz eksportową nazwę Hawk 75 (pol. jastrząb), w nawiązaniu do wcześniejszych szeroko znanych dwupłatowych myśliwców Hawk I, II i III. Samolot powstał w odpowiedzi na konkurs ogłoszony w 1934 roku przez lotnictwo amerykańskie USAAC na nowoczesny dolnopłat myśliwski o konstrukcji metalowej i prędkości 300 mph (483 km/h). Został oblatany 13 maja 1935 roku przez Lloyda Childa, jednak próby nie przyniosły oczekiwanych osiągów. Początkowo trudno było dobrać odpowiedni silnik gwiazdowy do napędu samolotu. Dlatego prototyp przebudowano na wersję Model 75B z mocniejszym 9-cylindrowym silnikiem Wright R-1820-39 o mocy 950 KM. Z powodu problemów z samolotami wszystkich konkurentów, rozstrzygnięcie konkursu przeciągnęło się do 1936 roku. Zwycięzcą konkursu został wprawdzie Seversky P-35, jednakże Curtiss został uznany za najbardziej obiecujący płatowiec konkursu i wojsko zamówiło zbudowanie trzech prototypów z silnikiem jak P-35 (R-1830-13 Twin Wasp o mocy 1050 KM, w układzie podwójnej gwiazdy). Prototypy te otrzymały oznaczenie fabryczne Model 75E (w wojsku nazwane Y1P-36) i wprowadziły też inne ulepszenia, jak podwyższenie oszklenia kabiny i oszklenie boków w tylnej części. Uzbrojenie stanowił 1 wkm 12,7 mm i 1 km 7,62 mm, umieszczone nad silnikiem, zsynchronizowane ze śmigłem. Trzy zamówione Y1P-36 zostały dostarczone w lutym 1937 roku i dzięki bardzo dobrym wynikom prób, zostały zatwierdzone przez siły zbrojne USA jako wzorzec do produkcji seryjnej, pod standaryzowanym oznaczeniem P-36.
Produkcja i rozwój.
W lipcu 1937 roku lotnictwo amerykańskie zamówiło 210 egzemplarzy wersji P-36A (numery fabryczne 38-1 do 38-210), z których pierwsze wyprodukowano w kwietniu 1938 (był to wówczas największy kontrakt dla amerykańskiego lotnictwa od 1918 roku). Samoloty te, o oznaczeniu fabrycznym modelu 75L, różniły się od 75E głównie dodatkowym zbiornikiem paliwa 217 l w kadłubie i trzypłatowym śmigłem Curtiss Electric. Od 17. samolotu zastosowano mocniejszy silnik R-1830-17 o mocy 1200 KM. Wyprodukowano jednak tylko 180 P-36A, a pozostałe 30, dostarczone w listopadzie 1938 i różniące się dodaniem dwóch karabinów maszynowych 7,62 mm w skrzydłach, oznaczono jako P-36C. Amerykanie szybko jednak uznali, że P-36 ustępuje nowocześniejszym myśliwcom P-39 i P-40, więc nie zamawiali kolejnych egzemplarzy.
Jeszcze przed zamówieniem samolotu przez USA, firma Curtiss rozpoczęła poszukiwanie zamówień zagranicznych i jesienią 1936 roku opracowała eksportowy model 75H, bazujący na 75B, lecz różniący się tańszym i prostszym stałym podwoziem. Zbudowano dwa prototypy 75H, sprzedane następnie do Chin i Argentyny. Od 1938 roku produkowano wersje ze stałym podwoziem, różniące się głównie uzbrojeniem: 75M dla Chin (30 samolotów i 81 zmontowane w Chinach), 75N dla Syjamu (25 samolotów), 75O dla Argentyny (29 samolotów i dalsze zbudowane na licencji), 75Q (demonstrator dla Chin).
Prowadzono następnie produkcję wersji z chowanym podwoziem, oznaczonych Hawk 75A. W 1938 roku pierwsze 100 sztuk zostało zamówione przez Francję, łącznie zamówiono ich 600, pod nazwą Curtiss H-75A, mimo ceny prawie dwukrotnie wyższej od francuskich myśliwców Bloch 151 i MS.406. Pierwszą wersją była H-75A1 z silnikiem R-1830-SC-G Twin Wasp w układzie podwójnej gwiazdy o mocy 950 KM, uzbrojona w 4 km-y 7,5 mm. W toku produkcji kolejnej liczącej 100 sztuk serii A2 zastosowano ulepszony silnik R-1830-SC3-G o mocy 1050 KM i 6 karabinów maszynowych (ostatnie 60 sztuk). Trzecia seria A3, licząca 135 samolotów, miała ponownie wzmocniony silnik R-1830-S1C3-G o mocy 1200 KM. Różniła się dodatkowo innym celownikiem (OPL RX 39 zamiast Baille-Lemaire GH 38). Produkowano je od stycznia do kwietnia 1940 roku. Ostatnia wersja dla Francji A4 różniła się innym silnikiem w układzie pojedynczej gwiazdy R-1820-G205A Cyclone o większej średnicy, o mocy również 1200 KM. Produkowano je do października 1940 roku. Do momentu kapitulacji w czerwcu 1940 roku francuskie siły powietrzne otrzymały 100 egzemplarzy typu H-75A1, 100 egzemplarzy typu A2, 133 egzemplarze typu A3 i 81 z 265 zamówionych typu A4. Samoloty te miały przyrządy ze skalą metryczną, francuskie radiostacje i francuskie karabiny maszynowe. Samoloty, które nie zdążyły dotrzeć do Francji przed kapitulacją lub uciekły do Wielkiej Brytanii, zostały przejęte przez RAF i używane pod nazwą Mohawk (229 egzemplarzy).
Użycie.
Francja.
8 września 1939 roku doszło do pierwszej walki samolotów Hawk-75 z Groupe de Chasse II/4 z niemieckimi Bf 109E; Francuzi odnotowali dwa zwycięstwa, lecz efektem było tylko uszkodzenie Bf 109. 20 września Hawki zestrzeliły dwa Bf 109 (z I./JG 53), co było pierwszym potwierdzonych zwycięstwem powietrznym aliantów nad Bf 109 na froncie zachodnim, przy tym także utracono w walce dwa pierwsze Hawki. W sumie, w okresie od września 1939 do czerwca 1940 roku, samolotom tym we Francji zaliczono zestrzelenie 234 maszyn wroga na pewno i 87 prawdopodobnie, przy stratach własnych w powietrzu 67 maszyn. Z tego, w niemieckich listach strat potwierdzenie znajduje około 150 zwycięstw. W walkach z myśliwcami niemieckimi stosunek zwycięstw do strat był podobny. 95 Hawków zostało zniszczonych na ziemi lub porzuconych, 20 utracono w wypadkach. W walkach powietrznych zginęło 28 pilotów francuskich. Po zakończeniu kampanii francuskiej 186 Hawków przeleciało do kolonii w Afryce, gdzie były dalej używane przez lotnictwo Francji Vichy, biorąc udział w odpieraniu ataków brytyjskich i amerykańskich. Po 1943 roku używało ich dalej lotnictwo Wolnej Francji, głównie do szkolenia, a następnie Francji, do 1947 roku.
USA.
Amerykańskie lotnictwo używało myśliwców P-36 od 1938 roku. Większość latała jedynie nad kontynentem amerykańskim i nie brała udziału w działaniach bojowych. Wyjątkiem były P-36A i C stacjonujące na Hawajach z 15. i 18. Grupy Pościgowej w chwili japońskiego ataku na Pearl Harbor 7 grudnia 1941 roku. Stacjonowało ich tam 39, większość została uszkodzona lub zniszczona na ziemi. Tylko kilka samolotów zdołało wystartować, uzyskując dwa pierwsze zestrzelenia lotnictwa amerykańskiego podczas II wojny światowej (bombowców Nakajima B5N), jeden został przy tym zestrzelony. Samoloty P-36 wycofane zostały w USA do 1943 roku.
Inni użytkownicy.
Lotnictwo polskie we Francji używało 13 myśliwców Curtiss Hawk-75A. Latały na nich klucze grupy Montepellier, przydzielone do jednostek francuskich wyposażonych w te samoloty, oraz klucz broniący montowni Hawków w Bourges. A. Morgała podaje liczbę trzech P-36 w kluczu Montpellier i 7 w kluczu z Bourges.
Samoloty te używane były przez lotnictwo 13 państw: USA, Francji, Wielkiej Brytanii, Związku Południowej Afryki, Finlandii, Chin, Peru, Argentyny, Brazylii, Holandii, Syjamu (Tajlandii), Portugalii i Norwegii.
Samolot ten używany był w czasie II wojny światowej przez obie strony konfliktu. Niemcy sprzedali Finlandii ogółem 44 samoloty zdobyte we Francji i Norwegii, w tym sześć A-1, dziewięć A-2, dziewięć A-3, siedem A-4 i trzynaście A-6, zmodyfikowane z niemieckimi celownikami i radiostacjami. Samoloty te walczyły od czerwca 1941 roku w wojnie kontynuacyjnej przeciwko lotnictwu sowieckiemu. W 1948 skierowane do szkolenia, a ostatecznie wycofane w 1949 roku. Ponadto w listopadzie 1942 roku samoloty z amerykańskich lotniskowców walczyły z samolotami Hawk 75 rządu Vichy podczas lądowań w Afryce Północnej. Był to jeden z nielicznych przypadków walki między myśliwcami produkcji amerykańskiej podczas tej wojny.

</doc>
<doc id="183888" url="https://pl.wikipedia.org/wiki?curid=183888" title="Tuatara">
Tuatara



</doc>
<doc id="183891" url="https://pl.wikipedia.org/wiki?curid=183891" title="Edwin Rozłubirski">
Edwin Rozłubirski

Edwin Gustaw Rozłubirski, ps. „Gustaw” (ur. 4 maja 1926 w Białymstoku lub w Warszawie, zm. 12 maja 1999 w Warszawie) – generał dywizji Sił Zbrojnych RP, podczas II wojny światowej żołnierz Gwardii Ludowej i Armii Ludowej, uczestnik powstania warszawskiego, pisarz oraz działacz społeczny. Członek Rady Naczelnej Związku Bojowników o Wolność i Demokrację oraz w latach 1988–1990 członek Rady Ochrony Pamięci Walk i Męczeństwa. W latach 1989–1999 prezes Związku Polskich Spadochroniarzy, członek komunistycznych parti PPR i PZPR.
Życiorys.
Urodził się w Białymstoku (według innych źródeł w Warszawie) jako syn Józefa i Marii z domu Szmidt w rodzinie żydowskiego pochodzenia. Wkrótce po urodzeniu wraz z rodzicami przeniósł się do Warszawy, gdzie w latach 1934–1941 ukończył szkołę powszechną i średnią szkołę zawodową. W 1939 wstąpił do Korpusu Kadetów Nr 1 im. Marszałka Józefa Piłsudskiego we Lwowie.
Kariera wojskowa.
II wojna światowa.
We wrześniu 1939 wraz z kadetami wziął udział w obronie Lwowa. Po zajęciu miasta przez Armię Czerwoną ukrywał się przed wywózką, a później pracował w stajni. Po ataku Niemiec na ZSRR przymusowo został wcielony do Baudienstu, z którego zbiegł i powrócił do stolicy. Tam, w wieku 16 lat, nawiązał kontakt z podziemiem komunistycznym i wstąpił do Gwardii Ludowej. Od czerwca 1942 służył w oddziale na Kielecczyźnie, początkowo jako szeregowiec w pierwszym, obok oddziału Franciszka Zubrzyckiego, oddziale partyzanckim GL dowodzonym przez Augusta Langego. Potem awansowany na podoficera został dowódcą drużyny zwiadu. Uczestniczył w potyczkach z Niemcami.
Następnie otrzymał rozkaz stawienia się w Warszawie, gdzie został wyznaczony na stanowisko zastępcy dowódcy oddziałów zbrojnych Związku Walki Młodych dzielnicy Żoliborz w stopniu podporucznika. Uczestniczył w zamachu na lokal przy zbiegu ulic Kruczej i Nowogrodzkiej, w akcji na wartownię fabryki „Philipsa” przy ul. Karolkowej, wysadzeniu w powietrze nastawni kolejowej w rejonie Dworca Wschodniego. Jako zastępca dowódcy batalionu AL im. Czwartaków ds. liniowych walczył wspólnie z oddziałami Armii Krajowej w powstaniu warszawskim. Z oddziałami batalionu „Dzik” bronił barykad na rogu ul. Świętojerskiej i Freta, zbombardowanego kościoła św. Jacka i domów przy ul. Mostowej. Po upadku Starego Miasta przedarł się z oddziałem kanałami do Śródmieścia, gdzie walczył do upadku powstania. Za udział w walkach w Powstaniu Warszawskim otrzymał od Bora – Komorowskiego order Virtuti Militari. Potem opuścił miasto wraz z ludnością cywilną i jako porucznik dowodził grupą dywersyjną AL złożoną głównie z byłych „czwartaków”.
Na początku 1945 wstąpił do regularnych jednostek Wojska Polskiego, w którego szeregach brał udział w walkach na froncie jako dowódca batalionu w 26. pułku piechoty wchodzącym w skład 9 Dywizji Piechoty. Wojnę zakończył w stopniu kapitana.
Okres powojenny.
Od czerwca 1945 do października 1946 odbył kurs dowódców batalionów w Centrum Wyszkolenia Piechoty. Został wyznaczony na dowódcę batalionu, a następnie (od 1947) na szefa sztabu 26 pułku piechoty w Sanoku. Później objął obowiązki zastępcy do spraw liniowych 28 pułku piechoty w Przemyślu. Jako oficer Grupy Operacyjnej „Wisła” brał udział w walkach z oddziałami Ukraińskiej Powstańczej Armii w Bieszczadach. W 1950 został zawieszony w czynnościach służbowych pod zarzutem udziału w spisku przeciwko władzom wojskowym i poddany przesłuchaniom przez Informację Wojskową. Powodem podejrzeń było także nadanie przez dowódcę AK Orderu Virtuti Militari podczas powstania warszawskiego. W 1951 przeniesiony został do rezerwy w stopniu majora z niekorzystną opinią. Podjął pracę jako kierowca ciężarówki.
Powrócił do zawodowej służby wojskowej po przemianach politycznych w październiku 1956. Nowy minister obrony narodowej, gen. Marian Spychalski, mianował go szefem swojego gabinetu. W latach 1957–1958 ukończył Wyższy Akademicki Kurs Ogólnowojskowy. Awansowany na pułkownika został wyznaczony na stanowisko dowódcy 1 Praskiego pułku zmechanizowanego, którym dowodził do 1961. W latach 1961–1963 był słuchaczem Wojskowej Akademii Sztabu Generalnego Sił Zbrojnych ZSRR w Moskwie. Był jednym z organizatorów polskich wojsk powietrznodesantowych. W latach 1963–1968 był dowódcą 6 Pomorskiej Dywizji Powietrznodesantowej. W 1965 awansowany został na stopień generała brygady. Nominację wręczył mu w Belwederze przewodniczący Rady Państwa Edward Ochab.
Wniósł duży wkład w popularyzację tradycji polskiego spadochroniarstwa. Był instruktorem spadochronowym wojsk powietrznodesantowych klasy mistrzowskiej, wykonał 738 skoków spadochronowych. W październiku 1966 podczas manewrów wojsk Układu Warszawskiego pod kryptonimem „Burza Październikowa” desantowała się cała dowodzona przez niego dywizja, co weszło na stałe do najbardziej znanych czynów polskich wojsk powietrznodesantowych. Wspierał i osobiście uczestniczył z kompanią honorową 6 PDPD w odsłonięciu pomnika Polskich Spadochroniarzy i Cichociemnych w Warszawie 19 września 1965. Przyczynił się również do oprawy pogrzebu gen. Stanisława Sosabowskiego na cmentarzu Powązkowskim w Warszawie. Odwołany został z zajmowanego stanowiska w wyniku zatargu z Czesławem Domagałą, I sekretarzem Komitetu Wojewódzkiego PZPR w Krakowie, oraz za odmowę użycia wojska przeciwko demonstrującym studentom w marcu 1968.
W kwietniu 1968 został zastępcą szefa Inspektoratu Szkolenia MON ds. Wojsk Desantowych. Po dojściu do władzy ekipy Edwarda Gierka, w grudniu 1970 został odwołany ze stanowiska. W kwietniu 1971 zwolniony do rezerwy. Na emeryturze poświęcił się pisarstwu. Pracował jako konserwator centralnego ogrzewania, a następnie jako kierowca wozu dostawczego na koloniach dziecięcych. W okresie stanu wojennego ponownie został powołany do służby czynnej. Pełnił obowiązki komisarza wojskowego – pełnomocnika Komitetu Obrony Kraju w Głównym Komitecie Sportu i Turystyki. Następnie na wniosek gen. Czesława Kiszczaka został oddelegowany z MON do dyspozycji MSW, gdzie opracował m.in. koncepcję centralnego ośrodka szkolenia antyterrorystycznego, późniejszego „Gromu”. Przygotował także akcję odbicia z rąk terrorystów ambasady RP w Bernie. We wrześniu 1988 awansowany do stopnia generała dywizji. Nominację wręczył mu w Belwederze 11 października 1988 przewodniczący Rady Państwa, Zwierzchnik Sił Zbrojnych PRL gen. armii Wojciech Jaruzelski. Jesienią 1990 odszedł z MSW. W kwietniu 1991 zakończył zawodową służbę wojskową i przeszedł w stan spoczynku.
Działalność społeczna i polityczna.
Podczas okupacji niemieckiej wstąpił do Polskiej Partii Robotniczej. Od 1948 do 1990 był członkiem Polskiej Zjednoczonej Partii Robotniczej. W latach 1964–1974 oraz 1985–1990 był członkiem Rady Naczelnej Związku Bojowników o Wolność i Demokrację, natomiast w latach 1988–1990 zasiadał w Radzie Ochrony Pamięci Walk i Męczeństwa. W lutym 1989 wszedł w skład działającej przy tej Radzie Komisji do spraw Upamiętnienia Ofiar Represji Okresu Stalinowskiego. Był również wiceprzewodniczącym Komitetu Budowy Pomnika Bohaterów Powstania Warszawskiego, uroczyście odsłoniętego w Warszawie 1 sierpnia 1989. W 1971 został wybrany prezesem Zarządu Głównego Związku Kynologicznego w Polsce – funkcję tę pełnił aż do 1990. W sierpniu 1984 wszedł w skład Obywatelskiego Komitetu Obchodów 40. Rocznicy Powstania Warszawskiego. 11 listopada 1988 wszedł w skład Honorowego Komitetu Obchodów 70. rocznicy Odzyskania Niepodległości przez Polskę, którego przewodnictwo objął I sekretarz KC PZPR gen. armii Wojciech Jaruzelski. W latach 1989–1999 był prezesem Związku Polskich Spadochroniarzy. Po 1990 działał w prezydium Zarządu Głównego Związku Kombatantów RP i Byłych Więźniów Politycznych. Skutecznie wspierał starania o nadanie 6. Brygadzie Desantowo-Szturmowej imienia gen. Stanisława Sosabowskiego. Zaangażował się w odsłonięcie tablicy upamiętniającej żołnierzy 1. Samodzielnej Brygady Spadochronowej na cmentarzu Alt Friedhof w Niemczech.
W wyborach parlamentarnych w 1993 był kandydatem do Senatu z ramienia Sojuszu Lewicy Demokratycznej w okręgu warszawskim. Zdobył ostatecznie 198 306 głosów, zajmując 5. miejsce i nie uzyskując jednak mandatu.
Pochowany w kwaterze generalskiej na cmentarzu Wojskowym na Powązkach w Warszawie (kwatera D6-3-40). W pogrzebie udział wziął były prezydent RP, gen. armii Wojciech Jaruzelski oraz przewodniczący SLD Leszek Miller. Mowy pogrzebowe wygłosili m.in. w imieniu Związku Kombatantów RP i Byłych Więźniów Politycznych – wiceprezes tego związku, gen. broni Zygmunt Huszcza, w imieniu Sztabu Generalnego WP – zastępca szefa Sztabu Generalnego gen. dyw. Jarosław Bielecki, w imieniu przyjaciół – gen. bryg. Tadeusz Pietrzak.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Upamiętnienie.
Od 4 listopada 2003 jest patronem 6. Batalionu Powietrznodesantowego w Gliwicach.
W 2001 Mennica Polska wybiła medal okolicznościowy z jego wizerunkiem. Pistolet maszynowy MP-40, którego w czasie okupacji używał Edwin Rozłubirski, stanowi eksponat Muzeum Wojska Polskiego w Warszawie.
Życie prywatne.
Mieszkał w Warszawie. Od 1944 żonaty z Marią z domu Morawską (1925-1977), z którą miał dwie córki, i powtórnie z Krystyną Lutomską z domu Wrzosek.

</doc>
<doc id="183894" url="https://pl.wikipedia.org/wiki?curid=183894" title="Denitryfikator">
Denitryfikator

Denitryfikator, źródełko – filtr akwarystyczny ostatniego etapu oczyszczania wody. Pozwala na rzadszą wymianę wody oraz ogranicza wzrost glonów.
Usuwa azotany będące końcowym produktem oczyszczania wody przez bakterie tlenowe w filtrze biologicznym. Dodatkowo usuwa część fosforanów.
Filtr jest prosty w wykonaniu i bardzo skuteczny, ale trudny do uruchomienia, a przy nadmiernej wydajności szkodliwy dla akwarium. W czasie dojrzewania wymaga systematyczności i cierpliwości.
Trzeba się liczyć z nieudaną instalacją także filtrów fabrycznych.
Podobne efekty można uzyskać w odpowiednim filtrze podżwirowym, bardziej kłopotliwym w instalacji, ale samodzielnie dojrzewającym.
Zasada działania.
W filtrze stwarzamy warunki przepływu podobne jak wodzie źródlanej i studziennej w warstwie wodonośnej – bardzo wolny przepływ i brak tlenu.
W filtrze tym w warunkach beztlenowych bakterie rozkładają azotany (), uwalniając wolny azot według uproszczonej reakcji:
Budowa.
Przeważnie jest to nieprzezroczysty albo zielony wąż o długości kilkunastu metrów i średnicy co najmniej 9 mm (dobrze się sprawdza wąż ogrodniczy o średnicy 1/2 cala). Doprowadza się wodę przefiltrowaną w takiej ilości, aby z wyjścia kapała z szybkością kilkunastu kropel na minutę.
Cienki i długi wąż zapewnia stopniowy spadek zawartości tlenu w wodzie i dużą powierzchnię dla bakterii.
W początkowym odcinku węża bakterie tlenowe usuwają z wody tlen. W pozostałej części bakterie beztlenowe usuwają azotany.
Rzadziej jest to zbiornik wypełniony porowatymi rurkami ceramicznymi (w tym keramzytowymi) lub plastikowymi (biobale), o bardzo wolnym przepływie wody.
Strefy denitryfikacyjne tworzą się samorzutnie w filtrze podżwirowym, czasem o wystarczającej wydajności.
Wykonanie.
Filtr rurowy.
Średnica i materiał węża.
Wąż w czasie eksploatacji zarasta i przy małej średnicy zatyka (na wewnętrznej powierzchni osiedlają się bakterie). Powinien mieć średnicę wewnętrzną nie mniejszą od 5 mm. Przy średnicy ½ cala wąż nie zatyka się, cieńsze wymagają okresowego przepychania. Jeżeli tylko miejsce pozwala, dobrze jest użyć wąż ogrodniczy ½ cala. Wąż przepychamy zatykając palcem główny wylot wody do akwarium, albo dużą strzykawką (minimum 50 cm³) kilkakrotnie, gwałtownie podając wodę do wlotu węża przy otwartym zaworze.
Jeżeli do wnętrza węża dochodzi światło to szybko zarośnie glonami, dlatego stosuje się nieprzezroczysty albo zielony. Można zastosować wąż przezroczysty, ale należy owinąć go kilkakrotnie czarną folią, na przykład z worków na śmieci.
Długość węża.
Filtr z 15 m węża ogrodniczego, o średnicy 1/2 cala, pozwala łatwo uzyskać przepływ 10 cm³/min (100 l/tydzień) przy zawartości 30 mg/l azotanów w akwarium (typowej dla akwarium bez denitryfikatora), czyli usuwa azotany tak jak cotygodniowa podmiana stu litrów wody. Dla ułatwienia uruchomienia, wydajność należy przyjąć 2-3 razy większą od tygodniowej wymiany wody.
Wydajność jest proporcjonalna do długości węża ogrodniczego 1/2 cala:
albo:
Jest to przybliżona metoda wyznaczania długości dająca zapas ułatwiający uruchomienie.
Można także wyznaczyć wymaganą długość doświadczalnie wyznaczając wydajność na próbce wody akwariowej z cukrem w probówce.
W praktyce kilkakrotne przekroczenie długości węża nie pogarsza pracy. Lepiej zastosować za długi niż za krótki wąż, a końcową zawartość azotanów ustalić na 5 mg/l szybkością przepływu po całkowitym uruchomieniu.
Filtr kubełkowy.
Jest dowolnym zbiornikiem ze złożem dla bakterii o wolnym i równomiernym przepływie. Wylot wody zawsze umieszczamy w najwyższym miejscu dla ułatwienia odpowietrzenia, a wlot po przeciwnej stronie.
Najłatwiej wykonać go z kanistra do wody pitnej, wypełnionego keramzytem, z kranikiem na dole. Wodę wychodzącą z poprzedzającego filtru doprowadzamy przez trójnik wężem średnicy 12 mm przez zawór u dołu kanistra. W zakrętkę wklejamy rurkę plastikową średnicy 8 mm do węża odprowadzającego wodę. Pozostałe elementy stosujemy identyczne jak w filtrze rurowym. Przepływ wody regulujemy zaciskiem przy wylocie wody do akwarium pozostawiając zawór kanistra otwarty.
Filtr do umieszczenia pod pokrywą wykonujemy z 50 mm, zamkniętej na końcach rury kanalizacyjnej wypełnionej keramzytem. Mocujemy ją wzdłuż tylnej ścianki pokrywy. Króćce doprowadzające i odprowadzające wodę wklejamy na górze zaślepek w postaci 8 mm plastikowych rurek.
Wydajność filtra kubełkowego.
Filtr z kanistra 10-litrowego posiada wydajność wystarczającą dla akwarium o pojemności 240 l.
Zawór regulacyjny.
Zawór umieszczamy pod pokrywą, przy wylocie wody, aby regulując obserwować wylot wody.
Najwygodniejsze są zaciski na wąż. Tanie i skuteczne, a ze względu na mały ciężar wystarcza nałożenie na końcówkę węża przywiązanego np. do deszczowni. Wadą jest konieczność zmniejszenia przed nimi średnicy węża do 5-6 milimetrów.
Najpraktyczniejszy przy uruchamianiu jest zaworek od jednorazowego przyrządu do przetaczania krwi z przezroczystym wężykiem umożliwiającym wzrokową kontrolę drożności i precyzyjną regulacje. Zestaw dodatkowo zawiera redukcję do węża średnicy 8 mm. Wadą jego jest szybkie zapychanie, ale można po uruchomieniu wymienić na miniaturowy kurek ogrodniczy do podlewania lub użyć niklowanego zaworu grzybkowego.
Zaciski ze śrubą regulacyjną są mniej praktyczne: całkowicie plastikowym zaciskiem nie sposób uzyskać najmniejszych przepływów, a metalowy rdzewieje i do regulacji wymaga kleszczy.
Instalacja.
Filtr jest bardzo skuteczny, pozwala rzadziej wymieniać wodę, ale wymaga starannego uruchomienia. Bezwzględnie należy go instalować po ustabilizowaniu cyklu azotowego w akwarium, praktycznie kilka miesięcy po zarybieniu. Powinno nie być w wodzie amoniaku i azotynów, a niewielkie ich ilości wytwarzane przez źródełko powinien usunąć wcześniej zainstalowany inny filtr biologiczny.
Nie jest to warunek konieczny, ale ułatwia uruchomienie ponieważ:
Uruchomienie.
Etapy:
Uwagi:
Kontrola kapiącej wody.
Siarkowodór.
Siarkowodór (zapach zgniłych jaj) w kapiącej wodzie może wystąpić w początkowym okresie uruchamiania filtru. Po wzroście przepływu powinien zaniknąć.
Przyczyną długotrwałego występowania mogą być:
Przeważnie siarkowodorowi towarzyszy potencjał redoks poniżej -300 mV
Ilość siarkowodoru jest niewielka i nie zaszkodzi dojrzałemu akwarium, ale po dojrzeniu filtru nie powinien występować.
Sinice.
Denitryfikator jeżeli obniży w akwarium zawartość azotanów poniżej 5 mg/l, zaburzy równowagę między fosforanami i azotanami, co sprzyja rozwojowi sinic.
Źródełko a filtr podżwirowy.
Uwaga:
Dla ułatwienia tworzenia stref denitryfikacyjnych filtr podżwirowy montujemy jedynie na części dna.

</doc>
<doc id="183898" url="https://pl.wikipedia.org/wiki?curid=183898" title="Podolin (województwo wielkopolskie)">
Podolin (województwo wielkopolskie)

Podolin – wieś pałucka w Polsce położona w województwie wielkopolskim, w powiecie wągrowieckim, w gminie Wapno.
Historia.
Pierwsza historyczna wzmianka dotycząca wsi Podolin pochodzi z XII wieku. W roku 1136 papież Innocenty II wydał bullę dla arcybiskupstwa gnieźnieńskiego, w której wymienił wszystkie wsie wchodzące w skład uposażenia archidiecezji, wśród których wymieniony został i Podolin. W okresie Polski Ludowej sołtysem Podolina był Stanisław Mazur.
W latach 1975–1998 miejscowość położona była w województwie pilskim.

</doc>
<doc id="183899" url="https://pl.wikipedia.org/wiki?curid=183899" title="Srebrna Góra (województwo wielkopolskie)">
Srebrna Góra (województwo wielkopolskie)

Srebrna Góra – wieś pałucka (dawniej miasto) w Polsce położona w województwie wielkopolskim, w powiecie wągrowieckim, w gminie Wapno. Lokalnie używana jest też nazwa wsi "Srebrnogóra".
"Srebrna Górka" uzyskała lokację miejską przed 1458 rokiem, zdegradowana przed 1577 rokiem. W latach 1975–1998 miejscowość administracyjnie należała do województwa pilskiego.
Historia.
W Liber beneficiorum (darmowych uposażeń) arcybiskupstwa gnieźnieńskiego znalazły się opisy Wapna, Podolina, Ruśca i Srebrnej Góry, która na początku XVI wieku była jeszcze miastem i najludniejszą miejscowością okolicy, a na wojnę 13-letnią wystawiła 1 żołnierza. Tu znajdował się kościół parafialny pod wezwaniem św. Mikołaja i plebania.
Pod koniec XVIII w. Srebrna Góra należała do Józefa Radzimińskiego - sędziego ziemskiego gnieźnieńskiego, w XIX wieku zaś do rodziny Wilkońskich, a następnie Moszczeńskich.
Ostatnim polskim właścicielem Wapna i Srebrnej Góry był Stanisław Mieczkowski mąż Kazimiery z Moszczeńskich, który wykupił od teścia Bolesława Moszczeńskiego Srebrną górę.
Do 1793 r. Srebrna Góra należała do powiatu kcyńskiego. Po II rozbiorze Polski (1793 r.) znalazła się w powiecie Wągrowieckim. W okresie Księstwa Warszawskiego (1807-1812) wchodziła w skład departamentu poznańskiego. Po roku 1815 na powrót ustanowiono powiat wągrowiecki, ale odłączono od niego część obszaru na rzecz innych powiatów. Nowe zmiany administracyjne przyniósł rok 1887, kiedy utworzono powiat żniński, do którego przydzielono (do 1948) m.in. Rusiec i Srebrną Górę.
18 sierpnia 1946 roku w Srebrnej Górze urodziła się piosenkarka Irena Jarocka.
Zespół dworski.
W Srebrnej Górze znajduje się zespół dworski z końca XVII wieku. Dwór (pałac) zbudowano najprawdopodobniej krótko po 1792 r. Dwór wraz z dwiema parterowymi oficynami o czterokolumnowych portykach położony jest na wzniesieniu naprzeciw kościoła. Budynki zespołu otaczają duży dziedziniec poprzedzony architektoniczną bramą (umieszczona na niej data – 1799 r. – dotyczy raczej oficyn). Całość otacza mur oporowy z balustradą. Dwór zwrócony jest elewacją frontową na wschód i prezentuje się jako dziewięcioosiowa, parterowa budowla z portykiem kolosalnego porządku. Wysoki czterospadowy dach kryty jest dachówką. Dwie pary bardzo wysuniętych kolumn o uproszczonych jońskich kapitelach mają stosunkowo smukłe proporcje. Do sali głównej prowadzi obszerny westybul. Sala główna i pomieszczenia znajdujące się na prawo i na
lewo od niej powiązane są amfiladą. Za pałacem rozciąga się park krajobrazowy z 5 stawami. 
W budynku zespołu dworskiego mieści się obecnie Dom Pomocy Społecznej dla osób starszych. Pensjonariusze DPS biorą aktywny udział w życiu kulturalnym i zajęciach terapii zajęciowej. Wielu z nich należy do gminnego koła Związku Emerytów, Rencistów i Inwalidów.
Kościół św. Mikołaja.
Obok zespołu dworskiego znajduje się kościół parafialny pod wezwaniem św. Mikołaja. Kościół zbudowano w latach 1848-1849. Po pożarze odbudowano go z zachowaniem cech późnoklasycystycznych i eklektycznych. W sali parafialnej kościoła odbywały się najprawdopodobniej zebrania Katolickiego Towarzystwa Robotników Polskich, które działało w Srebrnej Górze w latach I wojny światowej i w okresie międzywojennym.

</doc>
<doc id="183902" url="https://pl.wikipedia.org/wiki?curid=183902" title="Stołężyn">
Stołężyn

Stołężyn – wieś pałucka w Polsce położona w województwie wielkopolskim, w powiecie wągrowieckim, w gminie Wapno.
W latach 1975–1998 miejscowość administracyjnie należała do województwa pilskiego.
Park krajobrazowy.
Na terenie wsi znajduje się park z trzema stawami, aleją lipową i aleją grabową. Powierzchnia parku wynosi ok. 3,7 ha. Na uwagę zasługuje jesion o obwodzie 350 cm oraz dwa miłorzęby o obwodach 280 i 360 cm. Park podworski należał wcześniej do miejscowego majątku ziemskiego.
Kaplica rodziny Koernerów.
W pobliżu parku, ok. 300 m na prawo od drogi do Kcyni, znajduje się zniszczona kaplica rodziny Koernerów. Zbudowana na wzór neogotycki z doskonale zachowanymi murami (na zewnątrz). Wnętrze i sklepienie są bardzo zniszczone, natomiast po dachu zostało tylko belkowanie. W małym podziemiu pod kaplicą znajduje się krypta grobowa. Obok kaplicy cztery groby. Dwa z nich mają granitowe krzyże wysokości ok. 1m. Na jednym stylizowana, zamknięta w kole swastyka. 
Spichrz.
Na terenie Rolniczej Spółdzielni Produkcyjnej w Stołężynie znajduje się stary spichrz, dekorowany sterczynami. Nad wejściem widnieje data 1864 r.

</doc>
<doc id="183906" url="https://pl.wikipedia.org/wiki?curid=183906" title="Aparat mowy">
Aparat mowy

Aparat mowy – narządy biorące udział w tworzeniu dźwięków ludzkiej mowy.
Narządy te stanowią część układu oddechowego i jako takie nie są specyficzne tylko dla człowieka. Budowa narządów, które uczestniczą w tworzeniu dźwięków, jest u innych naczelnych bardzo podobna i nie wyjaśnia sama w sobie zjawiska wykształcenia się mowy u człowieka.
Budowa aparatu mowy.
W budowie aparatu mowy można wyróżnić trzy grupy narządów:
Aparat oddechowy.
Poprzez określenie aparat oddechowy rozumie się płuca, przeponę, tchawicę i oskrzela. Płuca dostarczają (w większości przypadków) niezbędnego materiału do tworzenia dźwięków. Patrz też mechanizm przepływu powietrza.
Aparat fonacyjny.
Zasadniczą część aparatu fonacyjnego stanowi krtań, zbudowana z chrząstek i mięśni. W krtani znajdują się więzadła głosowe rozpięte między chrząstką tarczowatą a wyrostkami na ruchomych chrząstkach nalewkowatych. Wraz z przylegającymi fałdami śluzówki tworzą parzyste fałdy głosowe, które dzięki mięśniom mogą zmieniać swoje położenia. Krawędzie tych fałd, które z punktu widzenia procesu fonacji są najważniejszą częścią krtani, to właśnie więzadła głosowe. Szparę pomiędzy więzadłami nazywa się szparą głosową (szparą głośni), a wraz z przyległymi fałdami głośnią.
 Ułożenie więzadeł (fałd głosowych) odgrywa zasadniczą rolę tak w procesie oddychania jak i mówienia. Podczas spokojnego oddychania więzadła są rozsunięte (E), powietrze swobodnie przepływa. Z podobną sytuacją mamy do czynienia w czasie artykulacji bezdźwięcznych elementów mowy. W czasie wymawiania dźwięcznych głosek więzadła na przemian zwierają się (A) i rozwierają się pod naporem wydychanego powietrza. Powietrze pokonując opór stawiany przez więzadła zaczyna drgać (efekt Bernoulliego). Obserwowana gołym okiem szpara pomiędzy fałdami głosowymi (B) jest w istocie złudzeniem optycznym spowodowanym bezwładnością oka, które nie jest w stanie zaobserwować szybko następujących po sobie faz zamykania i otwarcia.
Aparat artykulacyjny.
Aparat artykulacyjny składa się z narządów, które modyfikują strumień powietrza i obejmuje wszystkie narządy jam przewodu oddechowego znajdujące się ponad nagłośnią (wejściem do krtani). Trzy jamy ponadkrtaniowe – jamę nosową, jamę gardłową i jamę ustna – określa się mianem tzw. nasady.
Narządy znajdujące się w nasadzie, zwane artykulatorami, można podzielić na ruchome i nieruchome. Najważniejsze ruchome narządy to wargi, język, podniebienie miękkie z języczkiem oraz żuchwa, zaś nieruchome to przede wszystkim zęby, dziąsła i podniebienie twarde. Ustawienie artykulatorów decyduje o barwie odbieranej przez nas głoski.

</doc>
<doc id="183908" url="https://pl.wikipedia.org/wiki?curid=183908" title="Grupa nitrylowa">
Grupa nitrylowa

Grupa nitrylowa (grupa cyjanowa, grupa cyjankowa, nie: "cyjanianowa") – grupa funkcyjna występująca w nitrylach, o wzorze –C≡N. 
Od izomerycznej grupy izonitrylowej (–N=C) różni się tym, że jest przyłączona do reszty związku chemicznego poprzez atom węgla (a nie azotu), a także formalną rzędowością wiązania NC (atom węgla w grupie izonitrylowej jest dwuwartościowy).

</doc>
<doc id="183909" url="https://pl.wikipedia.org/wiki?curid=183909" title="Oskar Halecki">
Oskar Halecki

Oskar Halecki (ur. 26 maja 1891 w Wiedniu, zm. 17 września 1973 w White Plains) – polski historyk, mediewista, bizantynolog, profesor Uniwersytetu Warszawskiego i uczelni zagranicznych, członek Polskiej Akademii Umiejętności, działacz emigracyjny, członek Koła Krakowskiego Towarzystwa Historycznego.
Życiorys.
Był wnukiem Józefa Macieja Haleckiego. Jego ojcem był Oskar Alojzy Halecki, generał ("Feldmarschalleutnant") armii Austro-Węgier a matką Leopoldyna Dellimanić. Ukończył gimnazjum w Wiedniu (1909), następnie studiował historię na Uniwersytecie Jagiellońskim (1909–1914). W gronie jego mistrzów byli m.in. Wiktor Czermak, Wacław Sobieski i Stanisław Krzyżanowski. Krzyżanowski opiekował się przewodem doktorskim (praca "O początkach parlamentaryzmu litewskiego", 1913) oraz habilitacyjnym Haleckiego (1915). W latach 1914–1915 Oskar Halecki uzupełniał studia na uniwersytecie w Wiedniu. Od 1915 był docentem w Katedrze Nauk Pomocniczych Historii Uniwersytetu Jagiellońskiego, a w 1918 przeniósł się na Uniwersytet Warszawski, gdzie objął Katedrę Historii Europy Wschodniej. W 1919 został mianowany profesorem zwyczajnym, w 1920 był dziekanem Wydziału Filozoficznego, a 1930/1931 dziekanem Wydziału Humanistycznego. Prowadził na UW wykłady z historii średniowiecznej Polski, stosunków polsko-litewskich do XVI wieku, dziejów Europy Wschodniej do XVII wieku. W latach 1925–1926 pełnił funkcję szefa Sekcji Uniwersyteckiej Międzynarodowego Instytutu Współpracy Umysłowej w Paryżu.
Obok pracy naukowej udzielał się społecznie. W 1926 r. wziął udział w Kongresie Eucharystycznym w Chicago, był członkiem Katolickiego Związku Badań Międzynarodowych we Fryburgu i prezesem polskiej grupy Związku (1927–1929). Na I Kongresie Eucharystycznym w Poznaniu w roku 1930 wygłosił głośny referat pt. "Eucharystia a odnowienie świata". Trzy lata później został pierwszym prezesem Zjednoczenia Pisarzy Katolickich (1933–1936). W latach 1934–1935 piastował ponadto obowiązki wiceprezesa Zarządu Głównego Związku Polskiej Inteligencji Katolickiej. Sprzeciwiał się wprowadzeniu przez rząd rozwodów cywilnych. Był także aktywnym członkiem Stowarzyszenia Katolickiej Młodzieży Akademickiej „Odrodzenie” oraz Międzynarodowej Federacji Studentów Katolickich „Pax Romana”.
W chwili wybuchu II wojny światowej przebywał w Szwajcarii, później wyjechał do Francji, Anglii, wreszcie do Stanów Zjednoczonych. Był organizatorem Uniwersytetu Polskiego za Granicą w Paryżu (1940). W latach 1944–1961 kierował Katedrą Europy Wschodniej na Fordham University w Nowym Jorku. Był również wykładowcą Uniwersytetu Montrealskiego, Uniwersytetu Columbia (w Nowym Jorku), John Felice Rome Center (w Rzymie), Uniwersytetu Kalifornijskiego w Berkeley. W latach 1942–1953 był dyrektorem, a 1953–1962 prezesem Polskiego Instytutu Naukowego w Ameryce (w Nowym Jorku), przyczynił się do powstania tego instytutu w 1942. Jego żoną była Helena Halecka córka Alojzego Szarłowskiego.
Działalność publiczna.
Niezależnie od pracy naukowej zajmował się działalnością publiczną. W czasie I wojny światowej należał do Naczelnego Komitetu Narodowego. Służbie wojskowej stanęła na przeszkodzie wada wzroku, niemniej jednak to w Centralnym Biurze Wydawnictw Naczelnego Komitetu Narodowego, agendzie wspierającej Legiony Piłsudskiego, ukazała się ważna praca Haleckiego o mniejszościach narodowych. Ogłosił podczas wojny kilka innych prac na tematy stosunków narodowościowych i religijnych. Był ekspertem delegacji polskiej na konferencję pokojową w Paryżu (w 1919), zajmującym się zagadnieniami historycznymi i prawnymi i sekretarzem generalnym Biura Prac Kongresowych, zgłaszał wówczas koncepcję powstania wspólnego państwa Polski, Litwy i Ukrainy. Popierał tzw. koncepcję federacyjną Józefa Piłsudskiego. Ogłosił drukiem kilka memoriałów, dotyczących zarówno mniejszości narodowych, jak i terytorium państwa polskiego.
Od stycznia do czerwca 1919 pełnił funkcję naczelnika Wydziału Oświaty w Ministerstwie Spraw Zagranicznych, w latach 1921–1924 brał udział w pracach sekretariatu Ligi Narodów w Genewie (m.in. jako sekretarz Komisji Współpracy Umysłowej Ligi Narodów). Współdziałał na tym polu z Albertem Einsteinem, Henri Bergsonem i Marią Curie-Skłodowską, apelował o ścisłą współpracę, wymianę naukowców, a także literatury. Był zdecydowanym przeciwnikiem ZSRR, uczestnikiem ruchu prometejskiego wielokrotnie wypowiadał się na temat komunistycznego i sowieckiego zagrożenia dla Europy.
Wybuch II wojny zastał Haleckiego w Szwajcarii, skąd udało mu się przedostać do Paryża, gdzie organizował Uniwersytet Polski za Granicą. Następnie przez Portugalię wyjechał do Stanów Zjednoczonych. Natychmiast znalazł pracę na znanym Vassar College (1940–1941), ale już wkrótce przeniósł się do kierowanego przez jezuitów Uniwersytetu Fordham w Nowym Jorku, gdzie pozostał aż do przejścia na emeryturę w roku 1961. Jednocześnie wykładał na Uniwersytecie Columbia oraz w Montrealu, podróżując pomiędzy tymi miastami. W 1942 należał do założycieli Polskiego Instytutu Naukowego w Nowym Jorku, traktowanego jako przedłużenie Polskiej Akademii Umiejętności. Był jego dyrektorem (1942–1952), a po śmierci Jana Kucharzewskiego w 1952 został honorowym prezesem.
Poglądy polityczne.
Był rzecznikiem roli Polski jako „przedmurza chrześcijaństwa”, postulował konieczność podporządkowania się woli Watykanu. Wysoko cenił go papież Pius XII. Brał udział w obchodach 1000-lecia chrztu Polski w 1966. Od okresu wojny był silnie politycznie zaangażowany. Jego pozycja naukowa sprawiała, że stał się reprezentantem opinii w środowiskach intelektualnych i politycznych Ameryki. Przykładem może być jego udział w debacie radiowej ze stycznia 1944 na temat stosunków z Rosją, w której stawił czoła rosyjskiemu attaché wojskowemu oraz prof. Paresowi, zwolennikowi terytorialnych nabytków Stalina kosztem Polski. Słuchana w całej Ameryce debata (podobna do dzisiejszych debat telewizyjnych) zaowocowała lawiną gratulacji od wielu wybitnych postaci amerykańskiego życia publicznego. W artykule "The Sixth Partition of Poland" z 1945 Halecki dokonał analizy ustaleń jałtańskich względem Polski. Stwierdzał, że jest to pierwszy rozbiór, którego stroną są zachodnie demokracje, w obronie których polski żołnierz krwawił od 1939. W innym studium "Post-War Poland" (1944) wieszczył potrzebę odbudowania regionu i całej Europy na bazie federacji przypominającej Unię Europejską, choć jednocześnie sugerował jej rozszerzenie poza Atlantyk w ramach budowy wspólnoty transatlantyckiej.
Członkostwo w instytucjach naukowych.
Był członkiem wielu akademii i towarzystw naukowych. W 1927 został członkiem czynnym, dwa lata później członkiem zwyczajnym Towarzystwa Naukowego Warszawskiego. Był również członkiem Polskiej Akademii Umiejętności (w 1929 członkiem korespondentem, w 1936 członkiem czynny) oraz delegatem akademii do Conseil de Perfectionnement de l’Institut Francais de Varsovie (1932–1939). Ponadto brał udział w pracach Katolickiego Związku Badań Międzynarodowych w Polsce (w latach 1927–1929 prezes), Towarzystwa Naukowego we Lwowie (1938), Polskiego Towarzystwa Heraldycznego (prezes), Międzynarodowej Akademii Dyplomatycznej w Paryżu, Instituto per l’Europa Orientale w Rzymie (członek honorowy), Centre International de Synthese Historique w Paryżu, Polskiego Towarzystwa Historycznego na Obczyźnie (prezes). Członek założyciel Polskiego Towarzystwa Naukowego na Obczyźnie. Otrzymał nagrodę Kasy im. Mianowskiego (1920, za pracę "O genezie i znaczeniu rządów andegaweńskich w Polsce") oraz nagrodę PAU im. J. U. Niemcewicza (1920); odebrał również kilka doktoratów "honoris causa" – Uniwersytetu w Lyonie (1935), Uniwersytetu Montrealskiego, Uniwersytetu DePaul, Uniwersytetu Fordham, Polskiego Uniwersytetu na Obczyźnie (1973). Brał udział w Międzynarodowych Kongresach Nauk Historycznych – w Brukseli (1923) i Oslo (1928), Warszawie (1933) i Zurychu (1938), a po wojnie w Paryżu (1950), Rzymie (1955), Wiedniu (1960). Wchodził w skład prezydium Międzynarodowego Komitetu Nauk Historycznych.
Zakres prac.
W pracy naukowej zajmował się historią średniowieczną Litwy i Rusi, historią Cesarstwa Bizantyjskiego, historią średniowieczną Polski, historią najnowszą, a także naukami pomocniczymi historii oraz metodologią historii. Badał początki parlamentaryzmu na Litwie. Zainicjował szerokie badania porównawcze nad wpływem Bizancjum na politykę, gospodarkę i kulturę Europy. Analizował akt unii lubelskiej. Był autorem teorii o historycznym prawie Polski do ziem litewskich i ukraińskich. Dzieje Europy podzielił na trzy okresy: śródziemnomorski (do upadku cesarstwa rzymskiego), europejski (do początków kryzysu cesarstwa i papiestwa w końcu XIV w.) oraz atlantycki (rozszerzenie zasięgu wpływów Europy, pokój religijny w Augsburgu, konfederacja warszawska, edykt nantejski). W polityce ZSRR widział kontynuację imperializmu carskiego.
Działalność prasowa.
Współpracował z pismami „Czas” (1914–1918), „Polen. Wochenschrift fuer polnische Interessen” (1915–1918), „Miesięcznik Heraldyczny” (1930–1939). Znany był z głośnych polemik naukowych, m.in. ze swoim wieloletnim przyjacielem Janem Konstantym Dąbrowskim (na temat roli Andegawenów w Polsce i postaci Władysława Warneńczyka). Wyróżniał się znakomitą pamięcią. Jubileusz pracy historyka uhonorowano wydaniem "Księgi ku czci Oskara Haleckiego w 25-lecie jego pracy naukowej" (Warszawa 1935). Jego poglądy oraz zaangażowanie w sprawy Millenium irytowały Władysława Gomułkę, komentowano je negatywnie w „Nowych Drogach”, nie było mowy o publikacji książek Haleckiego czy jego wizycie w kraju. Pierwsze książki ukazały się w Polsce dopiero po 1991 roku. W 1953 roku zaatakował Oskara Haleckiego na łamach Kwartalnika Historycznego Janusz Tazbir. Oskarżył go o bycie politykiem i działaczem burżuazyjnym, o których Bolesław Bierut powiedział, że "wpatrzeni byli zawsze w „zachód” jak w tęczę i przez dziesiątki lat wpajali narodowi kult „zachodu” i jego opatrznościowych rzekomo dla Polski postaci." Uznał go za szowinistę, podżegającego naród polski przeciw bratniemu narodowi rosyjskiemu i nawołującego do nowego pochodu na wschód. Według Tazbira Halecki w swoich pracach przeprowadza gloryfikację podboju przez Polskę ziem wschodnich i jej roli na tamtych terenach, fałszuje rolę Kościoła i katolicyzmu w całej Europie, a w szczególności w Polsce. Zarzucił mu oderwanie się od narodu polskiego, uznał, że Halecki zatruwa naród jadem „historycznie umotywowanej” nienawiści w interesie obcych imperializmów i polskich klas posiadających. Oskarżył Haleckiego o stawianie za wzór polskim historykom nauki hitlerowskiej.
Uczniowie.
Seminarium Oskara Haleckiego (obok Marcelego Handelsmana) było w okresie międzywojennym jednym z najliczniejszych w Instytucie Historycznym Uniwersytetu Warszawskiego. Do uczniów z okresu międzywojennego należą m.in.: Stanisław Brzeziński, Anna Dembińska, historyk XVI w. córka Bronisława Dembińskiego, Halina Evert-Kappesowa, bizantynolog, Stanisław Herbst, historyk nowożytnik, Bogdan Horodyski, bibliotekarz, Józef Jasnowski, nowożytnik, Stefan Maria Kuczyński, mediewista, Wanda Maciejewska, archiwistka, Zygmunt Okniński mediewista, Janusz Pajewski, historyk XVI-XX w., Henryk Paszkiewicz, mediewista, Stefan Sobaniec, Władysław Tomkiewicz, historyk XVII wieku i badacz dziejów sztuki nowożytnej, Zygmunt Wdowiszewski, genealog i heraldyk.
Z okresu pracy w USA na Fordham University i Columbia University należy wymienić takie osoby jak: ks. Stanisław Bełch, Tadeusz V. Gromada, Leo John Haczynski, Taras Hunczak, Eugene Kusielewicz, Wasyl Lencyk, James F. Murray, Yale Richmond, Stanisław Tadeusz Skrzypek, Jakub Sobieski,
Thaddeus Vincent Tuleja, Lawrence Ralston Jr.
Upamiętnienie.
W ramach konkursu „Książka Historyczna Roku” nadawane są Nagrody im. Oskara Haleckiego.
Publikacje.
Pełna bibliografia prac: Michał Kozłowski, "Bibliografia prac Oskara Haleckiego za lata 1908-2011", [w:] "Oskar Halecki i jego wizja Europy", red. Małgorzata Dąbrowska, t. 2, Warszawa–Łódź: Instytut Pamięci Narodowej 2014, s. 218-269 .

</doc>
<doc id="183916" url="https://pl.wikipedia.org/wiki?curid=183916" title="Grupa izonitrylowa">
Grupa izonitrylowa

Grupa izonitrylowa (grupa izocyjanowa, grupa izocyjankowa, nie: "izocyjanianowa") – grupa funkcyjna występująca w izonitrylach, o wzorze −N=C. 
Od izomerycznej grupy nitrylowej (−C≡N) różni się tym, że jest przyłączona do reszty związku chemicznego poprzez atom azotu (a nie węgla), oraz formalnym rzędem wiązania NC (atom węgla w grupie izonitrylowej jest dwuwartościowy). 
Jest to grupa wysoce reaktywna. Większość izonitryli ma bardzo nieprzyjemny zapach i właściwości trujące.

</doc>
<doc id="183917" url="https://pl.wikipedia.org/wiki?curid=183917" title="Albert Kesselring">
Albert Kesselring

Albert Kesselring (ur. 30 listopada 1885 w Marktsteft, zm. 16 lipca 1960 w Bad Nauheim) – feldmarszałek Luftwaffe, podczas II wojny światowej dowódca wojsk niemieckich na froncie śródziemnomorskim oraz – pod koniec konfliktu – zachodnim, zbrodniarz wojenny. Przez aliantów zwany był „uśmiechniętym Albertem” lub „uśmiechniętym Kesselringiem”. Odznaczony Krzyżem Rycerskim z Liśćmi Dębu, Mieczami i Brylantami.
Okres do II wojny światowej.
Pochodził z Marktsteft Bawarii, z rodziny katolickiej o starych tradycjach wojskowych, dla której honor miał duże znaczenie. Po ukończeniu szkoły wstąpił w 1905 do armii pruskiej i w 1906 promowany został do stopnia podporucznika artylerii (w 1912 oficer 2. pułku artylerii – twierdza Metz). W 1910 ożenił się z Pauliną Keyßler. W 1913 adoptował syna.
W latach 1914–1918 pełnił służbę na stanowiskach adiutantów dowódców jednostek artyleryjskich. Awansowany do stopnia kapitana był oficerem w sztabie korpusu. Po zakończeniu działań wojennych kierował demobilizacją III Bawarskiego Korpusu Artylerii w Norymberdze. Od 1919 służył w Reichswehrze na różnych stanowiskach.
1 października 1933 awansowany do stopnia pułkownika i przeniesiony z wojsk lądowych (od grudnia 1933) do tworzącego się właśnie lotnictwa wojskowego Luftwaffe. W tym czasie uzyskał uprawnienia pilota. Od 1933 szef urzędu administracji Luftwaffe. Od 1936 w stopniu "Generalleutnant" szef Sztabu Generalnego Luftwaffe (do 1937). W tym czasie został także wolnomularzem, którym pozostał do końca życia. W 1937 awansowany do stopnia "General der Flieger" (generał lotnictwa). Od 1938 był dowódcą I Floty Powietrznej.
Lata 1939–1941.
W 1939 brał udział w agresji Niemiec na Polskę. Był wykonawcą operacji "Wasserkante".
Podczas ataku na Francję w 1940 był dowódcą II Floty Powietrznej. W sierpniu 1940 został mianowany feldmarszałkiem. Brał udział w agresji lotniczej na Wielką Brytanię (bitwa o Anglię). Wcześniej był dowódcą lotnictwa myśliwskiego. II Flota powietrzna stacjonowała w krajach Beneluksu. W myśl operacji „Adler” z 13 sierpnia 1940 jego oddziały miały atakować południowo-wschodnie wybrzeże Anglii wraz z Londynem. Flota lotnicza pod jego dowództwem bombardowała bazy lotnicze w Manston, Lympne i Hawkinge oraz stacje radarowe na południowym wybrzeżu. 12 sierpnia samoloty niemieckie zbombardowały kilka lotnisk w hrabstwie Kent i rozbiły stację radarową w Ventnor na wyspie Wight. 13 sierpnia rozpoczęła się operacja pod kryptonimem „Dzień Orła”. Następnego dnia Luftwaffe przeprowadziło 500 lotów bojowych, zaś 15 sierpnia 7 ciężkich zmasowanych ataków. Jeszcze tego samego dnia formacja 100 bombowców z jego floty pod osłoną myśliwców Bf 110 została wysłana nad Yorkshire. 24 sierpnia jego bombowce zapuściły się na teren hrabstwa Kent i zaatakowały bazy RAF-u w Manston, Hornchurch oraz North Weald. Celem ich bombardowań stały się również fabryki w Coventry, Derby i Sheffield, Birmingham, Liverpool, jak i również kanał Bristolski. 7 września 1940 Kesselring wysłał w kierunku wybrzeży hrabstwa Kent o godz. 16.00 potężne siły, składające się z 320 bombowców ochranianych przez 600 myśliwców. O godz. 17.00 wyprawa pojawiła się nad Londynem. W przeciągu 1 i 1/2 godziny Luftwaffe zrzuciła na stolicę Anglii 300 ton bomb, powodując znaczne ofiary śmiertelne wśród ludności cywilnej, zginęło 430 mieszkańców Londynu.
Front wschodni.
Oddziały podległe Kesselringowi uczestniczyły również w agresji Niemiec na ZSRR w 1941 (operacja Barbarossa), wchodząc w skład Grupy Armii „Mitte”. 23 maja przed atakiem na ZSRR przeniósł swoją Kwaterę Główną (II Floty) do Poznania. 12 lipca 1941 jego oddziały dokonały pierwszego nalotu na Moskwę. Na tych terenach został mianowany dowódcą IV Floty Powietrznej.
Front włoski.
W latach 1942–1943 dowodził lotnictwem we wschodniej części Morza Śródziemnego. Pod koniec 1942 otrzymał specjalny rozkaz od Hitlera nakazujący mu przejąć odpowiedzialność za dostarczanie transportów do Afryki Północnej.
W lipcu 1943 stanął na czele nowo powstałej na Półwyspie Apenińskim Grupy Armii „C”. Dowodził nią do 10 marca 1945. Po przejęciu przez Erwina Rommla dowodzenia nad jednostkami walczącymi we Włoszech w 1943 złożył dymisję. Początkowo miał zostać wysłany do Norwegii, jednak pozostał we Włoszech. W październiku na półwyspie Apenińskim rozpoczęła się kampania Włoska prowadzona przez aliantów. Jako naczelny dowódca południowej części Armii miał bronić południowej części Włoch. XI Korpus przeznaczył do obrony stolicy, zaś 10 Armię (tj. XIV i LXXVI Korpusy) zgromadził pod dowództwem gen. von Vietinghoffa. Vietinghoff otrzymał od Adolfa Hitlera rozkaz, aby Salerno stanowiło centrum organizacji obrony. Do jej obrony przeznaczono dwie z sześciu dywizji 10 Armii: 16. i 26 Dywizję Pancerną dopiero co przybyłe do Włoch. Cztery pozostałe natomiast wymknęły się z Sycylii. Te spośród nich, które poniosły najcięższe straty, czyli: Dywizję „Hermann Göring” i 15 Dywizję Grenadierów Pancernych przeniesiono w okolice Neapolu by uzupełnić braki. 1 Dywizja Strzelców Spadochronowych ochraniała półwysep Salentyński oraz porty w Bari, Brindisi i Tarencie.
29 Dywizja Grenadierów Pancernych zajęła pozycję na południu, by bronić przesmyku Catrovillari. Do Kalabrii przerzucono także 26 Dywizję Pancerną, która swoje czołgi pozostawiła w Rzymie na wypadek buntu Włochów. 16 Dywizję natomiast umieszczono w okolicy Salerno. 27 lipca Kesselring wydał rozkaz o ewakuacji wojsk niemieckich z Sycylii.
3 września o godz. 5:00 5 Dywizja brytyjska i 1 Dywizja kanadyjska (ze składu 8 Armii) wylądowały na pustej plaży w Kalabrii wolnej od min i zasieków. Przed zapadnięciem zmroku posunęły się już o 8 km w głąb lądu. 10 września Bernard Law Montgomery dotarł z 8 Armią brytyjską do linii Pizzo – Catanzaro i nawiązał łączność z oddziałami 5 Armii amerykańskiej. Tak przebiegała operacja pod kryptonimem „Baytown”.
9 września wojska aliantów rozpoczęły przeprowadzanie desantu w okolicach Salerno. Tego też dnia trzy bataliony Rangersów zdobyły przełęcz Chiunzi, jednostki brytyjskie natomiast wylądowały w okolicach przełęczy Vietri. Oddziały Kesselringa błyskawicznie rozpoczęły działania bojowe, dzięki czemu Brytyjczycy zatrzymali się na przełęczy La Molina. Tego też dnia włoska marynarka wojenna przyłączyła się do aliantów i wspólnymi siłami zajęto Tarent (operacja Slapstick). 11 września Kesselring wydał rozkaz by LXXVI Korpus Pancerny powstrzymujący 8 Armię brytyjską skierował część swych oddziałów na Salerno. 17 września Vietinghoff zgodnie z niemiecką tradycją, by zamaskować swój odwrót, ponownie zaatakował. Zatem oddziały Kesselringa rozpoczęły przemieszczać się ku północy kraju.
Ich pierwszym etapem miało być Volturno – leżące ok. 30 km na północ od Neapolu. Kesselring chciał, by utrzymano się tam aż do połowy października. I tak 1 dnia tego miesiąca 5 Armia Amerykańska zdobyła Neapol i tylko dzięki ogromnemu trudowi w dwa dni później Niemcom udało się odbić wyspę Kos. 8 listopada Brytyjska 8 Armia przeprawiła się przez Sangro i do 30 listopada nie udało jej się ruszyć dalej. W następnym miesiącu (dn. 2–6) Amerykańska 5 Armia zdobyła Monte Camino, a 10 grudnia Brytyjska 8 Armia przekroczyła rzekę Moro. Błotniste drogi i podmokły teren opóźniły znacznie marsz 5 Armii. 12 października nocą alianci podjęli atak na Volturno. Po zażartych walkach w chłodzie i deszczu 5 Armia zatrzymała się 17 października, zaś 5 listopada jej oddziały ruszyły ponownie na Linię Bernhardta. Jednak zajadły opór Niemców zmusił aliantów do wycofania się. 21 listopada Kesselring otrzymał nominację na stanowisko Naczelnego Dowódcy Sił Osi we Włoszech.
2 grudnia brytyjski X Korpus i amerykański II korpus podjęły atak na teren broniony przez 15 Dywizję Pancerną. Bitwę tę nazwano „Rain Coat”, gdyż polegała na uciążliwych wspinaczkach żołnierzy. Dopiero 3 grudnia Brytyjczykom udało się osiągnąć szczyt Monte Camino. Od strony Adriatyku sytuacja też nie wyglądała najlepiej. Po zdobyciu Bari, Brindisi i lotniska w Foggii (27. 09) 8 Armia dotarła do rzeki Sangro. 28 grudnia jej oddziałom udaje się sforsować Moro. Pod koniec 1943 Montgomery został zmuszony przekazać dowództwo nad 8 Armią Olivierowi Leese. Alianci wkraczając do Neapolu zastali jedynie ruiny portu.
17 stycznia rozpoczął się pierwszy etap bitwy o Monte Cassino, która została zapoczątkowana o godz. 21 przez brytyjską 5 Dywizję Piechoty. W ten to sposób rozpoczął się szereg walk zakończonych operacją „Diadem”, czyli zdobyciem klasztoru przez oddziały polskie. 20 stycznia Amerykański II Korpus rozpoczął natarcie na Cassino przez rzekę Rapido.
15–22 marca dywizje hinduska i nowozelandzka zdobyły część Cassino, a w dwa miesiące później (11–14 maja) Francuzi okrążyli miasteczko od południowej strony. Ostatecznie klasztor został zdobyty wskutek natarcia polskiego II Korpusu 18 maja 1944. Po klęsce Niemców pod Monte Cassino oddziały niemieckie wycofały się spod Rzymu w kierunku Linii Gustawa znajdującej się w Toskanii. Kesselring planował przesunięcie sił głównych na Linię Hitlera. Tak więc w okresie od 19 do 23 maja na odcinku Aquina – Pontecorvo niemiecką obronę organizowały 19 i 90 Dywizja Grenadierów Pancernych, które miały powstrzymać napór brytyjskiej 8 Armii. Natarcie francuskich oddziałów miała natomiast powstrzymywać 26 dywizja piechoty oraz część 305 Dywizji Piechoty. 23 maja oddziały francuskie rozpoczęły atak, co spowodowało odwrót niemieckich oddziałów do przełęczy Frosinone – Ceccano. 29 maja po ciężkich walkach Ceccano zostało zdobyte przez 2 Marokańską Dywizję Piechoty. Do walki z Francuzami i Amerykanami Kesselring rzucił wszystkie rezerwy. Zatem 25 maja niemiecka 10 Armia znalazła się w bardzo złym położeniu, gdyż oddziały kanadyjskie przekroczyły rzekę Melf, a tyły niemieckiej Armii zostały zagrożone przez Francuzów. Tymczasem w nocy z 25 na 26 maja Amerykanie przełamali niemiecką obronę zajmując Cisternę. Jeszcze tego samego dnia Hitler rozkazał wycofanie sił oddziałom 10 i 14 Armii na Linię Cezara. Wobec ataku wojsk amerykańskich Kesselring wydał rozkaz o ewakuacji wojsk niemieckich z Rzymu. 2 czerwca wojska niemieckie wycofały się z Rzymu, choć zgodę na to otrzymał od Hitlera dopiero następnego dnia. W nocy z 4 na 5 czerwca wojska alianckie zajęły Rzym (na 5 dni przed czwartą rocznicą wypowiedzenia wojny przez Mussoliniego). W ostatniej chwili jednak Kesselring wysunął wobec Watykanu propozycję zakomunikowania aliantom, iż Rzym został uznany za miasto otwarte.
Podczas zimy 1943/44 działania włoskiej partyzantki wzmogły się. Kesselring podjął zbrodniczą decyzję o drastycznych krokach odwetowych. Zaaprobował m.in. rozstrzelanie 335 włoskich zakładników w Grotach Ardeatyńskich na przedmieściach Rzymu (24 marca 1944). 2 września 1944 padła Piza, a następnie Rimini i w ten sposób przełamano Linię Gotów. Kesselringowi udało się zatrzymać aliancką ofensywę tylko ze względu na obfite opady śniegu i deszczu. Na skutek odniesienia poważnych obrażeń podczas wypadku Kesselring został ewakuowany do Niemiec.
Front zachodni.
21 marca 1945 objął stanowisko po von Rundstedzie i od tego momentu był Głównodowodzącym Zachodniego Frontu III Rzeszy. Z powodu całkowitego chaosu oraz dużej przewagi wroga nie był w stanie zatrzymać zachodnich aliantów. Do niewoli dostał się 5 maja 1945.
Lata powojenne.
W 1947 został skazany przez brytyjski trybunał wojskowy w Rzymie na karę śmierci za zbrodnie wojenne, m.in. za dopuszczenie do rozstrzelania zakładników w Rzymie w marcu 1944. Karę tę jednak zamieniono na dożywotnie pozbawienie wolności. W 1952 został zwolniony, a w 1953 został przewodniczącym Stahlhelmu w RFN. W 1953 napisał książkę "Soldat bis zum letzten Tag", a w 1955 "Gedanken zum Zweiten Weltkrieg".

</doc>
<doc id="183925" url="https://pl.wikipedia.org/wiki?curid=183925" title="Laboratorium Dextera">
Laboratorium Dextera

Laboratorium Dextera (, 1996–2003) – amerykański serial animowany dla młodszej widowni opowiadający o perypetiach młodego geniusza Dextera, który wybudował w swoim pokoju tajne laboratorium oraz jego siostry Dee Dee.
Kreskówkę wyprodukowało studio Hanna-Barbera dla Cartoon Network, a autorem i pomysłodawcą jest Genndy Tartakovsky oraz reżyserują także: Rumen Petkow, Seth MacFarlane, Chris Savino, Robert Alvarez i John McIntyre. Pierwszy odcinek powstał w ramach Co za kreskówka!.
Wersja polska.
Odcinki 1-26.
Wersja polska: Master Film
Reżyseria: Ilona Kuśmierska
Dialogi: Elżbieta Łopatniukowa
Dźwięk: Urszula Ziarkiewicz
Montaż: Agnieszka Kołodziejczyk
Kierownik produkcji: Dorota Suske-Bodych
Wystąpili:
oraz:
i inni
Teksty piosenek: Andrzej Brzeski
Opracowanie muzyczne: Eugeniusz Majchrzak
Śpiewał: Jacek Bończyk
Lektor: Jacek Brzostyński
Odcinki 27-78.
Opracowanie i udźwiękowienie wersji polskiej: Studio Sonica
Reżyseria:
Tłumaczenie:
Dialogi polskie:
Tłumaczenie wierszy: Marek Robaczewski 
Dźwięk i montaż:
Organizacja produkcji: Elżbieta Kręciejewska
Wystąpili:
oraz:
i inni
Teksty piosenek: Marek Robaczewski 
Kierownictwo muzyczne: Piotr Gogol
Piosenki wykonali:
Lektor: Krzysztof Kołbasiuk
Film „Wyprawa w przyszłość”.
Opracowanie i udźwiękowienie wersji polskiej: Studio Sonica
Reżyseria: Jerzy Dominik
Dialogi: Dariusz Dunowski
Dźwięk i montaż: Jerzy Januszewski
Organizacja produkcji: Elżbieta Kręciejewska
Wystąpili:
i inni
Przyjaciele Sprawiedliwości.
W wersji opracowanej przez STUDIO SONICA są nazwani Prawymi przyjaciółmi. Jest to serial wewnątrz tego serialu. Trzy postaci, które są parodią idei superbohaterów. Wspólnie wynajmują zwyczajne mieszkanie w drugorzędnej dzielnicy dużego miasta. Przygody bardzo często są niezależne od przygód Dextera. W jego świecie są prawdziwymi superbohaterami oraz gwiazdami telewizji. W niewielkiej liczbie odcinków Dexter spotyka się z Majorem Glory. Kanonicznym wrogiem Glory jest Towarzysz Czerwony (ang. "Comrade Red"). Nosi czerwony mundur ze złotym sierpem i młotem, futrzaną czapkę z czerwoną gwiazdą i futrzaną pelerynę. Ich pojedynki parodiują zimną wojnę.
Odcinki w komiksach.
SERIA PIERWSZA (Komiks Cartoon Network)
SERIA DRUGA (Cartoon Network Magazyn)

</doc>
<doc id="183926" url="https://pl.wikipedia.org/wiki?curid=183926" title="Jan Strakowski">
Jan Strakowski

Jan Strakowski (ur. 1567, zm. marzec 1642) – architekt gdański, murarz-kamieniarz.
Do Gdańska przybył w 1587 i początkowo praktykował u boku Antoniego van Obberghena. W 1595 został muratorem miasta Gdańska, w 1603 miejskim budowniczym. W latach 1610-1620 jako stypendysta Rady Miasta Gdańska studiował w Holandii i Niemczech.
Jego autorstwa jest wystrój kamieniarski Ratusza Starego Miasta i Wielkiej Zbrojowni, pracował przy przebudowie przedbramia ul. Długiej. Po powrocie z zagranicy, gdzie studiował budowę systemów fortyfikacyjnych, zaprojektował i wybudował Bramę Nizinną 1626 i Bramę Żuławską 1628 oraz przebudował Bramę św. Jakuba.
Jego syn Jerzy Strakowski również był cenionym architektem w Gdańsku i kontynuatorem pracy ojca.
Dla uczczenia Jana Strakowskiego nazwano jego imieniem ulicę w gdańskiej dzielnicy Wrzeszcz Dolny.

</doc>
<doc id="183927" url="https://pl.wikipedia.org/wiki?curid=183927" title="Rybka zwana Wandą">
Rybka zwana Wandą

Rybka zwana Wandą (ang. "A Fish Called Wanda") – brytyjsko-amerykański film komediowy z 1988 roku w reżyserii Charlesa Crichtona, nakręcony na podstawie scenariusza Johna Cleese’a. Zdjęcia kręcono w Londynie, Oksfordzie oraz w Cobham w hrabstwie Surrey.
Nagrody i nominacje.
Oscary za rok 1988
Złote Globy 1988
Nagrody BAFTA 1988

</doc>
<doc id="183928" url="https://pl.wikipedia.org/wiki?curid=183928" title="Tiramisu">
Tiramisu

Tiramisu (wł. "tiramisù" – od "tira mi sù" 'popraw mi humor', dosł. 'podnieś mnie') – deser złożony z warstwy biszkoptu nasączonej bardzo mocną kawą espresso, na którą nakłada się warstwę kremu z sera mascarpone, żółtek jaj kurzych i cukru, a całość posypuje się warstwą grubo zmielonych płatków gorzkiej czekolady. W Polsce popularna jest odmiana z biszkoptami nasączonymi dodatkowo likierem amaretto (we Włoszech wino marsala), do której obok żółtek używa się także białek jaj.
Deser ten podaje się bardzo silnie schłodzony, zwykle do kawy espresso. Tradycyjnie tiramisu spożywa się we Włoszech na drugie śniadanie – zwłaszcza w upalne dni. 
Istnieje co najmniej kilkadziesiąt różnych przepisów na tiramisu, które we Włoszech występuje w wielu regionalnych odmianach. Deser ten, tradycyjnie okrągły, przyjmuje obecnie najróżniejsze rozmiary i kształty, choć na ogół jest to prostokątne lub okrągłe ciastko o rozmiarach zbliżonych do polskich wuzetek.
Istnieje wiele legend na temat historii powstania tego klasycznego włoskiego deseru. Do miana stolicy "tiramisù" pretendują: Wenecja, Treviso, Friuli, Siena i Florencja, a wpływy kuchni lombardzkiej znajdziemy w serze mascarpone, produkowanym między Lodi a Abbiategrasso. Każde z tych miast ma własny przepis na jego wykonanie. Deser wymyślony został w północno-wschodnich Włoszech w latach 70. XX wieku. Zaserwował go po raz pierwszy w 1972 roku cukiernik Roberto Linguanotto (Loly), który w 1969 roku przygotował oryginalną recepturę z Alba Di Pillo – żoną Ado Campeola, restauratora "Alle Beccherie" w Treviso. Pierwsze wzmianki o deserze ukazały się w 1981 roku w kolumnie Giuseppe Maffioli w kwartalniku kulinarnym "Veneto" . Receptura deseru "tiramisù" otrzymała certyfikat Włoskiej Akademii Kulinarnej w roku 2010. 
Tiramisu, jako deser pożywny i regenerujący, stał się szybko bardzo popularny. Początkowo przyrządzano go według klasycznej receptury lub z pewnymi zmianami, nie tylko w restauracjach Treviso, ale także w całym regionie Wenecji Euganejskiej.

</doc>
<doc id="183929" url="https://pl.wikipedia.org/wiki?curid=183929" title="Hanna-Barbera">
Hanna-Barbera

Hanna-Barbera (właśc. Hanna-Barbera Cartoons, Inc.) – studio filmów animowanych założone przez Williama Hannę i Josepha Barberę, produkujące filmy rysunkowe.
Studio funkcjonowało w latach 1957–2001. W 2001, po śmierci Williama Hanny, studio zostało wchłonięte przez Warner Bros. Animation, a Cartoon Network Studios, od 1994 istniejące jako oddział Hanny-Barbery, usamodzielniło się i do dziś produkuje seriale animowane.
W Polsce firma założyła swoją filię pod nazwą "Hanna-Barbera Poland".

</doc>
<doc id="183930" url="https://pl.wikipedia.org/wiki?curid=183930" title="Laurence Fishburne">
Laurence Fishburne

Laurence John Fishburne III (ur. 30 lipca 1961 w Augusta) – amerykański aktor, producent i reżyser.
Życiorys.
Wczesne lata.
Urodził się w Augusta w stanie Georgia jako syn Hattie, nauczycielki szkoły średniej, i Laurence’a Fishburne’a II, który pracował jako strażnik więzienny w Bronksie. Gdy dorastał jego rodzice rozeszli się, a matka przeniosła się na Brooklyn. Ojciec spotykał się z synem raz w miesiącu. Jego ojcem chrzestnym był Maurice Anthony Watson, wykładowca uczelni.
Kariera.
Miał 10 lat gdy trafił na scenę New Federal Theatre w Nowym Jorku, wcielając się w rolę młodego fana baseballu. Od tamtej pory nieprzerwanie rozwijał swoją karierę aktorską. W wieku 12 lat pojawił się po raz pierwszy na małym ekranie jako Joshua West Hall, adoptowany syn kapitana policji w operze mydlanej ABC "Tylko jedno życie" ("One Life to Live", 1973). Na dużym ekranie zadebiutował dwa lata później w dramacie "Kukurydziana buła, Hrabia i ja" ("Cornbread, Earl and Me", 1975). W 1975 powrócił na scenę New Federal Theatre w spektaklu "Sekcja D" ("Section D") jako Tony Pridgeon. W 1976 wraz z grupą Negro Ensemble Company wystąpił jako Solomon Barton na scenie off-Broadwayu w przedstawieniu "Eden".
Po ukończeniu 15 roku życia, został zaangażowany do roli G.I. w dramacie wojennym "Czas apokalipsy" ("Apocalypse Now", 1979) Francisa Forda Coppoli, który potem powierzył mu role w swoich filmach: "Rumble Fish" (1983), "Cotton Club" (1984) i "Kamienne ogrody" ("Gardens of Stone", 1987). Tajniki aktorstwa poznawał w nowojorskiej szkole średniej Julia Richman High School i Akademii Lincoln Square.
Następnie dołączył do obsady pięcioodcinkowego komediowego serialu wojennego NBC "The Six O'Clock Follies" (1980) i pojawił się w jednym z odcinków serialu "M*A*S*H" (1982) jako kapral Dorsey. Zagrał niewielką rolę Swaina w dramacie Stevena Spielberga "Kolor purpury" ("The Color Purple", 1985) z Whoopi Goldberg. Podjął współpracę ze Spikiem Lee na planie komediodramatu muzycznego "Szkolne oszołomienie" ("School Daze", 1988). Telewidzowie mogli go dostrzec popularnym serialu NBC "Policjanci z Miami" ("Miami Vice", 1986) oraz w roli kowboja Curtisa w komediowym programie dla dzieci CBS "Pee-Wee's Playhouse" (1987). Zwrócił na siebie uwagę krytyków filmowych rolą kochającego ojca, strzegącego swojego syna przed zgubnymi wpływami gangu w dramacie kryminalnym Johna Singletona "Chłopaki z sąsiedztwa" ("Boyz N The Hood", 1991).
W 1992 odebrał nagrody teatralne – Tony Award, Drama Desk, Outer Critics Circle Award oraz Theater World Award za rolę erupcyjnego Sterlinga Johnsona, byłego kelnera, którą po raz pierwszy zagrał w Yale Repertory Theatre w sztuce Augusta Wilsona "Dwa pociągi wyścigowe" ("Two Trains Running") przeniesionej na scenę broadwayowską.
Wielkim sukcesem na kinowym ekranie okazała się autentyczna postać amerykańskiego muzyka, producenta i poszukiwacza talentów Ike'a Turnera Seniora, okrutnego męża Tiny Turner (Angela Bassett) w biograficznym dramacie muzycznym Briana Gibsona "Tina" ("What's Love Got to Do With It?", 1993). Rola ta przyniosła mu nominację do Oscara. W 1993 roku otrzymał nagrodę Emmy za występ w programie "Tribeca". W roku 1995 debiutował na scenie off-Broadwayu jako scenarzysta i reżyser teatralny spektaklem "Riff-Raff". Został po raz drugi laureatem nagrody Emmy jako producent telewizyjnego dramatu wojennego HBO "Miss Evers' Boys" (1997).
W 1999 roku wystąpił w roli króla Henryka II w broadwayowskim przedstawieniu "Lew w zimie" ("The Lion in Winter").
Sławę przyniosła mu rola Morfeusza w trylogii sci-fi "Matrix" (1999), "Matrix Reaktywacja" ("The Matrix Reloaded", 2002) i "Matrix Rewolucje" ("The Matrix Revolutions", 2003).
Życie prywatne.
W 1985 poślubił Hajnę O. Moss (ur. 1963), kierowniczkę obsady, którą poznał przez Spike’a Lee, z którą ma syna Langstona (ur. 1987) i córkę Montanę (ur. 7 września 1991; jej ojcem chrzestnym jest Martin Sheen). Jednak w 1992 rozwiódł się. Jego towarzyszką życia była Victoria Dillard (1992). 20 września 2002 w Nowym Jorku Fishburne ożenił się ponownie z aktorką Giną Torres (ur. 1969), z którą wcześniej romansował w 1995 i związał w roku 2000. W czerwcu 2007 urodziła się ich córka Delilah. 16 kwietnia 2018 para oficjalnie się rozwiodła.

</doc>
<doc id="183932" url="https://pl.wikipedia.org/wiki?curid=183932" title="Seweryn Hammer">
Seweryn Hammer

Seweryn Hammer (ur. 8 stycznia 1883 w Horodence, zm. 13 stycznia 1955 w Krakowie) – polski filolog klasyczny, profesor Uniwersytetu Poznańskiego i Jagiellońskiego, członek PAU.
Życiorys.
Był synem Jana (urzędnika podatkowego) i Zofii z Teichmanów. Uczęszczał do gimnazjum w Kołomyi (1894–1901), następnie studiował filologię klasyczną na Uniwersytecie Jagiellońskim (1901–1905), m.in. pod kierunkiem Kazimierza Morawskiego, Leona Sternbacha i Adama Miodońskiego. Pracował jako nauczyciel języków starożytnych w gimnazjach w Krakowie, Nowym Sączu i Podgórzu (1906–1919). Uzupełniał jednocześnie studia na uniwersytetach Mediolanie, Rzymie i Monachium (1912–1914), prowadził badania na wyspie Patmos (1913), a w 1917 obronił doktorat na UJ na podstawie pracy "De rerum naturae sensu apud poetas medii aevi graeco-barbaros", przygotowanej pod kierunkiem K. Morawskiego. W 1919 podjął pracę na Uniwersytecie Poznańskim; został profesorem nadzwyczajnym i kierownikiem III Katedry Filologii Klasycznej, w 1921 profesorem zwyczajnym. W 1925 przeniósł się na Uniwersytet Jagielloński, gdzie objął kierownictwo I Katedry Filologii Klasycznej (po śmierci Morawskiego). 6 listopada 1939 został aresztowany podczas Sonderaktion Krakau; więziony w Krakowie, Wrocławiu i w obozie koncentracyjnym Sachsenhausen, a od marca 1940 w Dachau, gdzie doczekał zwolnienia z obozu 15 stycznia 1941. W czasie okupacji brał udział w tajnym nauczaniu uniwersyteckim; powrócił do pracy na UJ w 1945 jako kierownik II Katedry Filologii Klasycznej.
W 1927 został członkiem korespondentem PAU, w 1945 – członkiem czynnym PAU; w latach 1930–1933 był sekretarzem Komisji Filologicznej PAU, a 1946–1952 przewodniczył Komitetowi Wydania Pism św. Grzegorza z Nazjanzu PAU. Ponadto należał do Towarzystwa Naukowego Warszawskiego (od 1947) oraz Poznańskiego Towarzystwa Przyjaciół Nauk (od 1923). Miał opinię dobrego mówcy i wykładowcy, a zarazem surowego egzaminatora; jednym z jego uczniów był Kazimierz Kumaniecki. Przeszedł na emeryturę w 1953 roku.
Zmarł w Krakowie. Został pochowany na Cmentarzu Salwatorskim w Krakowie (sektor SC10-14-18).
Zainteresowania naukowe.
Jego zainteresowania naukowe obejmowały poezję i tragedię grecką, język grecki, epikę i retorykę rzymską oraz dzieje filologii klasycznej w Polsce. Badał erotyzm i jego formy wypaczone w tragediach Eurypidesa oraz wpływ tej twórczości na poezję grecką; był inicjatorem szerokich badań nad zagadnieniem miłości w filozofii. Wskazywał na związek między ludową poezją wczesnego średniowiecza i czasów nowogreckich z poezją aleksandryjską. Badał rękopisy św. Grzegorza z Nazjanzu oraz styl retoryczny Tacyta. Współpracował z „Archiwum Filologicznym” (1932–1951). Redagował przekład "Wydań dzieł Arystotelesa" (1929–1933), opracował przekłady m.in. "Dzieł wszystkich" Tacyta (1938–1947, 4 tomy, z szerokim wstępem), nowel greckich (1950), "Dziejów" Herodota (1954), "Dziejów" Polibiusza (1957).
Wybrane publikacje.
Ogłosił ok. 50 prac naukowych.

</doc>
<doc id="183933" url="https://pl.wikipedia.org/wiki?curid=183933" title="Ugo Poletti">
Ugo Poletti

Ugo Poletti (ur. 19 kwietnia 1914 w Omegna, zm. 25 lutego 1997 w Rzymie) – włoski duchowny katolicki, arcybiskup Spoleto, wikariusz diecezji rzymskiej, kardynał.
Życiorys.
Został wyświęcony na księdza 29 czerwca 1938 w Novarze (studiował w miejscowym seminarium). Pracował w seminarium duchownym i kurii biskupiej w Novarze, m.in. był prowikariuszem generalnym. W 1958 został biskupem pomocniczym Novary (ze stolicą tytularną Medeli), otrzymał sakrę biskupią 14 września 1958 z rąk arcybiskupa Vincenzo Gilla Gremigni (biskupa Novary). Uczestniczył w obradach Soboru Watykańskiego II. W czerwcu 1967 został mianowany arcybiskupem Spoleto, w lipcu 1969 przeniesiony do pracy w wikariacie Rzymu; otrzymał tytularną stolicę arcybiskupią "Aemona" i powierzono mu obowiązki II wiceregenta Rzymu, a we wrześniu 1972 – prowikariusza generalnego Rzymu.
Na konsystorzu 5 marca 1973 papież Paweł VI kreował go kardynałem, z tytułem prezbitera Ss. Ambrogio e Carlo al Corso. Od tego czasu aż do stycznia 1991 był pełnoprawnym wikariuszem diecezji rzymskiej, pełnił m.in. funkcję legata papieskiego na uroczystościach otwarcia Świętych Drzwi w bazylice Matki Bożej Większej w czasie lat jubileuszowych 1975 i 1983. Brał udział w kolejnych sesjach Światowego Synodu Biskupów w Watykanie, uczestniczył w obu konklawe w 1978 oraz przez pięć lat (1985–1990) przewodniczył Konferencji Episkopatu Włoch. Od 1991 do śmierci był archiprezbiterem bazyliki Matki Bożej Większej. W tej też bazylice został pochowany po śmierci w 1997.

</doc>
<doc id="183934" url="https://pl.wikipedia.org/wiki?curid=183934" title="Dave Matthews Band">
Dave Matthews Band

Dave Matthews Band (DMB) – amerykański zespół muzyczny założony w Charlottesville, w stanie Wirginia, na początku 1991 roku przez urodzonego w Południowej Afryce Dave'a Matthewsa.
W początkowych latach działania w skład zespołu, oprócz Matthewsa, wchodzili także Carter Beauford (perkusja), Stefan Lessard (gitara basowa), LeRoi Moore (saksofon), Boyd Tinsley (skrzypce), Peter Griesar (instrumenty klawiszowe). W 1994 Griesar opuścił zespół.
19 sierpnia 2008 roku na skutek obrażeń odniesionych w wyniku wypadku na quadzie zmarł saksofonista LeRoi Moore. Koncert zagrany tego dnia w Los Angeles został zadedykowany zmarłemu koledze.
Po śmierci Moore'a do zespołu dołączyli saksofonista Jeff Coffin (z Béla Fleck and the Flecktones), trębacz Rashawn Ross oraz gitarzysta Tim Reynolds, którzy nie zostali stałymi członkami zespołu, ale brali również udział w sesjach nagraniowych albumów: Big Whiskey and the GrooGrux King oraz Away from the World.
Historia.
Początki.
Pierwszy publiczny występ zespołu miał miejsce 11 maja 1991 na przyjęciu, którego gospodarzem była Lydia Condor w South Street Warehouse (znanym jako The Pink Warehouse) w centrum Charlottesville.
W listopadzie 1993 ukazał się pierwszy album zespołu "Remember Two Things", będący zapisem jednego z występów grupy w klubie The Muse Music Club na wyspie Nantucket. Album stał się przebojem popularnych w USA studenckich list przebojów, emitowanych przez rozgłośnie uniwersyteckie. W tym samym roku Peter Griesar opuścił zespół, ponieważ nie był w stanie dostosować się do ciągłych podróży.
Zainteresowanie dużych wytwórni płytowych zaowocowało nagraniem na początku 1994 roku albumu "Under the Table and Dreaming" w wytwórni RCA. Płyta uzyskała status sześciokrotnie platynowej (według danych RIAA), a promujący ją singiel "What Would You Say" (gościnnie na harmonijce ustnej zagrał John Popper z zespołu Blues Traveler) sprzedano w liczbie ponad miliona egzemplarzy. „Under The Table And Dreaming” został w całości zadedykowany siostrze Dave'a Matthewsa – Anne. W roku 1994 Anne Matthews została zamordowana w RPA przez własnego męża, który zaraz po dokonaniu morderstwa popełnił samobójstwo. Po wydaniu albumu zespół wyruszył w pierwszą wielką trasę koncertową po USA, grał też koncerty w Europie.
Jedna z najpopularniejszych do chwili obecnej piosenek Dave Matthews Band – Granny – miała być początkowo pierwszym singlem promującym płytę. Ostatecznie piosenka ta nie znalazła się na debiutanckim albumie DMB, jest za to ciągle wykonywana na koncertach zespołu.
Dalszy rozwój kariery.
Kolejny album "Crash" zadebiutował na 2. pozycji listy Billboard, z utworami takimi jak „So Much to Say”, „Two Step” oraz największym do dziś przebojem zespołu, „Crash Into Me”. Album okazał się wielkim sukcesem komercyjnym i artystycznym: płyta otrzymała 4 nominacje do nagrody Grammy (wygrała w kategorii Best Rock Vocal Performance by a Duo or Group za piosenkę „So Much To Say”) oraz pokryła się siedmiokrotną platyną (według danych RIAA). W tym czasie grupa wydała zdecydowaną wojnę komercyjnym bootlegom, które przynosiły niebagatelny dochód nielegalnym sklepom muzycznym w USA. Walka zakończyła się sukcesem DMB, ogromna większość podziemnych sklepów handlujących bootlegami została zdelegalizowana, a ich właścicielom postawiono zarzuty kradzieży własności intelektualnej.
Warto dodać, że DMB odnoszą się z życzliwością do nagrywania koncertów dla celów prywatnych. Podczas koncertu można dokonać nagrania poprzez wniesiony przez siebie sprzęt, a do roku 1995 zezwalano na nagrywanie koncertów bezpośrednio z aparatury zespołu.
Ważnym krokiem przeciwko nielegalnym bootlegom było wydanie dwupłytowego albumu "Live at Red Rocks" jesienią 1997, który miał zapewnić fanom dostęp do ich ulubionych utworów, granych na żywo i zapisanych w profesjonalnej jakości.
Od roku 1998 z zespołem występuje czasem Butch Taylor grający na organach.
Trzeci, uważany przez krytyków muzycznych i fanów zespołu za najlepszy w dyskografii DMB, studyjny album "Before These Crowded Streets", debiutował na 1. miejscu Billboardu. Dzięki sprzedaży 421 tysięcy egzemplarzy w ciągu pierwszego tygodnia od ukazania się albumu na rynku, płyta ta zrzuciła z miejsca pierwszego magazynu Billboard ścieżkę dźwiękową do filmu „Titanic”. Ścieżka dźwiękowa do tego filmu była na pierwszym miejscu listy Billboard przez 16 tygodni z rzędu. Album „Before These Crowded Streets” zawierał m.in. balladę "Spoon", którą z Dave'em Matthewsem zaśpiewała Alanis Morissette. Na płycie można również usłyszeć m.in. gitarzystę Tima Reynoldsa oraz Kronos Quartet. Zgodnie z danymi RIAA album Before These Crowded Streets, do chwili obecnej, ma status sześciokrotnie platynowego.
Kolejne dwa albumy dokumentujące występy zespołu na żywo to: Listener Supported i Live In Chicago At The United Centre. Listener Supported to zapis koncertu z Continental Airlines Arena z East Rutherford w stanie New Jersey. Album ten wydano na płycie kompaktowej, VHS i DVD. Live In Chicago to zapis koncertu kończącego trasę promującą album Before These Crowded Streets. Występ miał miejsce dnia 19 grudnia 1998 roku w słynnej hali United Centre. Live in Chicago, dokumentujący koncert z udziałem znakomitego basisty jazzowego – Victora Wootena oraz legendarnego saksofonisty Jamesa Browna – Maceo Parkera. Przez wielu fanów to właśnie ten album uważany jest za najlepszy album koncertowy w dyskografii zespołu. W roku 2000 ma miejsce przeciek i nagrania z przygotowywanego albumu studyjnego numer 4 zostają rozpowszechnione nielegalnie w sieci. Szybko również dochodzi do konfliktu zespołu z dotychczasowym producentem Steve'em Lillywhite'em. Nagrania te są wszystkim fanom zespołu znane jako "The Lillywhite Sessions". Materiał został nielegalnie rozpowszechnione w internecie i jest do dziś obiektem westchnień wielu fanów zespołu.
W roku 2000 ukazał się album "Everyday" – krążek, na którym Dave Matthews gra na gitarze barytonowej. Ku ogromnemu zdziwieniu wszystkich na albumie nie ma ani jednej piosenki, która została opublikowana wcześniej w sieci jako The Lillywhite Sessions. Zespół był tak bardzo niezadowolony z efektów pracy z Lillywhite'em, że postanowił skomponować i nagrać kompletnie nowy materiał. Płyta odniosła ogromny sukces komercyjny i zadebiutowała na 1 miejscu listy Billboard (755 tysięcy egzemplarzy w pierwszym tygodniu od ukazania się płyty w sklepach). Po konflikcie między zespołem a Lillywhite'em, produkcją płyty zajął się Glenn Ballard znany ze współpracy m.in. z Alanis Morissette, Aerosmith, Van Halen, Michaelem Jacksonem. Największym przebojem pochodzącym z tego albumu był "The Space Between". W piosence „MotherFather” gościnnie na gitarze elektrycznej zagrał bliski przyjaciel zespołu Carlos Santana. Był to kolejny etap współpracy między Matthewsem i Santaną. Po wspólnym nagraniu piosenki „Love of My Life” z albumu Supernatural oraz kilku wspólnych koncertach, mistrz gitary elektrycznej zagrał na płycie Dave Matthews Band.
W roku 2001 wydano na VHS i DVD kompletny w owym czasie zestaw teledysków zespołu, pod tytułem "Dave Matthews Band, The Videos 1994-2001".
Rok 2002 przynosi długo wyczekiwany album "Busted Stuff". Płyta jest powrotem do materiału nagranego przed ukazaniem się albumu Everyday z producentem Steve'em Lillywhite'em. Materiał wcześniej odrzucony w całości przez zespół wypełnia zdecydowaną większość albumu Busted Stuff. Produkcję płyty zlecono młodemu producentowi Stephenowi Harrisowi, który wcześniej był współpracownikiem Lillywhite'a. Płyta debiutuje na pierwszym miejscu listy Billboard (trzeci kolejny album DMB debiutujący na pierwszym miejscu listy Billboard).
Trasę koncertową promującą album Busted Stuff dokumentuje album "Live at Folsom Field, Boulder, Colorado" – CD, VHS i DVD zespołu przynosi fanom niespotykaną dotąd u DMB jakość przekazu – obraz z 22 kamer, dźwięk w formacie 5.1 i wiele przebojów zagranych przed 50 tysięczną widownią.
Lata 2003-2007.
"The Central Park Concert" to wydany w 2003 najbardziej znany album koncertowy Dave Matthews Band. Gościnnie z zespołem podczas tego koncertu wystąpił gitarzysta rockowy znany z The Allman Brothers Band - Warren Haynes. Koncert w Central Parku był spektakularnym przedsięwzięciem, które miało miejsce zaledwie 2 lata po ataku terrorystycznym na World Trade Center. Koncert zgromadził ponad 100 tysięcy fanów zespołu. Do zabezpieczenia tak dużej imprezy zgromadzono ogromne środki bezpieczeństwa, a gościem honorowym, który miał również patronat nad koncertem, był burmistrz Nowego Jorku – Michael Bloomberg. Efekt można zobaczyć na DVD oraz usłyszeć na 3-płytowym albumie CD.
Wydany w 2004 zestaw "The Gorge" był dostępny w 2 wersjach – 2 CD + DVD lub 6 CD. Jest to zapis występu grupy w amfiteatrze Gorge położonym w stanie Waszyngton. Zespół, regularnie podczas każdej trasy koncertowej, spędza tam całe weekendy ze swoimi fanami grając 3 lub 4 koncerty dzień po dniu. Amfiteatr Gorge jest drugim takim miejscem obok amfiteatru Red Rocks, znajdującego się nieopodal Denver.
Rok 2005 przynosi studyjny album grupy "Stand Up", nagrany z nowym producentem Markiem Bastonem. Płyta tradycyjnie już ląduje na pierwszym miejscu listy Billboard (czwarty z kolejny album studyjny DMB debiutujący na pierwszym miejscu listy Billboard). Singlami promującymi album są American Baby i Dreamgirl. Do piosenki „Dreamgirl” nakręcono teledysk z udziałem bliskiej przyjaciółki Dave'a Matthewsa oraz wieloletniej fanki zespołu Juli Roberts. Był to pierwszy publiczny występ aktorki po urodzeniu bliźniaków.
Album koncertowy Weekend on the Rocks z 2005 dokumentuje występy zespołu w amfiteatrze Red Rocks nieopodal Denver. podobnie jak album Gorge, również album Weekend on The Rocks można kupić w wersji 2CD + DVD lub 8CD + DVD.
Rok 2007 dla zespołu to cała seria kolejnych koncertów. Tym razem zespół nie ograniczał się jednak tylko do USA i Kanady i odwiedził również Australię i Europę (koncerty w Lizbonie, Dublinie, Brukseli oraz Londynie). Jak dotąd, pomimo spektakularnych sukcesów za oceanem, zespół był słabo znany w Europie. Ku zaskoczeniu muzyków mini-trasa europejska okazała się sporym sukcesem komercyjnym (blisko 20 tysięcy fanów zespołu na koncercie w Lizbonie), co zaowocowało wydaniem koncertu z Lizbony na CD jako Live Trax Vol. 10. Podczas europejskich koncertów DMB zespołowi towarzyszył gitarzysta Tom Morello znany z zespołów Rage Against the Machine i Audioslave.
Kolejnym albumem koncertowym zespołu jest „Live at Piedmont Park”. Ogromny koncert z Atlanty (z udziałem ponad 70 000 fanów zespołu) można od grudnia 2007 obejrzeć w wersji DVD, jak i posłuchać na CD. Na albumie można usłyszeć kilka nowych utworów, takich jak: #27, Cornbread czy Eh Hee. Podczas koncertu w Atlancie zespół wykonał również piosenkę z repertuaru legendarnego zespołu rockowego The Allman Brothers Band – "Melissa" – wspólnie z liderem The Allman Brothers Band – Greggiem Allmanem. To również pierwsze oficjalne wydawnictwo koncertowe, na którym pojawia się utwór The Dreaming Tree (z albumu Before These Crowded Streets).
Rok 2008, śmierć LeRoia Moore'a.
Rok 2008 był trudnym okresem dla DMB. Po odejściu z zespołu Butcha Taylora poważnemu wypadkowi na własnej farmie uległ LeRoi Moore. Pomimo początkowych dobrych rokowań stan zdrowia saksofonisty DMB, w wyniku komplikacji po przebytych operacjach, znacznie się pogorszył. LeRoi Moore będący kluczową postacią w zespole (założyciel DMB razem z Matthewsem i Beaufordem) zmarł 19 sierpnia 2008 roku. Pomimo tych wszystkich problemów zespół zdecydował się na kontynuowanie wcześniej rozpoczętej trasy koncertowej.
W trasie Summer Tour 2008 w zamian za LeRoia Moore uczestniczył gościnnie Jeff Coffin, saksofonista zaprzyjaźnionego zespołu Béla Fleck and the Flecktones, oraz Tim Reynolds grający na gitarze elektrycznej. Rok 2008 okazał się pierwszym rokiem w historii zespołu, w którym nie zadebiutowała żadna nowa piosenka. Koncert zagrany na Busch Stadium - 7 czerwca został wydany 30 września 2008 jako Live Trax. Vol. 13. Zespół uczestniczył w dwóch festiwalach muzycznych: Rothbury Festival zagrany 7 lipca oraz Mile High Music Festiwal zagrany 20 lipca. Oba festiwale były dostępne do oglądania „na żywo” przez internet. Zespół zagrał również 4 koncerty w Ameryce Południowej (Argentyna i Brazylia).
Big Whiskey and the GrooGrux King.
2 czerwca 2009 roku na rynku muzycznym pojawił się siódmy studyjny album zespołu Big Whiskey and the GrooGrux King. Producentem albumu zgodnie z zapowiedziami został Rob Cavallo znany głównie z długoletniej współpracy z zespołem Green Day. Był to pierwszy album nagrany przez zespół po śmierci jednego z członków założycieli zespołu – saksofonisty LeRoia Moore'a. Moore zmarł podczas sesji nagraniowej na skutek obrażeń odniesionych w wyniku wypadku na quadzie. W sesji nagraniowej nowego albumu wzięli również udział goście zaprzyjaźnieni z zespołem: Jeff Coffin – saksofon, Tim Reynolds – gitary, Rashawn Ross – trąbka. W wywiadzie udzielonym dla The Rolling Stone Magazin w marcu 2009 roku, Dave Matthews przyznał, iż określenie GrooGrux King to pseudonim Leroia Moore'a. Matthews wyjawił również, że album będzie rozpoczynało solo saksofonowe LeRoia Moore'a nagrane jeszcze na początku sesji nagraniowej.
Wraz z wydaniem nowego albumu Dave Matthews Band po raz kolejny ruszył w wielką trasę koncertową po Stanach Zjednoczonych, Kanadzie i Europie. Pierwszy koncert odbył się 14 kwietnia 2009 roku w Nowym Jorku Madison Square Garden. W lipcu grupa zagrała również kilka koncertów w Europie (m.in. Paryż, Londyn, Amsterdam, Bilbao, Lizbona). Przełomowym momentem trasy były 2 koncerty w Bostonie zagrane 29 i 30 maja 2009 roku, na legendarnym stadionie baseballowym Fenway Park zespołu Boston Red Sox. Były to ostatnie koncerty przed oficjalną premierą nowego albumu.
Płyta Big Whiskey and the GrooGrux King była 5 kolejnym albumem DMB debiutującym na pierwszym miejscu listy Billboard (424 tys. sprzedanych egzemplarzy w pierwszym tygodniu). Pięć kolejnych albumów debiutujących na pierwszym miejscu listy Billboard to osiągnięcie, którym mogą pochwalić się tylko i wyłącznie Dave Matthews Band oraz Metallica.
Away From the World.
Album Away from the World jako 6. studyjny zespołu Dave Matthews Band debiutował na pierwszym miejscu listy Billboard (266 tys. sprzedanych egzemplarzy w pierwszym tygodniu). Stanowił również powrót do współpracy grupy z producentem trzech pierwszych albumów studyjnych zespołu – Steve'em Lillywhitem.
Działalność charytatywna i polityczna.
DMB należy do zespołów zaangażowanych w liczne projekty o charakterze charytatywnym i społeczno-politycznym. Zespół ma na koncie wiele występów, których celem jest zbieranie funduszy dla ludzi, organizacji i potrzebujących wsparcia jednostek pozarządowych.
Dave Matthews wraz z firmą produkującą lody prowadzi kampanię przeciwko globalnemu ociepleniu. Zespół posiada również własną fundację – Bama Works Foundation. Realizuje ona rozmaite cele na całym świecie i często organizuje charytatywne aukcje. Zespół aktywnie uczestniczył także w głośnej akcji "Vote for change", wraz z Bruce'em Springsteenem, R.E.M., Pearl Jam i innymi artystami, zachęcając Amerykanów do głosowania na senatora Johna F. Kerry’ego.
W roku 2008 Dave Matthews oficjalnie poparł kandydaturę Baracka Obamy na prezydenta Stanów Zjednoczonych. W specjalnym liście opublikowanym na oficjalnej stronie zespołu Matthews wyjaśnił powody swojej decyzji. Przed wyborami Matthews wraz z Timem Reynoldsem zagrał również kilka koncertów akustycznych wspierających kampanię kandydata demokratów.

</doc>
<doc id="183935" url="https://pl.wikipedia.org/wiki?curid=183935" title="Nabijarka gilz">
Nabijarka gilz

Nabijarka gilz, gilzownica – przyrząd lub urządzenie do napełniania gilz tytoniem i wytwarzania w ten sposób papierosów. Istnieją nabijarki ręczne oraz elektryczne.
Gilzy papierosowe są pustymi bibułkowymi tubkami z przyklejonym do nich filtrem (dawniej bez filtra, ewentualnie tylko z ustnikiem), które można gotowe kupić w sklepach. Osobny zakup gilz i tytoniu i wykonanie z nich w warunkach domowych papierosów obniża koszt produktu końcowego.

</doc>
<doc id="183936" url="https://pl.wikipedia.org/wiki?curid=183936" title="Ansaldo A.1 Balilla">
Ansaldo A.1 Balilla

Ansaldo A-1 Balilla – włoski samolot myśliwski, zaprojektowany i zbudowany w 1917 w Gio Ansaldo w Genui przez inż. Giuseppe Brezziego.
Historia.
W pierwszej połowie 1917 roku inż. Giuseppe Brezzi z zakładów Ansaldo w Turynie skonstruował samolot myśliwski "Ansaldo A-1". Samolot ten w układzie dwupłata był bardzo podobny do produkowanego seryjnie jednomiejscowego samolotu myśliwskiego Ansaldo SVA-5. Nowy samolot różnił się w zasadzie tylko innym systemem usztywnienia płatów i mniejszymi rozmiarami.
Budowę prototypu ukończono w lecie 1917 roku. Został on oblatany jesienią przez pilota fabrycznego Mario Stoppaniego. Brak jest w dokumentach daty oblotu, prawdopodobnie miało to miejsce 30 listopada 1917. Prototyp był konstrukcji prawie wyłącznie drewnianej. Wyróżniał się charakterystycznym dla wszystkich samolotów firmy Ansaldo kadłubem – prostokątnym w części przedniej i przechodzący za kabiną w trójkątny, co zapewniało dobrą widoczność w dół i do tyłu. Kadłub był pokryty sklejką o grubości 2 mm. Silnik, umieszczony z przodu kadłuba, był osłonięty całkowicie blachą aluminiową. Płaty o kształcie prostokątnym, dwudźwigarowe, kryte płótnem, połączono dwiema parami słupków z rur stalowych i usztywnione cięgnami stalowymi i rozpórkami. Przed silnikiem zamontowano chłodnicę.
W locie prototyp osiągał zamierzoną przez konstruktorów prędkość maksymalną i prędkość wznoszenia, ale okazał się mało zwrotny. Do oceny samolotu zaproszono więc jeszcze znanych włoskich pilotów myśliwskich: Francesco Baracca, Fulco Ruffo di Cabria i Pier Ruggiero Picio, którzy w grudniu 1917 po odbyciu na nich wielu lotów potwierdzili opinię pilotów fabrycznych i przekazali wnioski konstruktorom. Prototyp poddano przeróbce – przede wszystkim zwiększono rozpiętość płatów i zamontowano silnik o większej mocy "SPA-6A" oraz zmieniono kształt chłodnicy cieczy.
Tak poprawiony prototyp w dniu 4 marca 1918 roku przekazano do włoskiej 91 eskadry myśliwskiej w celu jego wypróbowania. Samolot oceniono dobrze, choć często występowały usterki silnika.
Po niezbędnych zmianach i poprawkach samolot Ansaldo A.1 w maju 1918 skierowano do produkcji seryjnej. W maju i czerwcu przekazano pierwsze samoloty do lotnictwa włoskiego, lecz produkcja szła powoli. Samolot otrzymał nazwę "Balilla" (było to przezwisko włoskiego bohatera narodowego , który w 1746 jako chłopiec obrzucił austriacki patrol kamieniami).
Włoskie lotnictwo zamówiło 1600 samolotów, lecz z powodu zakończenia wojny zamówienia zmniejszono i ogółem we Włoszech zbudowano podczas wojny 221 samoloty Ansaldo A.1 Balilla, z czego 166 zostało odebranych przez włoskie lotnictwo przed rozejmem, a część ukończono dopiero po wojnie. Łącznie z produkcją eksportową, zakłady Ansaldo zbudowały ich prawdopodobnie 354 (najwyższy znany numer samolotu).
Produkcja samolotu w Polsce.
W związku z zakupieniem licencji na budowę samolotu Ansaldo A-1 Balilla, produkcję ich powierzono Zakładom Mechanicznym E. Plage i T. Laśkiewicz w Lublinie. Na podstawie umowy zawartej w dniu 14 lutego 1920 roku przez Główny Urząd Zaopatrzenia Armii miały one w ciągu trzech lat dostarczyć 100 samolotów Balilla. Do końca jednak 1920 nie zbudowano żadnego samolotu, a pierwszy zbudowano dopiero 21 lipca 1921 roku. W trakcie jego oblotu doszło do katastrofy, w której zginął oblatywacz – pionier lotnictwa polskiego – Adam Haber-Włyński, instruktor z Wyższej Szkoły Pilotów w Poznaniu. Wypadek ten opóźnił produkcję kolejnych samolotów, a dostawy były znacznie mniejsze, niż planowano.
W dostarczonych do jednostek lotniczych samolotach dochodziło do częstych awarii z powodu zacierania silników i pożarów. W związku z tym, we wrześniu 1924 roku po przeprowadzeniu dochodzenia wstrzymano produkcję samolotów Ansaldo A-1 Balilla.
Samolot Ansaldo A.1 Balilla miał duże (jak na ówczesne konstrukcje myśliwskie) obciążenie powierzchni nośnej (głównie z uwagi na bardzo ciężki silnik), co było powodem jego trudnego pilotażu i niewystarczającej zwrotności.
Łącznie w Polsce zbudowano 58 samolotów Ansaldo A.1 Balilla.
Użycie w lotnictwie.
Pierwsze włoskie Balille były przekazane do jednostek szkolnych w Malpensa i Furbara. Pierwszy samolot trafił do jednostki bojowej – 91. Eskadry 28 czerwca 1918. Jedynie niewielka część ze zbudowanych samolotów trafiła do jednostek przed końcem wojny i nie odnotowano większych sukcesów na nich. Nowy typ nie spotkał się z entuzjastycznym przyjęciem, przez pierwsze miesiące piloci oswajali się z nowym samolotem i usuwano pojawiające się we wczesnym okresie usterki. Odnotowano tylko jedno zwycięstwo włoskich pilotów na tym samolocie w dniu 8 października 1918 roku (Leopoldo Eleuteri zestrzelił myśliwiec Albatros D.III). Pod koniec wojny skierowano je ponadto do obrony baz sterowców w głębi Włoch.
Po zakończeniu I wojny światowej 35 samolotów zakupiła Polska, 18 sztuk w 1922 roku Związek Radziecki, 13 sztuk Łotwa, pojedyncze sztuki Argentyna, Meksyk, Peru, Urugwaj, Kostaryka, Honduras.
Kilku sztuk używano prywatnie w Stanach Zjednoczonych, w tym jeden samolot Ansaldo A.1 Balilla napędzany silnikiem Curtiss K12 jako samolot wyścigowy.
Użycie w lotnictwie polskim.
W 1919 roku polska misja zakupów przebywająca we Włoszech zainteresowała się produkowanymi przez firmę Gio Ansaldo w Genui samolotem samolotem myśliwskim Ansaldo A.1 Balilla. Wniosek misji zaakceptowało w sierpniu 1919 Ministerstwo Spraw Wojskowych i wkrótce zawarto umowę z wytwórnią Gio Ansaldo na dostawę 10 samolotów Balilla z silnikami "SPA-6A", ale bez uzbrojenia, które potem zakupiono w Wielkiej Brytanii; zagwarantowano także możliwość sprowadzania dalszych samolotów. Jednocześnie z zakupem gotowych samolotów nabyto prawo do ich produkcji licencyjnej w Polsce. Ostatecznie we Włoszech zakupiono 35 samolotów Ansaldo A.1 Balilla.
Pierwsze samoloty Balilla dostarczono do Polski drogą morską 9 stycznia 1920 roku do Gdańska, skąd koleją dostarczono je do Warszawy. Po zmontowaniu, otrzymała je 26 maja 1920 roku 7 Eskadra Myśliwska im. T. Kościuszki, stacjonująca wówczas na przyfrontowym lotnisku Biała Cerkiew. W eskadrze tej znalazło się 12 samolotów Balilla. Piloci 7 Eskadry (głównie amerykańscy ochotnicy) aż do rozejmu w październiku 1920 roku walczyli na tych samolotach na froncie galicyjskim w wojnie polsko-bolszewickiej, przede wszystkim wykonując misje przeciw celom naziemnym. Po wojnie 7 eskadra myśliwska stacjonowała we Lwowie, a w maju 1921 roku włączono ją w skład 1 pułku lotniczego w Warszawie.
Samoloty "Ansaldo A-1 Balilla" były używane w 1 pułku lotniczym do 1926, a w 1927 roku używano ich w 11 pułku lotniczym w Lidzie, tam też odnotowano ostatni wypadek śmiertelny, gdy 10 czerwca 1927 roku zginął pilot. Po tym wypadku wycofano wszystkie samoloty tego typu i skasowano.
Łącznie w lotnictwie polskim używano 92 samoloty "Ansaldo A-1 Balilla", z tego 35 produkcji włoskiej i 57 produkcji polskiej.
Samoloty polskiej produkcji były znacznie gorzej wykonane, co doprowadziło do wielu wypadków. Poza stratami bojowymi, polskie lotnictwo utraciło 30 samolotów Balilla polskiej i 5 włoskiej produkcji, w tym 5 spalonych w pożarze 11 marca 1925 w Krakowie-Rakowicach. W wypadkach zginęło 4 pilotów na samolotach włoskiej i 1 na samolotach polskiej produkcji.
Opis konstrukcji.
Samolot "Ansaldo A-1 Balilla" był jednomiejscowym samolotem myśliwskim, dwupłatem o konstrukcji w przeważającej części drewnianej, kabina odkryta. Podwozie klasyczne dwugoleniowe – stałe. Napęd: silnik rzędowy, śmigło drewniane, dwułopatowe.
Uzbrojenie: 2 karabiny maszynowe Vickers kal. 7,7 mm – stały, zsynchronizowane pod maską silnika.

</doc>
<doc id="183939" url="https://pl.wikipedia.org/wiki?curid=183939" title="Jedna si jedina">
Jedna si jedina

Jedna si jedina – były hymn Bośni i Hercegowiny. Autorem słów jest Dino Dervišhalidović Merlin, zaś melodia pochodzi z ludowej pieśni "S one strane Plive". Został ustanowiony 24 listopada 1995 roku, trzy miesiące po uzyskaniu przez Bośnię i Hercegowinę niepodległości, zaś 10 lutego 1998 r. został zastąpiony utworem pt. "Intermeco".

</doc>
<doc id="183940" url="https://pl.wikipedia.org/wiki?curid=183940" title="Jerzy Strakowski">
Jerzy Strakowski

Jerzy Strakowski (ur. 30 stycznia 1614, zm. 17 maja 1675) – architekt gdański, syn Jana Strakowskiego.
Życiorys.
W latach 1630-1640 studiował jako stypendysta Rady Miasta Gdańska zagadnienia fortyfikacji w Holandii, która przodowała wtedy w dziedzinie budownictwa obronnego. Od 1642 wypełniał obowiązki inżyniera miejskiego, zajmując się planowaniem i kontrolą modernizacji gdańskich umocnień.
Był projektantem i nadzorcą prac budowlanych w trakcie przebudowy bastionów: św. Elżbiety i Bożego Ciała. W latach 1643-1645 wybudował Małą Zbrojownię na Starym Przedmieściu. Wokół Twierdzy Wisłoujście wznosił nowe szańce, po 1655 wznosił fortyfikacje na terenach Biskupiej Górki, Siedlec i Grodziska.

</doc>
<doc id="183943" url="https://pl.wikipedia.org/wiki?curid=183943" title="Hi-fi">
Hi-fi

Hi-fi (wym. //), skrótowiec (od , wysoka wierność) – nazwa określająca odtwarzanie dźwięku o jakości bardzo zbliżonej do oryginału. Parametry, które muszą spełniać urządzenia oznaczone symbolem hi-fi, są określone w normie DIN 45500 z roku 1973 (stosowano także normę IEC 268). Dotyczy ona m.in. maksymalnego poziomu szumów i zniekształceń nieliniowych, a także pasma przenoszenia wyznaczonego na podstawie charakterystyki amplitudowej.
Pojęcie hi-fi zaczęło być popularne w latach 60, 70 i 80 XX w., kiedy w wyniku postępu technicznego wzrastała jakość produkcji. Urządzenia elektroakustyczne oznaczone symbolem „hi-fi” zaczęły się lepiej sprzedawać, mimo wyższej ceny.
Pod koniec XX wieku znaczenie określenia hi-fi zmniejszyło się z tego względu, że coraz więcej produkowanych urządzeń elektroakustycznych spełniało normy jakościowe stawiane wcześniej urządzeniom wyższej klasy. Przykładowo, wspomniana norma DIN 45500 dopuszcza dla urządzeń klasy hi-fi, przy paśmie przenoszenia 20 Hz – 20 kHz i mocy wyjściowej 2×20 W, nierównomierność charakterystyki odtwarzania ±3 dB i 1% zniekształceń nieliniowych (dla częstotliwości 1 kHz) przy pracy ciągłej (co najmniej 10 minut) z sygnałem sinusoidalnym – jednak rozwój elektroniki umożliwił konstruowanie i masową produkcję równorzędnych lub nawet lepszych urządzeń, dostępnych za niewygórowaną cenę.
Obok hi-fi używane jest również określenie hi-end, nieposiadające jednak odniesienia do żadnych norm.

</doc>
<doc id="183949" url="https://pl.wikipedia.org/wiki?curid=183949" title="Broń samopowtarzalna">
Broń samopowtarzalna

Broń samopowtarzalna – broń automatyczna niewymagająca ręcznego przeładowania po każdym strzale. Przeładowanie następuje automatycznie aż do czasu opróżnienia magazynka. Może strzelać wyłącznie ogniem pojedynczym. Do wyłączania po każdym strzale mechanizmu spustowego służy przerywacz. Aby oddać kolejny strzał, należy zwolnić i ponownie nacisnąć spust. Do broni samopowtarzalnej zalicza się większość pistoletów, a także niektóre strzelby, karabinki oraz karabiny (szczególnie wyborowe).

</doc>
<doc id="183951" url="https://pl.wikipedia.org/wiki?curid=183951" title="Jedina i jedina">
Jedina i jedina



</doc>
<doc id="183960" url="https://pl.wikipedia.org/wiki?curid=183960" title="Arvo Part">
Arvo Part



</doc>
<doc id="183961" url="https://pl.wikipedia.org/wiki?curid=183961" title="Jaraczewo">
Jaraczewo

Jaraczewo (daw. "Jaraczew") – miasto w województwie wielkopolskim, w powiecie jarocińskim, siedziba gminy miejsko-wiejskiej Jaraczewo.
Położenie.
Miasto położone jest przy drodze krajowej nr 12 Łęknica-Leszno-Jaraczewo-Kalisz-Dorohusk, ok. 10 km na zachód od Jarocina, ok. 45 km na północny zachód od Ostrowa i ok. 70 km na południowy wschód od Poznania.
Nazwa.
Miejscowość ma metrykę średniowieczną. Nazwa notowana od XIV wieku i miała prawie cały czas tą samą formę: 1394 "Benek de Jaraczewo", 1401 "de Iaraczewo", 1415 "Jeraczewo", 1498 "de Iaraczewo", 1510 "Jaraczewo villa, Jaraczew oppidium", 1620 "Jaraczewo Villa", 1674 "Iaraczew oppidium, Jaraczewo", 1789 "Miasteczko Jaraczew", 1882 "Jaraczew lub Jaraczewo". Nazwa pochodzi od nazwy osobowej "Jaracz".
Historia.
W latach 1519–1934 Jaraczewo posiadało prawa miejskie. Miejscowość była gniazdem rodowym wielkopolskiej rodziny szlacheckiej Jaraczewskich herbu Zaremba, do których należała przez cztery wieki. W XV wieku przedstawiciele rodu ufundowali w miejscowości kościół, w którym znajdowały się portrety fundatorów oraz ich groby rodowe m.in. Adama Jaraczewskiego zm. w 1657 roku uczestnika bitwy pod Chocimiem oraz potopu szwedzkiego.
Do II rozbioru Polski (1793) Jaraczewo leżało w województwie kaliskim; w wyniku rozbioru województwo kaliskie zostało włączone do Królestwa Prus, do prowincji Prusy Południowe.
Po rozbiorach Polski miejscowość znalazła się w zaborze pruskim. Jako miasto opisał ją XIX wieczny Słownik geograficzny Królestwa Polskiego. W 1811 znajdowało się w nim 34 domy z 560 mieszkańcami, a w 1837 ich liczba wzrosła do 817. W 1871 roku w miejscowości było 92 domy, w których zamieszkiwało 1105 mieszkańców w tym 832 katolików, 147 żydów i 126 ewangelików. W 1875 roku liczba mieszkańców spadła do 1068. W mieście mieszkało wówczas 298 analfabetów.
Pod koniec XIX wieku Jaraczewscy utracili majątki w mieście. W 1882 roku znajdował się w nim kościół katolicki, synagoga, kilkuklasowa szkoła elementarna, "urząd poborowy" (podatkowy) oraz pocztowy, a także kasa pożyczkowa, kółko włościańskie, trzy gorzelnie oraz fabryka serów. W mieście w XIX wieku odbywały się cztery jarmarki rocznie.
Słownik odnotowuje również odkrycie archeologiczne jakie miało miejsce w okolicy miejscowości. W XIX wieku "wykopano brązowe pierścienie i ostrze żelazne oszczepu".
Pod koniec II wojny światowej 9 lutego 1945 roku na okolicznym polu rozbił się amerykański bombowiec. W katastrofie zginęło 5 żołnierzy. Miejsce to zostało upamiętnione krzyżem i tablicą.
1 stycznia 2016 roku Jaraczewo odzyskało prawa miejskie.
W 2022 r. zamieszkiwało je 1374 osób.
Wspólnoty wyznaniowe.
W mieście znajduje się jedna parafia rzymskokatolicka:

</doc>
<doc id="183965" url="https://pl.wikipedia.org/wiki?curid=183965" title="Helsingor">
Helsingor



</doc>
<doc id="183973" url="https://pl.wikipedia.org/wiki?curid=183973" title="SPAD 61C1">
SPAD 61C1



</doc>
<doc id="183979" url="https://pl.wikipedia.org/wiki?curid=183979" title="Artykulacja (fonetyka)">
Artykulacja (fonetyka)

Artykulacja – proces kształtowania dźwięków mowy ludzkiej, odbywający się w części aparatu mowy obejmującą jamy ponadkrtaniowe, tzw. nasadę. 
Artykulacja jest jednym z zasadniczych aspektów procesu wytwarzania głosek, na który składają się ponadto inicjacja, czyli mechanizm wytworzenia prądu powietrza i fonacja, czyli sposób zachowania się wiązadeł głosowych.
W czasie artykulacji prąd powietrza, który jest niezbędnym tworzywem w czasie wytwarzania dźwięków, jest modelowany przez ruchome i nieruchome artykulatory znajdujące się w nasadzie (kanale głosowym). Najczęściej modulacji poddawane jest powietrze wydychane z płuc.
Klasyfikacja artykulacyjna.
Klasyfikacja artykulacyjna odwołuje się do charakterystycznego dla każdej głoski układu narządów aparatu artykulacyjnego. 
Podstawowe kryteria takiej klasyfikacji dla głosek o charakterze spółgłoskowym to przede wszystkim:
Dla głosek o charakterze samogłoskowym zaś:
Badaniem artykulacyjnych aspektów wytwarzania dźwięków zajmuje się fonetyka artykulacyjna.

</doc>
<doc id="183980" url="https://pl.wikipedia.org/wiki?curid=183980" title="Cirzpisława">
Cirzpisława

Cirzpisława – staropolskie imię żeńskie złożone z członów "Cirzpi-" ("cierpieć") i "-sława" ("sława"). Być może oznaczało "tę, która cierpliwie znosi sławę".
Brzmienie wyrazu "cirzpieć" (później "rz" w tym wyrazie stwardniało i przeszło w "r", wskutek czego obecnie brzmi on "cierpieć") jest efektem rozwinięcia się pierwotnego prasłowiańskiego twardego zgłoskotwórczego "r" w języku polskim doby przedpiśmiennej w "iŕ", co następnie dało "irz". 
Cirzpisława imieniny obchodzi 29 lipca.

</doc>
<doc id="183982" url="https://pl.wikipedia.org/wiki?curid=183982" title="Cieciered">
Cieciered



</doc>
<doc id="183983" url="https://pl.wikipedia.org/wiki?curid=183983" title="Cieciurad">
Cieciurad



</doc>
<doc id="183984" url="https://pl.wikipedia.org/wiki?curid=183984" title="Ciećrad">
Ciećrad



</doc>
<doc id="183986" url="https://pl.wikipedia.org/wiki?curid=183986" title="Ciecimiar">
Ciecimiar

Ciecimier – staropolskie imię męskie złożone z członów "Ciecie-" („ciotka”) i "-mier" /"-mierz" ("mir" – „pokój, spokój, dobro”). Mogło zatem oznaczać „ten, który zapewnia cioci pokój”.

</doc>
<doc id="183989" url="https://pl.wikipedia.org/wiki?curid=183989" title="Puryfikaterz">
Puryfikaterz

Puryfikaterz – w liturgii Kościoła katolickiego element tzw. bielizny kielichowej: niewielkich rozmiarów kawałek białego materiału, mały ręczniczek (ok. 40 cm długości i 25 cm szerokości) służący do czyszczenia naczyń liturgicznych (np. kielicha mszalnego i cyborium) po Komunii Św. Często obszyty koronką, w środku haftowany krzyż.
Używany od XII wieku. Puryfikaterza nie powinno się prać, wyrzucać ani rozkładać bez potrzeby dlatego, że mogą być na nim partykuły – cząstki Najświętszego Sakramentu (Kościół katolicki wierzy, że w każdej najmniejszej partykule jest obecny Jezus Chrystus), które nie mogą upaść na ziemię. Zużyty puryfikaterz powinien zostać oczyszczony z partykuł. 

</doc>
<doc id="183990" url="https://pl.wikipedia.org/wiki?curid=183990" title="Nome (Alaska)">
Nome (Alaska)

Nome – miasto w zachodniej Alasce (Stany Zjednoczone), na południowym wybrzeżu półwyspu Seward, nad Zatoką Nortona (Morze Beringa); 3,8 tys. mieszkańców (2004). Dawny i obecny ośrodek eksploatacji złota, obecnie handlowy i turystyczny.
Historia.
W czasie gorączki złota na przełomie XIX i XX wieku miasto Nome liczyło ok. 20 000 mieszkańców. W 1925 roku zamieszkiwało je łącznie z górnikami z miejscowych kopalń i rdzennymi mieszkańcami nieco ponad 2500 ludzi, ale pozostało ono znaczącym miastem w regionie.
24 stycznia 1925 w Nome wybuchła epidemia dyfterytu. Zła pogoda uniemożliwiła użycie samolotu, więc szczepionka została dostarczona pociągiem z Anchorage do Nenana, a ostatni liczący ponad tysiąc kilometrów odcinek trasy miały przebyć psie zaprzęgi. Dwudziestu maszerów ze 150 psami zaprzęgowymi podjęło się próby dostarczenia szczepionki dla mieszkańców. Podczas wyprawy temperatury spadały w nocy do −40 °C, a przy uwzględnieniu siły wiatru temperatura odczuwalna wynosiła −65 °C. W pięć i pół dnia wymieniający się maszerzy pokonali trasę obliczoną na 13 dni (1085 km) stając się bohaterami Amerykanów. Do rangi symbolu został wyniesiony lider ostatniego dojeżdżającego do Nome zaprzęgu, kierowanego przez Gunnara Kassena - pies Balto. Stał się jednym z najsławniejszych psów tamtych czasów. Jego pomnik stoi w nowojorskim Central Parku. Faktycznie jednak najdłuższą i najtrudniejszą część trasy, m.in. przez zamarzniętą zatokę, pokonał zaprzęg, którym kierował Leonhard Seppala, a liderem był jego pies Togo, określany jako zapomniany bohater "wyścigu o życie".
Dla upamiętnienia tego wydarzenia, rokrocznie od 1973 roku na Alasce odbywa się jeden z najtrudniejszych i najbardziej prestiżowych wyścigów psich zaprzęgów, Iditarod Trail Sled Dog Race, którego meta znajduje się w Nome.

</doc>
<doc id="183994" url="https://pl.wikipedia.org/wiki?curid=183994" title="Broadband ISDN">
Broadband ISDN

Broadband ISDN (lub ang. "B-ISDN") - szerokopasmowa sieć, opracowana jako rozwinięcie klasycznej sieci ISDN. Prace nad B-ISDN prowadziła Międzynarodowa Unia Telekomunikacyjna (ITU-T) od roku 1990. W wyniku tych prac wyłoniła się technika ATM. Obecnie pojęcia B-ISDN praktycznie się nie używa, gdyż wszystkie jej cechy i funkcje zostały przejęte przez ATM.

</doc>
<doc id="183996" url="https://pl.wikipedia.org/wiki?curid=183996" title="Copa América 2007">
Copa América 2007

Copa América 2007 – południowoamerykański turniej piłkarski zorganizowany przez CONMEBOL, trwający od 26 czerwca do 15 lipca.
Po Copa América 2004 Południowoamerykańska Federacja Piłki Nożnej (CONMEBOL) przyznała organizację kolejnej edycji tej imprezy w 2007 Wenezueli. Zadecydowano, że weźmie w niej udział 12 drużyn, w tym 2 drużyny z Ameryki Środkowej. Wstępnie zaproszono Meksyk i Gwatemalę. Ostatecznie drugą drużyną ze strefy CONCACAF, obok Meksyku, którą zaproszono do udziału w turnieju jest reprezentacja Stanów Zjednoczonych.
W czerwcu 2005 zaprezentowano logo turnieju.
Losowanie grup turnieju odbyło się 14 lutego 2007.
Podsumowanie.
Faza grupowa.
Grupa A.
26 czerwca 2007
30 czerwca 2007
3 lipca 2007
Grupa B.
27 czerwca 2007
1 lipca 2007
4 lipca 2007
Grupa C.
28 czerwca 2007
2 lipca 2007
5 lipca 2007
Najlepsi na 3. miejscu w grupie.
Dwie najlepsze reprezentacje z tych, które zajęły 3. miejsce w swoich grupach weszły do ćwierćfinału.
Ćwierćfinały.
7 lipca 2007 1 mecz ćwierćfinału
7 lipca 2007 2 mecz ćwierćfinału
8 lipca 2007 3 mecz ćwierćfinału
8 lipca 2007 4 mecz ćwierćfinału
Półfinały.
10 lipca 2007 1 mecz półfinału
11 lipca 2007 2 mecz półfinału
Mecz o 3 miejsce.
14 lipca 2007
Finał.
15 lipca 2007
Zwycięzca Copa America:
BRAZYLIA

</doc>
<doc id="183997" url="https://pl.wikipedia.org/wiki?curid=183997" title="Final Fantasy VII Snowboarding">
Final Fantasy VII Snowboarding

Final Fantasy VII Snowboarding – komputerowa gra zręcznościowa wyprodukowana i wydana przez Square Enix w 2005 roku. Jest to remake minigry występującej w grze komputerowej "Final Fantasy VII". Gracz kieruje bohaterem tamtej gry, Cloudem Strife'em jadącym na desce snowboardowej, którego zadaniem jest unikanie pojawiających się na trasie przeszkód oraz zbieranie kolorowych balonów i wykonywanie trików, które są punktowane. Liczony jest także czas przejazdu, co zachęca do coraz lepszego opanowywania dostępnych tras.

</doc>
<doc id="183999" url="https://pl.wikipedia.org/wiki?curid=183999" title="Izrael ben Eliezer">
Izrael ben Eliezer



</doc>
<doc id="184001" url="https://pl.wikipedia.org/wiki?curid=184001" title="Zamach">
Zamach

Zamach – działanie przestępcze mające na celu pozbawienie kogoś np. życia, majątku lub praw.
Rodzajem zamachu jest zamach terrorystyczny, który jest jednym z głównych elementów walki stosowanych przez organizacje terrorystyczne dla osiągnięcia w sposób niezgodny z prawem celów politycznych.

</doc>
<doc id="184002" url="https://pl.wikipedia.org/wiki?curid=184002" title="Morderstwo">
Morderstwo



</doc>
<doc id="184003" url="https://pl.wikipedia.org/wiki?curid=184003" title="ZSU-23-4">
ZSU-23-4

ZSU-23-4 „Szyłka” – poczwórnie sprzężone samobieżne działo przeciwlotnicze, opracowane w latach 1957–1961 w Związku Radzieckim przez biuro projektowe Astrowa. Skrót ZSU pochodzi od rosyjskiej nazwy Zienitnaja samochodnaja ustanowka ( – przeciwlotnicze działo samobieżne), a Szyłka to nazwa rosyjskiej rzeki, lewego dopływu Amuru. Dalsza część oznaczenia zestawu to kaliber działek – 23 mm – i ich liczba – 4. W kodzie NATO system ten otrzymał oznaczenie Awl (dosł. szydło) prawdopodobnie z powodu pomyłki lub skojarzenia z rosyjskim słowem "szyło" oznaczającym właśnie to narzędzie.
Historia.
W latach 50. używane przez Armię Radziecką przeciwlotnicze działo samobieżne ZSU-57-2 nie odpowiadało już wymaganiom stawianym przed tego typu sprzętem. Wyposażone wyłącznie w celownik optyczny, który ograniczał zdolność prowadzenia celnego ognia tylko do warunków dobrej widoczności i charakteryzujące się niską prędkością naprowadzania armat, nie stanowiły skutecznej broni przeciwko poruszającym się z dużą szybkością celom. Ponadto, pojazd nie posiadał stabilizacji uzbrojenia, przez co skuteczność ognia w ruchu była niewielka, a odkryty przedział bojowy uniemożliwiał działanie w terenie skażonym bronią ABC.
Pod koniec lat 50. w biurze konstrukcyjnym Astrowa rozpoczęto intensywne prace nad skonstruowaniem nowego typu działa, którego podwozie pochodziło z transportera gąsienicowego GM-575, który z kolei został zbudowany na podstawie czołgu pływającego PT-76, a armaty AZP-23 z holowanego dwulufowego zestawu artyleryjskiego ZU-23-2. Nowy zestaw przeciwlotniczy posiadał również radar z paraboliczną anteną do śledzenia celów. Naprowadzanie, obliczenie parametrów lotu i strzelanie odbywało się w pełni automatycznie. Proces odnalezienia celu, określenia jego położenia i prędkości, odbywał się przy pomocy pokładowej stacji radiolokacyjnej typu 1RL33 (RPK-2 Toboł) działającej w mikrofalowym paśmie Ku o zakresie od 14,6 do 15,6 GHz. Stacja radiolokacyjna była zdolna wykryć cel z odległości 20 km i śledzić go na dystansie do 6 km.
Naprowadzanie na cel odbywało się na podstawie przelicznika 1A7 zbudowanego głównie w oparciu o urządzenia elektromechaniczne zasilane prądem zmiennym (elektrycznego, na selsynach i silnikach stałoprądowych, bardzo powolnego i wrażliwego), za pomocą systemów elektrohydraulicznych, a na wypadek awarii także ręcznie. Chłodzone cieczą o wymuszonym obiegu lufy armat były przeładowywane energią gazów prochowych odprowadzanych przez boczny otwór w lufie i ryglowane zamkiem klinowym, poprzez jego ruch pionowy. Zasilanie odbywało się z taśm nabojowych o rozdzielnych ogniwach. Zasobniki zawierały po 550 pocisków dla armat górnych i 450 dla dolnych. Zasilanie w energię elektryczną (±57 V) było w warunkach bojowych zapewniane przez generator oparty na turbinie. Ze względu na gorące gazy spalinowe nie wolno stać do kilkunastu metrów za tyłem pojazdu podczas zasilania przez wspomnianą turbinę.
Ostrzał samolotów mógł być prowadzony z miejsca lub podczas jazdy z prędkością do 25 km/h, krótkimi seriami po 3 do 10 strzałów z każdej lufy. Do celów poruszających się z dużą szybkością, strzelano dłuższymi seriami po 50 strzałów z jednej lufy. Szyłki działały zazwyczaj parami, posuwając się w odległości około 200 metrów od siebie i 400 metrów od osłanianego zgrupowania lub obiektu wojskowego. Chociaż pojazd zbudowano na udanym podwoziu czołgu pływającego PT-76, to Szyłka nie miała zdolności pływania i potrafiła jedynie pokonywać brody o głębokości do 1 metra.
Wersje zestawu ZSU-23-4.
Pozostałe modyfikacje polegały głównie na dodaniu wyrzutni pocisków rakietowych oraz wymiany systemów elektronicznych.
Polska modyfikacja – ZSU-23-4MP Biała.
Opracowana w 2000 roku przez Zakłady Mechaniczne „Tarnów” S.A. (obecnie Bumar Żołnierz S.A.) w Tarnowie polegająca na:
Służba.
Działa ZSU-23-4 weszły do uzbrojenia Armii Radzieckiej w 1964, a później także na wyposażenie innych armii Układu Warszawskiego w tym ludowego Wojska Polskiego, oraz państw arabskich.
Pierwsze użycie bojowe Szyłek miało miejsce (prawdopodobnie) podczas wojny sześciodniowej w 1967 i wojny na wyczerpanie lat 1967–1970. Najbardziej spektakularne ich wykorzystanie miało miejsce podczas wojny Jom Kipur w 1973, kiedy to egipskie i syryjskie zestawy zestrzeliły 30 izraelskich samolotów, dowodząc swej skuteczności. Później używano Szyłek jeszcze wielokrotnie, głównie w konfliktach bliskowschodnich, ale także w Pakistanie. ZSU-23-4 były także intensywnie wykorzystywane podczas wojny wietnamskiej. Podczas wojny domowej w Angoli lat 1974–1991 znajdowały się na uzbrojeniu wspieranego przez Kubę MPLA. Dysponowała nimi Libia podczas krótkiego konfliktu z Egiptem w czerwcu 1977. Używała ich Somalia w czasie wojny w Ogadenie w latach 1977–1978. Szyłek użyli radzieccy komandosi GRU podczas szturmu pałacu i obalenia legalnego prezydenta Hafizullaha Amina w Kabulu w 1979 (operacja „Sztorm-333”) jako wsparcie atakujących. Podczas radzieckiej interwencji w Afganistanie używano zestawów Szyłka do zwalczania afgańskich pojazdów opancerzonych BMP-1 i BRDM-2. Dysponowała nimi armia syryjska w Libanie podczas wojny 1982 roku. Były wykorzystywane przez Irak podczas wojny z Iranem (1980-1988) i w operacji Pustynna Burza w 1991 oraz II wojny w zatoce w 2003. Z sukcesem wykorzystywali je Ormianie przeciwko azerskiemu lotnictwu podczas konfliktu o Górski Karabach (1991–1994) i bojownicy czeczeńscy w czasie I wojny czeczeńskiej (zestrzelili w lutym 1995 rosyjski Su-25). Używały jej zarówno Rosja, jak i Czeczenia w czasie II wojny czeczeńskiej w latach 1999–2003. W 2008 roku były wykorzystywane w konflikcie zbrojnym między siłami wojskowymi Gruzji a wojskami separatystycznej Osetii Południowej. W 2011 w trakcie wojny domowej w Libii oraz aktualnie w Syrii przez wojska rządowe prezydenta Baszszara al-Asada a zbrojną opozycją – specjalnie w walkach miejskich.
Użytkownicy.
Obecni użytkownicy

</doc>
<doc id="184005" url="https://pl.wikipedia.org/wiki?curid=184005" title="Cloud Strife">
Cloud Strife

 – główny bohater jRPG firmy Square - Final Fantasy VII.
Cloud jest byłym członkiem elitarnej jednostki SOLDIER, stworzonej przez korporację Shinra w celu zwalczania terroryzmu. Gdy go poznajemy, jest najemnikiem pracującym dla ruchu oporu, AVALANCHE. Jego misja polega na wysadzeniu jednego z reaktorów wysysających z planety energię Mako. Z czasem angażuje się w walkę z koncernem Shinra o ocalenie planety.
Jest wyjątkowo tajemniczy i skryty, lecz z biegiem czasu otwiera się i ujawnia swoją przeszłość.
Inne pozycje.
Cloud pojawił się także jako postać dodatkowa w grze Final Fantasy Tactics, grywalny bohater w bijatyce Ehrgeiz, grze Dragon Quest &amp; Final Fantasy in Itadaki Street Special oraz drugoplanowa postać w grze Action RPG Kingdom Hearts; wszystkie te gry zostały wydane na konsole Sony. Jego pojawienie się w nich miało jednak charakter promocyjny – chodziło o to, by więcej graczy zwróciło uwagę na przytoczone tytuły – i nie uznaje się, że fabuły tych gier pokazują prawdziwą historię Clouda.
Dopiero jego pojawienie się w oficjalnej kontynuacji Final Fantasy VII - pokazuje jego prawdziwe dalsze losy, a w grach , i anime jego prawdziwą przeszłość.

</doc>
<doc id="184007" url="https://pl.wikipedia.org/wiki?curid=184007" title="Czynność pomyłkowa">
Czynność pomyłkowa

Czynność pomyłkowa ("freudowska pomyłka") – pomyłka pojawiająca się najczęściej w wypowiedzi (przejęzyczenie), w działaniu lub zapominaniu, będąca, zdaniem Freuda, wynikiem mimowolnego oddziaływania treści zepchniętych do nieświadomości.
Zjawisko to ("Fehlleistung", "parapraxis") opisał i zdefiniował austriacki neurolog i psychoanalityk Zygmunt Freud w swojej pracy "Psychopatologia życia codziennego".
Według psychoanalizy takie pomyłki mają być spowodowane nieświadomymi, zablokowanymi motywacjami (w szczególności seksualnymi; zob. życzenie), które mimo woli wychodzą na światło dzienne. Freud uważał, że czynność pomyłkowa jest jednym z głównych przejawów myśli nieświadomych (obok: marzenia sennego, dowcipu i symptomu). Pomyłka powinna być interpretowana jako przejaw nieświadomego życzenia.
Definicja czynności pomyłkowej została następnie rozwinięta przez francuskiego psychiatrę i psychoanalityka Jacquesa Lacana, który przy wykorzystaniu pojęć, odkrytych przez francuskich językoznawców (głównie Ferdinanda de Saussure'a), znaczącego i znaczonego, proponuje interpretację pomyłki na zasadzie przejawu dwóch znaczących (słowa, które osoba chciała wypowiedzieć i słowa, które wypowiedziała).

</doc>
<doc id="184009" url="https://pl.wikipedia.org/wiki?curid=184009" title="Richard Buckminster Fuller">
Richard Buckminster Fuller



</doc>
<doc id="184010" url="https://pl.wikipedia.org/wiki?curid=184010" title="Galantamina">
Galantamina

Galantamina () – organiczny związek chemiczny, alkaloid izochinolinowy, inhibitor acetylocholinoesterazy, występujący naturalnie w cebulach przebiśniegu.
Działa parasympatykomimetycznie, zwiększając napięcie mięśni szkieletowych, powoduje skurcz oskrzeli, nasila wydzielanie potu i soków trawiennych oraz zwęża źrenice. Przenika do ośrodkowego układu nerwowego i ułatwia przewodnictwo nerwowe.
Jako lek stosowana jest w zwalczaniu chorób przebiegających z uszkodzeniem nerwów obwodowych i zaburzeniami w przekaźnictwie nerwowym, na przykład w różnych postaciach otępienia, między innymi w chorobie Alzheimera. Usprawnia pamięć u osób zdrowych. Ze względu na działanie kurcząco na mięśnie stosuje się ją także w leczeniu pooperacyjnej atonii pęcherza moczowego i jelit, a także w zatruciach kurarą. Ponadto galantamina zwiększa stężenie acetylocholiny. Jej zażywanie może wywołać nudności i biegunkę.

</doc>
<doc id="184012" url="https://pl.wikipedia.org/wiki?curid=184012" title="Monty Python i Święty Graal">
Monty Python i Święty Graal

Monty Python i Święty Graal ("Monty Python and the Holy Grail") – brytyjska surrealistyczna komedia filmowa z roku 1975 w reżyserii Terry’ego Jonesa i Terry’ego Gilliama; pierwszy film fabularny stworzony przez grupę Monty Pythona. Jej członkowie zarówno odgrywają główne role w filmie, jak i są też twórcami scenariusza filmu.

</doc>
<doc id="184013" url="https://pl.wikipedia.org/wiki?curid=184013" title="Jurek Becker">
Jurek Becker

Jurek Becker (ur. 30 września 1937 w Łodzi, zm. 14 marca 1997 w Sieseby w Niemczech) – niemiecki pisarz, syn Maxa Beckera.
Życiorys.
Dzieciństwo i młodość.
Jurek Becker urodził się 30 września w Łodzi. Data urodzenia została jednak zniekształcona, ponieważ jego ojciec chciał go uchronić przed wysiedleniem z getta, zawyżając wiek swojego syna. Później pisarz nie był w stanie przypomnieć sobie rzeczywistej daty urodzin. Prawdopodobnie był nawet kilka lat młodszy, niż podaje się w typowych źródłach.
Jego rodzice byli Żydami, a jego ojciec, pochodzący z Bawarii Max Becker (1900–1972), był urzędnikiem, a później prokurentem w fabryce odzieżowej. W 1939 Jurek Becker został wraz z rodzicami przesiedlony do łódzkiego getta. Mając lat 5 trafił do niemieckiego obozu koncentracyjnego Ravensbrück, a następnie do Sachsenhausen. Po zakończeniu wojny udało się jego ojcu, który przeżył obóz Auschwitz-Birkenau, odnaleźć syna za pomocą amerykańskiej organizacji charytatywnej. W trakcie wojny zginęło około 20 członków jego rodziny, większości z których nie zdążył poznać. Jedynymi, którzy ocaleli był późniejszy pisarz, jego ojciec oraz ciotka, która zdążyła przed wybuchem wojny uciec do USA.
Z okresu wojny pozostało niewiele wspomnień. Sam mówił, że większość z nich wyrzucił z pamięci, a zarazem dni w obozie były tak szare i podobne do siebie, że jego życie można było nazwać zaledwie egzystencją. Również ojcu Beckera nie udało się wywołać w nim wspomnień:
Z tego powodu Jurek Becker próbował później poszukiwać przeszłości, a wyniki tych poszukiwań przekształcał w literackie historie:
W 1945 Jurek Becker zamieszkał wraz ze swoim ojcem na Lippehner Straße 5 w Berlinie Wschodnim. Tę decyzję uzasadnił ojciec faktem, że w radzieckiej strefie okupacyjnej do władzy doszli antyfaszyści i nigdzie nie obchodzono się z antysemityzmem tak zdecydowanie, jak w miejscu, w którym najsilniej zaznaczył swoje piętno. Max Becker także później starał się rozgraniczać między sobą a Niemcami. Jurek swoje stosunki z ojcem określał jako całkiem dobre, chociaż nadmienił że:
Jurek Becker nigdy nie wypowiadał się na temat swoich stosunków z macochą. Największym problemem w Berlinie Wschodnim stanowił fakt, że nie posługiwał się swobodnie niemieckim:
Sytuacja była najcięższa w szkole, wszędzie uznawano go za obcego i do niedawna jeszcze prześladowanego, a koledzy ze szkolnej ławy pogardzali nim. Największym szkolnym szczęściem było wówczas dla niego unikanie błędów. Poza tym życie w Berlinie było znośne, ponieważ Żydzi cieszyli się pewnymi przywilejami i otrzymywali np. lepsze kartki żywnościowe.
Po 1945 Becker mieszkał ciągle w Berlinie Wschodnim, jego współlokatorem był między innymi Manfred Krug. W 1955 zdał maturę, odbył dwa lata służby wojskowej w armii NRD i został członkiem FDJ. Na przekór swojemu ojcu, który pragnął, by jego syn został lekarzem, rozpoczął w 1957 studia filozoficzne i został członkiem SED. Po szóstym semestrze został relegowany z uniwersytetu z przyczyn politycznych i rozpoczął życie jako literat.
Pisarstwo.
W 1960 Jurek Becker rozpoczął studium scenariopisarskie w centrum filmowym NRD w Babelsbergu i pisał liczne teksty kabaretowe. W 1962 został zatrudniony jako etatowy scenarzysta w DEFA i napisał kilka sztuk telewizyjnych oraz scenariuszy. Kiedy w 1968 odrzucono jego scenariusz pt. „Jakub Łgarz”, przerobił go na swoją pierwszą powieść, która ukazała się rok później, a w roku 1974 została zekranizowana. W 1971 roku otrzymał nagrodę im. Heinricha Manna oraz nagrodę im. Charlesa Veillona. Jego najsłynniejsza książka, „Jakub Łgarz”, została jak dotąd sfilmowana dwukrotnie, a wersja zrealizowana przez Franka Beyera w wytwórni DEFA w roku 1974 z Vlastimilem Brodskym w roli głównej została nominowana do Oscara w kategorii filmu zagranicznego. Obydwa filmy znane są polskim widzom pod tytułem "Jakub kłamca" (Jakub kłamca z 1999).
W 1972 roku zmarł jego ojciec. Rok później ukazała się jego kolejna powieść, „Irreführung der Behörden” (pol. "Oszukiwałem władze", 1976), która w następnych latach została nagrodzona nagrodą literacką Wolnego Miasta Bremy i nagrodą państwową NRD. Poza tym został wybrany do zarządu Związku Literatów NRD. W 1976 roku zaangażowany politycznie Jurek Becker podpisał wraz z 11 innymi pisarzami list otwarty sprzeciwiający się pozbawieniu obywatelstwa Wolfa Biermanna, za co został ukarany wykreśleniem z listy członków SED i utratą stanowiska w zarządzie Związku Literatów. W tymże roku ukazała się powieść „Bokser”. W następnym roku pisarz wystąpił ze Związku w proteście przeciwko wykluczeniu Reinera Kunze i za zgodą władz NRD osiedlił się w RFN. Jego książki przestały być drukowane w NRD, a propozycje scenariuszy regularnie odrzucane. Uważał przy tym, że ciągłe polityczne rozgrywki mogą mieć wyłącznie negatywny wpływ na literaturę. Mimo to podkreślał: „"Gdybym tylko mógł publikować w NRD i nie zabrano by mi czytelników, chciałbym od jutra znów żyć w NRD”." W latach 1978–1984 ukazały się dwie kolejne powieści („Bezsenne dni” w 1978 i „Przyjaciel całego świata” – napisany w 1982), a także zbiór opowiadań („Po pierwszej przyszłości” 1980). Jurek Becker wykładał gościnnie w tym okresie na uniwersytetach, wygłaszał również wykłady programowe.
W 1986 r. ukazała się powieść „Dzieci Bronsteina”, był też autorem scenariusza do cieszącego się sporą popularnością serialu „Ukochany Kreuzberg”, za który w następnym roku wraz ze swoim najlepszym przyjacielem Manfredem Krugiem i Heinzem Schirkiem otrzymał Złotą Nagrodę Adolfa Grimme’a.
Pisarz niechętnie opowiadał o swoim życiu prywatnym. Wiadomo tylko, że żenił się dwukrotnie i że miał trzech synów, z których najmłodszy, Jonathan, urodził się w 1990 roku.
Zmarł na rozpoznanego pod koniec 1995 roku raka jelita.
Jurek Becker o byciu Żydem.
Na pytanie, czy jest Żydem, odpowiadał zwykle: „"Moi rodzice byli Żydami”." Sam określał się jako ateistę. Jego ojciec nigdy nie wprowadził go w życie Żydów, a samemu w nie także nie wrósł. W synagodze pojawił się podobno tylko raz w życiu, przed kręceniem jakiegoś filmu telewizyjnego, żeby rozeznać się w przebiegu ceremonii.

</doc>
<doc id="184019" url="https://pl.wikipedia.org/wiki?curid=184019" title="Pektorał">
Pektorał

Pektorał, napierśnik (z łac. "pectus" – pierś) – rodzaj biżuterii świeckiej lub religijnej noszonej na piersi, zapinanej od tyłu. Obecnie oznacza ozdobny krzyż noszony na piersi przez wyższe duchowieństwo.
W starożytności.
Ozdoby takie znane były już w czasach antycznych w starożytnym Egipcie, Rzymie, Tracji czy u Celtów, Scytów i Żydów. W starożytnym Egipcie, gdzie były noszone przez faraonów i arcykapłanów, a także u arcykapłanów żydowskich oraz w starożytnym Rzymie pektorały były symbolem władzy.
W egipskich pektorałach królewskich głównym elementem była złota płytka z cyzelowaną dekoracją figuralną i wprawionymi kamieniami szlachetnymi. Pektorały kapłanów, umieszczane w grobowcach na piersiach zmarłego, wykonane były ze srebra, srebra pozłacanego, brązu, a nawet drewna pozłacanego i przedstawiały najczęściej boga Horusa w postaci sokoła z rozpostartymi szeroko skrzydłami.
W Ameryce prekolumbijskiej.
Forma pektorału występowała również w sztuce prekolumbijskiej. W 2006 polscy archeolodzy odkryli w grobowcu jednego z władców Majów w Nakum w Gwatemali pektorał z jadeitu. Znaleziska takie zostały także odnotowane na terytorium Peru.
W tradycji żydowskiej.
W starożytnym Izraelu pektorały nosili królowie i arcykapłani. Pektorał królewski zapewne przypominał pektorały egipskie lub kananejskie. Pektorał arcykapłana (hebr. "hoszen", ang. bibl. "breastplate") był sztywną, prostokątną kopertą (podobną do katolickiej bursy), w której znajdowały się losy Urim i Tummim, a na jego powierzchni przymocowanych było 12 szlachetnych kamieni, reprezentujących 12 plemion Izraela.

</doc>
<doc id="184020" url="https://pl.wikipedia.org/wiki?curid=184020" title="Mont Saint Michel">
Mont Saint Michel



</doc>
<doc id="184027" url="https://pl.wikipedia.org/wiki?curid=184027" title="M2">
M2



</doc>
<doc id="184028" url="https://pl.wikipedia.org/wiki?curid=184028" title="M3">
M3



</doc>
<doc id="184033" url="https://pl.wikipedia.org/wiki?curid=184033" title="Forrest Gump (film)">
Forrest Gump (film)

Forrest Gump – amerykański film fabularny z 1994 roku w reżyserii Roberta Zemeckisa. Scenariusz fabuły został oparty na powieści o tym samym tytule Winstona Grooma. W tytułową rolę wcielił się tu Tom Hanks. Dochody ze sprzedaży biletów kinowych przyniosły twórcom potężne zyski finansowe. Na całym świecie film zarobił ponad 677 milionów dolarów.
Fabuła.
Film powstał na podstawie powieści "Forrest Gump" Winstona Grooma. Treścią fabuły są losy Forresta Gumpa, człowieka z wrodzoną łagodną odmianą autyzmu, który na skutek licznych zbiegów okoliczności i darów losu bierze udział w najważniejszych wydarzeniach swej epoki i zdobywa spory majątek. W filmie znajdują się autentyczne wstawki dokumentalne, do których, za pomocą komputera, wmontowano postać Forresta. W ten sposób Forrest „spotyka” między innymi Johna Lennona i prezydentów USA – Johna F. Kennedy’ego i Lyndona Johnsona.
Do obiegu potocznego przeszło motto głównego bohatera: „Życie jest jak pudełko czekoladek. Nigdy nie wiadomo, co ci się trafi”.
Inny znany cytat to "Run, Forrest, run! (Biegnij, Forrest, biegnij!").
Film rozpoczyna się od widoku na noszone przez wiatr białe piórko, które ląduje u stóp siedzącego na przystanku autobusowym Forresta Gumpa, trzymającego pudełko czekoladek. Tytułowy bohater podnosi je i wkłada do swojej książeczki "Ciekawski George". Na przystanku obok Gumpa siada kobieta, której opowiada on historię swojego życia, jakkolwiek ona nie wydaje się być tym zainteresowana.
Kolejne losy Gumpa ukazywane są w retrospekcji. Gump opowiada, że jak był mały, dostał swoje "specjalne buty", tak określał swoje stalowe szyny ortopedyczne. Lekarz, który mu je zakładał, stwierdził, że "dzieciak ma silne nogi, ale kręgosłup krzywy jak polityk". Następnie matka zamierza zapisać swojego podopiecznego do najlepszej szkoły w Greenbow, jednak dyrektor szkoły stwierdził, że Gump nie spełnia normy IQ (które u Gumpa wynosi 75) i zaleca szkołę specjalną, jednak po rozmowie z jego matką decyduje się na przyjęcie go do szkoły w zamian za przysługę seksualną.
Aby się utrzymać finansowo, matka Forresta wynajmowała pokoje dla przejezdnych. Pewnego razu zatrzymał się tam pewien mężczyzna, grający na gitarze, któremu chłopiec zaimponował swoim tańcem w szynach ortopedycznych. Spędzili razem dużo czasu, a mężczyzna podziwiał kroki młodego Forresta. Kilka dni później ten sam mężczyzna występował z zespołem muzycznym w telewizji, stosując dokładnie te same ruchy. Był to Elvis Presley.
W pierwszy dzień szkoły po Forresta Gumpa przyjeżdża autobus prowadzony przez Dorothy Harris, w którym objawia się niechęć uczniów do nowego kolegi, z wyjątkiem Jenny Curran, która jako jedyna pozwoliła mu usiąść obok siebie. Szybko się zaprzyjaźnili. Spędzali ze sobą dużo czasu. Pewnego dnia na Forresta napadli inni chłopcy. Forrest zaczął przed nimi uciekać i wtedy Jenny krzyknęła "Biegnij, Forrest, biegnij!". Chłopcy gonili go na rowerach i podczas ucieczki Gumpowi odpadły szyny ortopedyczne. Nie były mu już więcej potrzebne.
Następnie Gump odwiedza Jenny. Widzi jak dziewczynka ucieka z domu przed ojcem, który do tej pory ją molestował. Razem ukrywają się na polu kukurydzy, gdzie modlą się, aby Bóg "zamienił Jenny w ptaka, by mogła odlecieć daleko". Forrest opowiada, że "Bóg nie zamienił Jenny w ptaka tego dnia. Zamiast tego przysłał policję, która powiedziała, że ona nie musi już tam mieszkać. Zamieszkała u babci na Creekmore Avenue".
Gdy Gump był już w szkole średniej, znowu został napadnięty przez rówieśników. Tym razem pościg odbył się z użyciem samochodu. Uciekając, Forrest przypadkowo trafia na trening drużyny futbolowej uniwersytetu w Alabamie, gdzie jego szybkość zostaje zauważona przez Beara Bryanta. Forrest zostaje przyjęty do College Football All-America Team i w związku z tym dostaje się na studia. Wkrótce ma tam incydent, podczas którego gubernator Alabamy, George Wallace, sprzeciwia się przyjęciu do szkoły dwóch Afroamerykanów.
W tym momencie opowieści słuchaczka odjeżdża autobusem, a Gump kontynuuje rozmowę z inną kobietą, zainteresowaną wspomnieniem o zamachu na Wallace’a.
W dalszej opowieści Jenny studiuje w damskiej uczelni, a Gump odwiedza ją, kiedy tylko może. Pewnego razu, gdy Jenny była z jakimś mężczyzną w samochodzie, Gump pobił go, myśląc, że ów mężczyzna chce jej zrobić krzywdę. Mimo to Jenny przebacza mu i zabiera do swojego pokoju akademickiego, gdzie dochodzi między nimi do próby zbliżenia seksualnego.
Gump trafia w końcu do All-America Team i poznaje prezydenta USA. Po pięciu latach ukończył uniwersytet i zgłasza się do wojska. Powtarza się sytuacja z autobusu szkolnego, tym razem w autobusie wojskowym. Jedyną osobą, która pozwala Gumpowi usiąść obok siebie, jest Benjamin Bufford-Blue nazywany przez wszystkich Bubba, który jest bardzo podobny do Forresta. Bubba często opowiadał nowemu koledze o "biznesie krewetkowym", przekazywanym w rodzinie Bufford z pokolenia na pokolenie. Podczas ciszy nocnej jeden z szeregowych pokazał Gumpowi "Playboya". Gump rozpoznaje na jednej ze stron Jenny, którą, jak się okazało, wyrzucono z uczelni za erotyczne zdjęcia w studenckim pulowerze. Od tego czasu zaczęła występować w "teatrze" w Memphis, gdzie grała nago na gitarze. Forrest przyszedł na jeden z jej występów, gdzie pobił mężczyznę, który oblał wodą Jenny. Później poradziła mu, żeby trzymał się od niej z daleka, a Gump obiecał, że będzie do niej pisał listy. Wkrótce wyrusza na wojnę w Wietnamie.
W Wietnamie Gump poznaje porucznika Dana Taylora, dowódcę oddziału, do którego należą Gump i Bubba. Podczas jednej z wypraw Bubba opowiedział, że zamierza kupić kuter krewetkowy i zaproponował Forrestowi posadę bosmana, jak tylko skończy się wojna. Następnego dnia oddział został zaatakowany przez wietnamskich żołnierzy, poniesiono duże straty, więc dowódca zarządził odwrót. Gump dobiegł bez namysłu do rzeki i nagle zorientował się, że jest sam. Chcąc ocalić Bubbę, wrócił do dżungli, gdzie natrafił się na kolejnych rannych żołnierzy, których zaniósł w okolice rzeki. Gdy natrafił na rannego w nogi porucznika Dana, ten komunikował się z bazą, żądając zrzucenia napalmu przez myśliwce i opierając się Gumpowi, który go ratował. Po długich poszukiwaniach Forrest odnalazł też Bubbę, jednak jest już za późno, żeby mu pomóc i po niedługim czasie przyjaciel Gumpa umarł, a na dżunglę zostaje zrzucony napalm.
W międzyczasie, podczas tej opowieści, z przystanku znika kobieta z dzieckiem, a zastępuje ją zainteresowany opowieścią o Wietnamie mężczyzna.
Gump trafił do szpitala wojskowego. Tam okazało się, że żaden wysłany list nie trafił do Jenny, gdyż zmieniła adres. Później, w szpitalu, Gump nauczył się grać w ping ponga i okazało się, że jest w tym najlepszy ze wszystkich. W nocy porucznik Dan wyznał Gumpowi, że ma do niego żal. Zamiast zginąć śmiercią bohatera, porucznik został kaleką na całe życie. Następnego dnia został zwolniony ze szpitala i służby wojskowej, a Gump otrzymał Medal Honoru. Po tym, jak go odebrał w Białym Domu, został wciągnięty przez aktywistów politycznych na wystąpienie Abbiego Hoffmana, gdzie poproszono go, by opowiedział o wojnie w Wietnamie. Gdy jednak zaczął mówić, jakiś wojskowy zniszczył sprzęt techniczny i nikt niczego nie usłyszał (poza Hoffmanem, który wyraźnie wzruszony mówi "Zgadza się, stary. Powiedziałeś wszystko."). Nagle z tłumu Forresta woła Jenny, która zabiera go do siedziby Students for a Democratic Society, gdzie Gump spotyka przedstawicieli Czarnych Panter. Tam też pobił aktywistę Wesleya, który uderzył Jenny. Potem dużo razem podróżowali, jednak Jenny poszła w końcu za Wesleyem.
Następnie Gump trafił do amerykańskiej reprezentacji pingpongowej. Wyjechał na pokazową rozgrywkę w Chinach w 1971 r. Został zaproszony do talk-show Dicka Cavetta, po wyjściu ze studia spotkał Dana Taylora na wózku inwalidzkim. Odkąd stracił nogi, mieszkał w hotelu w Nowym Jorku. Teraz więcej pił, palił i stał się bardziej gburowaty. Utrzymywał się z rządowych pieniędzy. Gump postanowił zostać z nim na święta. W czasie obchodów Nowego Roku opowiedział mu, że zamierza spełnić obietnicę daną Bubbie i kupić kuter do połowu krewetek. Dan odpowiedział z ironią, że jeżeli mu się to uda, to on zostanie jego bosmanem. Po sukcesach w ping pongu Gump "został znów zaproszony do Białego Domu i znów poznał kolejnego prezydenta", tym razem Richarda Nixona, który zaproponował mu mieszkanie w kompleksie Watergate, gdzie Gump przypadkowo wykrył nielegalne zakładanie podsłuchów. Wkrótce Gump skończył służbę wojskową, a wraz z nią karierę pingpongową. Wrócił do domu, gdzie jego matka powiedziała mu, że miała różnych gości, którzy chcieli, by Forrest używał ich produktów. Jeden z nich obiecał 25000 USD, jeśli Gump powie, że najchętniej grał w Chinach paletką marki "Flex-O-Light" z podobizną Mao Zedonga. Później Gump wyruszył do Bayou La Batre, gdzie spotkał się z rodziną Bubby, odwiedził jego grób i kupił kuter do połowu krewetek, który nazwał imieniem Jenny. Wkrótce do miasta przyjechał Dan Taylor, który zgodnie z obietnicą postanowił zostać bosmanem na statku. Podczas połowów nie odnosili jednak żadnych sukcesów, więc Gump zaczął chodzić do kościoła protestanckiego. Pewnego razu kuter złapała burza, podczas której Dan krzyczał do nieba "Nigdy nie zatopisz tego kutra, sukinsynu!". Następnego dnia okazało się, że "Jenny" była jedynym kutrem, który przetrwał sztorm. Od tej pory połowy krewetek przychodziły im bez problemów. Wkrótce założyli korporację Bubba-Gump.
Mężczyzna, któremu Gump opowiadał tę historię, nie uwierzył mu. Do końca wysłuchała go już tylko staruszka, która z początku nie chciała robić przykrości Forrestowi, jednak po zobaczeniu zdjęcia Gumpa i Dana na okładce "Fortune", uwierzyła mu.
Po opowiedzianych wydarzeniach Taylor po raz pierwszy podziękował Gumpowi za uratowanie życia. Forrest stwierdził, że "Dan, choć nigdy tego nie powiedział, chyba pogodził się z Bogiem". Wkrótce Gump dostał informację, że jego matka jest chora i powinien ją odwiedzić. Kilka dni później, we wtorek, zmarła. Gump nie wrócił już do połowów krewetek. Dan zainwestował zarobione pieniądze w firmę "przetwórstwa owocowego" (Apple) i obaj "nie musieli się już martwić o pieniądze", więc Gump przeznaczył je na wybudowanie kościoła zielonoświątkowego, szpitala dla rybaków w Bayou La Barte i oddał rodzinie Bubby jego udział w zyskach. Ponieważ Gump był milionerem i lubił swoją nową pracę, kosił trawę na stadionach za darmo. Wkrótce odwiedziła go Jenny, która u niego zamieszkała. Po kilku dniach Gump oświadczył się Jenny. Ta zapewniła go, że za niego nie wyjdzie. Dodała też, że Gump nie wie, o co prosi. Mimo to przyszła do niego w nocy, gdzie pierwszy raz doszło między nimi do stosunku. Następnego dnia uciekła. Nie mogąc się doczekać jej powrotu, Gump po prostu postanowił pobiegać, zupełnie bez powodu. Tym sposobem dobiegł do Atlantyku. Później zawrócił i dobiegł do Pacyfiku i biegł dalej przez całe Stany Zjednoczone. Szybko zdobył dużą popularność i zaczęło się do niego przyłączać coraz więcej ludzi. Wiele osób prosiło go o pomoc. Biegł 3 lata 2 miesiące 14 dni i 16 godzin, aż nagle, ku zdziwieniu wszystkich, zmęczył się i wrócił do domu. Tam otrzymał list od Jenny, by ten odwiedził ją w Savannah. W ten sposób Forrest znalazł się na tym przystanku.
W tym momencie ostatecznie skończyły się retrospekcje. Staruszka, która wysłuchała Gumpa do końca, powiedziała mu, że nie musi czekać na autobus, bo dom znajduje się tuż obok. Gump pobiegł do Jenny. Dowiedział się tam, że ma syna – Forresta Gumpa Juniora. Dowiedział się też, że jego syn jest najbystrzejszy w klasie. Z kolei Jenny złapała niezidentyfikowany wirus (prawdopodobnie HIV), z którym lekarze nie potrafią walczyć. W końcu doszło do ślubu Forresta i Jenny. Na ślubie zjawił się porucznik Dan, który miał wstawione protezy nóg ze stopu tytanu. Przyszedł tam ze swoją narzeczoną, prawdopodobnie Wietnamką. Niedługo potem Jenny zmarła. Na zlecenie Forresta został zburzony dom, w którym mała Jenny mieszkała ze swoim ojcem-pedofilem. Gump zaopiekował się synem. Mały Forrest napisał list do mamy, który starszy Forrest pozostawił na jej grobie.
Forrest i jego syn czekają na szkolny autobus w pierwszy dzień szkoły. Mały Forrest bierze ze sobą książkę "Ciekawski George", która wcześniej należała do jego ojca. Po małego Gumpa przyjeżdża autobus, którego kierowcą nadal jest Dorothy Harris.
W ostatniej scenie białe piórko unosi się spod stóp Forresta i szybuje w górę. W tle gra ta sama melodia, co na początku filmu.
Odniesienia do historii i rzeczywistości.
Jednym z ważniejszych motywów filmu są liczne odniesienia do historii Stanów Zjednoczonych, w których Forrest Gump często bierze udział, niejednokrotnie przyczyniając się do sukcesów, zarówno swoich, grupy, jak i poszczególnych jednostek. Bardzo wyraźnie są zaznaczone w filmie zamachy na kolejnych prezydentów USA, a czasem także innych ważnych osobowości.
Obsada.
Głosy.
Postacie wstawione przy pomocy efektów specjalnych do filmu, w niektórych przypadkach nie mówili swoimi głosami, tylko zostali zdubbingowani przez aktorów.
Piosenki z filmu.
W filmie wykorzystano nagrania z lat 50., 60., 70., i wczesnych 80.:

</doc>
<doc id="184038" url="https://pl.wikipedia.org/wiki?curid=184038" title="Vis (broń)">
Vis (broń)



</doc>
<doc id="184045" url="https://pl.wikipedia.org/wiki?curid=184045" title="Tomahawk (ujednoznacznienie)">
Tomahawk (ujednoznacznienie)

Broń:
Miejscowości w USA:
Muzyka:
Technologia i transport:

</doc>
<doc id="184048" url="https://pl.wikipedia.org/wiki?curid=184048" title="Duży szwajcarski pies pasterski">
Duży szwajcarski pies pasterski

Duży szwajcarski pies pasterski – jedna z ras psów należąca do grupy psów w typie pinczera i sznaucera, molosowatych, psów szwajcarskich pasterskich i ras innych. Zaklasyfikowana do sekcji szwajcarskich psów pasterskich. Nie podlega próbom pracy.
Rys historyczny.
Jest to potomek dawnych wiejskich psów, które były wykorzystywane przez przydrożnych handlarzy do ciągnięcia wózków. Często spełniały również role psów zaganiających i podwórzowych w gospodarstwach rolników, masarzy i rzeźników. Na wystawie psów w 1908 roku w miejscowości Lagenthal, profesorowi Albertowi Heim zostały pokazane psy określane mianem "krótkowłosych berneńskich psów pasterskich". Profesor Heim uznał te psy za odrębną rasę, którą nazwał dużymi szwajcarskimi psami pasterskimi i przyczynił się do ich popularyzacji. Podczas II wojny światowej duży szwajcarski pies pasterski używany był jako pies meldunkowy i pociągowy ze względu na jego wrodzone do tego predyspozycje. 
Zachowanie i charakter.
Są to przyjacielskie psy o łagodnym charakterze. Zawsze skory do zabawy, ale i zrównoważony. Wobec dzieci jest delikatny i nie jest bojaźliwy.
Użytkowość.
Obecnie psy te zyskują na popularności będąc hodowane jako psy rodzinne. Cierpliwy pies towarzyszący, nadający się również na psa ratowniczego. Wykorzystywany jako stróż i pies pasterski.
Zdrowie i pielęgnacja.
Duży szwajcarski pies pasterski wymaga odpowiedniego pokarmu, bogatego w minerały. Dzięki temu może uniknąć wielu typowych schorzeń, właściwych dużym rasom. Ze względu na predyspozycje do skrętu kiszek powinien jadać regularnie. Może cierpieć podobnie jak inne duże psy na dysplazję stawów biodrowego oraz łokciowego.
Popularność.
Duży Szwajcarski Pies Pasterski nie jest zbyt popularny w Polsce. 
Na dużych wystawach psów rasowych pojawia się maksimum kilkanaście osobników. W ostatnich latach wzrosła liczba hodowli psów tej rasy.

</doc>
<doc id="184051" url="https://pl.wikipedia.org/wiki?curid=184051" title="Józef Sebastian Pelczar">
Józef Sebastian Pelczar

Józef Sebastian Pelczar (ur. 17 stycznia 1842 w Korczynie, zm. 28 marca 1924 w Przemyślu) – polski biskup rzymskokatolicki, biskup pomocniczy przemyski w latach 1899–1900, biskup diecezjalny przemyski w latach 1900–1924, założyciel Zgromadzenia Służebnic Najświętszego Serca Jezusowego, święty Kościoła katolickiego. W latach 1882–1883 rektor Uniwersytetu Jagiellońskiego.
Życiorys.
Józef Sebastian Pelczar urodził się i wychował w podkarpackiej wsi Korczyna. Jego rodzice Wojciech i Marianna z domu Mięsowicz, widząc, że syn dobrze się uczy, po dwóch latach nauki w korczyńskiej szkole ludowej posłali go do Rzeszowa, do szkoły głównej. W 1860 zdał egzamin dojrzałości w C. K. Gimnazjum w Przemyślu. Po maturze podjął studia teologiczne w Wyższym Seminarium Duchownym w Przemyślu.
17 lipca 1864 w Przemyślu przyjął święcenia kapłańskie z rąk bp. Antoniego Monastyrskiego. W Samborze, jego pierwszej placówce, pracował półtora roku jako wikariusz, następnie wysłano go do Rzymu, gdzie w latach 1866–1868 studiował równocześnie na dwóch rzymskich uczelniach: Collegium Romanum (dziś Uniwersytet Gregoriański) i w Instytucie św. Apolinarego (dziś Uniwersytet Laterański), uzyskując stopień doktora teologii. Po powrocie do kraju wykładał w seminarium przemyskim. Od czasu reorganizacji Uniwersytetu Jagiellońskiego w 1877 pracował tam przez 22 lata. Pełnił tam obowiązki profesora i dziekana Wydziału Teologicznego, w 1880 otrzymał prezentę na kanonika gremialnego kapituły krakowskiej, a w latach 1882–1883 był rektorem krakowskiej uczelni.
W 1891 poddał myśl utworzenia Bractwa NMP Królowej Korony Polskiej, które oprócz celów religijnych opiekowało się rzemieślnikami, biednymi, sierotami i sługami (zwłaszcza chorymi i pozbawionymi pracy). W 1894 założył w Krakowie Zgromadzenie Służebnic Najświętszego Serca Jezusowego, „stawiając mu za cel szerzenie Królestwa miłości Serca Jezusowego”. Siostry miały być „znakiem i narzędziem tej miłości wobec dziewcząt, chorych i wszystkich ludzi potrzebujących pomocy”.
W 1899 został mianowany biskupem pomocniczym diecezji przemyskiej i biskupem tytularnym Miletopolis, a po śmierci bp. Łukasza Soleckiego biskupem diecezjalnym. Przez 25 lat pracował jako biskup. Przed 1914 uzyskał tytuł asystenta tronu papieskiego, tytuł hrabiego rzymskiego, tytuł prałata domowego Jego Świątobliwości.
W ramach autonomii galicyjskiej państwa Austro-Węgier był posłem Sejmu Krajowego Galicji kadencji V (1883), VII (1900–1901), VIII (1901–1907), IX (1908–1913), X (1913–1914). Otrzymał tytuł c. k. tajnego radcy.
Pomimo słabego zdrowia bp Pelczar wiele czasu poświęcał swoim diecezjanom. Przeprowadzał częste wizytacje parafii, zachęcał wiernych do udziału w nabożeństwach eucharystycznych, dbał o wysoki poziom moralny i umysłowy duchowieństwa. Skutecznie starał się o budowę nowych kościołów i kaplic, podczas jego rządów odnowiono wiele świątyń. Przeprowadził trzy synody diecezjalne, które uregulowały prawnie różnorodne inicjatywy. Miał wielkie nabożeństwo do Najświętszego Sakramentu, Serca Pana Jezusa i Matki Bożej. W swoim herbie biskupim umieścił wizerunek NMP z zawołaniem "Ave Maria""." Dewizą jego życia było zawołanie: "Wszystko dla Najświętszego Serca Jezusowego przez Niepokalane Ręce Najświętszej Maryi Panny".Przyczynił się do budowy kościoła w rodzinnej Korczynie. Dbał o najuboższych mieszkańców swej diecezji. Z jego inicjatywy powstawały ochronki dla dzieci, kuchnie dla ubogich, schroniska dla bezdomnych, szkoły gospodarcze dla dziewcząt, bezpłatna nauka w seminarium duchownym dla chłopców z ubogich rodzin. W publikacjach szerzył i promował naukę społeczną papieża Leona XIII. Starał się zaradzić problemom emigracji i alkoholizmu. Działał jako członek Towarzystwa św. Wincentego à Paulo oraz Towarzystwa Oświaty Ludowej. W tym ostatnim przez 16 lat pełnił funkcje prezesa. Towarzystwo to w tym czasie zajmowało się zakładaniem czytelni i wypożyczalni książek, wydawaniem i rozprowadzaniem książek wśród ludu, przeprowadzaniem bezpłatnych wykładów, otworzyło również szkołę dla służących. Był zaangażowanym działaczem okręgu lwowskiego Polskiego Czerwonego Krzyża, a za swoje zasługi – jako pierwszy w Polsce – otrzymał tytuł „Dozgonnego Członka PCK”.
Zmarł 28 marca 1924 na skutek zapalenia płuc. Zgodnie z własną wolą został pochowany w kościele Najświętszego Serca Pana Jezusa w Przemyślu w podziemiach pod kaplicą Matki Boskiej Częstochowskiej 1 kwietnia 1924. W 1991 szczątki biskupa zostały przeniesione do przemyskiej katedry Wniebowzięcia Najświętszej Maryi Panny i św. Jana Chrzciciela.
Jego spuścizna pisarska obejmuje dzieła teologiczne, historyczne, z dziedziny prawa kanonicznego, podręczniki, modlitewniki, listy pasterskie, mowy i kazania.
Kult.
Józef Sebastian Pelczar został beatyfikowany w Rzeszowie przez papieża Jana Pawła II 2 czerwca 1991 podczas IV pielgrzymki do Polski. Jego kanonizacja odbyła się 18 maja 2003 na placu św. Piotra w Rzymie. W dzieciństwie ofiarowany został Matce Bożej Pocieszenia w jej sanktuarium w Leżajsku. Relikwie świętego znajdują się w kościele archikatedralnym pod wezwaniem św. Jana Chrzciciela w Przemyślu. W Krakowie czczony jest w sposób szczególny w kościele Służebnic Najświętszego Serca Jezusowego. Pierwsza na świecie parafia i kościół pod jego wezwaniem powstały w Przeworsku. 16 maja 2004 podczas uroczystej liturgii na zakończenie obchodów Roku Pelczarowskiego abp Józef Michalik, metropolita przemyski – dekretem erygował sanktuarium św. Józefa Sebastiana biskupa w Korczynie.
Jest patronem archidiecezji przemyskiej, diecezji rzeszowskiej, Wyższego Seminarium Duchownego w Rzeszowie, powiatu krośnieńskiego oraz chorych, ubogich i emigrantów.
W klasztorze Zgromadzenia Służebnic Najświętszego Serca Jezusowego w Krakowie, w 1986 kard. Franciszek Macharski otwarł muzeum bpa Józefa Sebastiana.
Wspomnienie liturgiczne w Kościele katolickim obchodzone jest 19 stycznia.
W ikonografii przedstawiany jest w stroju biskupim.

</doc>
<doc id="184054" url="https://pl.wikipedia.org/wiki?curid=184054" title="Irish soft coated wheaten terrier">
Irish soft coated wheaten terrier

Irish soft coated wheaten terrier – jedna z ras psów, należąca do grupy terierów, zaklasyfikowana do sekcji terierów wysokonożnych. Typ wilkowaty. Nie podlega próbom pracy.
Rys historyczny.
Rasa ta pochodzi z Irlandii, gdzie wykształciła się z psów pomagających w gospodarstwach chłopskich przy codziennych pracach (takich jak zaganianie bydła, tępienie szczurów, pilnowanie domu i pomaganie w polowaniach). Brytyjski Związek Kynologiczny uznał rasę w roku 1943, a amerykański dopiero w 1973 roku.

</doc>
<doc id="184055" url="https://pl.wikipedia.org/wiki?curid=184055" title="Janusz Tazbir">
Janusz Tazbir

Janusz Tazbir (ur. 5 sierpnia 1927 w Kałuszynie, zm. 3 maja 2016 w Warszawie) – polski historyk, profesor nauk humanistycznych, badacz dziejów kultury staropolskiej oraz reformacji i kontrreformacji w Polsce, członek Polskiej Akademii Nauk.
Życiorys.
Ukończył VII Liceum Ogólnokształcące im. Juliusza Słowackiego w Warszawie, następnie studiował historię na Uniwersytecie Warszawskim. Magisterium uzyskał w Instytucie Historii UW w 1950. Tam też uzyskał w 1954 stopień doktorski (kandydat nauk historycznych) na podstawie rozprawy napisanej pod kierunkiem Władysława Tomkiewicza. Habilitował się w 1960 w Instytucie Historii Polskiej Akademii Nauk. Profesorem nadzwyczajnym został w 1966, a profesorem zwyczajnym w 1973. Pracownik IH PAN w latach 1953–1997 (zastępca dyrektora 1968–1983, dyrektor 1983–1990). Wiceprezes PAN w latach 1999–2003. Był członkiem PAN: korespondentem od 1983, rzeczywistym od 1989. Był członkiem czynnym Polskiej Akademii Umiejętności i członkiem Komitetu Nauk Historycznych Polskiej Akademii Nauk. Jako członek Rady Języka Polskiego przy Prezydium PAN od 1996 r., czyli od początku jej istnienia, był współodpowiedzialny m.in. za wszystkie uchwały ortograficzne Rady.
W 1965 został redaktorem naczelnym rocznika „Odrodzenie i Reformacja w Polsce”. W latach 1986–1989 był członkiem Ogólnopolskiego Komitetu Grunwaldzkiego. Był przewodniczącym rady naukowej Polskiego Słownika Biograficznego. Przez wiele lat pełnił funkcję przewodniczącego Centralnej Komisji do Spraw Stopni i Tytułów. Był członkiem Stowarzyszenia Pisarzy Polskich oraz prestiżowych gremiów naukowych m.in. Nagrody Naukowej KLIO (członek jury od 1996). Przewodniczył kapitule Konkursu o Nagrodę i Medal Zygmunta Glogera, od 1984 prowadzonego przez Społeczne Stowarzyszenie Prasoznawcze „Stopka” z Łomży. Jego żoną była historyk Julia Tazbir.
Janusz Tazbir został pochowany na Cmentarzu Komunalnym Północnym w Warszawie (kwatera W-VII-8-4-9).

</doc>
<doc id="184057" url="https://pl.wikipedia.org/wiki?curid=184057" title="Metryka dokumentu">
Metryka dokumentu



</doc>
<doc id="184062" url="https://pl.wikipedia.org/wiki?curid=184062" title="Rezerwat przyrody Topór">
Rezerwat przyrody Topór

Topór – leśny rezerwat przyrody znajdujący się na terenie gminy Łuków, w powiecie łukowskim, w województwie lubelskim, w kompleksie leśnym Lasów Łukowskich.
Rośliny chronione występujące na terenie rezerwatu to m.in. widłak jałowcowaty, widłak goździsty, wroniec widlasty, kruszczyk błotny, a także wawrzynek wilczełyko. Do gatunków rzadkich występujących w rezerwacie należą: cienistka trójkątna, kozłek lekarski, jeżyna gruczołowata, turzyca orzęsiona oraz turzyca leśna.
Rezerwat stanowi ostoję dla rzadkich gatunków ptaków tj. orlik krzykliwy, bocian czarny, żuraw szary, puchacz zwyczajny, a także dzięciołów i błotniaków.

</doc>
<doc id="184066" url="https://pl.wikipedia.org/wiki?curid=184066" title="Mega Lo Mania">
Mega Lo Mania

Mega Lo Mania – gra komputerowa z gatunku RTS. 
Rozgrywka toczy się na planszy o wymiarach 4x4 (maksymalnie 16 pól), celem jest militarna eksterminacja przeciwników. Występuje postęp techniczny (od kamieni po bomby atomowe). Rozgrywka polega głównie na przydziale ludzi do:
Nad armią w trakcie ataku nie ma się kontroli, można tylko wycofać żołnierzy z bitwy.
Jako pierwsza gra na Amigę miała digitalizowaną mowę ludzką (komentarze wymawiane przez komputerowych przeciwników).
Została też wydana na Sega Genesis pod nazwą "Tyrants: Fight Through Time".
Została wydana wersja otwarta na PC pod nazwą GigaLoMania, jednakże z powodu braku zgody właściciela praw autorskich nie posiada ona grafiki ani dźwięków pierwowzoru.

</doc>
<doc id="184067" url="https://pl.wikipedia.org/wiki?curid=184067" title="DUKW">
DUKW

DUKW (popularnie nazywany „duck” – kaczka) – sześciokołowy pojazd amfibijny, z napędem na wszystkie koła, zaprojektowany w Stanach Zjednoczonych w czasie II wojny światowej.
Historia.
Oznaczenie „DUKW” opisuje kiedy pojazd został zaprojektowany i jakie było jego przeznaczenie. Według terminologii przedsiębiorstwa General Motors Corporation (GMC) z tego okresu „D” oznaczało, że pojazd został zaprojektowany w 1942 roku, „U” oznacza „wielozadaniowy, amfibijny”, „K” – „napęd na wszystkie koła”, a „W” – dwie osie z tyłu pojazdu. DUKW powstał na bazie pojazdu CCKW, który zmodyfikowano poprzez dodanie wodoszczelnego kadłuba i śruby napędowej. DUKW napędzany był sześciocylindrowym silnikiem gaźnikowym o pojemności 4,4 l, ważył 7,5 t, miał 9,3 m długości, 2,4 m szerokości i 2,6 m wysokości. Na lądzie osiągał maksymalną prędkość 80 km/h, a w wodzie 10 km/h. Manewrowość w wodzie zapewniał ster umieszczony za śrubą napędową, a dodatkowo przednie koła pojazdu. Kierowca siedział (jak w samochodzie) z przodu, za składaną szybą. W razie złej pogody można było rozpiąć nad pojazdem brezentowy dach. Uzbrojenia własnego DUKW oryginalnie nie posiadały, ale w trakcie działań wojennych wyposażano je w kaemy, a nawet działka oraz wyrzutnie rakietowe „Skorpion” (na Pacyfiku).
Początkowo armia nie była zainteresowana tym pojazdem i po prezentacjach pierwszych prototypów nie złożono na nie zamówienia. Dopiero kiedy zupełnie przypadkowo jeden z prototypów „kaczora” wziął udział w akcji ratowania załogi rozbitego okrętu, przy wietrze osiągającym prędkość 110 km/h i na dużej fali, zauważono dużą przydatność tego pojazdu i zdecydowano się na jego produkcję. W czasie wojny pojazdy DUKW niejednokrotnie udowadniały swą dużą „zdatność do żeglugi” przepływając między innymi kanał La Manche.
Był to pierwszy pojazd w którym kierowca miał możliwość regulacji ciśnienia w kołach, pozwalając na ich pełne napompowanie na twardych nawierzchniach, oraz na zmniejszenie ciśnienia na miękkich jak na przykład piasek. DUKW był jedynym pojazdem kołowym, który był w stanie poruszać się po miękkich i grząskich plażach Iwo Jimy.
Służba.
Do zakończenia II wojny światowej zbudowano 21 147 DUKW; były używane zarówno przez Amerykanów, jak i Brytyjczyków na wszystkich teatrach wojny.
586 sztuk wysłano do Związku Sowieckiego w ramach programu Lend-Lease, gdzie na ich podstawie zbudowano po wojnie kopię – ZiŁ-485.

</doc>
<doc id="184070" url="https://pl.wikipedia.org/wiki?curid=184070" title="Rezerwat przyrody Torfowisko Sobowice">
Rezerwat przyrody Torfowisko Sobowice

Torfowisko Sobowice – torfowiskowy rezerwat przyrody znajdujący się na terenie gminy Chełm, w powiecie chełmskim, w województwie lubelskim.
Przez rezerwat przebiega rowerowy szlak turystyczny – „Uroki Sobowickie”, występuje tam borsuk, lis oraz inne ssaki.

</doc>
<doc id="184071" url="https://pl.wikipedia.org/wiki?curid=184071" title="Rezerwat przyrody Trzy Jeziora">
Rezerwat przyrody Trzy Jeziora

Trzy Jeziora – torfowiskowy rezerwat przyrody znajdujący się na terenie gmin Wola Uhruska oraz Włodawa, w powiecie włodawskim, w województwie lubelskim. Leży w granicach Sobiborskiego Parku Krajobrazowego.
Na terenie rezerwatu leżą jeziora Brudno (o powierzchni 41,10 ha) i Płotycze (17,16 ha). Stanowią one jeden system hydrologiczny z sąsiadującym od strony północno-zachodniej jeziorem Brudzieniec (chronionym przez rezerwat „Brudzieniec”). Jeziora te są otoczone i połączone ze sobą rozległymi torfowiskami.

</doc>
<doc id="184072" url="https://pl.wikipedia.org/wiki?curid=184072" title="Sensible Software">
Sensible Software

Sensible Software – założone w 1986 roku w Chelmsford przez Jona Hare’a i Chrisa Yatesa brytyjskie przedsiębiorstwo zajmujące się produkcją gier komputerowych na komputery 8- i 16-bitowe. Studio stworzyło serie gier, takie jak "Sensible Soccer", "Mega Lo Mania", "Sensible World of Soccer" czy "Cannon Fodder". W 1999 roku spółka zbankrutowała, a marka jednej z jej gier "Sensible Soccer" została wykupiona przez Codemasters.

</doc>
<doc id="184074" url="https://pl.wikipedia.org/wiki?curid=184074" title="Megalomania (ujednoznacznienie)">
Megalomania (ujednoznacznienie)



</doc>
<doc id="184076" url="https://pl.wikipedia.org/wiki?curid=184076" title="Rezerwat przyrody Wieprzec">
Rezerwat przyrody Wieprzec

Wieprzec – torfowiskowy rezerwat przyrody znajdujący się na terenie gminy Zamość, w powiecie zamojskim, w województwie lubelskim.
Charakterystyka.
Rezerwat położony jest w Padole Zamojskim, w rozległym obniżeniu Wieprzca i Topornicy.
Gleby.
Obszar charakteryzuje się mozaikowym układem gleb. Występują tu gleby torfowiskowe, piaszczyste pochodzenia aluwialnego i kredowe.
Przyroda.
Rezerwat nie posiada obowiązującego planu ochrony. Jego obszar objęty jest ochroną czynną. Leży w obrębie otuliny Roztoczańskiego Parku Narodowego oraz dwóch obszarów sieci Natura 2000: siedliskowego „Doliny Łabuńki i Topornicy” PLH060087 oraz ptasiego „Roztocze” PLB060012. Jest jedynym na Zamojszczyźnie ocalałym fragmentem roślinności bagiennej, wapieniolubnej i psammofilnej.
Podczas badań z lat 1988-1989 i 1991 na terenu rezerwatu oznaczono sto gatunków ryjkowców oraz 107 gatunków lądowych pluskwiaków różnoskrzydłych. Z pluskwiaków tych na murawach piaskowych dominowały: "Nithecus jacobae", "Nysius helveticus", "Heterogaster artemisiae", "Camptoptelus lineolatus", "Dictyonota strichnocera", "Heterocordylus genistae", "Plagiognathus albipennis", "Amblytylus albidus", nałazik kukurydziany i lolek niepozorny. Na łąkach występowały: "Trigonotylus coelestialium" (30-60% liczebności zgrupowania), zmienik ziemniaczak, zmienik lucernowiec, przegonik bezskrzydły, przylist długoskrzydlak i ulanik chryzantemowiec. Pluskwiaki wilgociolubne (stanowiska wilgotne) zamieszkiwały m.in.: zażartka ciemnobroda, byliniak żółtawy, wzdęciel turzycowy,"Acompus rufipes" i "Pachybrachius fracticollis".

</doc>
<doc id="184077" url="https://pl.wikipedia.org/wiki?curid=184077" title="Rezerwat przyrody Warzewo">
Rezerwat przyrody Warzewo

Warzewo – faunistyczny rezerwat przyrody znajdujący się na terenie gminy Podedwórze, w powiecie parczewskim, w województwie lubelskim.
Rezerwat Warzewo ma charakter wodno-torfowiskowy. Na jego terenie stwierdzono występowanie 60 gatunków ptaków, w tym: 26 lęgowych i 9 prawdopodobnie lęgowych. Występują tu m.in.: perkozy (zausznik i perkozek), 6 gatunków kaczek, bąk, błotniak stawowy, łyska, rybitwa zwyczajna, mewa śmieszka, rokitniczka, potrzos, czajka, rycyk, bekas kszyk, a z gatunków nielęgowych: błotniak łąkowy, dubelt, kulik wielki i batalion.

</doc>
<doc id="184086" url="https://pl.wikipedia.org/wiki?curid=184086" title="Wskaźnik Wolności Prasy">
Wskaźnik Wolności Prasy



</doc>
<doc id="184088" url="https://pl.wikipedia.org/wiki?curid=184088" title="Before These Crowded Streets">
Before These Crowded Streets

Before These Crowded Streets – trzeci album zespołu Dave Matthews Band wydany 28 kwietnia 1998 roku przez wytwórnię RCA. Before These Crowded Streets jest ostatnim albumem Dave Matthews Band produkowanym przez Steve'a Lillywhite'a. Jest to jedyna płyta zespołu, która jest również dostępna w wersji winylowej. Tytuł albumu wywodzi się z tekstu piosenki The Dreaming Tree napisanej wspólnie przez Matthewsa i Lessarda, opowiadającej o osobistym dramacie basisty zespołu Stefana Lessarda, który stracił córkę w 1996 roku (SIDS). Już w pierwszym tygodniu od pojawienia się w sklepach Before These Crowded Streets osiągnęła wysokość sprzedaży 421 tysięcy egzemplarzy. Dzięki temu wynikowi album ten zdetronizował Billboard 200 – ścieżkę dźwiękową z filmu Titanic, która zajmowała pierwsze miejsce przez 16 kolejnych tygodni.
gościnnie.
Lista utworów.
Pomiędzy kilkoma utworami znajdują się niezatytułowane jamy – "interludes".

</doc>
<doc id="184089" url="https://pl.wikipedia.org/wiki?curid=184089" title="Widawka (rzeka)">
Widawka (rzeka)

Widawka – rzeka, prawy dopływ Warty o długości 99,56 km i powierzchni dorzecza 2385 km².
Źródła rzeki znajdują się na Wzgórzach Radomszczańskich w południowej części województwa łódzkiego, w gminie Kodrąb. W Kotlinie Szczercowskiej rzeka tworzy meandry. Płynie przez tereny odkrywkowej Kopalni Węgla Brunatnego Bełchatów. Przepływa przez Szczerców, Restarzew, Chociw, Rogóźno. Jej lewymi dopływami są: Struga Aleksandrowska, Nieciecz, Krasówka, Świętojanka, Kręcica, a prawymi: Grabia, Pilsia, Ścichawka, Jeziórka, Rakówka, Chrząstawka.
Woda w rzece częściowo pochodzi z pomp głębinowych odwadniających odkrywkę Bełchatów i Szczerców. 

</doc>
<doc id="184091" url="https://pl.wikipedia.org/wiki?curid=184091" title="Mont Saint-Michel">
Mont Saint-Michel

Mont Saint-Michel (bret. "Menez Mikael", „Wzgórze Świętego Michała”) – skalista wyspa pływowa w zatoce Mont-Saint-Michel, na kanale La Manche, w południowo-zachodniej Normandii, połączona z kontynentalną Francją groblą długości 1800 metrów.
Na wyspie wzniesione zostało sanktuarium Michała Archanioła. Oryginalna nazwa sanktuarium to po łacinie "Mons Sancti Michaeli in periculo mari" (Wzgórze Świętego Michała w niebezpiecznym morzu) lub "Mont Saint-Michel-au-péril-de-la-mer" (po francusku).
Obecnie wzgórze Mont Saint-Michel stanowi naturalne centrum gminy Le Mont-Saint-Michel (w departamencie Manche, w regionie Normandia).
Architektura sanktuarium oraz zatoka z dużymi pływami morskimi sprawiają, iż jest to jedno z najchętniej odwiedzanych miejsc w Normandii. Według danych gromadzonych w ramach "Projet Mont-Saint-Michel" miejsce to zwiedza rocznie średnio 3,2 mln osób, co powoduje, że jest to najczęściej poza Paryżem odwiedzana atrakcja turystyczna we Francji. Wiele budowli wyspy zaklasyfikowano jako pomniki historii, a miasto jako całość otrzymało ten przywilej w 1962 roku. Od 1979 roku znajduje się na liście światowego dziedzictwa UNESCO.
Historia.
Celtowie.
Wokół Mont Saint-Michel rozciągał się w starożytności las Scissy, wówczas jeszcze niezalany morzem, siedziba dwóch plemion celtyckich. Zdaniem opata Gilles’a Derica, historyka bretońskiego z XVIII wieku, w tamtych czasach wzgórze było poświęcone Belenowi, galijskiemu bogu Słońca.
Rzymianie.
Zasługą przybyłych do Armoryki Rzymian była budowa sieci dróg przecinających całe jej terytorium: jedna z nich, łącząca Dol-de-Bretagne z Fanafmers (Saint-Pair), biegła na południe od Mons Belenus (Góry Belena). W miarę podnoszenia się poziomu wód w kanale La Manche, droga była stopniowo przesuwana ku wschodowi, aż do całkowitego połączenia się z tą, która obecnie przebiega przez Avranches. Wyspa w tym okresie była znana jako "Mont Tombe" (łac. "Góra Cmentarna"). Mieszkający w pobliżu Rzymianie rozwijali kult boga słońca, nazywanego przez nich Mitrą. Według miejscowej legendy z tego okresu, na wzgórzu pochowano w złotych butach i trumnie Juliusza Cezara.
Początki ery chrześcijańskiej.
Chrześcijaństwo pojawiło się w Armoryce około IV wieku naszej ery. Wówczas w połowie wysokości wzgórza została wzniesiona kaplica poświęcona św. Szczepanowi, pierwszemu męczennikowi chrześcijańskiemu. Po niej pojawiła się następna u stóp skały ku czci św. Synforiana, pierwszego męczennika Galów. Kaplice czuwały nad siedzibami pustelników pod opieką proboszcza z Astériac (Beauvoir).
Według legendy w 709 roku biskupowi Avranches, świętemu Aubertowi, objawił się Michał Archanioł, prosząc o zbudowanie kościoła na skale. Biskup dwukrotnie zlekceważył prośbę aż do momentu, kiedy św. Michał, dotknąwszy palcem biskupiej głowy, wypalił w niej dziurę, ale pozostawił nieszczęśnika przy życiu. Czaszka św. Auberta z owym otworem przechowywana jest do dziś w katedrze w Avranches. Krótko potem została zbudowana pierwsza kaplica w grocie, a poprzednia nazwa "Mont-Tombe" została zastąpiona "Mont Saint-Michel-au-péril-de-la-Mer". Podczas budowy według legend doszło do rzekomych cudów – poranna rosa wyznaczyła zarys fundamentów, skradziona krowa ukazała się nagle tam gdzie powinien lec pierwszy złom granitu, trzymane na rękach niemowlę odsunęło stopami głaz zagradzający drogę oraz ukazanie się świętego Michała, który wskazał źródło słodkiej wody.
Opactwo benedyktyńskie.
Hrabiowie z Rouen, potem książęta Normandii, hojnie obdarowali zakonników, zmuszonych przez Normanów do ucieczki na obronną z natury wyspę. Mont Saint-Michel nabyło ponadto znaczenia strategicznego po przyłączeniu w 933 roku półwyspu Cotentin do księstwa Normandii i znalezieniu się na granicy z księstwem Bretanii.
Książę Ryszard I Nieustraszony (943–996) podczas swych pielgrzymek do sanktuarium oburzał się, że mnisi zlecali wykonywanie obrzędów religijnych świeckim duchownym, płacąc im za tę czynność. Wystarał się więc u papieża Jana XIII o bullę dającą mu prawo przywrócenia porządku w klasztorze i w 966 roku, wraz z mnichami przybyłymi z Saint-Wandrille, założył nowe opactwo benedyktyńskie (Fontenelle).
W 1256 i 1264 roku, pielgrzymkę do opactwa na Mont Saint-Michel odbył Ludwik IX Święty.
Bogactwo i siła nowego opactwa, jak też i prestiż sanktuarium, przyciągały tłumy pielgrzymów, co trwało aż do okresu reformacji. U stóp sanktuarium powstało miasteczko oferujące pielgrzymom gościnę. Opactwo nieprzerwanie cieszyło się względami książąt normandzkich, a następnie królów Francji.
W czasie wojny stuletniej opactwo zostało opasane nowym pierścieniem murów obronnych, teraz obejmujących także miasteczko. Anglicy próbowali je kilkakrotnie zdobywać, ale bezskutecznie. Pamiątką po jednym ze szturmów są dwie machiny oblężnicze pozostawione pod murami Mont Saint-Michel.
Począwszy od 1523 roku opata sanktuarium wyznaczał bezpośrednio król Francji, powierzając często pełnienie tej funkcji osobie świeckiej i dając jej prawo korzystania z dochodów klasztornych. Na terenie opactwa zostało zbudowane więzienie i klasztor się wyludnił. Przyczyniły się też do tego wojny religijne. W 1622 roku klasztor przeszedł w ręce benedyktynów z kongregacji świętego Maura, fundatorów szkoły, tylko w niewielkim stopniu troszczących się o utrzymanie budowli w dobrym stanie.
Zaniedbanie i ponowny rozkwit po rewolucji francuskiej.
W trakcie rewolucji francuskiej wyspa zmieniła nazwę na "Mont-Michel" i "Mont-Libre".
Z rokiem 1791, w następstwie rewolucji francuskiej, ostatni mnisi zostali wydaleni z opactwa, które zostało zmienione w więzienie. Począwszy od 1793 roku przetrzymywano w nim ponad trzystu księży odmawiających przyjęcia nowej konstytucji cywilnej.
W 1794 roku na szczycie wieży dzwonniczej została zainstalowana stacja telegrafu optycznego. Tym samym Mont Saint-Michel zostało włączone w szlak linii telegraficznej z Paryża do Brestu.
W 1835 roku więzienie zostało poddane oględzinom architekta Eugène Viollet-le-Duca. Wobec protestów przeciwko aresztowaniu socjalistów Martina Bernarda, Armanda Barbès i Auguste Blanqui dekretem cesarskim z 1863 więzienie zamknięto. Opactwo przeszło następnie w ręce biskupa z Coutances.
Po regulacji rzeki Couesnon, która zmieniła stosunki wodne w zatoce, powodując jej zamulenie oraz ufortyfikowaniu grobli w 1879 roku Mont Saint-Michel przestał być wyspą, lecz stał się raczej głęboko wysuniętym w morze cyplem. Z okazji tysięcznej rocznicy powstania klasztoru, w 1966 roku do opactwa przybyła grupa mnichów benedyktyńskich, jednak była ona nieliczna, przez co poszukiwano większej wspólnoty, która mogłaby tam zamieszkać.
W 2001 roku klasztor przekazano Monastycznym Wspólnotom Jerozolimskim.
W 2012 roku zakończony został projekt o nazwie "Projet Mont-Saint-Michel" ogłoszony 16 czerwca 2006 roku przez premiera Francji i władze regionu. Budżet projektu wynosił 164 miliony euro, a jego celem było wybudowanie zapory na rzece Couesnon mającej spowodować odmulenie zatoki i przywrócenie Mont Saint-Michel charakteru prawdziwej wyspy.
22 lipca 2014 roku otwarty został nowy most na wyspę zaprojektowany przez architekta Dietmara Feichtingera.
Fortyfikacje.
Obecne miasteczko powstało w wyniku połączenia kilku zespołów budynków, które miały własne, wcześniejsze fortyfikacje. Obecne mury miejskie pochodzą z XIII–XV wieku. Zawierają one wieże podwójnie okolone i jedną wieżę bastionową:
Mur "Fanils", który przechodzi w mury "Monteux", "Cantilly" i "Pillette" datowany jest na XVI wiek, podobnie jak wieża Gabriel.
La Merveille.
Po północnej stronie wyspy Mont Saint-Michel znajduje się gotycki klasztor "La Merveille" (fr. "cud"). Wybudowany został w latach 1211–1228. W skład klasztoru wchodzą:
Po stronie wschodniej:
Po stronie zachodniej:
Miasteczko.
Miasteczko wzniesione na skalistym wzgórzu pod opactwem rozłożyło się wzdłuż jedynej ulicy "Grande Rue", która obiegając skałę od strony zachodniej, prowadzi do sanktuarium. Aby się tam dostać, trzeba przejść przez trzy bramy: "porte del l’Avancée", "porte du Boulevard" i "porte du Roi".
Poza tym na wyspie znajdują się sklepy z pamiątkami, restauracje, hotele, podziemne pomieszczenia, wieże i krypty.
Geografia i okolice.
Mont Saint-Michel znajduje się na 48°38′10″ szerokości geograficznej północnej i na 1°30′40″ długości geograficznej zachodniej, w zatoce o tej samej nazwie otwierającej się na kanał La Manche. Wysepka ma około 960 metrów obwodu i około 280 hektarów powierzchni. Skała, która jest formacją granitową, wznosi się na wysokość 92 metrów nad poziomem morza, lecz wraz z posągiem św. Michała, położonym na wierzchołku iglicy kościoła opactwa sięga wysokości 170 metrów.
Istnieje niebezpieczeństwo, iż Mont Saint-Michel stanie się półwyspem. Powodem takiego przypuszczenia jest fakt, że w zatoce pozostaje piasek i muł naniesiony przez przypływy.
Las Scissy i jego zagłada.
W czasach celtyckich wokół Mont Saint-Michel i skały Tombelaine rozciągał się las Scissy, a brzeg morza znajdował się aż 48 kilometrów dalej, obejmując wyspy Chausey. Począwszy od III wieku poziom wód podnosił się stopniowo, aż morze pochłonęło las: według rękopisu z XV wieku szczególnie gwałtowny przypływ w równonocy 709 roku zadał lasowi cios ostateczny.
Pływy morskie.
Zatoka, nad którą rozciąga się wysepka, podlega zjawisku ruchomych piasków, opisanych malowniczo przez Victora Hugo, ale jest przede wszystkim znana dzięki wyjątkowemu skokowi pływów morskich (do 14 metrów różnicy poziomów). Przypływy są bardzo gwałtowne; fala przybiera z dużą prędkością (porównywalną do szybkości galopującego konia), co było przyczyną licznych wypadków w przeszłości. Dzisiaj również zdarzają się sporadyczne utonięcia, ale znacznie częściej kłopoty miewają właściciele zbyt długo zaparkowanych samochodów w miejscach niżej położonych.
Widowiskowe przypływy i odpływy uniemożliwiały zdobycie obronnego wzgórza, czyniąc prace oblężnicze możliwe jedynie podczas odpływu.
Nowa grobla kończy się 760 metrów przed murami Saint Michel. Od 2014 na wyspę można dostać się nowym mostem.
Wybrzeże.
Na wybrzeżu, za życia księżnej Anny Bretońskiej, uporządkowano teren pod uprawę i hodowlę zwierząt. Do dziś hoduje się tu owce, "moutons de pré-salé" (barany słonych łąk), których mięso ze względu na słonawe pastwiska ma wyjątkowy smak.
Materiał niesiony przez rzeki, nieustannie poruszany przez pływy morskie, zmieszany ze skruszonymi muszlami daje źródło "tangue", bogatego nawozu, który był długo używany przez lokalnych rolników dla użyźniania gruntu.
Pielgrzymki.
Dwa razy w roku, w pierwszą niedzielę maja i 29 września, do Mont Saint-Michel przybywają tłumy pielgrzymów-katolików. W te dni odbywają się uroczystości związane z kultem świętego Michała Archanioła. Liczba pielgrzymów wynosi zwykle około 60 tysięcy.
Mont Saint-Michel w kulturze.
Film.
Wyspa Mont Saint-Michel ukazana jest w filmie "The Elusive Pimpernel" Michaela Powella i Emeryka Pressburgera z 1950 roku.
Na wyspie Mont Saint-Michel rozegrała się akcja filmu "Mindwalk" w reżyserii Bernta Amadeusa Capry z 1990 roku. Większość scen filmu to rozmowy pomiędzy trojgiem głównych aktorów – Liv Ullmann (w filmie jako Sonia Hoffman, norweski naukowiec), Samem Waterstonem (w filmie jako Jack Edwards, polityk) i Johnem Heardem (w filmie jako Thomas Harriman, poeta).
Muzyka.
Aphex Twin, kornwalijski przedstawiciel muzyki elektronicznej skomponował piosenkę zatytułowaną "Mt Saint Michel + Saint Michaels Mount", nawiązującą do podobieństwa obu tych miejsc.
W 1996 roku Mike Oldfield skomponował instrumentalny utwór dedykowany Mont Saint-Michel. Utwór ten ukazał się w albumie "Voyager".
W lipcu 1998 roku francuski kompozytor muzyki rock, Patrick Broguière wydał album w całości poświęcony Mont Saint-Michel.
Literatura.
W 1913 roku amerykański pisarz, Henry Brooks Adams napisał książkę "Mont-Saint-Michel and Chartres" ukazującą jedność średniowiecznej społeczności, szczególnie zaznaczającą się w wielkich katedrach Francji.
W 2004 roku Frederic Lenoir i Violette Cabesos napisali nowelę "La promesse de l’ange", której główna akcja ma miejsce na wyspie Mont Saint-Michel.
W 2005 roku francuski pisarz, Maxime Chattam w swojej książce "Le Sang du Temps" uznał Mont Saint-Michel jednym z najważniejszych miejsc.
Monety z wizerunkiem Mont Saint-Michel.
W latach 1992–2001 we Francji do użytku zostały wprowadzone monety o wartości 20 franków francuskich. Awers tych monet przedstawiał Wzgórze Świętego Michała.
Waga każdej z monet wynosiła 9 gramów, a średnica 27 milimetrów.
W roku 2000 wprowadzono 10000 srebrnych monet o nominale 1,5 euro z wizerunkiem Mont Saint-Michel. Waga monet wynosiła 22,2 grama, a średnica 37 milimetrów.
Podobieństwo z Saint Michael’s Mount.
Wyspa St Michael’s Mount w Kornwalii uważana jest za brytyjski odpowiednik Mont Saint-Michel. Podobnie jak Mont Saint-Michel – jest wyspą pływową i tak samo znajdują się na niej obiekty sakralne – na Mont Saint-Michel jest opactwo benedyktyńskie, a na Saint Michael’s Mount kaplica św. Michała z XV wieku.

</doc>
<doc id="184093" url="https://pl.wikipedia.org/wiki?curid=184093" title="Tymoteusz Karpowicz">
Tymoteusz Karpowicz

Tymoteusz Karpowicz (ur. 15 grudnia 1921 w Zielonej koło Wilna, zm. 29 czerwca 2005 w Oak Park k. Chicago) – poeta, prozaik, dramaturg, tłumacz; czołowy twórca poezji lingwistycznej, uznawany za ostatniego wielkiego modernistę, którego twórczość zamyka doświadczenie polskiej awangardy poetyckiej XX wieku.
Życiorys.
Urodził się 15 grudnia 1921 r. w podwileńskiej wsi Zielona. W dzieciństwie w wyniku wypadku stracił lewą dłoń. W czasie wojny uczestniczył w polskim ruchu oporu. Studiował filologię polską we Wrocławiu. Pierwszą żoną była Maria Łokucjewska (rozwód w 1946). W okresie późniejszym poślubił Marię Budniewską. W latach 1945–1949 mieszkał w Szczecinie, gdzie pracował w Polskim Radiu. Potem przeniósł się do Wrocławia, w którym mieszkał do 1978 roku.
Debiutował w 1948 r. tomem prozy poetyckiej "Legendy pomorskie" i zbiorem wierszy "Żywe wymiary". Po ogłoszeniu w roku 1949 socrealizmu w literaturze zaprzestał publikowania. Aktywność literacką wznowił dopiero w roku 1956 w dobie odwilży. Wtedy to stał się redaktorem tygodnika „Nowe sygnały”. W roku 1957 tygodnik ten został jednak zamknięty za zbyt niezależną postawę. Karpowicz został później także usunięty z redakcji „Poezji” i „Odry”.
W 1973 otrzymał stypendium naukowe do Ameryki Północnej. Korzystając z tego stypendium, postanowił do kraju nie wracać i pozostał do śmierci na emigracji w Stanach Zjednoczonych. Od roku 1978 profesor na University of Illinois w Chicago (od 1993 r. na emeryturze). Jako naukowiec zajmował się badaniem twórczości Bolesława Leśmiana. Ostatni jego tom wierszy "Słoje zadrzewne" był nominowany do Nagrody Literackiej Nike 2000. Był członkiem Stowarzyszenia Pisarzy Polskich.
Jego aktywność literacka była przede wszystkim związana z nurtem lingwistycznym w poezji. Typowym przykładem jego charakterystycznej, osadzonej głęboko w języku metaforyki jest wiersz "Rozkład jazdy" (w tomiku "W imię znaczenia", 1962): tytuł nasuwa na myśl poczekalnię dworcową, jednak z treści utworu wynika coś zupełnie innego. Możemy tu mówić o "słowach w pułapce językowych automatyzmów" oraz o "uwalnianiu znaczeń".
W swojej twórczości poetyckiej Karpowicz stosował gradację, anaforę, ironię, polemizował z tradycją, a także bawił się znaczeniami słów (powtórne wiązanie znaczeń).
Zmarł 26 czerwca 2005 r. w Oak Park. Pochowano go 3 sierpnia 2005 r. wraz z żoną Marią Karpowicz z d. Budniewską (zmarła w maju 2004 po ciężkiej chorobie) na Cmentarzu Osobowickim we Wrocławiu.
W 2010 roku wydane zostały dwie monografie twórczości Karpowicza pt. "Synteza mowy Tymoteusza Karpowicza" Joanny Roszak oraz "Rozwiązywanie tekstów. Poetyckie polimorfie Tymoteusza Karpowicza" Bartosza Małczyńskiego, który jest także autorem wyboru i wstępu do tomu "Utwory poetyckie" Tymoteusza Karpowicza w serii Biblioteki Narodowej. Oprócz tego, w ostatnim czasie, ukazał się zbiór wspomnień i wywiadów o poecie pt. "W cztery strony naraz. Portrety Karpowicza" oraz zbiór tekstów krytycznych na temat jego twórczości "Podziemne wniebowstąpienie". Obie pozycje ukazały się nakładem wrocławskiej oficyny Biuro Literackie.
28. Międzynarodowy Festiwal Poezji „Maj nad Wilią” został w 2021 poświęcony m.in. pamięci 100-lecia urodzin Tymoteusza Karpowicza.

</doc>
<doc id="184094" url="https://pl.wikipedia.org/wiki?curid=184094" title="Crash (album)">
Crash (album)

Crash – album zespołu Dave Matthews Band wydany 30 kwietnia 1996 roku (zob. 1996 w muzyce). Album Crash zawiera największy przebój Dave Matthews Band i zarazem największy sukces singlowy zespołu – Crash Into Me. Producentem płyty był Steven Lillywhite znany ze współpracy m.in. z: U2, The Rolling Stones, Peterem Gabrielem oraz Simple Minds. Album Crash przyniósł zespołowi spory rozgłos za oceanem, 4 nominacje oraz nagrodę Grammy – za piosenkę So Much To Say.
Album osiągnął sprzedaż zapewniającą mu status 7-krotnie platynowego.

</doc>
<doc id="184096" url="https://pl.wikipedia.org/wiki?curid=184096" title="Złoty spadochron">
Złoty spadochron

Złoty spadochron (również "złoty parasol") – klauzula w umowie o pracę dla osób na kierowniczych stanowiskach określająca warunki finansowe w przypadku zwolnienia.
Umowy te zazwyczaj przewidują konieczność wypłaty przez spółkę wysokich odpraw dla pozbawionego funkcji członka organu organizacji.

</doc>
<doc id="184102" url="https://pl.wikipedia.org/wiki?curid=184102" title="Klatka meteorologiczna">
Klatka meteorologiczna

Klatka meteorologiczna lub Klatka Stevensona – obiekt służący do zabezpieczenia przyrządów niezbędnych do wykonywania pomiarów meteorologicznych przed bezpośrednim działaniem zjawisk atmosferycznych.
Usytuowanie.
Na terenie ogródka meteorologicznego, na powierzchni równej i płaskiej, z dala od zbiorników wodnych, brzegów rzek czy potoków, nie powinny się znajdować na wszelkiego rodzaju wzniesieniach, w pobliskim otoczeniu nie powinno być zabudowań, wysokich drzew, tak aby powietrze miało łatwą możliwość wymiany. Nawierzchnia ogródka powinna być charakterystyczna dla danej lokalizacji np. porośnięta trawą regularnie koszoną.
Wyposażenie i wygląd klatki meteorologicznej.
Wymiary klatki to 50cm/50cm/75cm, dno z 3 desek (środkowa nieco wyżej – w celu zapewnienia przewiewności klatki, a tym samym dokładności pomiarów), ścianki z tzw. żaluzji, kolor biały, dach pochylony w stronę południową, w suficie otwory wentylacyjne, drzwiczki od strony północnej;
wewnątrz przyrządy pomiarowe, których czujniki powinny znajdować się na wysokości około 2 m:
oraz wiele innych.

</doc>
<doc id="184103" url="https://pl.wikipedia.org/wiki?curid=184103" title="Falowiec">
Falowiec

Falowiec – typ budynku mieszkalnego, którego bryła i układ balkonów przypominają falę, a wejścia do mieszkań usytuowane są na galeriach (z wyjątkiem falowców łódzkich i poznańskich, gdzie wejścia do mieszkań znajdują się na klatkach schodowych), połączonych ze sobą klatkami schodowymi. Ten typ występuje w Polsce i we Włoszech.
Falowce w Gdańsku, Łodzi i Poznaniu.
Historia.
W Polsce falowce budowano w końcu lat 60. i w latach 70. w Gdańsku na Przymorzu (7 budynków) i w Nowym Porcie (1 budynek) a od lat 80. także w Łodzi na Bałutach (9 budynków lokalnie nazywanych „łamańcami”), w Poznaniu na Żegrzu (5 budynków) i w Kłodzku przy ul. Rodzinnej. W Poznaniu zostały wybudowane jako rozwiązania przejściowe z powodu braku mieszkań, lecz istnieją do dzisiaj.
Architektura.
W falowcu do części mieszkań (ok. 2 na piętro) wchodzi się z klatek schodowych, do pozostałych (ok. 10 na piętro) wchodzi się z otwartych korytarzy (galerii, z budowy przypominających balkon), które łączą sąsiadujące ze sobą klatki (przeszklone od frontów). Na początku użytkowania budynku z każdej klatki bloku można było, idąc galerią, przejść do klatki sąsiadującej. Z czasem, ze względów bezpieczeństwa, większość z przejść została przez lokatorów pięter zamknięta dodatkowymi drzwiami i domofonem z obu stron. Na wysokości niektórych mieszkań galerie zostały częściowo zabudowane, tworząc dodatkowe niewielkie pomieszczenia dla lokatorów (w większości niezgodnie z przepisami; część z tych zabudów posiada z jednej strony ściany uniemożliwiające pozostałym mieszkańcom przejście przez galerię do klatki sąsiedniej, co odcina też jedną z dwóch dróg ewakuacyjnych). Wszystkie klatki są zaopatrzone w windy, z czego w co czwartej znajduje się dodatkowa większa tzw. winda towarowa (mająca większy udźwig i nieco szersza). Do niedawna też zauważalne były zmiany technologiczne, które nastąpiły w trakcie budowy bloku – starsze klatki posiadały windy, które zatrzymywały się co 2-3 piętra, w nowszych winda dojeżdżała do piętra 9, w tych zbudowanych najpóźniej – do piętra 10 (nadbudówki tych klatek posiadają wyższy, skośny dach). Obecnie wszystkie windy zmodernizowano, nie zmieniono jednak najwyższych pięter, do których docierają. W każdym falowcu można wyróżnić dwa typy mieszkań dostępnych z galerii – większe, z dwoma podłużnymi pokojami od strony balkonu i kuchnią od strony galerii oraz mniejsze – z jednym pokojem od strony balkonów, małym pokojem i kuchnią od strony galerii. Mieszkania dostępne z klatek schodowych posiadają natomiast nawet do 4 pokojów, a ich rozkład zależy od klatki i okresu, w którym były budowane. Wszystkie falowce w Polsce posiadają wejścia do klatek od frontu. Balkony znajdują się wyłącznie na tylnych ścianach, wszystkie falowce są skierowane balkonami na południe, każde mieszkanie posiada balkon. Na ścianach bocznych nie ma otworów drzwiowych ani okiennych.
Liczba mieszkańców w poszczególnych lokalizacjach.
"(stan na 21 maja 2014)"
Najdłuższy polski falowiec.
Najdłuższy polski falowiec znajduje się na gdańskim osiedlu Przymorze Wielkie przy ulicy Obrońców Wybrzeża. Budynek powstawał w latach 1970-1973. W czasie, w którym ludzie zasiedlali gotowe segmenty wieżowca, mieli okazje widzieć dobudowywanie następnych sekcji. Pierwotnie budynek miał być krótszy, ale z uwagi na obecność znacznej przestrzeni w okolicy poczyniono rozbudowę większą niż planowano. Zaprojektowali go Tadeusz Różański, Danuta Olędzka i Janusz Morek.
Historii najdłuższego z falowców poświęcona jest powieść Moniki Milewskiej pt. „Latawiec z betonu” (Wydawnictwo WAM Mando, Kraków 2018).
Charakterystyka budynku.
Od największego gdańskiego falowca dłuższy jest wiedeński Karl-Marx-Hof (1100 metrów). W bliskim sąsiedztwie falowca planowana była budowa najwyższego budynku mieszkalnego w Polsce Big Boy Building, wysokiego na 202 metry. Obecnie przy tej samej ulicy zbudowano 9 wieżowców z dużą liczbą mieszkań po 16-18 pięter każdy, a dwa kolejne (drugi niższy) są w budowie, co czyni ulicę Obrońców Wybrzeża najgęściej zaludnioną ulicą Gdańska – na niecałym kilometrze długości mieszka tu co najmniej 1–2% mieszkańców miasta.

</doc>
<doc id="184108" url="https://pl.wikipedia.org/wiki?curid=184108" title="Niewspółmierność interteoretyczna">
Niewspółmierność interteoretyczna

Niewspółmierność interteoretyczna (niewspółmierność teoretyczna – ang. "intertheoretical/theoretical incommensurability") – relacja jaka zachodzi między dwiema bardzo ogólnymi (nieinstancjalnymi) teoriami naukowymi (np. mechaniką Newtona i mechaniką Einsteina). Najogólniej rzecz biorąc polega ona na tym, że niektóre, rywalizujące ze sobą lub po sobie następujące teorie naukowe są ze sobą niezgodne, bo np. dotyczą częściowo tylko tego samego zakresu zjawisk, lub posługują się odmiennymi metodami badawczymi, czy innymi standardami oceny tego, co jest w danym momencie uznawane za naukę, albo mówią o różnych przedmiotach za pomocą tych samych słów (np. w astronomiach Ptolemeusza i Kopernika ta sama nazwa „planeta” – gr. „wędrowiec” – odnosiła się do różnych przedmiotów. U Ptolemeusza były nią: Słońce, Księżyc, Wenus, Mars, Jowisz, Saturn, zaś u Kopernika Słońce stało się gwiazdą, Księżyc satelitą, a Ziemia planetą.) Pojęcie to stosowane jest również w odniesieniu do teorii filozoficznych.
Termin ten trudny jest do równościowego zdefiniowania. Aby oddać jego znaczenia należy wprowadzić kilka dodatkowych informacji:
Przedstawione niżej informacje unaoczniają złożoność problematyki teoretycznej niewspółmierności.
Niewspółmierność – informacje ogólne.
Problem teoretycznej niewspółmierności znajduje szczególne rozwinięcie w literaturze anglojęzycznej w pismach Kuhna i Feyerabenda. Są to stanowiska najbardziej znane i najbardziej dyskutowane.
Obiegowa interpretacja tezy o niewspółmierności.
W odniesieniu do pism Kuhna i Feyerabenda istnieje tzw. obiegowa interpretacja tezy o niewspółmierności. (Por. Jodkowski, Teza o niewspółmierności..., s.6). W jej ramach mówi się, że obydwaj filozofowie głosili, iż w trakcie teoretycznej zmiany mamy do czynienia z taką zmianą języka, że uniemożliwia ona rzetelne porozumiewanie się uczonych. Brak wspólnego języka pociąga za sobą niemożliwość wykazania wad i zalet analizowanych teorii. W tym przypadku teza o niewspółmierności miałaby oznaczać całkowitą nieporównywalność lub nieprzetłumaczalność języków alternatywnych teorii.
Pięć płaszczyzn niewspółmierności w pismach Kuhna i Feyerabenda.
W pismach Kuhna i Feyerabenda Jodkowski wyróżnia pięć płaszczyzn, na których pojawia się problem niewspółmierności: (1) zmienność ilościowa konsekwencji empirycznych, (2) zmienność obserwacyjna, (3) zmienność językowa, (4) zmienność metodologiczna (problemów naukowych i kryteriów ocen), (5) zmienność ontologiczna.
W ramach koncepcji Feyerabenda teorie alternatywne mogą nie podzielać żadnego jednostkowego zdania obserwacyjnego. Każda teoria posiadać ma swoje własne doświadczenia, które nie krzyżują się zakresowo. Swój radykalizm w tej kwestii tłumaczy występowaniem tzw. nastawień mentalnych, czyli faktu, że nasza aparatura postrzeżeniowa wytwarzać może obrazy, które trudno jest porównywać przy bezpośrednim postrzeganiu obrazu. Porównanie takie zachodzić może dopiero w pamięci.
Dla Kuhna również obserwacja naukowa nie jest jedynie zdobywaniem danych, które później poddaje się teoretycznej obróbce. Nie istnieją żadne jednoznaczne dane, neutralne doświadczenia, które można różnorodnie interpretować na gruncie teorii. Zmiana leży już na poziomie danych, a nie dopiero na poziomie ich interpretacji. Żadne zdanie empiryczne nie jest nieobalalne, a zatem jego prawdziwość uzależniona jest od innych zdań funkcjonujących w ramach danej teorii, innymi słowy mówiąc, wszystkie empiryczne pojęcia mają charakter teoretyczny. Świat uczonego jest dla Kuhna wypadkową dwóch światów: obiektywnie istniejącego (nazywanego przez niego „otoczeniem”) oraz świata nauki. Paradygmat jest dla niego zasadą organizującą doświadczenie do tego stopnia, że wraz ze zmianą paradygmatu zmianie ulega świat uczonego.
Celem ewentualnego porównania takich dwóch sukcesywnych teorii można by wprowadzić jakiś neutralny język, na który ich twierdzenia byłyby przekładalne bez zniekształcania ich treści lub przy założeniu, że twierdzenia dawnej teorii byłyby całkowicie przekładalne na język nowej teorii.
Zmienność ontologiczna występująca w filozofii Kuhna, jest dwupłaszczyznowa (Por. Jodkowski, Wspólnoty..., s. 372–373). Po pierwsze, polega ona na tym, że nowa teoria dokonuje odmiennej strukturalizacji tego samego świata, co teoria poprzednia. W tym przypadku alternatywne teorie dzielą tą samą podstawową ontologię, co pociąga za sobą możliwość utworzenia w języku nowej teorii wyrażeń będących przekładami wyrażeń teorii poprzedniej. Po drugie, ze zmiennością ontologiczną mamy do czynienia gdy nowa teoria albo zaprzecza możliwości istnienia przedmiotów przyjmowanych przez teorię poprzednią (np. eterowi) albo gdy nowa teoria postuluje istnienie takich nowych rodzajów przedmiotów, które nie mogą istnieć w ramach ontologii teorii poprzedniej.
Niewspółmierność w ujęciu Feyerabenda.
Feyerabend nigdzie równościowo nie definiuje niewspółmierności. W "Przeciw metodzie" (s. 205) proponuje następującą definicję cząstkową:
Sam zwraca uwagę na niepełność i prowizoryczność tej definicji. Argumentuje to tak:
Najczęstszym przykładem niewspółmierności jakim się posługuje Feyerabend jest relacja niewspółmierności zachodząca pomiędzy klasyczną mechaniką nieba i ogólną teorią względności (Por. Przeciw metodzie s. 192–196) O niewspółmierności w ramach jego koncepcji można mówić jedynie w odniesieniu do teorii uniwersalnych (nieinstancjalnych). W koncepcji Feyerabenda występują trzy odmienne charakterystyki teorii uniwersalnych.
Relacja niewspółmierności występuje również, zauważa Feyerabend, pomiędzy:
Językowa i ontologiczna płaszczyzna niewspółmierności.
U Feyerabenda niewspółmierność funkcjonuje na dwóch płaszczyznach: językowej i ontologicznej.
Niewspółmierność językowa.
Swoje stanowisko w tej kwestii wyraża Feyerabend następująco:
Pięć cech języka powodujących niewspółmierność.
Feyerabend wskazuje na pięć cech języka powodujących niewspółmierność.
Językowe przyczyny niewspółmierności interteoretycznej.
Językowe przyczyny niewspółmierności interteoretycznej w ramach koncepcji Feyerabenda są następujące.
Niewspółmierność ontologiczna.
Istotę swego stanowiska przedstawia Feyerabend następująco:
Wyciągnąć można z tego wniosek, że zmiany językowe w ramach teorii są wtórne względem zmian ontologicznych. W umiarkowanym okresie swojej twórczości utrzymywał Feyerabend, że wraz ze zmianą teorii uniwersalnej ma miejsce całkowita zmiana ontologii, w swych nowszych pracach stwierdza, że niewspółmierność polega nie na negowaniu istnienia przedmiotów, o których orzekała się poprzednia teoria, lecz na tym, iż wraz z nową teorią zdania o przedmiotach z poprzedniej teorii stają się bezsensowne. (Por. Przeciw metodzie, s. 248)
Mówiąc o ontologicznej niewspółmierności powołuje się Feyerabend na teorię Whorfa o ukrytych klasyfikacjach oraz na Piageta o rozwoju psychiki dziecka. Przykłady te nie są przykładami z dziedziny nauk przyrodniczych. Z tej dziedziny podaje przykłady kosmologii greckiej z okresu Homera i klasycznej kosmologii greckiej, czy teorii Newtona i Einsteina. Operuje on jedynie samymi przykładami. Z tej perspektywy słuszny zarzut stawia mu Jodkowski:
Sześć procedur porównywania niewspółmiernych teorii.
W umiarkowanym okresie swojej twórczości Feyerabend zaproponował sześć procedur porównywania (wyboru) niewspółmiernych teorii z których zrezygnował w Przeciw metodzie. Oto one:
Trzy podstawowe obiekcje stawiane Feyerabenda koncepcji niewspółmierności.
W Przeciw metodzie (s. 195–201) podejmuje również dyskusję z trzema podstawowymi obiekcjami stawianymi jego koncepcji niewspółmierności:
Pointa Feyerabenda.
Feyerabend swoje stanowisko pointuje następująco. "Teorie niewspółmierne można zatem obalić przez odwołanie się do ich własnych typów doświadczenia, tj. przez odkrycie zawartych w nich wewnętrznych sprzeczności. (Jednakże przy braku współmiernych alternatyw, obalenia te są niezbyt przekonujące ... .) Porównanie ich treści empirycznej nie jest możliwe. Nie można także wydawać sądów na temat prawdoupodobnienia poza zakresem stosowalności określonej teorii pamiętać należy, że problem niewspółmierności pojawia się jedynie wówczas, gdy analizujemy zmiany ogólnych kosmologicznych punktów widzenia – teorie o ograniczonym zasięgu rzadko zmuszają do rewizji pojęć. Nie można zastosować żadnej z metod, którymi pragną posługiwać się Carnap, Hempel, Nagel, Popper, a nawet Lakatos, aby zracjonalizować zmiany zachodzące w nauce, a jedyna metoda, jaką można zastosować – obalanie, traci po części doniosłość". (Przeciw metodzie,s.201)
Niewspółmierność w ujęciu Kuhna.
W jego ujęciu niewspółmierność spowodowana jest dwoma zasadniczymi przyczynami: wiedzą milczącą i zmianą ontologii, które to odzwierciedlane są następnie w języku nauki i danych obserwacyjnych. Kuhn wyraża to następująco. "Dwaj ludzie, których dyskusja zachodziła poprzednio z jawnie pełnym zrozumieniem, mogą nagle zorientować się, że odnoszą się do tych samych bodźców przy pomocy niezgodnych opisów i uogólnień ... Problemy takie, choć ujawniają się po raz pierwszy w komunikacji, nie mają jedynie lingwistycznego charakteru i nie mogą być rozwiązane po prostu przez żądanie definicji kłopotliwych terminów. ... Część różnicy jest wcześniejsza od zastosowania języków, w których jest odzwierciedlana". (Kuhn, Postscript – 1969, s. 201)
Wiedza milcząca a funkcjonowanie paradygmatu.
Odrzucając klasyczne, zdaniowe ujęcie nauki, zgodnie z którym wiedza naukowa jest w pełni zwerbalizowana utrzymuje Kuhn pogląd, że wiedza ta jest w pewnej mierze niezwerbalizowana, milcząca. Wiedza milcząca stanowi konsekwencję stosowania metody przypadków paradygmatycznych. Istotą tej metody jest zapoznawanie się ze wzorcowymi przykładami (np. ze wzorcowymi zastosowaniami praw przyrodniczych czy ze wzorcowymi desygnatami badanych pojęć) w miejsce formułowania ścisłych definicji. Metoda ta pozwala na ujęcie relacji podobieństw (które nie są ujęte przy pomocy wyartykułowanych kryteriów) pomiędzy nowymi przypadkami a przypadkami już znanymi. Ów milczący charakter uprawiania nauki nie jest zjawiskiem negatywnym i jako taki nie powinien podlegać eliminacji. Konsekwencje tak ukierunkowanej refleksji naukowej Jodkowski (Teza o…, s. 72) ujmuje następująco:
Cztery argumenty na rzecz istnienia i funkcjonowania niezwerbalizowanej wiedzy naukowej.
W Strukturze rewolucji naukowych (s. 62–65) Kuhn przedstawił cztery argumenty na rzecz istnienia i funkcjonowania niezwerbalizowanej wiedzy naukowej.
Negatywny wpływ milczącego uprawiania nauki na logiczny empiryzm i falsyfikacjonizm Poppera.
Milczący charakter uprawiania nauki ma zgubny charakter dla falsyfikacjonizmu Poppera i indukcjonizmu logicznego empiryzmu z następujących powodów:
Nie ma zatem możliwości rozstrzygania o wyborze pomiędzy teoriami za pomocą logicznych metod, ponieważ faktyczne dyskusje nad wyborem teorii naukowej nie przypominają dowodów logicznych, jako że źródłem niezgody jest albo odmienny zestaw podstawowych przesłanek albo odmienne reguły wyprowadzania z przesłanek wniosków. Wzajemnie przekonujący się uczeni odwołują się do takich ogólnie podzielanych, choć czasami odmiennie pojmowanych, wartości jak prostota, dokładność, płodność czy szerokość ujęcia lub wierność empirii. Powody akceptacji teorii na gruncie koncepcji Kuhna ujmuje Jodkowski następująco:
Konsekwencje niewspółmierności ontologicznej.
Z racji na to, że przy zmianie teorii następuje zmiana ontologii, ponieważ nowa teoria albo postuluje istnienie nowych rodzajów przedmiotów (zjawisk, zdarzeń itp.), które w ramach starej teorii istnieć nie mogą albo zaprzecza istnieniu przedmiotów postulowanych przez starą teorię, odrzuca Kuhn ideę, że nowa teoria stanowić może lepsze przybliżenie do prawdy w sensie Poppera. Wyraża to następująco. "Powiedzieć na przykład, że teoria pola bardziej zbliża się do prawdy niż dawna teoria materii i siły, mogłoby znaczyć, o ile słowa nie są tu dziwnie użyte, że ostateczne składniki przyrody są bardziej podobne do pól niż do materii i siły. Lecz w tym ontologicznym kontekście jest bardzo niejasne, jak zwrot „bardziej podobne” jest stosowany". (Kuhn, Reflection..., s.256.)
W ramach ujęcia Kuhna nie ma możliwości takiego zastosowania pojęcia prawdy aby odnosiło się ono w niezależny od teorii sposób do przyrody. Jedynym sposobem poznawania świata jest nauka, dlatego też jakiekolwiek neutralne próby porównywania dawanego przez nią obrazu świata z samym światem skazane są na niepowodzenie. Wyciąga z tego wniosek, że porównywanie alternatywnych teorii pod względem ich bliskości do prawdy jest nieporozumieniem, niemającym rzeczywistego odpowiednika w praktyce badawczej. Wybór teorii jest konsekwencją jej użyteczności polegającej głównie na zdolności rozwiązywania łamigłówek.
Niewspółmierność językowa.
Zarówno Popper, jak i Kuhn podzielają przekonanie, że zmiana teorii pociąga za sobą zmianę języka.
Dwie deklaracje Poppera przedstawiają się następująco.
Kuhn ujął problem następująco. ... "przy przechodzeniu od jednej teorii do następnej słowa w subtelny sposób zmieniają swoje znaczenie bądź warunki stosowalności. Chociaż większości tych samych znaków używa się przed i po rewolucji – np. siła, masa, pierwiastek, związek, komórka – to zmieniły się nieco sposoby wiązania niektórych z nich z przyrodą. Mówimy więc, że sukcesywne teorie są niewspółmierne". (Kuhn, Reflections..., s.266-267)
Już na podstawie przytoczonych fragmentów jasno widać, że nie są oni zgodni w kwestii językowych konsekwencji płynących ze zmiany teorii. Istotę problemu Jodkowski (Teza..., s.79) ujmuje następująco. N"iewspółmierność między teoriami (paradygmatami) znaczy tylko tyle, że ci, którzy opierają się na różnych paradygmatach, będą używali tych samych terminów w różnych znaczeniach. Wynikające stąd trudności w porozumiewaniu się nie mogą być rozwiązane po prostu przez definicje niejasnych terminów, byłyby one bowiem albo arbitralne, albo analityczne".
Językowe przerwanie komunikacji zachodzące podczas rewolucji, będące również konsekwencją zmiany ontologii i wpływu wiedzy milczącej, nigdy nie jest całkowite (por. Kuhn, Struktura..., s.143.) Nie o to chodzi Kuhnowi. Popper, jak widać z powyższych cytatów, utożsamia uczenie się obcego języka z tłumaczeniem. Dla Kuhna zaś są to dwa odmienne problemy. Nie istnieją dla niego wierne tłumaczenia z zachowaniem dosłowności. Problem ten w odniesieniu do wspólnoty uczonych Jodkowski (Teza o..., s.81) wyraża następująco. G"rupa naukowa skupiająca się wokół paradygmatu jest wspólnotą językową. Wszystkie wspólnoty podzielają język codzienny i większą część języka nauki. Tłumaczenie teorii dokonywane przez członków innej wspólnoty językowej na jej własny język wystarcza do zrozumienia tej teorii. Nie jest to jednak ani pełne tłumaczenie, ani pełne zrozumienie"...
Niewspółmierność w ujęciu Jodkowskiego.
Uhistoryczniony ewolucjonizm.
Uhistoryczniony ewolucjonizm Jodkowskiego, jest optymizmem poznawczym, antydogmatyzmem i teoretycznym pluralizmem. Stanowi też pewną wersję performancyjnego modelu wiedzy.
Podejście Jodkowskiego dotyka takich kwestii jak rozumienie naukowości, rola faktów empirycznych i czynników pozaempirycznych przy ocenianiu propozycji teoretycznych, kryterium demarkacji, rola prawdy w nauce, pluralizm naukowy, problem niewspółmierności. Podstawę dla refleksji teoretycznej stanowi historia nauki, jest to zatem „program filozofii nauki od dołu”, wychodzący od konkretnych problemów i poszukujący uzasadnienia dla tych problemów w refleksji teoretycznej. Jest przeciwieństwem np. ujęcia Poppera, dla pewnej refleksji teoretycznej poszukującego potwierdzających ją wydarzeń w dziejach historii nauki. Uhistoryczniony ewolucjonizm kładzie silny nacisk na analizy pozaempirycznych czynników wpływających na rozwój nauki, które w ramach tego ujęcia traktowane są jako czynniki o znaczeniu zasadniczym. Jest to również kontrpropozycja dla klasycznego pojmowania nauki jako przedsięwzięcia racjonalnego, obiektywnego: zgodnie z którym wszelka zmiana w nauce wymuszana jest głównie przez fakty, a wszystkie pozaempiryczne czynniki, o ile w ogóle są brane pod uwagę, mają ewentualnie znaczenie drugorzędne.
Jak z powyższego widać, rozwój nauki pojmowany jest przez Jodkowskiego jako część skomplikowanego procesu biologicznej ewolucji, a nauka, widziana z tej perspektywy:
Badania nad niewspółmiernością.
Płaszczyzny niewspółmierności.
Jodkowski, jako pierwszy (1984 – wszystkie inne prace w literaturze światowej są późniejsze), wyróżnia i analizuje pięć płaszczyzn, na których pojawia się problem niewspółmierności:
Dystynkcje te pokazują wielopłaszczyznowość badanego problemu i umożliwiają jego lepsze analizy na innym, niż matematyczne przyrodoznawstwo, gruncie.
Rozszerzenie badań nad niewspółmiernością.
Niewielu filozofów nauki dostrzega – powstały pod wpływem Polanyi’ego koncepcji wiedzy milczącej – problem milczącego funkcjonowania paradygmatu (akceptowania pewnych fundamentalnych założeń drogą nabywania praktycznych, nie zawsze jasno artykułowanych umiejętności – wiedza zdobywana na drodze praktycznej jest częściowo niezwerbalizowana i ma mętny charakter). Jodkowski pokazuje – przy okazji analiz, że językowy aspekt Kuhnowskiej tezy o niewspółmierności nabiera szczególnego znaczenia po uwzględnieniu problemu milczącego funkcjonowania paradygmatu – iż wiedza naukowa jest nie w pełni zwerbalizowana i że nie jest to jej wadą. Wiedza naukowa powinna być częściowo niezwerbalizowana, ponieważ jeśli przez setki lat funkcjonowanie tego niezwerbalizowanego i mętnego komponentu wiedzy naukowej było korzystne dla nauki, przyczyniając się do jej rozwoju, to próby jego unicestwienia, mogą być próbami unicestwienia samej nauki. W związku z tym pisze tak:
Przeniesienie badań nad niewspółmiernością na przyrodoznawstwo opisowe.
Wolne od wartościowania (np. a priori uznania za pseudonaukę kreacjonizmu) badania Jodkowskiego nad kontrowersją kreacjonizm – ewolucjonizm są spowodowane, z jednej strony odradzaniem się kreacjonizmu, z drugiej kryzysem w biologii ewolucyjnej, a z trzeciej, faktem maskowania tego kryzysu przez naukowy establishment, przy pomocy ideologii monizmu teoretycznego, która na gruncie matematycznego przyrodoznawstwa traci na znaczeniu, zaś wśród biologów wciąż jest bardzo popularna. Warto tu również odnotować, że przyrodoznawstwo opisowe, poza polskim gruntem, nie cieszy się zbytnim powodzeniem w uhistorycznionej filozofii nauki. (Można by nawet zaryzykować tezę, że jest to polska specjalność w ramach uhistorycznionej filozofii nauki, bowiem zajmował się nim, również Ludwik Fleck i Stefan Amsterdamski.)
Pojęcia „ewolucja” używa się w co najmniej trzech sensach: ewolucja nieorganiczna, czyli kosmologiczna, ewolucja organiczna, czyli biologiczna i ewolucja ludzka, czyli psychospołeczna. Badania Jodkowskiego nad kontrowersją ewolucjonizm-kreacjonizm dotyczą ewolucji organicznej.
Jeśli idzie o tak rozumianą kontrowersję, to, zdaniem Jodkowskiego, niewspółmierność występuje tam na trzech płaszczyznach: językowej, metodologicznej i ontologicznej.
Ewolucjonizm-kreacjonizm: niewspółmierność językowa.
Wielość definicji ewolucji i ewolucjonizmu.
Niewspółmierność pojawia się już na poziomie definicji – istnieje wiele definicji ewolucji i ewolucjonizmu. Pierwsze pojęcie stosowane jest nie tylko do świata ożywionego, ale i nieożywionego. Mówi się również o ewolucji społecznej i kulturowej.
Niekiedy też przez samych ewolucjonistów, błędnie jest ona utożsamiana z sukcesją w czasie, lub z dziełem rozumnego konstruktora.
Jednostki taksonomiczne.
Kreacjoniści i ewolucjoniści używają nie tylko rozmaitych nazw jednostek taksonomicznych, przypisują im również odmienne znaczenia. Kreacjonistyczny baramin nie ma dokładnego odpowiednika w kategoriach ewolucjonistycznych i bywa utożsamiany z rodziną, gatunkiem, czy rodzajem.
Mutacja i dobór naturalny.
Kreacjoniści akceptują istnienie mutacji oraz doboru naturalnego. (Utrzymują, że to kreacjonista Edward Blyth w 1835 r. odkrył ją pierwszy.)
Pochodzenie od wspólnego przodka.
Przy (zbyt szerokim) pojmowaniu ewolucji biologicznej jako pochodzenia wszystkich roślin i zwierząt od jednego przodka – nie mówiąc nic na temat charakteru owego pochodzenia (czy jest to proces stopniowy, czy nagły?; jaki jest jego mechanizm?) można z nią uzgodnić stanowiska kreacjonistyczne.
Ewolucjonizm-kreacjonizm: niewspółmierność metodologiczna.
Problem demarkacji.
Sposób uzasadniania twierdzeń, czyli określona metoda postępowania jest najpowszechniej dziś przyjmowanym, choć i tak nieostrym kryterium demarkacji, pozwalającym na oddzielenie tego, co jest nauką, od tego, co nią nie jest. Na tej płaszczyźnie szczególnie widoczne są wzajemne zarzuty w kwestii naukowości bądź nienaukowości (pseudonaukowości) ujęć ewolucjonistycznego i kreacjonistycznego.
Kreacjoniści o nienaukowości ewolucjonizmu.
Karol Darwin proponował dobór naturalny dla wyjaśnienia mechanizmu adaptacji, zaś kreacjoniści np. William Paley twierdzą, że występowanie adaptacji w przyrodzie ożywionej możliwe jest tylko wtedy, gdy przyjmie się istnienie inteligentnego projektanta.
Kreacjoniści (np. Phillip E. Johnson) utrzymują, że zasada doboru naturalnego ma charakter tautologiczny. Ma to poważne konsekwencje:
Przez Herberta Spencera dobór naturalny definiowany jest jako przeżycie najstosowniejszego ("survival the fittest"), definicję tę przejmuje Darwin:
Współcześnie taką definicję przejmują np. tacy ewolucjoniści: Ernst Mayr (1963):
Najpoważniejszym krytykiem tautologiczności zasady doboru naturalnego jest Karl Popper, który pisał np. tak:
Z negatywnych konsekwencji owej tautologiczności zdaje sobie sprawę spora część ewolucjonistów i próbuje tak przeformułować zasadę doboru naturalnego, by nie miała charakteru tautologicznego.

</doc>
<doc id="184109" url="https://pl.wikipedia.org/wiki?curid=184109" title="Zakładowa komisja rozjemcza">
Zakładowa komisja rozjemcza

Zakładowa komisja rozjemcza – organ powołany przez dekret z 24 lutego 1954 r. o zakładowych komisjach rozjemczych (Dz. U. Nr 10. poz.35) właściwy w sprawach sporów pracowniczych. Ustawodawca wprowadzając do polskiego porządku prawnego ten organ oparł się na modelu radzieckich komisji rozjemczych ("rascienoczno konfliktnyje komisji"). Niewyczerpanie – w sprawach objętych działaniem dekretu – drogi postępowania przed zakładową komisją przed wniesieniem pozwu skutkowało niedopuszczalnością drogi sądowej. 
W myśl (obowiązującego zarówno wówczas jak i obecnie) art. 199 § 1 pkt 1 kpc sąd odrzuca pozew, jeżeli droga sądowa jest niedopuszczalna. Jednakże w postępowaniu w sprawach o roszczenia pracowników pomimo brzemienia tego przepisu odrzucenie pozwu nie mogło nastąpić, bowiem gdy do rozpoznania sprawy była właściwa komisja rozjemcza, sąd do którego skierowano pozew miał obowiązek przekazać sprawę tej komisji (art. 463 § 1 kpc).

</doc>
<doc id="184110" url="https://pl.wikipedia.org/wiki?curid=184110" title="Flaga Liechtensteinu">
Flaga Liechtensteinu

Flaga Liechtensteinu () – jeden z symboli narodowych Księstwa Liechtenstein. Aktualny wygląd flagi definiuje Ustawa o herbie, barwach, pieczęci i symbolach Księstwa Liechtensteinu z 1982 roku. 
Wygląd, konstrukcja i wymiary.
Flaga Liechtensteinu składa się z dwóch poziomych pasów w barwach narodowych Liechtensteinu – granatowy oraz czerwony. W kantonie zaś znajduje się złota korona książęca. Zgodnie z ustawą flaga może być wywieszana w formie sztandarów o proporcjach 3:5, ale dopuszczalne są też proporczyki oraz wywieszanie flagi w formie pionowej wstęgi.
Flaga Liechtensteinu posiada dwa specjalne warianty: rządowy, używany przez Rząd i Landtag; oraz książęcy, używany przez Księcia.
Sztandar rządowy nie posiada korony w kantonie, zamiast tego posiada herb Księstwa pośrodku. Sztandar książęcy posiada dodatkowo złote obramowanie.
Ponadto za symbol narodowy Liechtensteinu uznaje się również flagę rodziny książęcej Liechtensteinów, która składa się z dwóch pasów złotego i czerwonego. Ustawa, podobnie jak w przypadku podstawowego wariantu flagi, dopuszcza wywieszanie flagi rodziny książęcej w formie sztandaru, proporca, a także pionowej wstęgi.
Szerokość flagi: 5
Wysokość flagi: 3
Proporcja długości boków flagi Liechtensteinu - 3:5
Czyli na każde 5 równych odcinków szerokości przypadają 3 równe odcinki wysokości.
Barwy flagi: granatowy, czerwony oraz złoty.
Symbolika.
Istnieją dwie teorie dotyczące symboliki barw flagi Liechtensteinu. Pierwsza z nich mówi, że kolor niebieski symbolizuje niebo, a czerwony ogień, zaś druga teoria mówi o tym, że niebieski odnosi się do meandrów Renu, a czerwony do flagi rodowej Liechtensteinów.
Historia.
Barwy flagi wywodzą się od liberii używanej w XVIII wieku, na dworze księcia Józefa Wacława. Flaga o dwóch pasach poziomych – niebieskim i czerwonym – została uznana za narodową w konstytucji z 5 października 1921, a 24 czerwca 1937 dodano koronę książęcą, aby odróżnić flagę Liechtensteinu od flagi Haiti. W 1982 zmieniono wizerunek korony.

</doc>
<doc id="184112" url="https://pl.wikipedia.org/wiki?curid=184112" title="Wskaźniki wolności">
Wskaźniki wolności

Wskaźniki wolności – mierniki zakresu wolności obywatelskiej, gospodarczej i politycznej, opracowane i publikowane przez różne organizacje pozarządowe. Do najważniejszych należą:
Aktualne wyniki.
Poniższa tabela zawiera wyniki pomiarów każdego z trzech wyżej wymienionych wskaźników dla większości państw świata. Dla dokładniejszego zapoznania się z wynikami tych pomiarów należy sięgnąć do artykułów o poszczególnych wskaźnikach.

</doc>
<doc id="184122" url="https://pl.wikipedia.org/wiki?curid=184122" title="Anne-Louis Girodet de Roussy-Trioson">
Anne-Louis Girodet de Roussy-Trioson

Anne-Louis Girodet de Roussy-Trioson, znany też jako Anne-Louis Girodet de Roucy-Triosson, Anne-Louis Girodet-Trioson i Girodet-Trioson (ur. 5 stycznia 1767 w Montargis, zm. 9 grudnia 1824 w Paryżu) - francuski malarz i ilustrator. 
Wcześnie stracił rodziców i znalazł się pod opieką doktora M. Triosona, którego nazwisko przyjął w 1812 roku. Początkowo planował karierę wojskową i studiowanie architektury. Pod wpływam malarza o nazwisku Luquin zdecydował się na naukę w pracowni Jacques'a-Louisa Davida. W 1789 otrzymał Prix de Rome i sześć lat spędził w Rzymie. Do Paryża powrócił w 1795, w 1815 został członkiem École des Beaux-Arts w Paryżu. Otrzymał m.in. Order św. Michała i Legię Honorową.
Girodet-Trioson malował pod wyraźnym wpływem Davida, od mistrza przejął styl i technikę, jednak tematyka i emocjonalne ujęcie szczegółów są już zapowiedzią romantyzmu. Artysta poruszał tematykę mitologiczną i chętnie nawiązywał do literatury. Był płodnym ilustratorem i cenionym portrecistą, malował m.in. Napoleona i jego rodzinę, pisarza i polityka Chateaubrianda i rzeźbiarza Houdona. 
W 1812 malarz odziedziczył znaczny majątek i zajął się pisaniem esejów poświęconych estetyce, które nie zdobyły uznania.

</doc>
<doc id="184124" url="https://pl.wikipedia.org/wiki?curid=184124" title="Anne-Louis Girodet-Trioson">
Anne-Louis Girodet-Trioson



</doc>
<doc id="184125" url="https://pl.wikipedia.org/wiki?curid=184125" title="Roussy-Trioson">
Roussy-Trioson



</doc>
<doc id="184127" url="https://pl.wikipedia.org/wiki?curid=184127" title="Grupa izocyjanowa">
Grupa izocyjanowa



</doc>
<doc id="184128" url="https://pl.wikipedia.org/wiki?curid=184128" title="Modlitewnik (książka)">
Modlitewnik (książka)

Modlitewnik – książka lub broszura, niekiedy małych rozmiarów, zawierająca od kilkunastu do nawet kilkuset modlitw, a często także opis obrządków liturgicznych, teksty pieśni, skrócony wykład prawd wiary itp. Modlitewnik odzwierciedla tradycję religijną, z której wyrasta, i jest zwykle dokumentem aprobowanym przez władze duchowne wyznania do użytku wiernych.
Modlitewniki w językach narodowych, przeznaczone do użytku osób świeckich, pojawiły się w Europie po raz pierwszy w późnym średniowieczu.
Najdawniejsze modlitewniki polskie.
Do dnia dzisiejszego zachowało się kilka polskich modlitewników z XV w. i początków XVI w. Najstarszy z nich ocalał tylko we fragmencie i pochodzi z pierwszej ćwierci XV w. Został on odnaleziony w Bibliotece Jagiellońskiej w oprawie kodeksu należącego do Pawła z Piotrkowa, rektora Akademii Krakowskiej w 1442 roku.
Pozostałe najstarsze rękopiśmienne modlitewniki polskie to m.in. "Godzinki Wacława" (z lat 1476–1482), "Modlitewnik Nawojki" (koniec XV w.), "Modlitewnik siostry Konstancji" (1527), "Modlitewnik Olbrachta Gasztołda" (1528), "Książeczka do spowiedzi królewny Jadwigi" (1530). W niektórych z nich znaleźć można tłumaczenia tekstów modlitewnych z brewiarza.
Natomiast pierwszym drukowanym modlitewnikiem polskim jest "Raj duszny" Biernata z Lublina, opublikowany w 1513 roku w Krakowie. Cieszył się on dużą popularnością aż do XVII w., podobnie zresztą, jak i późniejsza od niego "Harfa duchowna" w opracowaniu jezuity Marcina Laterny, wydana po raz pierwszy w 1585 roku w Krakowie.
Książeczki do nabożeństwa.
Modlitewniki pierwszokomunijne, zwane książeczkami do nabożeństwa, są poświęcane i wręczane dzieciom w trakcie przygotowań do pierwszej komunii świętej. Książeczka do nabożeństwa może posiadać działy takie jak: Msza święta, Sakramenty, Modlitwy, Droga krzyżowa, Nabożeństwa do Matki Bożej, Nieszpory, Pieśni i in.
Mobilne modlitewniki.
Odkąd na rynku zapanowały urządzenia mobilne z systemem Android czy IoS, na rynku zaczęły pojawiać się mobilne modlitewniki jak m.in. Nasze Modlitwy dostępne do pobrania na smartfony. Jest to o tyle kontrowersyjne, iż dla niektórych osób o konserwatywnych poglądach samo wyciąganie tabletu lub smartfona w kościele jest niemile widziane, jednakże coraz więcej osób korzysta z takich modlitewników.

</doc>
<doc id="184135" url="https://pl.wikipedia.org/wiki?curid=184135" title="Pomyłka freudowska">
Pomyłka freudowska



</doc>
<doc id="184136" url="https://pl.wikipedia.org/wiki?curid=184136" title="Welwiczja przedziwna">
Welwiczja przedziwna

Welwiczja przedziwna, w. osobliwa ("Welwitschia mirabilis" Hook f.), funkcjonuje także pisownia welwiczia – gatunek endemicznej rośliny pustynnej reprezentujący monotypowy rodzaj welwiczja ("Welwitschia") oraz także monotypową rodzinę welwiczjowate ("Welwitschiaceae"). Występuje na kamienistych równinach północnej Namibii i południowej Angoli, wzdłuż wybrzeża Oceanu Atlantyckiego (pustynia Namib, Kaokoland). Jest pustynną rośliną, w której zachodzi fotosynteza typu CAM.
Określana jako żywa skamieniałość. Charles Darwin uznał ją za „odpowiedź świata roślin na dziobaka”.
Biologia.
Podobnie jak inne rośliny pustynne, takie jak kaktusowate i grubosz, welwiczja przeprowadza fotosyntezę CAM ("Crassulacean Acid Metabolism"). Jako że znaczącym źródłem pochłanianej wody jest mgła, szparki są otwarte w nocy i we wczesnych godzinach porannych. Po ich zamknięciu, dwutlenek węgla jest zużywany na fotosyntezę (odbywającą się w obecności światła). Węgiel jest magazynowany w formie kwasu jabłkowego (C4). Energochłonność tego typu fotosyntezy skutkuje bardzo powolnym wzrostem. Rocznie pień przyrasta o około 1 mm. Welwiczja może sobie jednak pozwolić na taki wydatek z powodu braku konkurencji.
Kwitnienie jest uzależnione od temperatury, która musi utrzymywać się powyżej . Przypada na okres od listopada do stycznia. Nasiona dojrzewają w trzech okresach: lipiec/sierpień, grudzień, kwiecień/maj. Zapylaczami welwiczji jest prawdopodobnie owad "Probergrothius sexpunctalis" wabiony przez nektar wytwarzany w kwiatach u obu płci. Nierzadko ogromne odległości między poszczególnymi osobnikami mogą sugerować, że zapylaczami są również szerszenie, które pokonują znacznie większe dystanse niż inne owady. Dziewięć miesięcy po zapłodnieniu dojrzałe nasiona są przenoszone przez wiatr. Gdy zapanują odpowiednie warunki, rozpoczynają kiełkowanie.
Nasiona welwiczji są w stanie przez 48 godzin wytrzymać temperaturę . W warunkach o wysokiej wilgotności nasiona mogą przetrwać 2 lata (czas trwania eksperymentu) w temperaturach: , oraz .
Zarodek ma dwa liścienie (czyli jak u dwuliściennych). Welwiczja rośnie bardzo wolno i jest doskonale przystosowana do warunków pustynnych.
Ekologia.
Welwiczja stanowiła niegdyś pożywienie między innymi oryksów, słoni, zebr i ludzi. Z powodu zmian w środowisku, doszło do zmian terytorialnych niektórych gatunków i współcześnie welwiczja jest pokarmem przede wszystkim zebr, nosorożców czarnych, kóz domowych i osłów.
Historia odkrycia i nazewnictwo.
Welwiczja przedziwna została odkryta 3 września 1859 r. przez austriackiego botanika Friedricha Welwitscha (1806–1872), który był przekonany, że odnalazł najwspanialszą i najbardziej majestatyczną roślinę, jaką tylko południowa część Afryki mogła zaoferować. Miejscowi nazywali ją n’Tumbo, co oznacza mniej więcej „cebula pustyni”.
Oficjalny opis gatunku został opublikowany w Gardener’s Chronicle &amp; Agricultural Gazette 4: 71 w 1862 przez Josepha Daltona Hooker’a (rok później w Transactions of the Linnean Society of London 24:7, t. 1–14).
Welwitsch zaproponował lokalną nazwę "tumbo", jednak roślina została nazwana na cześć odkrywcy, ale ze względu na spodziewanie wielką rangę taksonomiczną zdecydowano się na "Welwitschia". Z tego też powodu nadano taksonowi nazwę gatunkową "mirabilis" oznaczającą „wybitny”, „osobliwy”.
Zgodnie z ogólną zasadą obowiązującą w pisowni języka polskiego od 1936 r. półsamogłoskę „j” po spółgłoskach innych niż „c”, „z” i „s” zapisuje się literą „i”. Zatem poprawna pisownia to "welwiczia". Taka forma była promowana przez słowniki, jednak ze względu na powszechną wśród specjalistów pisownię "welwiczja," obecnie postać ta jest również rejestrowana w słownikach poprawnościowych.
Filogeneza i pozycja systematyczna.
Najstarsze skamieliny tego gatunku pochodzą sprzed 13,5 mln lat. Nie stwierdzono różnic między skamieniałościami i roślinami współczesnymi.
Welwiczja należy do nagonasiennych, do rzędu gniotowców. Jest jedynym współczesnym gatunkiem z monotypowego rodzaju welwiczja "Welwitschia" i takiej też rodziny welwiczjowatych "Welwitschiaceae". Rodzina ta jest siostrzaną dla rodziny gniotowatych "Gnetaceae", wraz z którymi tworzy z kolej grupę siostrzaną dla przęślowatych "Welwitschiaceae".
Zagrożenia i ochrona.
Welwiczja przedziwna jest chroniona w ramach systemu parków narodowych w Namibii i Angoli. Roślina jest monitorowana przez Convention on International Trade in Endangered Species of Wild Fauna and Flora (CITES), która zapobiega nielegalnemu handlowi rzadkich przedstawicieli fauny i flory.
Gatunek nie jest zagrożony wyginięciem, mimo że sporo osobników zostało zabranych przez prywatnych kolekcjonerów czy ogrody botaniczne. Pomimo że dorosłe osobniki żyją bardzo długo (nawet do 2 tysięcy lat), trudności w rozmnażaniu spowodowane ogromnymi odległościami między poszczególnymi roślinami mogą doprowadzić do wyginięcia gatunku.
Zagrożeniem dla populacji welwiczji przedziwnej jest również rozprzestrzenianie się kropidlaka czarnego "Aspergillus niger" var. "phoenicis" atakującego nasiona tej rośliny i powodującego zaburzenia kiełkowania i obumieranie siewek. Badania potwierdziły, że jednym z wektorów przenoszących zarodniki kropidlaka jest owad "Probergrothius sexpunctatis". Skuteczne w zwalczaniu infekcji są środki grzybobójcze zawierające tebukonazol jako czynnik aktywny.
Welwiczja przedziwna nie jest wpisana do Czerwonej księgi gatunków zagrożonych (IUCN). Jest jednak monitorowana przez "Sampled Red List Index for Plants" (IUCN), która ma na celu wypracowanie odpowiednich metod trwałego zabezpieczenia zasobów i siedlisk tej rośliny.
Zastosowanie.
Roślina rzadko uprawiana, głównie w kolekcjach i ogrodach botanicznych. Uznawana jest za „świętego Graala” przez wielu kolekcjonerów roślin ze względu na ograniczoną dostępność na rynku.

</doc>
<doc id="184146" url="https://pl.wikipedia.org/wiki?curid=184146" title="Sądownictwo administracyjne">
Sądownictwo administracyjne



</doc>
<doc id="184148" url="https://pl.wikipedia.org/wiki?curid=184148" title="Napęd półgąsienicowy">
Napęd półgąsienicowy



</doc>
<doc id="184149" url="https://pl.wikipedia.org/wiki?curid=184149" title="Novara">
Novara

Novara – miasto i gmina we Włoszech, w regionie Piemontu, w prowincji Novara, położone w północno-zachodniej części kraju, na zachód od Mediolanu. Według danych na rok 2004 gminę zamieszkiwało 101 921 osób, a gęstość zaludnienia wynosiła 989,5 os./km2.
Miasto istnieje od starożytności, a od IV wieku jest siedzibą biskupstwa.
W Novarze urodził się Giovanni Lajolo, włoski kardynał, dyplomata.

</doc>
<doc id="184150" url="https://pl.wikipedia.org/wiki?curid=184150" title="Christian Wilhelmsson">
Christian Wilhelmsson

Christian Wilhelmsson (wym. ; ur. 8 grudnia 1979 w Malmö) – szwedzki piłkarz występujący na pozycji prawoskrzydłowego.
Kariera klubowa.
Christian Wilhelmsson zawodową karierę rozpoczął w 1997 w Mjällby, gdzie pełnił początkowo rolę rezerwowego. W drugim sezonie występów w tym zespole wywalczył już sobie miejsce w podstawowym składzie. W 2000 Wilhelmsson przeniósł się do norweskiego klubu Stabæk Fotball, gdzie spędził ponad 3 sezony. W 2003 Szwed podpisał natomiast kontrakt z RSC Anderlechtem, z którym zdobył mistrzostwo Belgii oraz zadebiutował w rozgrywkach Ligi Mistrzów.
Kolejnym klubem w karierze Szweda było francuskie FC Nantes, z którego zimą 10 stycznia 2007 został wypożyczony do włoskiej Romy. Umowa zawierała opcję transferu definitywnego po zakończeniu sezonu i jeśli włoski klub by z niej skorzystał, to zapłaciłby Nantes 3 miliony euro. W Serie A Wilhelmsson zadebiutował 14 stycznia w pojedynku z Messiną. Z Romą zdobył Puchar Włoch. W późniejszym czasie również na zasadzie wypożyczenia Szwed trafił do Boltonu Wanderers, by w 30 stycznia 2008 odejść do Deportivo La Coruña. Pierwszą bramkę dla hiszpańskiej drużyny Wilhelmsson zdobył 1 marca w wygranym 2:1 spotkaniu przeciwko Sevilli.
Latem 2008 szwedzki gracz odszedł do saudyjskiego Al-Hilal, z którym zdobył mistrzostwo kraju w sezonie 2009/2010. Z klubem rozstał się w 2012 roku. W 2012 roku grał w Los Angeles Galaxy, a w 2013 roku został zawodnikiem Baniyas SC.
Kariera reprezentacyjna.
W reprezentacji Szwecji Wilhelmsson zadebiutował 31 stycznia 2001 w zremisowanym 0:0 meczu przeciwko Wyspom Owczym. Wcześniej występował w drużynie do lat 21, dla której w latach 2000–2001 rozegrał 16 spotkań i strzelił 2 bramki. Razem z dorosłą kadrą wystąpił na 3 wielkich turniejach. Na Mistrzostwach Europy 2004 razem z zespołem dotarł do ćwierćfinału, w którym w rzutach karnych lepsi okazali się Holendrzy. Na Mistrzostwach Świata 2006 Szwedzi w 1/8 finału zostali wyeliminowani przez Niemcy. Wychowanek Mjällby wystąpił wówczas we wszystkich 4 pojedynkach, jednak w żadnym z nich nie grał w pełnym wymiarze czasowym. W 2008 Wilhelmsson pojechał na mistrzostwa Europy, jednak już w pierwszym meczu doznał kontuzji, która wykluczyła go z gry do końca turnieju. W 2012 wystąpił na ME 2012 w Polsce i Ukrainie.

</doc>
<doc id="184151" url="https://pl.wikipedia.org/wiki?curid=184151" title="Władysław Heinrich">
Władysław Heinrich

Władysław Heinrich (ur. 9 stycznia 1869 w Warszawie, zm. 30 czerwca 1957 w Krakowie) – polski historyk filozofii i psycholog, profesor Uniwersytetu Jagiellońskiego, członek Polskiej Akademii Umiejętności.
Pochodzenie.
Był synem Mikołaja (inżyniera kolejnictwa) i Barbary z domu Taude.
Nauka.
Pierwsze nauki pobierał w domu rodzinnym, następnie uczęszczał do Gimnazjum Wojciecha Górskiego w Warszawie, które ukończył w 1888. W latach 1889–1891 studiował matematykę na politechnice w Zurychu, następnie psychologię i filozofię na uniwersytecie w Monachium (1891–1893) oraz filozofię na uniwersytecie w Zurychu (1893–1894), gdzie obronił doktorat (1894, praca "Moderne physiologische Psychologie in Deutschland" przygotowana pod kierunkiem Richarda Avenariusa). Później uzupełniał jeszcze studia na uniwersytecie w Paryżu (1900). W 1897 został asystentem w Katedrze Fizyki Doświadczalnej UJ; po habilitacji w dziedzinie psychologii i metodologii nauk przyrodniczych (1900) przeszedł na stanowisko docenta w tej katedrze. W 1903 zorganizował pierwszą w Europie wschodniej Pracownię Psychologii Doświadczalnej i objął jej kierownictwo (do 1911). Od 1905 był profesorem tytularnym UJ, a od 1911 profesorem zwyczajnym. W latach 1911–1939 kierował Katedrą Filozofii, 1945–1951 I Katedrą Filozofii, 1921–1951 Studium Pedagogicznym, 1945–1951 Pracownią Psychologiczną. Prowadził wykłady z psychologii, psychofizyki, psychologii doświadczalnej, metodologii i filozofii nauk, teorii poznania, podstaw empiriokrytycyzmu, historii filozofii, propedeutyki filozofii. W 1951 przeszedł na emeryturę, ale powrócił jeszcze do prowadzenia wykładów dwa lata przed śmiercią (1955), mimo podeszłego wieku. Zmarł w Krakowie. Pochowany na Cmentarzu Salwatorskim (sektor SC14-1-56).
Organizacje.
W 1913 został członkiem rzeczywistym, w 1929 członkiem zwyczajnym Towarzystwa Naukowego Warszawskiego. Brał aktywny udział w pracach Polskiej Akademii Umiejętności, której członkiem korespondentem był od 1919, a członkiem czynnym od 1924; w latach 1949–1952 pełnił funkcję dyrektora Wydziału II PAU, od 1901 był członkiem Komisji Bibliograficznej akademii (jeszcze pod dawną nazwą AU), w 1911 współorganizatorem i członkiem Komisji Historii Filozofii Polskiej AU, przewodniczył Komitetowi Wydania Dzieł Arystotelesa w tłumaczeniu polskim PAU (1929–1933) oraz Komitetowi „Biblioteki Klasyków Filozofii” PAU (1946–1952). W 1948 był w gronie członków założycieli Polskiego Towarzystwa Psychologicznego i Pedagogicznego. Ponadto należał do Kasy im. Mianowskiego, Academy of Political and Social Sciences, Union des Associations Internationales, Academia Humanistica w Segedynie.
Zainteresowania naukowe.
Zainteresowania naukowe Władysława Heinricha obejmowały psychologię eksperymentalną, neurofizjologię, teorię poznania oraz historię filozofii. Heinrich był pionierem prowadzenia w Polsce eksperymentów psychologicznych nad wrażeniami wzrokowymi, słuchowymi, procesami pamięci, spostrzegania i uwagi. Dążył do ujednolicenia polskiej terminologii psychologicznej. W pracy "O rozwoju metod badań naukowych" (1907) przedstawił stopniowe przechodzenie od poznawania zjawisk w sposób zmysłowy (bezpośredni) do ich ujmowania w sposób abstrakcyjny. Był autorem teorii obiektywnego i subiektywnego rozpatrywania całości danych bezpośrednich (praca "Die Aufmerksamkeit und die Funktionen der Sinnesorgane", 1898). W publikacji "Zarys historii filozofii" (1925–1930, 2 części) przedstawił syntezę dziejów filozofii greckiej i średniowiecznej. W 1914 wspólnie z Franciszkiem Bujakiem wystąpił z wnioskiem o powołanie na Uniwersytecie Jagiellońskim Katedry Socjologii, co jednak nie zostało zorganizowane; udało mu się natomiast doprowadzić do powstania Studium Pedagogicznego (1921, którego został dyrektorem), Katedry Pedagogiki (1927) i Katedry Psychologii Pedagogicznej (1928). Brał czynny udział w życiu naukowym - uczestniczył w Kongresie Psychologów Amerykańskich w New Haven (1906), III Międzynarodowej Konferencji w Sprawie Zastosowań Psychologii (1927), Kongresie Psychotechnicznym w Utrechcie (1928), VII Międzynarodowym Kongresie Filozoficznym w Oksfordzie (1930), Krajowym Zjeździe Filozofów w Zakopanem (1947, przewodniczący). W latach 1923–1935 był redaktorem naczelnym „Kwartalnika Filozoficznego”.
Ogłosił wiele prac naukowych, m.in.:

</doc>
<doc id="184152" url="https://pl.wikipedia.org/wiki?curid=184152" title="Gazowy olbrzym">
Gazowy olbrzym

Gazowy olbrzym (planeta-olbrzym) – typ planety, która nie ma stałej powierzchni, a skały nie stanowią znacznej części jej masy. Nie posiada ona gęstej atmosfery, może być zbudowana głównie z gazu lub lodu; ma także niewielkie metaliczne, skalne lub skalno-lodowe jądro. Cechą takich obiektów astronomicznych jest ich bardzo duży rozmiar i stosunkowo mała gęstość (w porównaniu z planetami skalistymi).
Budowa wewnętrzna.
Wodór tworzący atmosfery Jowisza i Saturna zwiększa gęstość w głąb planety i w związku z tym, że jest on w stanie nadkrytycznym, przechodzi płynnie w ciecz bez wyraźnej granicy faz. Głębiej istnieje granica, gdzie pod wpływem ogromnego ciśnienia pojawia się wodór metaliczny. Okrywa on skaliste jądro, kilkadziesiąt razy masywniejsze od Ziemi.
Zupełnie odmienną budowę mają tzw. „lodowe olbrzymy” (ang. "ice giants") – Uran i Neptun. Gęsta atmosfera okrywa w tym przypadku płaszcz zbudowany z lodu wodnego, metanowego i amoniakalnego, który stanowi większą część ich masy. Planety mają skaliste jądro o masie podobnej do masy Ziemi.
W Układzie Słonecznym.
W Układzie Słonecznym gazowymi olbrzymami są: Jowisz, Saturn, Uran i Neptun. Wspólną cechą tych planet jest duża masa, duża liczba księżyców oraz obecność pierścieni. Ich gęste atmosfery odbijają dużą część padającego światła, czego efektem jest wysokie albedo.
Pozasłoneczne olbrzymy gazowe.
Wiele takich ciał niebieskich odkryto także poza naszym układem planetarnym. Ze względu na duże masy i ograniczone możliwości metod poszukiwania są one najczęściej wykrywanym typem planet pozasłonecznych. Wiele spośród nich jest większych od Jowisza. Niektóre są na tyle masywne, że mogą w rzeczywistości nie być planetami, a niewielkimi brązowymi karłami. Te dwa typy ciał niebieskich odróżnia to, że brązowe karły są zdolne do syntezy deuteru w jądrze. Według współczesnej wiedzy minimalna masa, przy której obiekt jest do tego zdolny, to 13 mas Jowisza, przy metaliczności gwiazdy takiej jak dla Słońca.
Innym problemem jest wyznaczenie dolnej granicy masy. Planeta o masie zbliżonej do Ziemi jest za mała by być gazowym olbrzymem – niewielka grawitacja nie utrzymałaby wystarczająco grubej warstwy atmosfery, która najprawdopodobniej rozproszyłaby się w przestrzeni kosmicznej. Problem stanowią planety takie jak GJ 436 b i 55 Cancri e, o masie zbliżonej do Neptuna. W przypadku pierwszej z nich znany jest promień i wiemy, że jest to ciało podobne do Neptuna (choć na bardzo ciasnej orbicie); druga z nich przypuszczalnie jest wielką planetą skalistą – tzw. superziemią.

</doc>
<doc id="184158" url="https://pl.wikipedia.org/wiki?curid=184158" title="Prezydenci Turcji">
Prezydenci Turcji



</doc>
<doc id="184168" url="https://pl.wikipedia.org/wiki?curid=184168" title="Tunelowanie Josephsona">
Tunelowanie Josephsona

Tunelowanie Josephsona – zjawisko fizyczne postulowane przez Briana Josephsona (Nagroda Nobla z fizyki w 1973 roku) w 1962 roku, a potwierdzone doświadczalnie w 1963. Efekt ten polega na tunelowaniu par Coopera między dwoma nadprzewodnikami na granicy nadprzewodnik-izolator-nadprzewodnik lub nadprzewodnik-obszar normalny-nadprzewodnik (tzw. "złącze Josephsona"). Nadprzewodniki rozdzielone są cienką warstwą wykonaną z dielektryka (izolatora) lub metalu nienadprzewodzącego o grubości nanometrów.
Natężenie prądu płynącego przez złącze jest opisywane przez "pierwsze prawo Josephsona":
gdzie:
Jeżeli dodatkowo na złączu przyłoży się napięcie formula_2 faza formula_3 będzie się zmieniać zgodnie z równaniem ("drugie prawo Josephsona"):
gdzie:
Efekt Josephsona jest wykorzystywany w SQUIDzie. Zjawisko Josephsona znajduje zastosowanie w przyrządach do pomiaru bardzo słabych pól magnetycznych (m.in. wywołanych akcją serca – magnetokardiografia) i bardzo słabych napięć, do detekcji i przemiany częstotliwości mikrofalowych, w bolometrii i w termometrii szumowej, a także do realizacji wzorca jednostki napięcia.
Działanie elementów wykorzystujących zjawisko Josephsona opiera się na efekcie Meissnera: przy pewnej wartości natężenia prądu w jednym z nadprzewodników pole magnetyczne wywołane tym prądem niszczy stan nadprzewodzący w drugim metalu. Elementy tego rodzaju charakteryzują się bardzo krótkim czasem przełączenia i małym poborem mocy. Logicznie zlącza Josephsona są równoważne tranzystorom. Stosuje się je w dużych, złożonych układach scalonych do przyspieszania przekazywania sygnałów poprzez efekt tunelowania elektronów.
Przeszkodą w stosowaniu złącz Josephsona na szeroką skalę są temperatury działania bliskie zeru bezwzględnemu. Wciąż trwają prace nad ich rozwojem motywowane ich szybkością: elementy wykorzystujące zjawisko Josephsona są nawet około stukrotnie szybsze od tradycyjnych krzemowych elementów półprzewodnikowych.

</doc>
<doc id="184169" url="https://pl.wikipedia.org/wiki?curid=184169" title="Efekt Josephsona">
Efekt Josephsona



</doc>
<doc id="184174" url="https://pl.wikipedia.org/wiki?curid=184174" title="Niepełnosprawność">
Niepełnosprawność

Niepełnosprawność – brak możliwości samodzielnego zapewnienia sobie normalnego życia indywidualnego i społecznego na skutek wrodzonego lub nabytego upośledzenia sprawności fizycznej lub psychicznej. Pojęcie definiowane wielorako w nauce i prawie.
Definicje.
Model medyczny.
W modelu medycznym niepełnosprawność to długotrwały stan występowania pewnych ograniczeń w prawidłowym funkcjonowaniu organizmu człowieka. Ograniczenia te spowodowane są na skutek obniżenia sprawności funkcji fizycznych, psychicznych bądź umysłowych. Jest to także uszkodzenie, czyli utrata lub wada psychiczna, fizjologiczna, anatomiczna struktury organizmu. Utrata ta może być całkowita, częściowa, trwała lub okresowa, wrodzona lub nabyta, ustabilizowana lub progresywna.
Model społeczny.
Niemożność pełnego funkcjonowania w społeczeństwie na skutek barier występujących po stronie otoczenia (społecznego, kulturowego, prawnego, politycznego), w tym barier architektonicznych, etc.
Modele funkcjonalne.
Niepełnosprawność jest tu definiowana przez "funkcję" (mówienie, chodzenie, myślenie, pamięć, itp.). Ponadto niepełnosprawność w tym ujęciu nie jest statyczna, lecz dynamiczna i następuje w odrębnych etapach, które mogą następować po sobie lub występować jednocześnie.
Definicje prawne.
W zakresie prawnym przez wiele lat funkcjonowało pojęcie inwalidztwa, głównie na podstawie przepisów Ustawy z dnia 29 maja 1974 r. o zaopatrzeniu inwalidów wojennych i wojskowych oraz ich rodzin.
Szczegółową definicję zawiera art. 2 pkt 1 Ustawy z dnia 27 sierpnia 1997 r. o rehabilitacji zawodowej i społecznej oraz zatrudnianiu osób niepełnosprawnych niepełnosprawność - oznacza to trwałą lub okresową niezdolność do wypełniania ról społecznych z powodu stałego lub długotrwałego naruszenia sprawności organizmu, w szczególności powodującą niezdolność do pracy. Wskazywana jest jedna z trzech stopni niepełnosprawności (znacznego, umiarkowanego, lekkiego) oraz o niezdolności do pracy. Osoby niepełnosprawne dzieli się według różnych kryteriów: rodzaju niepełnosprawności, okresu życia, w którym ona wystąpiła oraz stopnia niepełnosprawności, a także zdolności do samodzielnej egzystencji.
Zgodnie z art. 4 tej ustawy: 
MOP.
Stosownie do art. 1 ust. 1 Konwencji nr 159 Międzynarodowej Organizacji Pracy z 1983 r. dotyczącej rehabilitacji zawodowej i zatrudnienia osób niepełnosprawnych „osoba niepełnosprawna” oznacza osobę, "której możliwości uzyskania i utrzymania odpowiedniego zatrudnienia oraz awansu zawodowego są znacznie ograniczone w wyniku ubytku zdolności fizycznych lub umysłowych, właściwie orzeczonego".
WHO.
Światowa Organizacja Zdrowia (WHO) w 1980 r. wprowadza następujące definicje niepełnosprawności:
Prawo międzynarodowe.
Zgromadzenie Ogólne ONZ 13 grudnia 2006 rezolucją nr 61/106 przyjęło Konwencję o prawach osób niepełnosprawnych. Prezydent RP Bronisław Komorowski ratyfikował Konwencję 6 września 2012.
W 2014 roku Światowa Organizacja Zdrowia przyjęła rezolucję WHA67.8 "Comprehensive and coordinated efforts for the management of autism spectrum disorders", w sprawie zaspokojenia potrzeb społeczno-ekonomicznych osób z zaburzeniami ze spektrum autystycznego i innymi zaburzeniami rozwojowymi oraz powiązanymi niepełnosprawnościami (ochrona godności, potrzeby finansowe i administracyjne, edukacja i in.)
Rada Europy podjęła dwie rezolucje (o roli nowych technologii we włączaniu osób niepełnosprawnych do życia społecznego i o projektowaniu uniwersalnym) a Komitet Ministrów Rady Europy wydał cztery zalecenia dla państw członkowskich (tematyka: podnoszenie jakości życia osób niepełnosprawnych, projektowanie uniwersalne, udział osób niepełnosprawnych w życiu politycznym i publicznym, godność osób z zaburzeniami psychicznymi).
Międzynarodowa Organizacja Pracy uchwaliła w 1983 Konwencję o rehabilitacji zawodowej niepełnosprawnych oraz Zalecenie Nr 168 na ten sam temat. Konwencja w sprawie dyskryminacji w zatrudnieniu i wykonywaniu zawodu z 1958 w art. 5 przewiduje, że każdy członek Organizacji może, po porozumieniu się z reprezentatywnymi organizacjami pracodawców i pracowników, "określić jako niestanowiące dyskryminacji wszelkie inne specjalne środki, zastosowane dla uwzględnienia specyficznych potrzeb osób, względem których specjalna ochrona lub opieka jest powszechnie uznana za potrzebną ze względów takich, jak płeć, wiek, inwalidztwo, ciężary rodzinne albo poziom społeczny lub kulturalny."
Konwencja o prawach dziecka w art. 23 mowi o prawach dzieci niepełnosprawnych.
Prawo polskie.
Najważniejsze przepisy prawa dotyczące osób z niepełnosprawnością:
Według ustawy o pomocy społecznej niepełnosprawność oznacza niezdolność do pracy w rozumieniu przepisów o emeryturach i rentach z Funduszu Ubezpieczeń Społecznych albo zaliczenie do grupy inwalidów lub legitymowanie się stopniem niepełnosprawności w rozumieniu przepisów ustawy o rehabilitacji zawodowej i społecznej oraz zatrudnianiu osób niepełnosprawnych.
Wyróżnia się ponadto:
Orzeczenie o stopniu niepełnosprawności.
Osoby niepełnosprawne mogą uzyskać oficjalne, administracyjne uznanie ich niepełnosprawności występując o wydanie orzeczenia o stopniu niepełnosprawności. Dokument taki wydają w Polsce Powiatowe Zespoły ds. Orzekania o Niepełnosprawności. Uzyskany dokument zawiera podstawowe informacje o przyczynie niepełnosprawności posiadacza, o stopniu niepełnosprawności (znaczny, umiarkowany lub lekki), o wskazaniach dotyczących rehabilitacji, leczenia i wyposażenia w sprzęt ortopedyczny, a także wskazania dotyczące szczególnych uprawnień, jak na przykład prawa do korzystania z ułatwień dla osób niepełnosprawnych zawartych w Prawie o ruchu drogowym.
Orzeczenie o stopniu niepełnosprawności jest niezbędne, gdy osoba niepełnosprawna chce korzystać ze szczególnych uprawnień jako pracownik. W szczególności jest podstawą do przyznania różnych dofinansowań do kosztów zatrudnienia pracowników niepełnosprawnych.
Orzeczenie o stopniu niepełnosprawności wydawane przez Powiatowy Zespół ds. Orzekania o Niepełnosprawności jest dokumentem, którym osoba niepełnosprawna posługuje się gdy chce korzystać z przywilejów i uprawnień, które jej przysługują z wyjątkiem świadczeń rentowych.
Niepełnosprawność a niezdolność do pracy.
Pojęcie niepełnosprawności często jest mylone z pojęciem niezdolności do pracy. O niezdolności do pracy (a nie niepełnosprawności) orzekają lekarze orzecznicy instytucji zabezpieczenia społecznego (ZUS i KRUS). Posiadanie orzeczenia o niezdolności do pracy jest jednym z warunków do uzyskania świadczeń rentowych z ZUS lub KRUS (np. renty z tytułu niezdolności do pracy).
Choć często bywa, że osoba posiadająca orzeczenie o niezdolności do pracy posiada również orzeczenie o niepełnosprawności, to nadal warunkiem do uzyskania renty jest posiadanie tego pierwszego. Orzeczenie o niepełnosprawności nie jest wymagane przez organy rentowe. Posiadanie jedynie orzeczenia o niepełnosprawności nie jest wystarczające do uzyskania renty z tytułu niezdolności do pracy.
Organy rentowe orzekają o niezdolności do pracy częściowej lub całkowitej. Orzeczenie o całkowitej niezdolności do pracy może być połączone z orzeczeniem o niezdolności do samodzielnej egzystencji. Treść orzeczenia wpływa na wysokość kwoty świadczenia. Może też upoważniać do dodatków do świadczenia (np. dodatek pielęgnacyjny).
Wbrew obiegowej opinii posiadanie orzeczenia o niezdolności do pracy (całkowitej lub częściowej) nie oznacza zakazu pracy.
Praca osób niepełnosprawnych.
Osoby niepełnosprawne niejednokrotnie mogą pracować zawodowo, jednak w niektórych przypadkach niezbędne jest odpowiednie dostosowanie stanowiska pracy. Wbrew pojawiającym się czasami opiniom przyznanie osobie niepełnosprawnej tzw. „Pierwszej Grupy Inwalidzkiej”, co przekłada się faktycznie na określenie „znacznego stopnia niepełnosprawności” nie oznacza zakazu pracy. O tym, czy osoba niepełnosprawna może, czy nie może pracować na danym, konkretnym stanowisku decyduje za każdym razem lekarz medycyny pracy. Również lekarz medycyny pracy decyduje o ewentualnym wymiarze czasu pracy osoby niepełnosprawnej i czynnościach, których nie może wykonywać.
Dofinansowanie do wynagrodzeń pracowników niepełnosprawnych.
Państwowy Fundusz Rehabilitacji Osób Niepełnosprawnych (PFRON) poprzez System Obsługi Dofinansowań i Refundacji (SODiR) wypłaca pracodawcom osób niepełnosprawnych comiesięczne dofinansowania do wynagrodzeń pracowników posiadających aktualne orzeczenie o stopniu niepełnosprawności lub dokument równoważny. Pracodawca składa odpowiednie formularze papierowo lub elektronicznie poprzez aplikację SODiR. Zakłady pracy chronionej (ZPChr) oraz pracodawcy z otwartego rynku pracy otrzymują od kwietnia 2014 roku dofinansowanie w takiej samej wysokości. Przed 1 kwietnia 2014 stawki dofinansowań do pensji pracowników z orzeczeniami były wyższe dla ZPChr.
Kwoty miesięcznych dofinansowań do wynagrodzeń pracowników niepełnosprawnych obowiązujące od kwietnia 2014 wynoszą od 450 zł do 2400 zł (miesięcznie na pracownika).
Edukacja osób niepełnosprawnych.
Według raportu z 2016 roku przygotowanego przez brukselskie International Disability and Development Consortium (IDDC) co najmniej połowa z 65 milionów dzieci niepełnosprawnych na świecie w wieku szkolnym nie uczęszcza do szkół i placówek oświatowych z powodu braku funduszy na finansowanie ich specjalnych potrzeb edukacyjnych.
Dzieci z niepełnosprawnością do 18. roku życia podlegają w Polsce obowiązkowi szkolnemu na równi z rówieśnikami. Niektóre dzieci, z racji wskazań zdrowotnych, mogą być nauczane w szczególnych warunkach. O przyznaniu prawa do specjalnego trybu nauczania decydują zespoły orzekające Poradni Psychologiczno-Pedagogicznych, jednak zawsze ostateczna decyzja o wyborze metody i sposobu nauczania leży w gestii rodziców lub opiekunów prawnych dziecka z niepełnosprawnością.
Zespoły orzekające Poradni Psychologiczno-Pedagogicznych mogą umożliwić dziecku z niepełnosprawnością naukę w: przedszkolu do ukończenia 10. roku życia, szkole podstawowej do 18. roku życia, a w ponadpodstawowej do 24. roku życia.
Kształcenie studentów z niepełnosprawnościami wspomagają na niektórych uczelniach wyższych biura ds. studentów niepełnosprawnych. Działa również w Polsce kilka organizacji studenckich skupiających studentów z niepełnosprawnością. Koszty takiego kształcenia (czesne, podręczniki, inne pomoce) dotuje państwo z funduszy podatników w ramach programu "Aktywny Samorząd".
Organizacje osób niepełnosprawnych.
Na całym świecie działają lokalne, krajowe i kontynentalne organizacje reprezentujące sprawy osób niepełnosprawnych. Do organizacji działających globalnie należą: International Disability Alliance (IDA) oraz International Disability and Development Consortium (IDDC). Organizacje z Europy zrzesza European Disability Forum (EDF). Ostatnim regionem bez własnego forum organizacji działających na rzecz niepełnosprawnych była Afryka. W listopadzie 2015 odbyło się pierwsze zgromadzenie ogólne African Disability Forum (ADF) w stolicy Kenii, Nairobi, na które przybyli delegaci organizacji niepełnosprawnych z 30 afrykańskich państw.
Media adresowane do osób niepełnosprawnych.
Od 1994 wydawane jest w Polsce przez warszawskie Stowarzyszenie Przyjaciół Integracji Piotra Pawłowskiego czasopismo „Integracja”. Internetową częścią tego wydawnictwa jest portal niepelnosprawni.pl.
Badania naukowe.
Badania polskie.
W ramach projektu pt. „Psychospołeczne uwarunkowania aktywności zawodowej osób niepełnosprawnych” powstały pod kierunkiem psycholog prof. Anny Izabeli Brzezińskiej trzy serie publikacji (łącznie 16 książek) prezentujące rezultaty i wyniki badań zespołu naukowców Szkoły Wyższej Psychologii Społecznej finansowanych z funduszy PFRON.
Z funduszy PFRON wydawany jest od 2011 roku kwartalnik naukowy Niepełnosprawność. Akademia Pedagogiki Specjalnej w Warszawie wydaje czasopismo naukowe "Człowiek – Niepełnosprawność – Społeczeństwo". Ponadto działa też warszawskie Centrum Badań nad Niepełnosprawnością.
Badania zagraniczne.
Badania naukowe dotyczące zagadnienia niepełnosprawności prowadzone są w uznanych dyscyplinach naukowych oraz interdyscyplinarne. Badane są m.in. wątki dotyczące niepełnosprawności w kulturze (literatura, film, muzyka, malarstwo, media i pokrewne) oraz regulacje prawne i polityka państw i organizacji wobec osób niepełnosprawnych (modele wsparcia).
Europa.
Istnieje brytyjska otwarta, mailowa lista dyskusyjna badaczy niepełnosprawności prowadzona przez Centrum Badań nad Niepełnosprawnością Uniwersytetu w Leeds. Austriacki uniwersytet w Innsbrucku prowadzi w ramach Instytutu Pedagogiki projekt "bidok", na który składa się m.in. e-biblioteka, lista dyskusyjna oraz platforma e-learningu. Irlandzkie Centrum Polityki i Prawa Niepełnosprawnych Narodowego Uniwersytetu Irlandii (Galway) we współpracy z belgijskim Centrum Praw Człowieka Uniwersytetu w Maastricht wydają prawniczy rocznik naukowy "European Yearbook of Disability Law".
Niektórzy badacze z krajów skandynawskich są zrzeszeni w założonej w 1997 Nordic Network on Disability Research (NNDR), która wydaje czasopismo naukowe „Scandinavian Journal of Disability Research”.
Afryka.
Jesienią 2013 roku ukazał się pierwszy numer rocznika naukowego "African Disability Rights Yearbook", wydanego przez centrum praw człowieka wydziału prawa uniwersytetu w Pretorii (RPA). Rocznik zawiera analizy prawne i politologiczne dotyczące edukacji, praw i ekonomii w zakresie osób z ograniczeniami sprawności wybranych państw i regionów Afryki.
Azja.
W Indonezji od 2014 ukazuje się czasopismo naukowe "Indonesian Journal of Disability Studies" wydawane przez Pusat Studi dan Layanan Disabilitas (PSLD) na Uniwersytecie Brawijaya w Malang.
Linki zewnętrzne.
Prawo i urzędy:
Organizacje działające na rzecz osób niepełnosprawnych:

</doc>
<doc id="184175" url="https://pl.wikipedia.org/wiki?curid=184175" title="Mocodawca">
Mocodawca

Mocodawca – osoba upoważniająca inną osobę (pełnomocnika) do działania w swoim imieniu poprzez udzielenie jej pełnomocnictwa. Umocowanie innej osoby do działania w imieniu mocodawcy sprawia, że każda czynność pełnomocnika (dokonana w zakresie umocowania) wywołuje skutki bezpośrednio w sferze prawnej mocodawcy.
Mocodawca sam decyduje czy udzielić pełnomocnictwa, kogo uczynić pełnomocnikiem oraz do jakiego rodzaju czynności upoważnić pełnomocnika (ustalając zakres umocowania).
Przepisy kodeksu cywilnego w rozdziale poświęconym pełnomocnictwu (rozdział II) nie zawierają norm dotyczących osoby mocodawcy, wobec tego do mocodawcy znajdą zastosowanie przepisy Tytułu II dotyczące osób (w szczególności dotyczące zdolności prawnej i zdolności do czynności prawnych).

</doc>
<doc id="184178" url="https://pl.wikipedia.org/wiki?curid=184178" title="PWS-7">
PWS-7



</doc>
<doc id="184186" url="https://pl.wikipedia.org/wiki?curid=184186" title="Tiger Woods">
Tiger Woods

Eldrick „Tiger” Woods (ur. 30 grudnia 1975 w Cypress) – amerykański golfista. 
Uznawany za jednego z najważniejszych przedstawicieli świata golfa. Najlepiej opłacany sportowiec na świecie z szacowanymi zarobkami 78 mln dolarów za rok 2012 oraz szósty sportowiec w rankingu najlepiej zarabiających sportowców w roku 2014 według magazynu „Forbes”.
Kariera.
Jest mieszanego pochodzenia – jego ojciec był pół krwi Afroamerykaninem, ćwierć Chińczykiem i ćwierć Indianinem. Jego matka jest pół Tajką, ćwierć Chinką i ćwierć Holenderką. To buddysta i wiarę tę przejął po matce, która pokazała mu, że wiara pomaga walczyć z upartością i niecierpliwością.
Zaczął grać w wieku dwóch lat, a w wieku trzech lat na dziewięciu dołkach w Navy Golf Club w Cypress w Kalifornii uzyskał wynik 48, w wieku 8 lat zagrał dwie rundy z liczbą uderzeń, odpowiednio 78 i 76, wygrywając mistrzostwa USA Juniorów w najmłodszej grupie wiekowej (9-10). W wieku 12 lat przeszedł pole z profesjonalnych "tee" z wynikiem 68 uderzeń. W wieku 20 lat jako jedyny człowiek w historii miał na koncie trzy zdobyte z rzędu tytuły mistrza amatorów USA. Mając 29 lat, stał się posiadaczem dziewięciu najważniejszych zawodowych tytułów mistrzowskich.
Otrzymał przydomek „Tiger” (tygrys) na cześć wietnamskiego przyjaciela jego ojca – Nguyen Phong. Ojciec Eldricka – Earl Woods – był żołnierzem w czasie wojny wietnamskiej i służył w formacji Zielonych Beretów. W Bangkoku w Tajlandii poznał swoją przyszłą żonę Kutildę.
18 czerwca 2008, w dwa dni po wygraniu przez niego 14. turnieju wielkoszlemowego (US Open), zaszokował świat swoim oświadczeniem, w którym poinformował, że musi zrezygnować z gry w golfa do końca 2008, gdyż musi poddać się operacji przedniego więzadła krzyżowego (ACL) w lewej nodze, które uległo podwójnemu pęknięciu podczas US Open 2008, a które Tiger operował artroskopowo zaledwie 6 tygodni wcześniej i nie zdążył przeprowadzić całkowitej rehabilitacji. Lekarze Woodsa oceniali, że proces całkowitej rehabilitacji po kolejnej operacji potrwa od 6 do 8 miesięcy. Po 254 dniach przerwy Woods powrócił bez powodzenia do zawodowego golfa w turnieju WGC Matchplay Championship, gdzie mimo odległej pozycji, jaką zajął, występ ten został uznany za jeden z najbardziej oczekiwanych powrotów w historii sportu. Pierwsze zwycięstwo po powrocie przyszło 29 marca 2009 podczas turnieju Arnold Palmer Invitational, gdzie Tiger jako obrońca tytułu analogicznie jak rok wcześniej w tym samym miejscu rozstrzygnął zawody na swoją korzyść na ostatnim dołku.
Prywatne życie.
Ma 185 cm wzrostu. Był żonaty z Elin Nordegren, która pochodzi ze Szwecji i jest modelką. 18 czerwca 2007 roku urodziła się im córka – Sam Alexis. 8 lutego 2009 przyszedł na świat syn – Charlie Axel. Woodsowie mieszkali w Windermere koło Orlando na Florydzie. Po rozstaniu Tiger przeprowadził się do nowego domu w Jupiter na Florydzie i od 2013 spotyka się z wielokrotną mistrzynią świata w narciarstwie alpejskim Lindsey Vonn.
25 listopada 2009 „The National Enquirer” napisał, jakoby Woods miał romans z Rachel Uchitel – menadżerką nocnego klubu; sama zainteresowana zaprzeczyła tym pogłoskom. Sprawa zaczęła przyciągać uwagę mediów, kiedy dwa dni później Woods spowodował wypadek samochodowy. Wyszedł z domu około 2:30 nad ranem i wsiadł do swojego Cadillaca Escalade. Chwilę później samochód wpadł w żywopłot, zderzył się z hydrantem przeciwpożarowym i uderzył w drzewo na końcu ulicy. Woods odniósł niegroźne rany szarpane na twarzy. Odmówił rozmowy z policją i przez następne dwa dni spekulowano na temat owego wypadku, do czasu, gdy nie wydał oficjalnego oświadczenia na swojej stronie internetowej. Za wypadek obwinił samego siebie i napisał, że jest to sprawa prywatna. Pochwalił również swoją żonę Elin za to, że wyciągnęła go z samochodu. Ogłosił także, iż nie pojawi się już na żadnym turnieju do końca 2009 roku.
Zainteresowanie jego osobą wzrosło jeszcze bardziej, kiedy barmanka z San Diego Jaimee Grubbs publicznie oświadczyła w plotkarskim magazynie Us Weekly, że miała ponad dwuletni romans z Woodsem. W tym samym dniu Tiger wystosował przeprosiny, wyrażając żal za „naruszenie zaufania swojej rodziny”. Po tym, jak 12 kobiet oświadczyło w różnych źródłach medialnych, że miały z nim romans, ciśnienie medialne znacznie wzrosło. 11 grudnia 2009 Woods przyznał się do niewierności i jeszcze raz przeprosił rodzinę. To oświadczenie zaważyło też na przerwie w jego sportowej karierze. W kolejnym tygodniu, jedna z kobiet, przyznała się do posiadania nagich zdjęć Woodsa. Na drugi dzień po oświadczeniu, niektóre firmy zerwały z nim umowy. Gillette zawiesiło z nim współpracę i stwierdziło, że nie będzie go zatrudniać do jakichkolwiek wystąpień publicznych. 13 grudnia 2009, firma Accenture całkowicie zakończyła sponsorowanie Woodsa, oświadczając, iż golfista „nie może być już dłużej ich godnym przedstawicielem”.
15 grudnia 2009 dziennik „The New York Times” napisał, że kanadyjski lekarz, który wcześniej leczył Woodsa, był śledzony przez FBI w celu rzekomego dostarczania sportowcom ludzkiego hormonu wzrostu i narkotyków. Według tego samego artykułu dr Galea odwiedził Woodsa w jego domu w Orlando przynajmniej cztery razy w lutym i marcu 2009 roku, aby sprawdzać, czy jego pacjent czuje się dobrze. Associated Press opisuje również, że dr Galea był także podejrzany przez Kanadyjską Królewską Policję Konną za „przemycanie, reklamowanie i sprzedawanie niedozwolonych leków”.
Wygrane w najważniejszych turniejach.
Do tej pory Tiger wygrał 15 turniejów Wielkiego Szlema (majors). Jest najmłodszym zawodnikiem, który wygrał turniej Masters (w 1997 (miał wtedy 21 lat i 3 miesiące). Na przełomie lat 2000/2001 skompletował tzw. Tiger Slam, to jest wygrał cztery turnieje major z rzędu, ale nie w jednym roku kalendarzowym (US Open, The Open i PGA Championship wygrał w roku '00, a Masters, rozpoczynające sezon szlemów - w '01). Przed przejściem na zawodowstwo jako jedyny w historii wygrał trzykrotnie z rzędu mistrzostwa USA Juniorów, a także trzykrotnie z rzędu mistrzostwa USA amatorów. Do tej pory jako profesjonalista Tiger wygrał łącznie 82 zawodów z cyklu PGA Tour, co plasuje go razem z Samem Sneadem na pierwszym miejscu w historii pod względem wygranej liczby turniejów na Tourze.

</doc>
<doc id="184188" url="https://pl.wikipedia.org/wiki?curid=184188" title="Karabinek APS">
Karabinek APS

Awtomat Podwodnyj Specjalnyj (APS) – (Автомат Подводный Cпециальный АПС) radziecki karabin automatyczny przeznaczony do strzelań podwodnych.
Historia konstrukcji.
W latach 70 XX w. w Związku Radzieckim zaczęto rozbudowywać i unowocześniać morskie oddziały dywersyjno-rozpoznawcze złożone z płetwonurków. Jednocześnie zaczęto rozwijać złożone z płetwonurków oddziały przeznaczone do ochrony baz morskich. Równocześnie z powstawaniem nowych oddziałów trwały prace nad opracowaniem uzbrojenia i wyposażenia podwodnego.
Płetwonurków początkowo uzbrajano w karabiny AK lub AKM i noże. Karabin był przenoszony w specjalnym wodoszczelnym pojemniku i mógł być użyty dopiero na powierzchni, a więc w przypadku walki z innym płetwonurkiem jedynym uzbrojeniem pozostawał nóż. Dlatego na początku lat 70 XX w. rozpoczęto prace nad skonstruowaniem broni palnej mogącej służyć do walki podwodnej.
Pierwszą bronią opracowaną specjalnie dla płetwonurków był pistolet SPP-1 (przyjęty do uzbrojenia w 1971 roku). Nowa broń została dobrze przyjęta przez użytkowników, ale prawie natychmiast pojawiły się raporty, że jest to broń nadająca się głównie do samoobrony. Dlatego postulowano stworzenie broni ofensywnej, podwodnego odpowiednika karabinu automatycznego.
Podobnie jak w przypadku SPP-1 pierwszym etapem prac było opracowanie naboju. W zmodyfikowanej łusce naboju 5,45 x 39 mm osadzono wydłużony (~115 mm) pocisk kalibru 5,66 mm. Poza nabojem z pociskiem zwykłym MRS, opracowano pocisk smugowy MPST (ze smugą widoczną pod wodą). Po przetestowaniu naboju przyszłą kolej na opracowanie broni. Zadanie to otrzymał Władimir Simonow. Zamierzenia były ambitne, nigdy przedtem nie próbowano skonstruować broni automatycznej działającej pod wodą.
Do najważniejszych problemów należało skonstruowanie układu zamek – komora zamkowa mogącego działać pod wodą. W odróżnieniu od powietrza, woda jest nieściśliwa trzeba było opracować konstrukcję zapewniającą łatwy odpływ wody. Poradzono sobie z tym problemem tworząc komorę zamkową bez tylnej ścianki. Ponieważ broń działała na zasadzie odprowadzania gazów prochowych wyposażono ją w regulator gazowy z nastawami do strzelań pod wodą i na lądzie.
Karabin przyjęto do uzbrojenia w połowie lat 70 XX w. jako "Автомат Подводный Специальный АПС" (ros. Automat (karabin automatyczny) Podwodny Specjalny APS). Po przyjęcia broni do uzbrojenia prace nad udoskonaleniem APS trwały. Największą modernizacją było zastosowanie perforowanej rury gazowej ze specjalną osłoną rozbijającą wydobywające się pęcherzyki gazów prochowych, dzięki czemu ułatwiono celowanie i zmniejszono prawdopodobieństwo dostrzeżenia strzelającego nurka.
W 1983 roku konstruktor otrzymał za swoją konstrukcję Nagrodę Państwową.
Karabin APS od połowy lat 70 XX w. był podstawową bronią radzieckich płetwonurków. Jednak od początku do nowej broni były zastrzeżenia. O ile była to doskonała broń dla płetwonurków pilnujących radzieckich baz morskich, o tyle dla żołnierzy Specnazu walczących zarówno na ladzie jak i pod wodą nowa broń była mało przydatna. APS może co prawda strzelać na powietrzu, ale zasięg skuteczny nie przekracza 50 metrów, a żywotność broni spada do 180 strzałów (pod wodą wynosi 2000 strzałów). Dlatego najczęściej wyposażono ich w pistolet SPP-1 (do samoobrony pod wodą) i karabin automatyczny AK-74 (do walki na lądzie). Taki zestaw nie zadowalał komandosow i dlatego pod koniec lat 80 XX w. do uzbrojenia wprowadzono do uzbrojenia nowy karabin ASM-DT.
Opis konstrukcji.
Karabin APS jest indywidualną bronią samoczynno-samopowtarzalną, optymalizowaną do strzelania pod wodą. Zasada działania oparta odprowadzanie gazów prochowych przez boczny otwór lufy, ryglowanie przez obrót zamka. Bezpiecznik-przełącznik rodzaju ognia z tyłu lewej strony komory zamkowej. Zasilanie z magazynka o pojemności 26 naboi. Lufa gładka. Przyrządy celownicze składają się z muszki i stałego celownika (nastawa pod wodą równa ~30, na powierzchni 100 m). Kolba składana, wysuwana, wykonana z grubego drutu.

</doc>
<doc id="184189" url="https://pl.wikipedia.org/wiki?curid=184189" title="Michał Żewłakow">
Michał Żewłakow

Michał Ryszard Żewłakow (ur. 22 kwietnia 1976 w Warszawie) – polski piłkarz występujący na pozycji obrońcy i działacz piłkarski. Brat bliźniak Marcina Żewłakowa.
W latach 1999–2011 reprezentant Polski, w latach 2006–2011 kapitan reprezentacji Polski. Uczestnik Mistrzostw Świata 2002 i 2006 oraz Mistrzostw Europy 2008. Członek Klubu Wybitnego Reprezentanta. 
Jeden z pięciu polskich piłkarzy obok Grzegorza Laty, Jakuba Błaszczykowskiego, Roberta Lewandowskiego i Kamila Glika, który ma na koncie co najmniej 100 występów w reprezentacji narodowej. 
Karierę rozpoczynał w Drukarzu Warszawa i Marymoncie Warszawa, skąd w 1993 trafił do Polonii Warszawa, gdzie w tym samym roku zanotował ligowy debiut. W 1998 został zawodnikiem belgijskiego KSK Beveren, następnie występował w klubie Excelsior Mouscron, skąd w 2002 trafił do Anderlechtu, gdzie dwukrotnie zdobył Mistrzostwo Belgii. W latach 2006–2010 był piłkarzem Olympiakosu, z którym zdobył trzy tytuły Mistrza Grecji, dwa Puchary Grecji oraz superpuchar kraju. W sezonie 2010/2011 występował w tureckim Ankaragucu. W 2011 powrócił do Polski podpisując kontrakt z Legią Warszawa. W ciągu dwóch sezonów zdobył z klubem mistrzostwo oraz dwa krajowe puchary, będąc kapitanem drużyny, a w 2013 zakończył piłkarską karierę.
Po zakończeniu kariery objął funkcję dyrektora sportowego Legii Warszawa, którą piastował do 2017. Następnie związany był w podobnej roli z Zagłębiem Lubin oraz Motorem Lublin. Występuje także jako komentator i ekspert telewizyjny.
Kariera klubowa.
Polonia Warszawa.
Pierwszym klubem w zawodowej karierze Żewłakowa była Polonia Warszawa, w której debiutował w sezonie 1993/1994 za kadencji Mirosława Jabłońskiego. Pierwszy sezon na boiskach polskiej Ekstraklasy okazał się nieudany dla piłkarza, jak i całej drużyny, która spadała do II Ligi, jednak udało się powrócić do Ekstraklasy w kolejnym sezonie. Na rundę jesienną tegoż sezonu Żewłakow został wypożyczony do, mającego siedzibę na warszawskich Bielanach, Hutnika Warszawa, także ówczesnego drugoligowca. Po powrocie z wypożyczenia na dobre grał w pierwszym składzie.
W sezonie 1997/1998 zadebiutował w Pucharze UEFA. Wystąpił we wszystkich czterech pojedynkach grupowych. Sezon 1998/1999 rozpoczął w barwach Polonii Warszawa.
KSK Beveren.
Zdążył zagrać w sześciu kolejkach polskiej Ekstraklasy oraz dwóch meczach kwalifikacyjnych Pucharu UEFA z Sadamem Tallinn oraz Dinamo Moskwa, po czym razem z bratem bliźniakiem Marcinem przeniósł się do belgijskiego pierwszoligowca – KSK Beveren. Ówczesnym trenerem zespołu ze wschodniej Flandrii był Polak Stanisław Gzil. Żewłakow w premierowym sezonie belgijskiej ekstraklasy rozegrał 24 spotkania oraz zdobył jedną bramkę. Drużyna KSK Beveren zakończyła sezon na bezpiecznym 15. miejscu i utrzymała się w elicie.
Excelsior Mouscron.
Wraz z Marcinem Żewłakowem zaprezentował dobrą formę co spowodowało możliwość transferu do czwartego zespołu belgijskiej ekstraklasy, Royal Excelsior Mouscron. Podczas trzyletniego pobytu w Mouscron Michał Żewłakow opuścił jedynie 8 spośród 102 meczów ligowych swojej drużyny. Drużyna przez trzy sezony plasowała się w czołówce belgijskiej ekstraklasy, zajmując kolejno 4., 7. oraz 6. miejsce w tabeli. Na pożegnanie z ekipą z Mouscron zagrał w finale Pucharu Belgii, który był rozgrywany 9 maja 2002 na stadionie Króla Baudouina I w Brukseli, gdzie przeciwnikiem była ekipa FC Brugge.
RSC Anderlecht.
Przed sezonem 2002/2003 Żewłakow otrzymał ofertę przejścia do belgijskiego klubu RSC Anderlecht, z której skorzystał, inkasując ponad milion dolarów. Transfer odbił się w Polsce szerokim echem. Debiut w barwach Anderlechtu Żewłakow zaliczył 10 sierpnia 2002 w Westerlo, gdzie przeciwnikiem drużyny było tamtejsze KVC Westerlo. Żewłakow zagrał pełne 90 minut, a jego nowy zespół wygrał 2:0. W pierwszym sezonie Żewłaków zagrał w Pucharze UEFA przeciwko zespołom, takim jak m.in. norweski Stabek, duński FC Midtjylland oraz francuskie Bordeaux. Z powodu kontuzji nie wystąpił w meczu przeciwko greckiemu klubowi Panatinaikos. Pierwszy sezon gry w Anderlechcie zakończył z dorobkiem 25 meczów ligowych, w których zdobył jedną bramkę w meczu z Royalem Antwerp.
W następnym sezonie Żewłakow zanotował progres, wraz z drużyną wywalczył Mistrzostwo Belgii 2004, a także zakwalifikował się do fazy grupowej Champions League. W lidze belgijskie zagrał 24 mecze i zdobył dwa gole, natomiast w Lidze Mistrzów zagrał we wszystkich sześciu potyczkach grupowych. W następnym sezonie 2004/2005 doznał kolejnej kontuzji, która pozwoliła ma na grę jedynie w 16 spotkaniach ligowych. Sezon 2005/2006 był ostatnim w barwach Anderlechtu dla Żewłakowa. Na pożegnanie zdobył drugie Mistrzostwo Belgii, a także dołożył grę w następnej edycji Ligi Mistrzów. W lidze rozegrał 31 spotkań, w eliminacjach Ligi Mistrzów zagrał w trzech spotkaniach. W fazie grupowej wystąpił w czterech spotkaniach, gdzie przeciwnikiem byli odpowiednio: Real Betis, FC Liverpool oraz dwukrotnie Chelsea F.C.. Podczas pobytu w Brukseli Żewłakow rozegrał 96 spotkań ligowych, w których zdobył trzy bramki, zaliczył 24 gry w europejskich pucharach, z czego 14 w elitarnej Lidze Mistrzów, dołożył osiem gier w krajowym pucharze i jeden mecz w krajowym Superpucharze. Zdobył dwa Mistrzostwa Belgii 2004, 2006 i dwa wicemistrzostwa 2003, 2005.
Olympiakos.
Przed sezonem 2006/2007 Żewłakow podpisał kontrakt z greckim Olimpiakosem Pireus, którego trenerem był Norweg Trond Sollied. W greckiej Alpha Etniki debiutował 19 sierpnia 2006 roku w meczu pierwszej kolejki ze Skodą Xanthi. Rozegrał 90 minut, a Olimpiakos wygrał na swoim obiekcie 2:1. Sezon 2006/2007 drużyna Żewłakowa skończyła na szczycie ligowej tabeli i zdobyła 35. mistrzostwo Grecji. W Lidze Mistrzów ekipa z Pireusu zagrała bez eliminacji ze względu na wysoki współczynnik greckich klubów w rankingu UEFA. Grupowymi rywalami „czerwonych” była m.in. Valencia, AS Roma oraz ukraiński Szachtar Donieck. Olimpiakos zmagania w lidze Mistrzów zakończył na 4. miejscu z dorobkiem 3 punktów. Żewłakow rozegrał 5 meczów w fazie grupowej.
W sezonie 2007/2008 Żewłakow z drużyną awansował do 1/8 finału Ligi Mistrzów. W lidze greckiej rozegrał 20 meczów, a także zaliczył premierowe trafienie na greckiej ziemi. Bramkę zdobył w 29. kolejce w starciu ze Skodą Xanthi, które Olympiakos wygrał 4:1. Do mistrzostwa Grecji Żewłakow dołożył także krajowy puchar. Finałowy mecz został rozegrany 17 maja 2008 w Salonikach w obecności 20 tys. kibiców. W drodze do pucharu Żewłakow rozegrał pięć meczów i zdobył ważnego gola w finale. W tej edycji Ligi Mistrzów zagrał w siedmiu meczach, w tym w dwóch z Realem Madryt, w dwóch z S.S. Lazio, w dwóch z Chelsea F.C. oraz jednym z Werderem Brema.
Ankaragucu.
Po kolejnym sezonie przeniósł się na zasadzie wolnego transferu do tureckiego MKE Ankaragucu. W lidze tureckiej debiutował 15 sierpnia 2010 w spotkaniu z Trabzonsporem. Jego drużyna przegrała mecz 0:2. W drużynie rozegrał 19 meczów ligowych i strzelił jedną bramkę w meczu z Antalyasporem. Do tego dorobku należy dodać trzy mecze w Pucharze Turcji.
Legia Warszawa.
15 kwietnia 2011 rozwiązał kontrakt z tureckim klubem. Latem 2011 uzgodnił warunki rocznego kontraktu z Legią Warszawa i po 13 latach gry na obczyźnie powrócił do polskiej ekstraklasy. W barwach „Wojskowych” zadebiutował 28 lipca 2011 w wyjazdowym meczu Ligi Europejskiej z tureckim Gaziantepsporem.
Menadżerem zawodnika był Tomasz Suwary.
Kariera reprezentacyjna.
W reprezentacji zadebiutował 19 czerwca 1999 w meczu z Nową Zelandią.
W 2002 został powołany na Mistrzostwa Świata w Korei i Japonii, na których zagrał dwa mecze. Znalazł się także w kadrze na Mistrzostwa Świata w Niemczech.
28 maja 2008 został powołany, przez selekcjonera Leo Beenhakkera, do kadry na Euro 2008. Na turnieju wystąpił we wszystkich meczach reprezentacji, a w jednym meczu wystąpił jako kapitan drużyny.
Występował w eliminacjach do Mistrzostw świata w 2010 roku, gdzie był kapitanem. 12 października 2010, w meczu z Ekwadorem, po raz 101. wystąpił w drużynie narodowej. Tym samym pobił należący do Grzegorza Laty rekord występów w reprezentacji.
29 marca 2011 zakończył karierę reprezentacyjną w meczu towarzyskim Grecja – Polska (0:0), rozegranym w Pireusie na stadionie swojego byłego klubu Olimpiakosu.
Kariera działacza.
Zaraz po zakończeniu kariery w 2013 został dyrektorem sportowym w Legii. Pracował na tym stanowisku do 2017.
Od czerwca 2018 do 31 grudnia 2019 był dyrektorem sportowym Zagłębia Lubin, będąc odpowiedzialnym za pion sportowy i dział skautingu.
Od 3 listopada 2020 do 8 listopada 2021 był dyrektorem sportowym Motoru Lublin, gdzie był odpowiedzialny za politykę transferową klubu.
Życie prywatne.
Żonaty z Anną. Mają dwoje dzieci Maję i Jakuba.
Konflikty z prawem.
W grudniu 2020 został zatrzymany przez policję za spowodowanie kolizji podczas jazdy pod wpływem alkoholu. W czerwcu 2021 Sąd Rejonowy dla Warszawy-Śródmieścia uznał go winnym i wymierzył mu karę grzywny w wysokości 20 000 zł oraz orzekł wobec niego zakaz prowadzenia wszelkich pojazdów mechanicznych na okres 3 lat.

</doc>
<doc id="184190" url="https://pl.wikipedia.org/wiki?curid=184190" title="PWS-A">
PWS-A



</doc>
<doc id="184191" url="https://pl.wikipedia.org/wiki?curid=184191" title="Pistolet BUW-2">
Pistolet BUW-2

BUW-2 - niemiecki pistolet przeznaczony do strzelań podwodnych. Skonstruowany w firmie Angewandte Ingenieur-Wissenschafe.
Była to czterolufowa broń (rodzaj deringera) strzelająca małymi pociskami rakietowymi o stabilizacji hydrodynamicznej.

</doc>
<doc id="184192" url="https://pl.wikipedia.org/wiki?curid=184192" title="Herb Skarżyska-Kamiennej">
Herb Skarżyska-Kamiennej

Herb Skarżyska-Kamiennej – jeden z symboli miasta Skarżysko-Kamienna w postaci herbu.
Wygląd i symbolika.
Herb przedstawia pośrodku czerwonej tarczy pionowo ustawioną (nabierakiem ku górze), niebieską „łyżkę odlewniczą”. Z jej heraldycznie lewej strony znajduje się niebieskie półkoło zębate. Po prawej stronie złote, stylizowane „skrzydełko kolejowe". U dołu widnieją złote majuskuły „SK”.
Herb nawiązuje do trzech najliczniejszych dawniej w mieście grup zawodowych: kolejarzy (skrzydełko), metalowców (koło) oraz odlewników (łyżka).
Historia.
W sprawie herbu miasta obowiązującego przed 1968 r. istnieje wiele niejasności. Jak wynika z zapisów dokonanych w "Kronice komunikacji miejskiej miasta Skarżyska-Kamiennej" w roku 1959, projekt herbu opracowany przed II wojną światową zaginął podczas okupacji. Poniższy fragment kroniki ilustruje jego zbliżony wygląd oraz próbę zrekonstruowania:
"Prezydium Miejskiej Rady Narodowej jest w posiadaniu dokumentu z 1931 r., na którym jest odciśnięta pieczęć magistratu Skarżyska-Kam., przedstawiająca dwa młoty ustawione równolegle, a pośrodku snop prosty i wysoki, ale nie tak wyraźny, mogący równie dobrze przedstawiać znicz lub kopulak. Tymczasem herb umieszczony na autobusach przedstawia snop ze skrzyżowanymi pod nim dwoma młotami."
Z powyższego wynika, iż projekt herbu, jaki widniał na autobusach komunikacji miejskiej w początkowych latach jej funkcjonowania, mógł być tylko mniej lub bardziej udaną próbą rekonstrukcji, i trudno uznać go za wiarygodne źródło historyczne.
Nowy herb został ustanowiony uchwałą Miejskiej Rady Narodowej oraz Miejskiego Komitetu FJN 20 lipca 1968, w 45. rocznicę nadania praw miejskich. Projekt herbu wykonany przez plastyczkę Elżbietę Turską, był jedną z 12 prac zgłoszonych do konkursu zorganizowanego przez Prezydium Miejskiej Rady Narodowej w 1968 r. Został wybrany w drodze plebiscytu ogłoszonego na łamach Słowa Ludu, a następnie formalnie zatwierdzony przez MRN i władze wyższego szczebla.
Kontrowersje.
Wzór herbu z 1968 roku niezgodny był z przyjętymi normami heraldycznymi, a w związku z upadkiem gałęzi przemysłu, które od zakończenia II wojny światowej aż do przemian ustrojowych w roku 1989 były źródłem rozwoju Skarżyska-Kamiennej, symbolika herbu zdezaktualizowała się.

</doc>
<doc id="184193" url="https://pl.wikipedia.org/wiki?curid=184193" title="(1862) Apollo">
(1862) Apollo

(1862) Apollo – planetoida typu Apollo, od której wzięła nazwę cała grupa tych ciał niebieskich (grupa planetoid Apolla).
Odkrycie.
Planetoida została odkryta 24 maja 1932 w Landessternwarte Heidelberg-Königstuhl w Heidelbergu przez niemieckiego astronoma Karla Wilhelma Reinmutha. Nazwa planetoidy pochodzi od Apolla, boga piękna, światła i życia w mitologii greckiej. Przed jej nadaniem planetoida nosiła oznaczenie tymczasowe (1862) 1932 HA.
Orbita.
Orbita (1862) Apollo nachylona jest do płaszczyzny ekliptyki pod kątem 6,35°. Na jeden obieg wokół Słońca ciało to potrzebuje 1 rok i 288 dni, krążąc w średniej odległości 1,47 j.a. od Słońca. Mimośród orbity tej planetoidy to 0,559.
Charakterystyczną cechą trajektorii Apolla jest częste przechodzenie w pobliżu Ziemi; asteroida ta zalicza się do obiektów typu NEO, potencjalnie zagrażających naszej planecie. W swej drodze wokół Słońca Apollo przecina orbitę ziemską i w peryhelium znajduje się bliżej Słońca niż Ziemia.
Właściwości fizyczne.
Jest to obiekt skalny o niewielkich rozmiarach (jego średnica wynosi ok. 1,7 km) i nieregularnym kształcie. Średnia gęstość tej planetoidy to 2,0 g/cm³, jej obrót wokół własnej osi trwa 3,065 godziny. Apollo ma jasność absolutną wynoszącą 16,23, a albedo 0,21, zalicza się on do planetoid typu Q.
Satelita planetoidy.
Planetoida ta posiada maleńkiego satelitę S/2005 (1862) 1 (oznaczenie prowizoryczne). Ma on rozmiary zaledwie ok. 80 m i krąży w odległości 3 km od głównego składnika. Został on zidentyfikowany podczas obserwacji radarowych wykonanych przez radioteleskop w "Obserwatorium Arecibo" w Portoryko pomiędzy 29 października a 2 listopada 2005 roku.

</doc>
<doc id="184195" url="https://pl.wikipedia.org/wiki?curid=184195" title="Neorealizm włoski">
Neorealizm włoski

Neorealizm włoski – ruch artystyczny w literaturze, plastyce, a zwłaszcza w filmie, powstały jako sprzeciw wobec faszyzmu. Jego podstawowe dzieła zrealizowano w latach 1943–1952. W filmach neorealistycznych ukazywano konflikty i dramaty zwykłych ludzi, urastające – dzięki bogactwu obserwacji i prawdzie psychologicznej – do wielkich uogólnień.
Termin „neorealizm” wprowadził jeszcze w okresie wojny włoski krytyk filmowy Antonio Pietrangeli w związku z filmem "Opętanie" (1943) Luchino Viscontiego, niedopuszczonego przez faszystowską cenzurę do rozpowszechniania w kinach. Za pierwszy właściwy film tego nurtu uważa się jednak "Rzym, miasto otwarte" (1945) Roberta Rosselliniego, zrealizowany zaraz po wejściu wojsk amerykańskich do stolicy Włoch.
Kierunek powstał w wyniku zainteresowania twórców rozliczeniami wojennymi, a także problemami społecznymi pierwszych lat powojennych. Czołowym ideologiem neorealizmu i autorem lub współautorem większości scenariuszy był Cesare Zavattini.
Rozliczenia wojenne ukazane zostały między innymi w filmach: "Paisà" (1946) i "Niemcy – rok zerowy" (1948) Roberta Rosselliniego, "Vivere in pace" (1946) Luigiego Zampy, "Słońce wschodzi" (1946) Aldo Vergano.
Problematyką społeczną, rozpatrywaną w kontekście konsekwencji wojennych, zajęły się takie filmy jak: "Dzieci ulicy" (1946), "Złodzieje rowerów" (1948), "Cud w Mediolanie" (1950) i "Umberto D." (1952) Vittoria De Siki, "Tragiczny pościg" (1947), "Gorzki ryż" (1949), "Nie ma pokoju pod oliwkami" (1950) i "Rzym, godzina 11" (1951) Giuseppe De Santisa, "Ziemia drży" (1948) i "Najpiękniejsza" (1951) Luchino Viscontiego, "Pod niebem Sycylii" (1949) Pietro Germiego, "Sierpniowa niedziela" (1950) Luciano Emmera.
Kierunek ten, zakończony w pierwszej połowie lat 50., bardzo silnie oddziaływał na twórców z innych krajów, m.in. na twórczość Akiry Kurosawy ("Pijany anioł" to przykład neorealizmu japońskiego), Luisa Buñuela ("Zapomniani") czy polskiej szkoły filmowej.
W latach późniejszych we Włoszech pojawiały się dzieła nawiązujące do tematów i poetyki neorealizmu: "La strada" (1954) Federico Felliniego, "Generał della Rovere" (1959) Roberta Rosselliniego, "Matka i córka" (1960) Vittoria De Siki, "Złoto Rzymu" (1961) Carlo Lizzaniego, "Cztery dni Neapolu" (1962) Nanniego Loy, "Salvatore Giuliano" (1962) i "Ręce nad miastem" (1963) Francesco Rosiego.

</doc>
<doc id="184204" url="https://pl.wikipedia.org/wiki?curid=184204" title="(2062) Aten">
(2062) Aten

(2062) Aten – planetoida z grupy Atena, cechującej się mniejszą średnią odległością od Słońca niż Ziemia. 
Odkrycie.
Została odkryta 7 stycznia 1976 roku w Obserwatorium Palomar przez Eleanorę Helin. Nazwa pochodzi z mitologii egipskiej od egipskiego boga o imieniu Aton lub Aten. 
Orbita.
(2062) Aten był pierwszą odkrytą asteroidą z grupy, którą wkrótce zaczęto nazywać grupą Atena. Planetoida ta krąży wokół Słońca w średniej odległości 0,96 au po trajektorii o mimośrodzie 0,18. Na jeden obieg potrzebuje 347 dni.
Właściwości fizyczne.
Jest to obiekt o wielkości ok. 1 km, najprawdopodobniej nieregularnego kształtu, o jasności absolutnej 16,8 i albedo 0,2. Jeden obrót wokół własnej osi zajmuje niemal 1,7 dnia. Średnia temperatura powierzchni sięga 275 K.

</doc>
<doc id="184210" url="https://pl.wikipedia.org/wiki?curid=184210" title="James LaBrie">
James LaBrie

James LaBrie, właśc. Kevin James LaBrie (ur. 5 maja 1963 w Penetanguishene) – wokalista progresywno-metalowej grupy muzycznej Dream Theater.
Udzielał się w kilku zespołach jako perkusista i wokalista, a w 1991 roku wygrał w Nowym Jorku przesłuchanie na wokalistę Dream Theater, prześcigając 200 innych kandydatów. Pierwsza płyta zespołu, na której śpiewał, to "Images and Words". Oprócz śpiewu, ma wkład w pracę kompozytorską przy utworach. Udziela się także w projektach solowych.

</doc>
<doc id="184213" url="https://pl.wikipedia.org/wiki?curid=184213" title="Enzo Maiorca">
Enzo Maiorca

Enzo Maiorca (ur. 21 czerwca 1931 w Syrakuzach, zm. 13 listopada 2016 tamże) – włoski nurek i polityk, wielokrotny rekordzista we freedivingu, senator w latach 1994–1996.
Życiorys.
Urodził się 21 czerwca 1931 w sycylijskich Syrakuzach. W młodości był kajakarzem. Nazywano go „człowiekiem rybą”. W latach 1960–1974 trzynaście razy poprawiał rekord świata w swobodnym nurkowaniu. W 1960 roku zanurkował na głębokość 45 metrów W 1961 jako pierwszy człowiek w historii przekroczył głębokość 50 metrów w nurkowaniu bez akwalungu. W tym czasie uważano, że przekroczenie tej granicy spowoduje natychmiastową śmierć nurka. Maiorca przyczynił się w znaczącym stopniu do rozwoju i popularyzacji nurkowania swobodnego w latach 60. i 70. XX wieku.
W 1975 wystąpił w filmie włoskiego reżysera Melchiadego Colettiego "Wyzwanie na dnie"(wł. "Sfida sul fondo").
W środowisku freedivingu był uznawany za „żywą legendę”. Jego rywalizację z francuskim nurkiem Jacques’em Mayolem, który jako pierwszy zanurkował poniżej 100 metrów, przedstawił w 1988 reżyser Luc Besson w filmie "Wielki błękit". Mayola zagrał Jean-Marc Barr, a jako Maiorca wystąpił Jean Reno. W roku premiery filmu, 57-letni wówczas Maiorca pobił swój rekord życiowy nurkując na głębokość 101 metrów.
Po zakończeniu kariery podejmował działalność ekologiczną – zwłaszcza związaną ze środowiskiem morskim – i polityczną. W latach 1994–1996 był senatorem z list prawicowego Sojuszu Narodowego.
Uważał, że w "Wielkim błękicie" został przedstawiony w sposób karykaturalny, gdyż Besson został zmanipulowany przez, będącego współtwórcą filmu, Mayola. Maiorca doprowadził do zakazu emisji dzieła na terenie Włoch. W 2001 roku zmarł Mayol, a w 2002 roku film, po wycięciu kilku scen i przemontowaniu innych, wszedł ponownie na ekrany włoskich kin.
Był autorem lub współautorem publikacji na temat nurkowania publikowanych w języku włoskim, m.in. "Sotto il segno di Tanit", Mediolan 2011, .
Zmarł 13 listopada 2016 w rodzinnych Syrakuzach w wieku 85 lat.
Życie prywatne.
Jego córki Patrizia i Rosanna również były nurkami.

</doc>
<doc id="184214" url="https://pl.wikipedia.org/wiki?curid=184214" title="Ferezja">
Ferezja

Ferezja – męski strój wierzchni pochodzenia wschodniego. 
W Rosji ferezja (ros. ферязь) była uroczystym strojem bojarów, wzorowanym na strojach tatarskich dostojników. Szyto ją z wzorzystych jedwabnych tureckich tkanin. Miała niski, stojący kołnierz, zamiast guzów używano sznurowanego wiązania. Popularna w XVI i XVII wieku.
W Polsce od około połowy XVI wieku ferezji zaczęto używać jako wierzchniego męskiego okrycia do szlacheckiego stroju narodowego. Była ona lżejsza i skromniejsza od delii, noszono ją na żupanie. Miała formę obszernego płaszcza, często do kostek, z ciemnego, a w uroczystej formie, z czerwonego sukna lub innych tkanin wełnianych. Podbijano ją futrem (magnateria nosiła ferezje podbite sobolami lub rysiami, szlachta lisami) lub jedwabną podszewką, czasem złotogłowiem. Polska ferezja była luźna lub lekko dopasowana, miała niski, stojący kołnierz, luźne rękawy, zapięcie na guzy i pętlice. Noszono ją nieraz w formie narzuty na ramiona. Taka ferezja była niezapinana, a szamerunek składający się z ozdobnych guzów, pętlic, galonów naszytych z przodu ubrania stanowił tylko ozdobę. 
W końcu XVII wieku, ferezja zaczęła wychodzić z użycia jako strój szlachecki, stając się częścią uroczystego stroju ludowego. Szyta był wówczas z sukna lub innych wełnianych tkanin, zapinana na pętlice, miała dekorowane, luźne rękawy. 
Nazwa pochodzi prawdopodobnie od tureckiego "feradże", gdzie oznaczało długie, wierzchnie okrycie kobiet z szerokimi rękawami i wiszącym z tyłu kołnierzem. W języku ukraińskim - "ferezija", w staroruskim - "fieriez".

</doc>
<doc id="184215" url="https://pl.wikipedia.org/wiki?curid=184215" title="Kielich (liturgia)">
Kielich (liturgia)

Kielich ("Calix sacrificus") – naczynie liturgiczne używane do sprawowania sakramentu Eucharystii.
Kielich a Biblia.
W Starym i Nowym Testamencie wielokrotnie pojawia się motyw kielicha. Prorok Jeremiasz napisał „Babilon był w ręku Pana złotym kielichem, upajającym całą ziemię” (Jr 51,7) natomiast król Dawid, w Psalmach napisał „Bo w ręku Pana jest kielich, który się pieni winem” (Ps 75, 9) czy też „Podniosę kielich zbawienia i wezwę imienia Pańskiego” (Ps 116, 13). 
Święty Mateusz w Ewangelii napisał „Czy możecie pić kielich, który Ja mam pić?” (Mt 20,22) i następnie wspominając Ostatnią Wieczerzę „wziął kielich i odmówiwszy dziękczynienie, dał im” (Mt 26, 27). Podczas modlitwy w Ogrójcu wspomina „Ojcze mój, jeśli to możliwe, niech Mnie ominie ten kielich! Wszakże nie jak Ja chcę, ale jak Ty. (...) jeśli nie może ominąć Mnie ten kielich, i muszę go wypić, niech się stanie wola Twoja!” (Mt. 26, 39-42). Święty Paweł w Liście do Kolosan wspomina „Złoty kielich oznacza wszystkie skarby mądrości ukryte w Chrystusie” (Kol 2,3).
Historia kielicha w liturgii chrześcijańskiej.
Pojęcie kielich wywodzi się z łaciny i greki. W Starożytnej Grecji kyliks był naczyniem o przysadzistych proporcjach do picia wina, zaś w Rzymie używane podczas bankietów kielichy przybierały najczęściej smuklejsze proporcje. W kontekście liturgii w okresie wczesnochrześcijańskim używano zazwyczaj prostych naczyń. Antyczną spuścizną jest wykorzystywanie różnych technik i materiałów do wykonania kielichów, znane są kielichy ceramiczne, drewniane, szklane, z metali szlachetnych i stopów, (miedź, brąz, srebro i złoto) i z minerałów (m.in. kryształ górski, onyks). Ujednolicenie materiału kielichów miało miejsce w okresie karolińskim, podczas kościelnych soborów stopniowo ustalano dekrety o naczyniach liturgicznych, w których stopniowo wyłączano używanie wszystkich materiałów prócz złota i srebra. Spowodowane to było m.in. wzrostem świadomości biblijnej oraz prestiżu liturgii Eucharystii. Mimo ujednolicenia materiału, w okresie karolińskim, a następnie przedromańskim i romańskiej kielichom przybierano rozmaite kształty, proporcje oraz dyspozycję dekoracji wykorzystując rozmaite techniki złotnictwa. Upowszechniła się na większą skalę klasyczna struktura kielicha, który składa się ze stopy, trzonu z nodusem i czary. Prócz wyszukanej ornamentyki na powierzchni kielicha często pojawiały się postacie Chrystusa, świętych lub przedstawienia figuralne, głównie chrystologiczne, o bogatych treściach ideowych. Kielich romański najczęściej charakteryzuje się przysadzistymi proporcjami (płytka czara, owalny nodus i lejkowaty trzon). Wszystkie elementy kielicha zdobiono często reliefami z przedstawieniami figuralnymi. W dobie gotyku (od połowy XII wieku) proporcje stały się smuklejsze. Zróżnicowaniu uległ zarys stopy; prócz okrągłego pojawił się zarys cztero, sześcio- i wielolistny. Spłaszczone nodusy przybrały wieloboczne zarysy, ozdabiane były często guzami. Powierzchnia czary w okresie wczesnego i dojrzałego gotyku była najczęściej pozbawiona dekoracji. W późnym gotyku zostały zachowane tradycyjne proporcje, ale zmieniła się dekoracja, przede wszystkim za sprawą wyszukanych układów nodusa (np. z motywami architektonicznymi) oraz wzbogacenia czaszy ozdobnym koszyczkiem z motywami ornamentalnymi i figuralnymi. Średnica stopy i czary miały najczęściej zbliżone wymiary. 
Renesans i barok zachowały zasadniczą strukturę wypracowaną w późnym gotyku, jednak nastąpiły zmiany w proporcjach – czara i trzon są smuklejsze, zaś stopa uległa powiększeniu. Czara kielicha jest najczęściej niewielka i spoczywa w koszyku zdobionym, podobnie jak cały trzon, ornamentem, charakterystycznym dla danego przedziały czasowego. Nodus w okresie renesansu przybrał owalną formę, w baroku zaś często gruszkową. Powierzchnia stopy i koszyczka czary była często wzbogacana okrągłymi lub owalnymi plakietkami ze scenami figuralnymi. W XVIII wieku pojawiły się także kielichy bez dekoracji.
Na okres Oświecenia przypada spadek produkcji naczyń liturgicznych w tym kielichów, klasycyzm pozostawił niewielkie dziedzictwo w tym zakresie. W XIX wieku, wraz z nadejściem historyzmu do pierwszych dekad XX wieku ma miejsce powrót i trwanie tradycji średniowiecznej (gł. gotyckiej) i nowożytnej, często też dokonywano przekształceń w aranżacji dekoracji lub przekształcano ogólny zarys i proporcje kielicha. Od XX wieku jednolitość formy i tradycję w dekoracji zastąpiła prostota - zminimalizowanie, lub całkowita redukcja dekoracji i pluralizm formy. 
Kielich mszalny w Kościele katolickim.
W Kościele katolickim, kielich mszalny, to podstawowe naczynie liturgiczne używane w czasie mszy, obok pateny, służące do spożywania konsekrowanego wina (krwi Pańskiej). Powinien być wykonany z metalu szlachetnego (nie korodującego). Jeżeli wykonany jest z innego materiału powinien mieć złocone wnętrze czary. Taka zasada stosowana jest od czasów średniowiecza i ma obecnie potwierdzenie w "Ogólnym wprowadzeniu do Mszału Rzymskiego". Najstarszy znany kielich mszalny pochodzi z VIII w.
W czasie liturgii kielich mszalny zaopatrzony jest w tzw. bieliznę kielichową, którą stanowią: puryfikaterz, palka, korporał i welon używanych do okrywania lub wycierania kielicha. Do kielicha mszalnego należy również patena płaska oraz hostia położona na patenie.
W czasie liturgii posługa przy kielichu należy do diakona. Jeżeli liturgia odbywa się bez udziału diakona, wówczas posługa ta należy do celebransa.

</doc>
<doc id="184217" url="https://pl.wikipedia.org/wiki?curid=184217" title="Emídio Guerreiro">
Emídio Guerreiro

Emídio Guerreiro (ur. 6 września 1899 w Guimarães, zm. 29 czerwca 2005 tamże) – portugalski polityk. 
Życiorys.
Wieloletni uczestnik ruchu opozycyjnego wobec dyktatury Antonio Salazara. Spędził kilkadziesiąt lat na emigracji we Francji. Był jednym z założycieli opozycyjnej organizacji LUAR (Liga na Rzecz Rewolucyjnej Jedności i Działania). Po rewolucji goździków (kwiecień 1974) zasiadał w kierownictwie Ludowej Partii Demokratycznej (PPD), m.in. w 1975 pełnił funkcję sekretarza generalnego (w 1976 partia przekształciła się w Partię Socjaldemokratyczną).

</doc>
<doc id="184219" url="https://pl.wikipedia.org/wiki?curid=184219" title="Emidio Guerreiro">
Emidio Guerreiro



</doc>
<doc id="184220" url="https://pl.wikipedia.org/wiki?curid=184220" title="Własność przemysłowa">
Własność przemysłowa

Własność przemysłowa – rodzaj praw wyłącznych wynikających z narodowego, międzynarodowego lub regionalnego ustawodawstwa. Prawa te należy rozumieć nie tylko w kontekście przemysłu, ale także handlu i rolnictwa.
Konwencja paryska.
Zgodnie z Konwencją paryską o ochronie własności przemysłowej z 20 marca 1883 r., przedmiotem ochrony własności przemysłowej są:
Polskie prawo własności przemysłowej.
Zgodnie z polskim prawem do przedmiotów własności przemysłowej zaliczamy:
Tak daleko posunięte zróżnicowanie tego działu prawa jest wynikiem różnic w wyodrębnianiu jako dóbr niematerialnych (intelektualnych): przedmiotów własności artystycznej, naukowej i literackiej oraz przedmiotów "własności przemysłowej".

</doc>
<doc id="184222" url="https://pl.wikipedia.org/wiki?curid=184222" title="Karabinek ASM-DT">
Karabinek ASM-DT

ASM-DT – rosyjski karabinek automatyczny przeznaczony do strzelań podwodnych.
Historia konstrukcji.
Wprowadzenie w połowie lat 70 XX w. do uzbrojenia karabinka APS rozwiązało problem uzbrojenia płetwonurków pilnujących baz morskich, ale nadal nierozwiązany był problem uzbrojenia płetwonurków Specnazu. Potrzebowali oni broni zarówno do strzelań podwodnych (do walki z płetwonurkami chroniącymi cel) jak i na powierzchni. Tymczasem APS na powierzchni stawał się praktycznie bezużyteczny (zasięg ok. 100 m, w tym skuteczny ok. 50 m. i żywotność 180 strzałów).
Dlatego płetwonurków Specnazu uzbrajano w pistolet SPP-1 (broń do samoobrony pod wodą) i karabinek AK-74 (do walki na lądzie). Taki zestaw był przez komandosów uważany za mało zadowalający i dlatego nie ustawały żądania o skonstruowanie nowej broni, karabinka automatycznego równie skutecznego pod wodą (jak APS) jak i na powierzchni (jak AK-74).
Problemem były zupełnie inne właściwości powietrza i wody. Pociski optymalizowane do strzelania pod wodą musiały mieć wydłużony kształt i być wystrzeliwane z gładkich luf. W powietrzu takie pociski zaczynają koziołkować, przez co mają mały zasięg i kiepską celność. Pociski przystosowane do poruszania się w powietrzu pod wodą mają minimalny zasięg.
Rozwiązaniem było opracowanie broni strzelającej inną amunicją pod wodą, a inną na powierzchni. W 1991 roku taka broń powstałą w Instytucie Inżynieryjnym Artylerii w Tule. Konstruktor karabinka ASM-DT Jurij Daniłow stworzył broń przystosowaną do zasilania dwoma rodzajami nabojów:
Pod wodą do karabinka podpina się magazynek o kształcie zbliżonym do magazynka karabinka APS. Naboje MGTS podobnie jak wcześniejsze radzieckie naboje przeznaczone dla broni podwodnych mają wydłużony kształt. Główną różnicą wobec naboju MPS (do karabinka APS) jest mniejszy kaliber i zastosowanie sabotu umożliwiającego wystrzelenie z gwintowanej lufy.
Po wyjściu na powierzchnie odłącza się magazynek z nabojami MGTS, a następnie zatrzask magazynka przesuwa się do przodu. Następnie powstały otwór w dnie komory zamkowej zamyka się pokrywką zawieszoną pod komorą zamkową. Do karabinka z tak przesuniętym zatrzaskiem magazynka można podłączyć standardowy magazynek AK-74 z nabojami 7N6.
W 2000 roku karabinek ASM-DT został przyjęty do uzbrojenia Sił Zbrojnych Federacji Rosyjskiej.
Opis konstrukcji.
Karabinek APS jest indywidualną bronią samoczynno-samopowtarzalną, umożliwiającą strzelanie pod wodą. Zasada działania oparta odprowadzanie gazów prochowych przez boczny otwór lufy. Pod wodą broń strzela nabojami MTGS, na powierzchni nabojami 5,45 × 39 mm 7N6. Lufa gwintowana. Przyrządy celownicze składają się z muszki i stałego celownika przerzutowego. Po lewej stronie komory zamkowej znajduje się standardowa szyna do mocowania celowników optycznych i optoelektronicznych. Kolba składana na bok broni. Do broni można dołączyć granatnik podwieszany np. GP-25, bagnet, tłumik dźwięku (UPMS lub PBS-4).

</doc>
<doc id="184223" url="https://pl.wikipedia.org/wiki?curid=184223" title="Scjentologia">
Scjentologia

Scjentologia () – ruch religijny założony w 1951 przez pisarza fantastyki naukowej L. Rona Hubbarda jako alternatywa psychologii. W 1953 została ona określona przez niego jako „stosowana filozofia religijna”.
Scjentolodzy określają się jako religijna organizacja non-profit, poświęcona "propagowaniu rozwoju ducha ludzkiego oraz programom doradztwa i rehabilitacji". Wielu członków tej organizacji twierdzi, że nauki Hubbarda (zwane w terminologii scjentologicznej „technologią”) uwolniły ich od uzależnień, depresji, problemów w nauce, chorób psychicznych i innych kłopotów.
Przeciwnicy scjentologii, wywodzący się przede wszystkim ze środowisk lekarzy psychiatrów, których Hubbard bardzo ostro krytykował za „stosowanie barbarzyńskich metod”, uważają poglądy Hubbarda na psychoterapię za pseudonaukowe, według niektórych opinii jest to destrukcyjna sekta.
Przeciwnikami scjentologii są również byli ich członkowie. Oskarżają oni o zniewolenie, jak i znęcanie psychiczne oraz fizyczne. Członkowie są odseparowywani od rodzin, które namawiają, by osoby należące do Kościoła scjentologicznego „przejrzały na oczy i zrozumiały, co naprawdę się dzieje w kościele”. Część z nich opowiada o tych wydarzeniach w filmie dokumentalnym.
Sam termin „scjentologia” jest znakiem towarowym Religious Technology Center, które udziela licencji na jego użycie oraz na wydawanie dzieł Hubbarda, uważanego przez wiele środowisk za kontrowersyjnego. Obecnym liderem scjentologów noszącym tytuł przewodniczącego Rady Religijnego Centrum Technologii jest David Miscavige.
Od samego początku scjentologia jest przedmiotem wielu kontrowersji, ataków oraz krytyki. Jej przeciwnicy to między innymi środowiska lekarskie, Kościół katolicki oraz rządy niektórych państw. Krytycy twierdzą, że wiele jej kontrowersyjnych działań wynika bezpośrednio z nauk Hubbarda.
Mimo podobnej nazwy nie ma żadnego związku między „Stowarzyszeniem Chrześcijańskiej Nauki”, zwanym "chrześcijańskim scjentyzmem", a scjentologią.
Wierzenia i praktyki.
Doktryny scjentologii ustalone zostały przez Hubbarda w ciągu około 33 lat, od 1952 r. aż do jego śmierci w styczniu 1986 roku. Większość podstawowych zasad ustalona została w latach 50. i 60. XX wieku.
Scjentologia to rozwinięta i przebudowana forma "dianetyki", wcześniejszego systemu technik samodoskonalenia, opisanego przez Hubbarda w jego książce "Dianetyka. Współczesna nauka o zdrowiu umysłowym". W połowie lat 50. Hubbard uznał dianetykę za jedną z części scjentologii. Główna różnica między dianetyką a scjentologią polega na tym, że dianetyka skupia się na obecnym życiu danej osoby i na radzeniu sobie z problemami fizycznymi, psychicznymi i emocjonalnymi oraz twierdzi, że większość obecnych problemów to reakcje na dawne traumy danego człowieka. Scjentologia przyjmuje natomiast bardziej religijne podejście, zajmując się – oprócz przezwyciężania obecnych trudności – również problemami duchowymi, takimi jak poprzednie życia, a także etyką i moralnością, zdrowiem psychicznym i jego zależnością od zdrowia duchowego, komunikacją, małżeństwem, wychowaniem dzieci, problemami w pracy, studiowaniem „technologii” i samą naturą życia.
Wierzenia scjentologów składają się z szeregu coraz bardziej zaawansowanych poziomów wiedzy ezoterycznej. Opisuje się to jako droga w górę „Mostu Całkowitej Wolności” lub po prostu „Mostu”.
Do głównych wierzeń scjentologów należą twierdzenia, iż:
Scjentologowie twierdzą, że ich metodyka może pomóc każdemu osiągnąć wyższy poziom edukacji duchowej i etycznej, zwiększając jego świadomość otaczającego go świata oraz skuteczność jego działań. Prowadzić mają do tego scjentologiczne metody doradztwa duchowego. Ostatecznym celem scjentologii jest przywrócenie duszy do jej naturalnego stanu całkowitej wolności, który da jej kontrolę nad materią, energią, czasem, przestrzenią, myślami, formą i życiem. Ten stan zwany jest Operującym (działającym) Thetanem (ang. "Operating Thetan"), w skrócie OT.
Struktura umysłu.
Scjentologowie uważają, że ludzki umysł składa się z trzech części: „umysłu analitycznego”, „umysłu reaktywnego” i „umysłu somatycznego”. Hubbard opisał umysł analityczny jako część pozytywną, racjonalną i rozumującą, podczas gdy umysł reaktywny (pozostałość po przodkach zwierzęcych, zmuszająca do automatycznych zachowań w sytuacjach zagrożenia) operuje odpowiedziami na ból i nieświadome stymulacje. Umysł somatyczny odpowiada za wykonywanie poleceń umysłu analitycznego. W momentach „restymulacji”, to znaczy gdy określone bodźce dochodzące z otoczenia przypominają wcześniej przeżytą dramatyczną sytuację, umysł reaktywny przejmuje kontrolę nad umysłem somatycznym, blokując działanie umysłu analitycznego, a co za tym idzie, działa wbrew woli człowieka, powodując zachowania irracjonalne (typowe przykłady to napad wściekłości, blokada umysłu w czasie egzaminu, niechęć do konkretnej osoby bez konkretnego powodu). Umysł „analityczny” i „reaktywny” porównywane bywają błędnie do superego i id Freuda oraz do świadomości i podświadomości.
Audytowanie.
Centralną praktyką w scjentologii jest „audytowanie” (ang. "auditing" z łac. "audire"' „słuchać”), polegające na sesjach terapeutycznych sam na sam z tzw. „audytorem” lub „doradcą”.
Audytor wykonuje dokładnie sekwencję instrukcji określoną przez Hubbarda, aby „oczyścić” umysł reaktywny z aberracji (engramów). Do audytowania wykorzystuje się urządzenie, zwane w scjentologii E-metr (ang. "E-meter", urządzenie mierzące reakcję skórno-galwaniczną), które pozwala obserwować stan emocjonalny osoby audytowanej i określić, czy właśnie omawiane zdarzenie z przeszłości powoduje reakcję emocjonalną i czy jest istotne w procesie audytowania.
Procedura „oczyszczania umysłu reaktywnego” powtarzana jest tak długo, aż osoba audytowana przestaje reagować emocjonalnie na dane przeżycie z przeszłości, co oznacza uwolnienie jej od automatycznej reakcji emocjonalnej na sytuacje podobne do sytuacji przeżytej wcześniej, co można zmierzyć przy pomocy wyżej wymienionego urządzenia. Ślad przeżycia zapisany w umyśle reaktywnym nazywany engramem usuwany jest w ten sposób z umysłu reaktywnego i przesuwany jako wspomnienie do umysłu analitycznego.
Zanika typowa dla umysłu reaktywnego odruchowa reakcja na bodźce zewnętrzne. Pozwala to osobie audytowanej reagować w przyszłości na podobne sytuacje racjonalnie, a nie, jak to się wcześniej działo, np. agresją lub panicznym strachem. Trzeba przy tym zaznaczyć, że opis ten jest bardzo dużym uproszczeniem całej procedury. System ten bywa porównywany do biofeedbacku, jednakże sami scjentologowie nie używają tej terminologii podczas opisywania teorii i praktyk audytowania, ponieważ cel stosowania tego urządzenia w obu przypadkach jest zasadniczo różny.
Proces audytowania ma pomagać ludziom pozbyć się brzemienia określonych traumatycznych zdarzeń, a w zasadzie zapisów tych zdarzeń (engramów) w umyśle reaktywnym, które najczęściej związane są z bolesnym doświadczeniem zachodzącym w czasie częściowego lub całkowitego wyłączenia świadomości danej osoby, i których osoba ta nie jest w stanie sobie przypomnieć, a mimo to reaguje emocjonalnie na sytuacje podobne. Audytor zadaje osobie audytowanej pytania lub wydaje polecenia, które wywołać mają „powrót” danej osoby do określonego zdarzenia (a co za tym idzie – przypomnienie go sobie) i przeżycie go wielokrotnie na nowo – aż do momentu, gdy znikną reakcje emocjonalne. Końcowym stanem emocjonalnym jest ulga, czasem nawet euforia i pełne zrozumienie wcześniejszych zachowań irracjonalnych.
Audytowanie wymaga zrozumienia pytań i poleceń przez osobę audytowaną i przebiega lepiej, jeśli wie ona, o co chodzi. Zgodnie z „kodeksem audytora”, zawartym w "Dianetyce" L.Rona Hubbarda, audytorzy nie mogą sugerować, oceniać, poprawiać ani ganić odpowiedzi osób audytowanych.
Kościół scjentologiczny twierdzi, że audytowanie może zwiększyć IQ, poprawić pamięć, zredukować dysleksję i problemy z nadpobudliwością oraz pomaga się zrelaksować, jednakże przeciwnicy scjentologii twierdzą, że żadne badania naukowe tego nie zweryfikowały. Wielu przeciwników wywodzących się ze środowisk psychiatrycznych uważa, że audytowanie jest formą nielegalnie prowadzonej psychoterapii. W odpowiedzi na te zarzuty kościół twierdzi, że jest to jedynie leczenie duchowe.
Przeciwnicy scjentologii twierdzą, że podczas sesji audytowania audytor może zebrać informacje osobiste o osobie audytowanej w sposób podobny do sesji psychoterapeutycznych. W przeciwieństwie do psychologów i psychiatrów audytorzy nie są prawnie zobowiązani do zachowania takich informacji w tajemnicy, jednakże Kościół scjentologiczny utrzymuje, że informacje te nie są nikomu udostępniane. W niektórych przypadkach byli członkowie kościoła twierdzili, że informacje zebrane podczas tych sesji używane były przeciw nim, nie zostało to jednak prawnie dowiedzione.
Trójkąt ARC.
Kolejnym z podstawowych wierzeń scjentologicznych jest wiara, że istnieją trzy wzajemnie powiązane komponenty pomyślnej „żywotności” (ang. "livingness"): uczucia (ang. "affinity", reakcje emocjonalne), rzeczywistość (ang. "reality", wiedza o tym, co rzeczywiste) oraz komunikacja (ang. "communication", wymiana idei). Hubbard nazwał je „Trójkątem ARC” od skrótu słów angielskich. Scjentologowie uznają ARC za podstawową zasadę organizacji ich życia, wierząc, że poprawiając jeden z aspektów trójkąta poprawiają również pozostałe dwa.
Skala tonowa.
Skala tonowa to system określania ludzkiego nastroju i zachowania poprzez różne pozycje na skali, pierwotnie opracowanej dla audytorów. Pozycje na skali tonowej zazwyczaj oznaczają emocje, ale Hubbard opisał również wiele innych rzeczy, które można określić przy pomocy poziomów tej skali, takie jak zdrowie, zachowanie seksualne, potencjał przetrwania czy zdolność radzenia sobie z prawdą. Skala tonowa używana jest przez scjentologów do oceny ludzi – im niżej ktoś jest na skali, tym bardziej skomplikowane są jego problemy codzienne i tym ostrożniej należy z nim postępować.
Poprzednie życia.
Już w dianetyce Hubbard twierdził, że „wypaczenia” ludzkiego umysłu to zakamuflowane nieświadome wspomnienia traumatycznych przeżyć i wyrzutów sumienia, z których niektóre poprzedzają obecne życie danej osoby. Ten pogląd został rozwinięty w scjentologii, gdzie Hubbard twierdzi, że "thetany" istnieją od miliardów lat. Przez ten czas były wystawione na cały szereg traumatycznych przeżyć i podejmowały wiele decyzji, które wpłynęły na ich stan obecny. Według jednego z wczesnych wykładów Hubbarda przypomnienie sobie każdego z tych wydarzeń jest niemożliwe i niepożądane. Dlatego też jego trzydziestoletnie rozwijanie scjentologii skupiało się na usprawnieniu procesu przywoływania jedynie kluczowych wspomnień.
Według Hubbarda niektóre z tych traum zostały celowo wszczepione w formie „implantów” przez dyktatury pozaziemskie w celu kontroli nad jednostkami. Doktryna scjentologii zawiera w sobie wiele wierzeń w cywilizacje pozaziemskie i obce interwencje na Ziemi, opisywanych łącznie przez Hubbarda jako „space opera”.
Poziomy Thetanu Operacyjnego i incydent Xenu.
Najbardziej zaawansowani scjentologowie poznają „Ukrytą Prawdę” o naturze wszechświata podczas cyklu kursów znanych jako Poziomy Zaawansowane (ang. "Advanced Levels"). Te poziomy są powyżej poziomu „Oczyszczenia” i ich treść utrzymywana jest wewnątrz Kościoła scjentologicznego w ścisłej tajemnicy. Najwyższe z tych poziomów to osiem poziomów Thetanu Operacyjnego, do których nowicjusz musi być gruntownie przygotowany, musi też zapłacić odpowiednią dla każdego poziomu kwotę. Najwyższy z nich, OT VIII, uzyskiwany jest jedynie na morzu, na statku Kościoła scjentologicznego "Freewinds". Ze względu na status materiału dowodowego w kilku sprawach sądowych od lat 80. streszczenia i fragmenty tych tajnych tekstów ukazały się w licznych publikacjach.
W poziomach OT Hubbard opisuje pewną ilość traumatycznych wydarzeń często doświadczanych w poprzednich życiach. Opisuje, jak odwrócić ich efekty poprzez przeprowadzanie różnych procesów scjentologicznych. Spośród nich ten wyjawiony w poziomie OT III jest najczęściej cytowany przez prasę: historia Xenu, galaktycznego tyrana, który uwięził tych, których uznał za „populację nadmiarową”, załadował na samoloty kosmiczne i przewiózł na miejsce zagłady, planetę Teegeeack (Ziemię). Te samoloty wyglądały ponoć zupełnie jak Douglas DC-8, tylko z silnikami rakietowymi. Wtedy, 75 milionów lat temu, umieścił setki miliardów zamrożonych ofiar wokół wulkanów ziemskich, po czym wysadził je bombami wodorowymi oraz indoktrynował ich "thetany" przy pomocy gigantycznego, trójwymiarowego filmu przez 36 dni, wmawiając im kłamstwa o tym, czym są i jaki powinien być wszechświat, oraz mówiąc im, że są trzema różnymi rzeczami: Jezusem, Bogiem i Diabłem. Poddane traumie "thetany" wniknęły później do ludzkich ciał, ponieważ widziały razem film, co uczyniło je jednym i tym samym, w efekcie zmieniając je w pasożyty duchowe zwane „thetanami cielesnymi” (ang. "body thetans"), których pozbyć się można jedynie przy pomocy zaawansowanych technik scjentologicznych. Xenu jest ponoć uwięziony wewnątrz góry przez pole siłowe, zasilane przez wieczną baterię, i żyje po dziś dzień.
Według scjentologów opublikowane opisy historii Xenu i innych podobnych nauk są wyrwane z kontekstu w celu ośmieszenia ich religii. Dziennikarze i krytycy scjentologii odpowiadają na te zarzuty twierdząc, że Xenu jest częścią o wiele szerszych wierzeń scjentologów w poprzednie życia na innych planetach, z których część dostępna była publicznie przez dziesięciolecia. Na przykład w książce Hubbarda "Have You Lived Before This Life" ("Czy żyłeś już przed tym życiem") z roku 1958 opisane są poprzednie życia jednego ze scjentologów, których wspomnienia odzyskał podczas sesji audytowania. Wśród nich był romans z robotem udającym piękną, rudowłosą dziewczynę, przejechanie przez walec drogowy kierowany przez marsjańskiego biskupa, zmiana w międzygalaktycznego morsa, który zginął spadając z latającego talerza, oraz życie jako „bardzo szczęśliwa istota, która mieszkała na planecie Nostra 23 064 000 000 lat temu”.
Choć nie istnieją wiarygodne statystyki, szacuje się, że większość scjentologów nie jest jeszcze wystarczająco wysoko na „Moście”, by dowiedzieć się o Xenu. Dlatego też, choć wiedza o Xenu i thetanach cielesnych jest ważną częścią wyższych poziomów nauk Kościoła, nie można jej uważać za jedno z głównych wierzeń większości scjentologów. Z drugiej strony jednak literatura scjentologiczna zawiera wiele odwołań do wcześniejszych żyć pozaziemskich, zaś w publikacjach wewnętrznych Kościoła scjentologicznego znaleźć można ilustracje przedstawiające statki kosmiczne oraz niejasne wzmianki o katastrofie, która zdarzyła się „75 milionów lat temu” (czyli do incydentu Xenu).
Scjentologia a religie.
Scjentologowie wdali się w konflikty z innymi grupami wyznaniowymi, takimi jak Kościół anglikański, Kościół luterański czy rosyjska Cerkiew prawosławna, które krytykowały działania i doktryny Kościoła scjentologicznego. Współpracowali oni jednak blisko z innymi grupami religijnymi podczas kampanii przeciwko prześladowaniom przez rządy różnych państw świata.
Publicznemu twierdzeniu o kompatybilności religijnej przeczą nauki scjentologiczne, dostępne na wyższych poziomach wtajemniczenia. Hubbard twierdzi w nich, że poziom uduchowienia dostępny poprzez scjentologię jest o wiele wyższy niż w jakiejkolwiek innej religii. Krytycy zarzucają, że w scjentologii „zdolności duchowe” oznaczają raczej „mistyczne moce” niż „pokój ducha”. Sam Hubbard ostrzegał przed niemądrym lub niewłaściwym wykorzystaniem tych mocy w książce "History of Man" (Historia człowieka).
Ze względu na tajność tekstów scjentologicznych wyższego poziomu bardziej ezoteryczne nauki, dostępne jedynie zaawansowanym członkom kościoła, które stara się on utrzymać w tajemnicy, nie zawsze są zgodne z naukami początkowymi. Jeśli dana osoba osiągnie dostatecznie wysoki „poziom”, by uzyskać dostęp do nauk bardziej ezoterycznych (co udaje się jedynie mniejszości), poznaje również pewne tajne doktryny. Pewnego rodzaju potwierdzeniem stanowiska Kościoła scjentologicznego, że jest on wyższy od wszelkich innych religii, jest następujący fragment jego podania o ulgi podatkowe w Stanach Zjednoczonych:
Krytycy scjentologii twierdzą, że wybrana grupa zaawansowanych członków Kościoła scjentologicznego ostatecznie dowiaduje się, że Hubbard nie pozostawił wątpliwości co do swojego stosunku do innych religii. W niektórych z tekstów przeznaczonych jedynie dla tej wybranej grupy twierdzi on, że Jezus Chrystus nigdy nie istniał, ale został wszczepiony do kolektywnej pamięci ludzkości przez Xenu 75 milionów lat temu i że chrześcijaństwo było „operacją "entheta" (zła)”, kierowaną przez istoty zwane Targami (Hubbard, "Electropsychometric Scouting: Battle of the Universes", kwiecień 1952), co jednoznacznie identyfikuje Jezusa i chrześcijaństwo jako siły zła, nie siły dobra. Należy jednak ponownie zaznaczyć, że o istnieniu tych tekstów dowiadujemy się przede wszystkim od przeciwników scjentologii i że według nich teksty te znane są jedynie małej grupie wyznawców.
Według Hubbarda islam również był rezultatem pozaziemskiego implantu pamięciowego zwanego Emanatorem, którego artefaktem jest ponoć Al-Kaaba. Według niego główne religie nie zrealizowały swych najważniejszych celów: „Można idealizować ubóstwo i utożsamiać mądrość z żebraczymi miskami lub cnotę z niskim stanem posiadania. Jednakże wszyscy ci, którzy to robili (buddyści, chrześcijanie, komuniści i inni fanatycy) skończyli w martwym punkcie lub wkrótce tam trafią.” (Hubbard, 21 stycznia 1965).
Rudowłosy Hubbard czasem identyfikował siebie z Maitreją, Buddą przyszłości, który opisywany był w tekstach buddyjskich jako „człowiek z zachodu z włosami jak płomienie, który przybędzie około 2500 lat po pierwszym Buddzie”. (Hubbard, "Hymn of Asia", 1952).
Inspiracje i początki.
Niedługo przed pierwszymi publikacjami dianetycznymi Hubbard związany był z okultystą Jackiem Parsonsem, z którym wspólnie praktykował rytuały rozwinięte przez Aleistera Crowleya. Według Lawrence’a Wrighta, amerykańskiego dziennikarza, istnieją podobieństwa między tekstami Hubbarda a doktrynami Crowleya, choć Kościół scjentologiczny zaprzecza jakimkolwiek związkom. Hubbard nie zaprzeczał jednak wpływom na scjentologię systemu semantyki ogólnej, stworzonego w latach 30. XX wieku przez Alfreda Korzybskiego. W scjentologii widać również wpływy hinduistycznego pojęcia karmy oraz mniej metafizycznych teorii Zygmunta Freuda, Carla Junga i Williama Sarganta.
Środowiska psychiatryczne atakowane były przez Hubbarda przede wszystkim za stosowanie elektrowstrząsów, lobotomii, leukotomii transorbitalnej polegającej na niszczeniu płatów czołowych przy pomocy szpikulca wprowadzonego przez oczodoły i poddawanie w tym czasie pacjenta elektrowstrząsom oraz wiele innych technik, które stosowano w momencie pierwszego wydania Dianetyki w szpitalach amerykańskich, a które nie służyły według scjentologów dobru pacjenta.
Hubbard wielokrotnie oskarżany był o przyjęcie religijnej fasady dla scjentologii jedynie w celu utrzymania ulg podatkowych i uniknięcia odpowiedzialności karnej za nielicencjonowane praktyki medyczne. Podobne oskarżenia wciąż się pojawiają, zwłaszcza że niektórzy pisarze "science fiction" twierdzą, iż słyszeli wielokrotnie, jak Hubbard powtarzał, że najlepszą drogą do wzbogacenia się jest założenie religii.
Samo słowo „scjentologia” również ma swoją historię. Choć obecnie jest utożsamiane prawie wyłącznie z dziełami Hubbarda, zostało wymyślone przez filologa Allena Upwarda w roku 1907 jako synonim „pseudonauki”. W 1934 roku argentyńsko-niemiecki pisarz Anastasius Nordenholz wydał książkę, w której słowo to zostało użyte w pozytywnym znaczeniu: "Scientologie, Wißenschaft von der Beschaffenheit und der Tauglichkeit des Wißens" (niem. "Scjentologia, nauka o istocie i zastosowaniu wiedzy""). Książka Nordenholza skupia się na studiowaniu świadomości i jego użycie słowa jest podobne do definicji Hubbarda, „wiedza o tym, jak wiedzieć”. Nie wiadomo jednak, do jakiego stopnia Hubbard zdawał sobie sprawę z wcześniejszego użycia tego słowa, które samo w sobie jest połączeniem łacińskiego słowa "scientia" („wiedza”, „umiejętność”), które pochodzi od czasownika "scire" („wiedzieć”) oraz greckiego λογος "lógos" („rozum”, „głęboka myśl” lub „logika”). W wykładzie wygłoszonym 19 lipca 1962 roku, zatytułowanym „The E-meter”, Hubbard powiedział:
Według niektórych pogłosek scjentologia została wymyślona w wyniku zakładu między pisarzami "science fiction". Według niektórych wersji tej historii drugim uczestnikiem zakładu był Kurt Vonnegut, zaś według innych Robert A. Heinlein.
Krytyka.
W wielu krajach działalność Kościoła scjentologicznego budzi wiele kontrowersji i sprzeciwów, padają oskarżenia o oszustwa i przestępstwa. W Australii działalnością scjentologów zajmował się Senat i wypowiadał się premier rządu. Podobne oskarżenia rozpatrywane były we Francji i Belgii. W innych krajach, jak Hiszpania, USA czy Wielka Brytania, jest uznawany przez prawo za kościół.
W filmie "Wiara czyni czuba" z roku 2008 Bill Maher krytykuje scjentologię i pojawia się na "Speakers’ Corner" w Hyde Parku w Londynie w przebraniu, rozgłaszając jej dogmaty.
We Francji Kościół scjentologiczny został uznany za organizację przestępczą a jego francuski przywódca Alain Rosenberg został skazany na karę 2 lat pozbawienia wolności w zawieszeniu.

</doc>
<doc id="184226" url="https://pl.wikipedia.org/wiki?curid=184226" title="Michał Bąkiewicz">
Michał Bąkiewicz

Michał Bogusław Bąkiewicz (ur. 22 marca 1981 w Piotrkowie Trybunalskim) – polski trener siatkarski, a wcześniej siatkarz grający na pozycji przyjmującego. Srebrny medalista mistrzostw świata z Japonii w 2006 oraz mistrz Europy z Turcji w 2009. Olimpijczyk z Aten w 2004. Od 11 kwietnia 2019 roku był trenerem reprezentacji Polski juniorów. W 2021 roku doprowadził tę drużynę do tytułu mistrza świata.
Kariera siatkarska.
Absolwent Szkoły Mistrzostwa Sportowego (w latach 1996–1999 uczył się w SMS-ie Rzeszów, a w latach 1999–2000, po przeniesieniu Szkoły do Spały, w SMS-ie Spała). Grał w Galaxie AZS Częstochowa, EKS Skrze Bełchatów, PZU AZS-ie Olsztyn i w latach 2007–2013 ponownie w bełchatowskiej Skrze.
Jego kariera mogła zakończyć się przedwcześnie z powodu zaburzenia krążenia krwi w dłoni, jednak dzięki pomocy Raúla Lozano, który znalazł mu najlepszych specjalistów we Włoszech, Michał Bąkiewicz wyzdrowiał i wrócił na siatkarskie parkiety w 2006.
W maju 2009 został powołany przez Daniela Castellaniego na kapitana reprezentacji Polski w turnieju Ligi Światowej 2009.
Przed sezonem 2013/2014 ponownie został siatkarzem AZS-u Częstochowa. Pod koniec stycznia 2014 poinformował o zawieszeniu kariery zawodniczej. Przed sezonem 2014/2015 wrócił do gry w AZS-ie Częstochowa, zostając kapitanem tej drużyny. Jednak już przed pierwszym meczem sezonu doznał kontuzji, wskutek czego zakończył karierę sportową.
Sukcesy reprezentacyjne.
Mistrzostwa Świata Kadetów:
Mistrzostwa Świata:
Mistrzostwa Europy:
Liga Światowa:
Kariera trenerska.
Na początku grudnia 2014 roku został członkiem sztabu szkoleniowego AZS-u Częstochowa, a 29 grudnia został I trenerem tej drużyny, zastępując na tym stanowisku Marka Kardoša. Po spadku AZS-u Częstochowa z ekstraklasy w 2017 roku Bąkiewicza na stanowisku trenera zastąpił Krzysztof Stelmach.
Od 2017 roku jest członkiem sztabu szkoleniowego SMS-u PZPS Spała, a w marcu 2018 roku został asystentem Mariusza Sordyla w reprezentacji Polski juniorów.
Sukcesy reprezentacyjne.
Mistrzostwa Europy Kadetów:
Mistrzostwa Świata Kadetów:
Inna działalność.
W 2005 wziął udział w rozbieranej sesji dla magazynu „Cosmopolitan”.
W wyborach do Parlamentu Europejskiego w 2014 bezskutecznie ubiegał się o mandat w okręgu łódzkim, startując z listy komitetu wyborczego Sojusz Lewicy Demokratycznej – Unia Pracy i uzyskując 3450 głosów.

</doc>
<doc id="184227" url="https://pl.wikipedia.org/wiki?curid=184227" title="(1221) Amor">
(1221) Amor

(1221) Amor – planetoida, protoplasta całej grupy planetoid typu Amor.
Odkrycie.
Planetoida (1221) Amor została odkryta 12 marca 1932 roku w Observatoire Royal de Belgique w Uccle przez Eugène’a Delporte. Jej nazwa pochodzi od mitologicznego Amora. Przed nadaniem nazwy planetoida nosiła oznaczenie tymczasowe (1221) 1932 EA1.
Orbita.
Jest to obiekt, który poruszając się po swojej orbicie wokół Słońca, zbliża się ku trajektorii Ziemi, jednak jej nie przecina. (1221) Amor był pierwszym odkrytym przedstawicielem planetoid tego typu. Na jedno okrążenie Słońca potrzebuje on 2 lata i 241 dni. Nachylenie jego orbity względem ekliptyki to 11,88°. Mimośród tejże orbity wynosi 0,43.
Właściwości fizyczne.
(1221) Amor ma średnicę około 1,5 km. Jego albedo wynosi 0,15, a jasność absolutna 17,7. Średnia temperatura na jego powierzchni sięga około 198 K.

</doc>
<doc id="184228" url="https://pl.wikipedia.org/wiki?curid=184228" title="Amor (planetoida)">
Amor (planetoida)



</doc>
<doc id="184233" url="https://pl.wikipedia.org/wiki?curid=184233" title="The Million Dollar Hotel">
The Million Dollar Hotel

The Million Dollar Hotel – amerykańsko-niemiecko-brytyjski film fabularny z 2000 roku w reżyserii Wima Wendersa.
Opis fabuły.
Na tle niezwykłego hotelu, udzielającego schronienia przed brutalną rzeczywistością istnej ludzkiej menażerii rozgrywa się dramat. Historię opowiada Tom Tom, mało rozgarnięty młodzieniec, który właśnie popełnił samobójstwo, skacząc z dachu hotelu. Wraca myślami do przeszłości i opowiada o podobnej śmierci innego mieszkańca "The Million Dollar Hotel", Izzy'ego, syna powszechnie znanego miliardera. Do zbadania tajemniczej śmierci Izzy'ego oddelegowano detektywa Skinnera z FBI (Mel Gibson).
Agent federalny, próbując wyjaśnić, czy było to samobójstwo, czy morderstwo, wywraca do góry nogami życie tych osobliwych mieszkańców. Wśród nich mamy "niespełnionego artystę" – Geronimo, uważającego się za piątego członka zespołu The Beatles – Dixiego, stwarzającego pozory opóźnionego w rozwoju – Tom Toma, czy bezbronną – Eloise. To właśnie w niej zakochuje się Tom Tom. W filmie klarują się dwa światy – racjonalny, w którym dominuje miłość pomiędzy Tom Tomem i Eloise i irracjonalny, w którym do "normalnego" hotelu wkracza wielkimi krokami "nienormalna" rzeczywistość.

</doc>
<doc id="184236" url="https://pl.wikipedia.org/wiki?curid=184236" title="Kopalnia Węgla Kamiennego „Katowice”">
Kopalnia Węgla Kamiennego „Katowice”

Kopalnia Węgla Kamiennego „Katowice” (niem. "Ferdinandgrube") – nieistniejąca kopalnia znajdująca się w centrum Katowic, w dzielnicy Bogucice, działająca w latach 1823–1999. Do 1936 roku nosiła nazwę „Ferdynand”. Na jej terenie obecnie znajdują się siedziby Narodowej Orkiestry Symfonicznej Polskiego Radia, Muzeum Śląskiego oraz Międzynarodowego Centrum Kongresowego.
Historia.
Kopalnia Ferdynand powstała w Bogucicach z inicjatywy emerytowanego rotmistrza Ignacego Ferdinanda von Beyma – zamieszkałego w Tarnowskich Górach, który 8 sierpnia 1822 zgłosił zamiar uruchomienia kopalni na terenie ordynacji mysłowickiej, należącej wtedy do Stanisława Mieroszewskiego. Kopalnię założył na swym gruncie hrabia Stanisław Mieroszewski, były poseł na Sejm Czteroletni, przedostatni właściciel ziemi mysłowickiej, który odpowiadając na wyzwanie nowych czasów zakładał liczne kopalnie w swoich włościach. Kopalnia jest jedną z ostatnich pozostałości po Mieroszewskich w Katowicach. Kopalnia została nadana przez Wyższy Urząd Górniczy w Brzegu 3 maja 1823, które to nadanie 21 maja zatwierdziły wyższe władze górnicze w Berlinie. W tym samym roku uruchomiono wydobycie. Pierwotna nazwa kopalni – "Ferdinand" – odwołuje się do imienia von Beyma. Pierwszymi właścicielami kopalni byli Stanisław Mieroszewski, Ignacy Ferdinand Beym (od jego imienia pochodzi nazwa kopalni), Izaak Freund, kupiec z Tarnowskich Gór i Wilhelm Wedding z Katowic, budowniczy kopalni. Pierwszymi pracownikami nie była ludność miejscowa, lecz specjaliści sprowadzeni z Zagłębia Wałbrzyskiego, Westfalii, Olkusza i Wieliczki. Stosunki własnościowe zmieniały się kilkakrotnie, ale ostatecznie w 1839 r. ostatni ordynat mysłowicki Aleksander Mieroszewski sprzedał ją, wraz z całymi dobrami mysłowickimi, w tym wsią Bogucice, Marii Wincklerowej. W 1875 r. kopalnia została zalana. Do wydobycia przystąpiono ponownie po roku, przy czym przeprowadzono znaczną modernizację. W 1889 r. powstała Katowicka Spółka Akcyjna dla Górnictwa i Hutnictwa, której głównym akcjonariuszem był Hubert von Tiele-Winckler. Spółka była właścicielem kopalni i przetrwała do okresu międzywojennego, od 1922 r. pod spolszczoną nazwą „Ferdynand”. W czasie I wojny światowej w kopalni zatrudniano kobiety, a także jeńców wojennych. W 1929 r. Katowicka Spółka Akcyjna zmieniła nazwę na Wspólnota Interesów Górniczo-Hutniczych. Kopalnia systematycznie powiększała się o kolejne pola górnicze. W 1844 przyłączenie pola „Bertram” podwoiło jej powierzchnię. W 1885 r. włączono szereg innych pól: „Belle Alliance”, „Belle Alliance II”, „Arthur”, „Pfarrfeld”, „Kattowitz”. 15 lipca 1936 roku kopalnia zmieniła nazwę na „Katowice”, a w 1937 stała się częścią należącej do polskiego kapitału Wspólnoty Interesów Górniczo-Hutniczych. Podczas okupacji została włączona do koncernu Reichswerke Hermann Göring pod dawną nazwą „Ferdinand”. W zakładzie działał konspiracyjny Komitet Ochrony Kopalni z przewodniczącym Zygmuntem Żurawskim (działacze przedwojennego PPS, maszynista), który zdołał ocalić kopalnię przed wysadzeniem przez wycofujących się Niemców, którzy podłożyli ładunki wybuchowe. Katowice zostały wyzwolone przez Armię Czerwoną 27 stycznia 1945 a już 30 stycznia wyjechał z niej pierwszy pociąg z węglem do Warszawy. Po wojnie kopalnię znacjonalizowano i przywrócono nazwę „Katowice”. Jedynie w okresie 1953–1956 kopalnia nosiła nazwę „Stalinogród”, podobnie jak miasto, w którym się znajdowała. Wyrazem wysokiego uznania zasług kopalni „Katowice” w rozwoju polskiego górnictwa węglowego i dla gospodarki narodowej było odznaczenie kopalni w 1973 r. Orderem Sztandaru Pracy I klasy. Od 1993 roku kopalnia należała do Katowickiego Holdingu Węglowego. 1 lipca 1996 połączono KWK „Katowice” z KWK „Kleofas”. Ostatnią tonę węgla wydobyto w 1999 roku. 
Obecnie na terenie kopalni znajduje się Muzeum Śląskie, gmach NOSPR oraz Międzynarodowe Centrum Kongresowe. 
Likwidacja.
Likwidacja Kopalni Katowice została przesądzona w marcu 1999 roku. W lipcu 1999 zakończono eksploatację po 176 latach działalności kopalni. Przez ten okres wydobyto ponad 120 milionów ton węgla. W 2001 roku zlikwidowano 86 obiektów powierzchniowych. Z obiektów powierzchniowych pozostały, przedstawiające w większości dużą wartość historyczną i zabytkową:
Obecnie teren kopalni wraz z odnowionymi zabytkowymi obiektami stanowi katowicką „Strefę Kultury”, w której wybudowano nową siedzibę Muzeum Śląskiego, siedzibę Narodowej Orkiestry Symfonicznej Polskiego Radia oraz Międzynarodowe Centrum Kongresowe.

</doc>
<doc id="184238" url="https://pl.wikipedia.org/wiki?curid=184238" title="Galon (pasmanteria)">
Galon (pasmanteria)

Galon, pasamon – tkana lub pleciona taśma wykonana całkowicie lub z dodatkiem metalowych nitek, stosowana głównie do dekoracji strojów.
Galonów używano od XVI wieku do zdobienia ubiorów poprzez naszywanie ich na strojach. W XVI, XVII, XVIII wieku były stosowane w strojach dworskich i uroczystych.
Taśmy takie, gładkie lub wzorzyste wykonywano z nici jedwabnych lub bawełnianych, nici metalowe stosowane do ich produkcji były przeważnie srebrne lub złote. Brzegi galonów często miały geometryczny wzór, środek wypełniały motywy roślinne w postaci stylizowanych liści lub wici.
W XIX wieku zostały na liberiach oraz zaczęto je stosować do oznaczania dystynkcji na mundurach wojskowych, zwłaszcza na epoletach i czapkach. W związku z tym w uproszczeniu galon utożsamia się często z pagonem, epoletem czy w ogóle z naramiennikiem wojskowym.
Określenia galon używano również dla wykończenia obić tapicerskich wykonanego z jedwabnej lub bawełnianej taśmy (od II poł. XVIII wieku).

</doc>
<doc id="184239" url="https://pl.wikipedia.org/wiki?curid=184239" title="Gądów Mały">
Gądów Mały

Gądów Mały (niem. "Klein Gandau") – osiedle położone w zachodniej części Wrocławia. Leży w kwadracie ulic Na Ostatnim Groszu, Lotnicza, Metalowców i Bystrzycka. W granicach miasta od 1928. Gądowa Małego nie należy mylić z podwrocławską wsią Gądów (niem. "Alt Gandau") w gminie Kąty Wrocławskie, położoną ok. 12 km na południowy zachód od centrum miasta. Gądów Mały administracyjnie stanowi część osiedla Gądów-Popowice Płd.
Nazwa.
Nazwa miejscowości notowana była w formach "Gandow" (ok. 1300), "Gundaw" (1387), "Gandaw" (1425), "Gandaw" (ok. 1630), "Gandau" (1651-52), "Klein Gandau" (1743-46), "Gandau, Klein-" (1795), "Gandau, Klein-" (1845), "Klein Gandau, Mała Gądawa" (1941), "Wrocław-Gądów Mały – Klein Gandau" (1951), "Gądów Mały, -owa -łego" (1980).
W l. 1945-1951 przejściowo pod nazwą Mała Gądawa.
Nazwa pochodzi od nazwy osobowej "Gąd" lub "Gąda" z sufiksem "-ów". Z czasem utworzono formę z członem dyferencyjnym "Klein" = "Mały", dla odróżnienia od wsi Gądów.
Historia.
Wieś.
W 1795 wieś o nazwie Klein Gandau liczyła 14 domów, w tym dwie gospody i 88 mieszkańców. Znajdowała się w okolicach wschodniej części dzisiejszej ulicy Balonowej (nieco na północ) i aż do czasu drugiej wojny światowej był to jedyny obszar zwartego osadnictwa pomiędzy "Heller Str." (obecnie ul. Na Ostatnim Groszu) a "Lohe" (Ślęza).
Do wydania przez władze pruskie edyktu sekularyzacyjnego w 1810 należała do kapituły wrocławskiej.
W połowie XIX wieku było tu już 194 mieszkańców, 17 domów, folwark z cegielnią, wiatrak i 2 kuźnie. Wieś znajdowała się w niewielkiej odległości na południe od "Frankfurter Str.", która była drogą wylotową na zachód miasta. Na skrzyżowaniu "Frankfurter Str." i "Heller Str." (obecnie ulice: Lotnicza i Na Ostatnim Groszu) była komora celna i popularna karczma „Der Letzte Heller” (pl. "Ostatni Grosz"). Natomiast przy "Gandauer Str." znajdowała się gospoda z parkiem i stawem "Etablissement Kaiser Friedrich Park".
4 września 1865 odbył się we Wrocławiu przelot kilkuosobowym balonem, zorganizowany przez braci Berg. Jak donosił "Dziennik Poznański": "Balon wzniósłszy się do wysokości 6000 stóp wrócił szczęśliwie pod wsią Małe Gądowy na ziemię."
W 1874 w pobliskich Kuźnikach powstaje stacja kolejowa. W 1895 w Klein Gandau mieszkało już 398 osób. W 1901 z sąsiednich Popowic (w 1897 włączonych do Wrocławia) zostaje uruchomione połączenie tramwajem elektrycznym z centrum miasta.
Plac apelowy.
W 1872 teren pomiędzy wsią a "Frankfurter Str." kupiło wojsko i po zniwelowaniu używało jako plac ćwiczeń ("Exercierplatz").
W 1906 na zakończenie manewrów śląskich odbyła się na nim uroczysta defilada gwardii honorowej, którą odbierał cesarz Wilhelm II. Jako osobisty gość cesarza przyglądał się jej Winston Churchill.
Lotnisko Gądów.
Na dawnym placu ćwiczeń garnizonu Breslau powstało w 1910 roku lotnisko wojskowe. Było jednym z pierwszych, historycznych lotnisk niemieckich. W czasie I wojny światowej zostało rozbudowane i wykorzystywano je do celów wojskowych. Po ratyfikacji układu wersalskiego lotnisko przyjęło charakter cywilny. W 1936 roku na lotnisku otwarto nowy terminal lotniczy, którego budynek nadal istnieje. W czasie II wojny światowej lotnisko podlegało lotnictwu wojskowemu – Luftwaffe.
W 1946 roku, po przejęciu przez Polskę, wykonano remonty mocno zniszczonych obiektów lotniskowych, umożliwiło to rozpoczęcie procesu szkolenia i uruchomienie lotów pasażerskich. Na lotnisku powstawały i w różnych latach prowadziły swoją działalność liczne organizacje lotnicze, m.in. Aeroklub Wrocławski i oddział PLL LOT. W działającym przy lotnisku Zakładzie Sprzętu Lotnictwa Sportowego wyprodukowano ponad 1000 szybowców – ostatni oblot produkcyjny odbył się w 1979 roku.
Ze starej infrastruktury lotniczej do dziś istnieją:
Osiedle.
W połowie lat 70. teren Gądowa przeznaczono pod zabudowę mieszkaniową i podjęto decyzję o likwidacji lotniska. Na jego miejscu powstało osiedle, a nazwy ulic – wylotowa Lotnicza oraz Balonowa, Skrzydlata, Szybowcowa, Latawcowa, Sterowcowa, Samolotowa, Eugeniusza Horbaczewskiego, Stefana Drzewieckiego, Jerzego Bajana, Ludwika Idzikowskiego, Franciszka Hynka oraz bulwarów: Dedala, Ikara – nawiązują do lotniczej przeszłości tego miejsca.
Największy rozwój osiedla datuje się na lata osiemdziesiąte, kiedy to wybudowano najwięcej bloków mieszkalnych, głównie z wielkiej płyty (W-70).
W 1985 ukończono budowę pierwszej kaplicy będącej pierwszym etapem budowy kościoła parafii pod wezwaniem św. Maksymiliana Kolbego przy ul. Horbaczewskiego 20. Od 1992 trwa budowa drugiego kościoła, erygowanej rok później parafii pw. Miłosierdzia Bożego przy ul. Bajana 47a.
28 czerwca 1985 został oddany do użytku Dom Handlowy „Astra” przy ulicy Horbaczewskiego 4-6. Innym obiektem handlowym jest Hala „Tęcza”.
Na zachodnim skraju osiedla znajduje się obszar aktywności gospodarczej oraz boiska sportowe zarządzane przez Młodzieżowe Centrum Sportu. Na południu przy ulicy Bystrzyckiej na terenie dawnego PZL "Hydral" działa EBCC sp. z o.o. (European Brakes and Chasis Components).
Pod koniec lat 90. zaczęto realizować oryginalną koncepcję tzw. Rynku Zachodniego, czyli centrum handlowo-rekreacyjnego, na bulwarze Ikara. W jego centrum znajdował się pomnik projektu mgr Bogny Kozery, kamienny obelisk z lotniczym orłem i tablicą upamiętniającą lotnisko. W 2022 roku pomnik przeniesiono w nową lokalizację przy budynku dawnego terminalu portu lotniczego Gądów Mały przy ul. Lotniczej.
Wznoszone od 1977 według projektu A. Chachaja i Z. Malinowskiego przez Wrocławski Kombinat Budowlany dla Spółdzielni Mieszkaniowej "Piast". Według planu w blokowisku na obszarze 164 ha miało zamieszkiwać 36 tysięcy ludzi.

</doc>
<doc id="184240" url="https://pl.wikipedia.org/wiki?curid=184240" title="Mechanizm psychiczny">
Mechanizm psychiczny

Mechanizm psychiczny – w psychologii ewolucyjnej jest to zespół procesów zachodzących w umyśle jednostki i tworzących jednocześnie ten umysł.
W psychologii ewolucyjnej zakłada się dodatkowo, że:

</doc>
<doc id="184243" url="https://pl.wikipedia.org/wiki?curid=184243" title="Galon">
Galon



</doc>
<doc id="184248" url="https://pl.wikipedia.org/wiki?curid=184248" title="Przemysław Thiele">
Przemysław Thiele

Przemysław Thiele (ur. 10 października 1966 w Szczecinie) – polski instrumentalista, wokalista, autor tekstów, producent muzyczny i dziennikarz radiowy.
Debiutował w zespole PF BRUT, który istniał w latach 1985–1986. W 1986 roku założył zespół Kolaboranci, którego liderem i wokalistą był aż do jego rozwiązania w 1995 roku. Równolegle, od 1986, współtworzy awangardowy duet Zemby. Obecnie jest kierownikiem Redakcji Muzycznej Polskiego Radia Szczecin. Prowadzi różnorakie audycje radiowe, m.in. Szczecińską Listę Przebojów. 
W 2017 roku poinformował opinię publiczną o tym, że w latach 1988–1990 był tajnym współpracownikiem Służby Bezpieczeństwa o kryptonimie „Alek”
Od 2012 śpiewa w zespole Arcy Młyn, który początkowo miał być pobocznym projektem, jednak z czasem przerodził się w regularny zespół.

</doc>
<doc id="184249" url="https://pl.wikipedia.org/wiki?curid=184249" title="(216) Kleopatra">
(216) Kleopatra

(216) Kleopatra – planetoida z pasa głównego okrążająca Słońce w ciągu 4 lat i 245 dni w średniej odległości 2,79 j.a.
Odkrycie.
Została odkryta 10 kwietnia 1880 roku w obserwatorium marynarki wojennej w Puli (Istria) przez Johanna Palisę. Nazwa pochodzi od Kleopatry, ostatniej królowej Egiptu.
Właściwości.
Była pierwszą planetoidą przebadaną wiązką radiową, wysłaną z radioteleskopu w Arecibo (Portoryko). Kształtem przypomina kość lub hantle. Należy do planetoid żelaznych, stosunkowo rzadko występujących. Średnia gęstość wynosi 3,6 g/cm³.
Naturalne satelity.
24 września 2008 roku zidentyfikowano dwa księżyce tej planetoidy. Alexhelios (S/2008 (216) 1) ma rozmiar 5 km i okrąża ciało macierzyste w odległości ok. 775 km w czasie 4,2 dnia; Cleoselene (S/2008 (216) 2) ma 3 km i na jeden obieg potrzebuje ok. 1,4 dnia w średniej odległości 380 km.
(216) Kleopatra powstała na skutek połączenia się odłamków pozostałych po kolizji dużej planetoidy żelazno-skalistej w zamierzchłej przeszłości. Do kolejnego zderzenia doszło około 100 milionów lat temu, gdy planetoida została uderzona przez kolejny obiekt pod bardzo dużym kątem. Uderzenie nadało planetoidzie bardzo szybką rotację, powodującą wydłużony kształt. Doprowadziło również do wyrwania pierwszego księżyca. Drugi oderwał się około 10 milionów lat temu.

</doc>
<doc id="184250" url="https://pl.wikipedia.org/wiki?curid=184250" title="Murphy Brown">
Murphy Brown

Murphy Brown – amerykański serial telewizyjny, który był nadawany w USA w latach 1988-1998, a w Polsce emitowany na początku lat 90. w TVP 1. 
Opis serialu.
Główna bohaterka, Murphy Brown, grana przez Candice Bergen, to dynamiczna kobieta, dziennikarka telewizyjna, która samotnie wychowuje dziecko, a jednocześnie pnie się po szczeblach kariery. W godzeniu tych dwóch różnych światów pomagają jej przyjaciele ze stacji telewizyjnej. Prawie 250 odcinków tego serialu komediowego zyskało wielką popularność, przede wszystkim dzięki bohaterce – dla wielu współczesnych jej Amerykanek symbolowi kobiety niezależnej, która próbuje pogodzić karierę z życiem rodzinnym.
Obsada.
W epizodach wystąpili m.in.: Haley Joel Osment, Jane Seymour, Bette Midler, Julia Roberts, Barry Corbin, Rita Moreno, Kate Mulgrew, Martin Sheen, George Clooney, Tim Russ, Brooke Shields, Héctor Elizondo, Teri Garr, Morgan Fairchild, Anne Heche, Benji Gregory, Brittany Murphy, Dom DeLuise, Sally Field, Frederic Forrest.
W serialu wystąpiły także znane postacie ze świata show biznesu, polityki czy mass mediów, jak np.: Walter Cronkite, Larry King, Aretha Franklin, Barry Manilow, Hillary Clinton, Louis Malle, Newt Gingrich, Olivia Newton-John, Chubby Checker, Dan Quayle, David Letterman, Dick Clark, John F. Kennedy Jr..

</doc>
<doc id="184252" url="https://pl.wikipedia.org/wiki?curid=184252" title="Kleopatra (planetoida)">
Kleopatra (planetoida)



</doc>
<doc id="184263" url="https://pl.wikipedia.org/wiki?curid=184263" title="YellowTAB Zeta">
YellowTAB Zeta

yellowTAB ZETA – bazujący na kodzie źródłowym BeOSa system operacyjny, rozwijany przez niemiecką firmę yellowTAB w latach 2002-2006. Po ogłoszeniu bankructwa przez yellowTAB w drugim kwartale 2006 wyłącznym dystrybutorem systemu stał się magnussoft, niemiecki dystrybutor oprogramowania dla systemów alternatywnych. Natomiast pracami nad systemem zajmuje się bliżej nieznana grupa programistów, w skład której wchodzą również byli pracownicy yellowTAB (w tym Bernd T. Korz).
Firma yellowTAB była odpowiedzialna za następujące wersje systemu:
Inne wersje:
W kwietniu 2007, dystrybucja Zety została wstrzymana, ponieważ jak się okazało ani Bernd Korz (założyciel yellowTAB) ani samo yellowTAB nie miało praw ani na modyfikację kodu źródłowego BeOSa ani na jego dystrybucję. Firma twierdziła na początku że ma takie prawa i zdobyła je jeszcze w czasie istnienia firmy Be, Inc, czyli przed przejęciem prawa do kodu systemu BeOS przez firmę Palm.

</doc>
<doc id="184264" url="https://pl.wikipedia.org/wiki?curid=184264" title="Zeta (system operacyjny)">
Zeta (system operacyjny)



</doc>
<doc id="184265" url="https://pl.wikipedia.org/wiki?curid=184265" title="Lato z radiem">
Lato z radiem

Lato z radiem – audycja nadawana latem w Programie I Polskiego Radia.
Po raz pierwszy zaistniała na antenie 1 lipca 1971 roku. Pomysłodawcą i pierwszym szefem "Lata z radiem" był Aleksander Tarnawski. Początkowo był to magazyn turystyczny, trwający tylko kilkanaście minut. Nowością na owe czasy był fakt, że audycja była emitowana „na żywo”. W 1973 program powrócił na antenę radia.
W 1995 roku wydana została pierwsza płyta z przebojami „Lata z radiem”, której sprzedano ponad 100 tysięcy egzemplarzy i pod koniec wakacji otrzymała ona status złotej płyty. Od tej pory co roku wydawane są płyty z przebojami, zarówno najnowszymi, jak i tymi sprzed lat.
W latach 1992–1994 odbyły się pierwsze imprezy koncertowe „Lata z radiem”. Początkowo były to skromne koncerty w godzinach trwania audycji, czyli między 9 rano a 12 w południe. Później zmieniono formułę – koncerty rozpoczynają się popołudniami i trwają do późnych godzin nocnych. W 2011 roku obchodzono 40-lecie istnienia audycji. Audycję zaczęto wyjątkowo wcześnie, bo 13 czerwca. Wydano 3 krążki z przebojami 40-lecia. Codziennie krytycy muzyki prezentowali jeden z hitów z lat 1971–2011.
Sygnał audycji.
Od 1971 sygnałem "Lata z radiem" jest utwór „Polka Dziadek”. Sygnał został tam wprowadzony ze względu na potrzebę opublikowania rozrywkowego utworu, który mógłby kojarzyć się z latem. Polkę dla "Lata z radiem" „wyłowił” z tysięcy przeróżnych nagrań Olgierd Religioni.
W sygnale początkowym audycji zamieszczono zapowiedzi w 6 różnych językach. Wykorzystano głosy następujących osób: Tadeusz Sznuk (język polski), Aleksander Perczyński (rosyjski), Bogumił Jankowski (niemiecki), Milada Szwedo (czeski), Ali Hassine (francuski), Piotr Sadowski (angielski). Sygnał nagrali Marian Adamski i Wojciech Nowak. W 2018 polkę zaaranżował dla radia Andrzej Smolik.
Prowadzący i programy.
W drugiej połowie lat 70. XX wieku (audycje prowadzili wówczas na zmianę Andrzej Matul, Tadeusz Sznuk i Sławomir Szof) w trakcie audycji mieściły się m.in. następujące stałe pozycje: "Latoteka" – kilkunastominutowe bloki przebojów, "Lato-retro-teka" – nadawane kilka minut po 10 rano przeboje sprzed lat, "Dziadek Włodek", powieść Lata z radiem (w 1977 roku były to codzienne półgodzinne słuchowiska na podstawie "Trylogii" Sienkiewicza), "Kukułka" – liryczny kącik początkującej dziennikarki Krystyny Czubówny, "Koncert spełnionych marzeń", "Strofy dla ciebie – chwila poezji" oraz krótkie wstawki propagandowego magazynu "Tu Jedynka".
W latach 80. w "Lecie z radiem" Bogusław Kaczyński miał kącik operetkowy, Zygmunt Chajzer prowadził "Turystyczne vademecum", a Irena Kwiatkowska czytała "Lesia" Joanny Chmielewskiej. Tradycją stały się uroczyste inauguracje każdego sezonu "Lata z radiem". W 1980 roku audycja inauguracyjna była nadawana z pałacu w Wilanowie. Od końca lat 90. do początku następnej dekady kącik podróżniczy miał Wojciech Cejrowski.
W latach 90. oraz w pierwszych latach XXI wieku Andrzej Zalewski prowadził Ekoradio – audycję z informacjami o pogodzie oraz o polskiej przyrodzie. Przez kilka ostatnich lat audycja ta nadawana była poza godzinami "Lata z radiem", od 27 czerwca 2009 na życzenie słuchaczy przywrócono emisję Ekoradia w „Lecie z radiem” w każdą sobotę po godz. 9:00, 10:00 i 11:00.
Przez kolejne lata nadawania audycji przez program przewinęło się wielu dziennikarzy i dziennikarek, aktorek i aktorów, m.in. Sława Bieńczycka, Rafał Brzeski, Zygmunt Chajzer, Roman Czejarek, Krystyna Czubówna, Marian Dachniewski, Grzegorz Dziemidowicz, Bogdan Fabiański, Tadeusz Fredro-Boniecki, Marta Kielczyk, Krzysztof Kolberger, Barbara Krafftówna, Zbigniew Krajewski, Andrzej Matul, Lesław Nowak, Małgorzata Raducha, Michał Rybczyński, Piotr Sadowski, Stanisława Stec, Anna Stempniak, Katarzyna Stolarczyk, Tadeusz Sznuk, Sławomir Szof, Andrzej Szyszka, Krzysztof Turek, Andrzej Zalewski, Wojciech Zyms, Andrzej Żak, Wiesław Molak, Karolina Rożej, Bogdan Sawicki, Paula Michalik, Katarzyna Nazarewicz, Paweł Kostrzewa, Marcin Wojciechowski, Mariusz Rokos.
W latach 2010–2013 Lato z radiem prowadzili: Roman Czejarek, Zygmunt Chajzer, Bogdan Sawicki, Wiesław Molak, Marta Kielczyk, Sława Bieńczycka, Karolina Rożej i Małgorzata Raducha.
Lato z radiem 2014 i 2015 było nadawane od poniedziałku do soboty od 9.00 do 13.00 i w niedzielę od 10.00 do 13.00. Program prowadzili na zmianę Sława Bieńczycka, Roman Czejarek, Karolina Rożej i Małgorzata Raducha. Dodatkowo w soboty i niedziele między 16.00, a 23.00 emitowane było Lato z radiem extra, które prowadzili Małgorzata Kościelniak, Maria Szabłowska, Zbigniew Krajewski i Marcin Kusy. W nocy z soboty na niedziele nadawane było Lato z radiem pod gwiazdami. Program prowadzili Izabela Żukowska i Marcin Kusy.
Lato z radiem 2016 było nadawane od poniedziałku do soboty od 9.00 do 12.00 i w niedzielę od 10.00 do 12.00. Gospodarzami audycji byli: Roman Czejarek, Sława Bieńczycka, Bogdan Sawicki, Małgorzata Raducha i Karolina Rożej. Lato z Radiem Extra prowadzili: Paweł Sztompke, Maria Szabłowska, Zbigniew Krajewski i Marcin Kusy. Prowadzącymi Lato z Radiem pod gwiazdami byli Izabela Żukowska i Adam Dobrzyński.
Lato z radiem 2017 było nadawane od poniedziałku do niedzieli, od 9:00 do 12:00. Program prowadzili Sława Bieńczycka, Bogdan Sawicki, Roman Czejarek, Marta Januszewska, Robert Kilen, Małgorzata Raducha i Monika Tarka.
Lato z radiem 2018 było nadawane od poniedziałku do soboty, od 9:00 do 12:00. Program prowadzili Sława Bieńczycka, Roman Czejarek, Monika Tarka, Robert Kilen i Małgorzata Raducha.
Lato z radiem 2019 nadawano od poniedziałku do soboty, od 9:00 do 12:00. Program prowadzili Karolina Rożej, Agnieszka Kunikowska, Roman Czejarek, Daniel Wydrych i Grzegorz Frątczak.
Lato z radiem 2020, tak jak w poprzednich latach, było emitowane od poniedziałku do soboty, w godzinach 9:00 – 12:00. Program prowadzili Roman Czejarek, Sława Bieńczycka, Grzegorz Frątczak, Agnieszka Kunikowska, Karolina Rożej i Daniel Wydrych.
W 2021 roku obchodzono 50-lecie istnienia audycji. Czas emisji programu pozostał niezmienny – od poniedziałku do soboty w godzinach 9:00 – 12:00.
W maju 2022 roku zapowiedziano hasło 51. edycji Lata z radiem, które brzmi "Mamy siebie – pochwalmy się Polską". Audycję będą prowadzić: Sława Bieńczycka, Roman Czejarek, Agnieszka Kunikowska, Joanna Racewicz i Daniel Wydrych. Program będzie emitowany o tej samej porze, co w poprzednich latach.
Przez wiele lat koncerty w ramach trasy Lata z radiem prowadzili: Roman Czejarek i Zygmunt Chajzer, następnie Bogdan Sawicki, w 2016 Monika Tarka i Robert Kilen oraz Marcin Kusy, a w 2017 roku Monika Tarka, Robert Kilen, Marta Januszewska i Roman Czejarek.

</doc>
<doc id="184268" url="https://pl.wikipedia.org/wiki?curid=184268" title="Sychem">
Sychem

Sychem (Szechem, hebr. שכם) – ruiny starożytnego miasta izraelskiego w Samarii, w środkowej części Izraela. Miejsce wykopalisk archeologicznych – Tell Balata – znajduje się pod administracją Autonomii Palestyńskiej. W bezpośrednim sąsiedztwie znajduje się arabskie miasto Nablus.
Historia.
Początki osadnictwa w Sychem sięgają epoki neolitu. W II tysiącleciu p.n.e. było ważnym węzłem komunikacyjnym pomiędzy Egiptem i Arabią a Mezopotamią i Syrią. W starożytności Sychem był kananejskim miejscem kultu Baal Perita (Pana Przymierza). Znajdował się tam dąb More, z którego szumu liści wróżono.
W Biblii.
Sychem jest wielokrotnie wymieniane w Biblii. Pod miastem tym obozowisko swe miał założyć Abraham. W czasach Patriarchów zamieszkiwał je lud zwany Chiwwitami. Niedaleko Sychem osiadł wraz z rodziną patriarcha Jakub. Syn Chamora, ówczesnego księcia miasta, Sychem, miał dopuścić się gwałtu na córce Jakuba, Dinie, za co jej bracia, Lewi i Symeon, napadli na miasto i wymordowali wszystkich mężczyzn. Następnie pozostali synowie Jakuba je złupili. Miasto było co najmniej dwukrotnie zdobywane przez Egipcjan – pierwszy raz przez faraona Senusareta III w XIX w. p.n.e., po raz drugi ok. 1540 przez Amenhotepa I. W drugim wypadku miasto zostało odbudowane dopiero po ok. 100 latach.
Jozue odnowił dwukrotnie w Sychem przymierze z Jahwe: jest o tym mowa w Joz 8, 30-35 oraz Joz 24.
Po osiedleniu się Izraelitów było jednym z miast ucieczki. W mieście tym w okresie sędziów (XIII-XI wieku p.n.e.) Abimelek założył pierwsze izraelskie państwo.
Po podziale państwa (śmierci Salomona) była to pierwsza stolica izraelskiego króla Jeroboama I (kolejnymi były: Penuel, Tirsa i Samaria).
Od V wieku p.n.e. stanowiło ośrodek religijny Samarytan, zwłaszcza po zbudowaniu przez nich świątyni na górze Gerizim (zburzonej w 129 p.n.e. przez Jana I Hyrkana).
Archeologia.
Podczas wykopalisk w Sychem (1913-1914, 1926-1933 i od 1957) odkopano resztki cyklopowych murów obronnych sięgających 15 m wysokości, akropol oraz ruiny świątyni Baal Perita. Świątynia pełniła nie tylko rolę kultową, ale również obronną. Znajdowała się w pobliżu bramy miejskiej i posiadała mury grubości 5,2 m.

</doc>
<doc id="184271" url="https://pl.wikipedia.org/wiki?curid=184271" title="Anioł przy moim stole">
Anioł przy moim stole

Anioł przy moim stole (ang. "An Angel at my Table") - nowozelandzki film z 1990 w reżyserii Jane Campion, filmowa adaptacja autobiografii nowozelandzkiej pisarki Janet Frame. W rolę głównej bohaterki wcieliła się Kerry Fox.
Nagrody.
Film otrzymał Nagrodę Specjalną Jury na 47. MFF w Wenecji oraz wyróżnienie za najlepszy film zagraniczny na Independent Spirit Awards w San Francisco. "Anioł przy moim stole" uznawany jest za jeden z najlepszych filmów Jane Campion.
Fabuła.
Film przedstawia historię pisarki od urodzenia aż po wiek dojrzały. Samotność i poczucie nieatrakcyjności doprowadziły ją do załamania nerwowego. Po kilku próbach samobójczych uznana za schizofreniczkę, trafia na 8 lat do szpitala psychiatrycznego. Dopiero dzięki nagrodzie literackiej przyznanej za zbiór opowiadań może opuścić szpital. Dalej opiekę nad jej talentem literackim sprawuje znany nowozelandzki pisarz Frank Sargeson. Dzięki jego zachętom opuszcza kraj i udaje się w podróż do Europy. Po powrocie wydaje kolejne powieści i opowiadania, które przynoszą jej coraz większe uznanie w Nowej Zelandii.
Obsada.
Źródło: Filmweb
i inni. 

</doc>
<doc id="184272" url="https://pl.wikipedia.org/wiki?curid=184272" title="Kopalnia Katowice">
Kopalnia Katowice



</doc>
<doc id="184274" url="https://pl.wikipedia.org/wiki?curid=184274" title="Lacuna Coil">
Lacuna Coil

Lacuna Coil – włoska grupa muzyczna grająca gothic metal, utworzona w 1994 roku w Mediolanie. Dawniej znana była jako Sleep of Right i Ethereal.
Muzyka Lacuna Coil jest inspirowana gotyckim brzmieniem muzyki średniowiecznej, jest to jednak mniej widoczne niż w przypadku podobnych zespołów. Na muzykę grupy wpływali tacy artyści jak: Tiamat, Paradise Lost, Septicflesh, Type O Negative czy Opeth.
Grupa powstała w 1994 roku jako Sleep of Right, ale szybko zmieniła nazwę na Ethereal i podpisała kontrakt z wytwórnią Century Media. Okazało się, że nazwa zespołu została już wcześniej wykorzystana, zmieniono ją na Lacuna Coil (nazwa znaczy „pusta spirala” – „lacuna” to włoskie określenie na pustkę lub zapomnienie, a „coil” z języka angielskiego oznacza spiralę).
Historia zespołu.
W 1994 roku w Mediolanie we Andrea Ferro i Marco Coti Zelati założyli zespół Sleep of Right. Po jakimś czasie do zespołu dołączył gitarzysta Raffaele Zagaria oraz perkusista Michaelangelo. Po wydaniu dwóch albumów demo, "Bleeding Souls" i "Noise of Bolgia", Claudio Leo dołączył do zespołu jako drugi gitarzysta, a Leonardo Forti zastąpił ówczesnego perkusistę Michaelangelo po jego odejściu. Po pewnym czasie Cristina Scabbia została zaangażowana w pracę w zespole. Na początku była ona proszona o lekki wokal w tle utworów, jednak niedługo po tym stała się oficjalnym członkiem Sleep of Right. Później grupa zmieniła nazwę na Ethereal i podpisała pierwszy kontrakt z wytwórnią Century Media pod koniec 1997 roku. Okazało się jednak że nazwa Ethereal była już zajęta przez grecką grupę muzyczną, więc zespół zmienił nazwę na Lacuna Coil, co w tłumaczeniu oznacza „pusta spirala”.
Lacuna Coil wydali pierwszy minialbum "Lacuna Coil" nakładem Century Media w 1998 roku. Krótko potem z zespołu odeszli Raffael Zagaria, Claudio Leo, oraz Leonardo Forti. W zastępstwie dołączyli gitarzysta Cristiano Migliore i perkusista Cristiano Mozzati. Po tych zmianach i wydaniu minialbumu zespół wybrał się na pierwszą trasę koncertową jako support zespołu Moonspell. Po wydaniu pierwszego albumu długogrającego "In a Reverie", do zespołu dołączył drugi gitarzysta, Marco Biazzi. Po wydaniu albumu zespół udał się w Europejskie Tournée wraz z zespołem Skyclad. AllMusic oceniło album na 4 z 5 możliwych gwiazdek. Klasę albumu zauważył również magazyn "Rolling Stone" zapraszając Lacuna Coil na sponsorowane przyjęcie w Mediolanie. W 2000 roku ukazał się kolejny minialbum zespołu zatytułowany "Halflife" zawierający pięć utworów, w tym wersję demo utworu „Senzafine”, zaśpiewanego w ojczystym języku członków zespołu, po włosku. Piosenka „Senzafine” znalazła się na albumie "Unleashed Memories" wydanym w 2001 roku. Album początkowo zawierał 10 utworów, jednak na reedycji zostały dołączone utwory z "Halflife".
Albumem przełomowym dla zespołu stał się wydany w 2002 roku album "Comalies", który został bardzo gorąco przyjęty przez środowisko heavy metalowe. Po tym sukcesie grupa zdecydowała się otworzyć podbój na amerykański rynek muzyczny, na którym dotąd była nieznana. Pierwszą okazją do zaprezentowania się przed amerykańską publicznością był udział w programie telewizyjnym "Uranium". Rok później pierwszy singel z albumu "Comalies" – „Heaven’s a Lie” przyciągnął uwagę radia i telewizji w północnej Ameryce. Na początku 2005 roku singel „Heaven’s a Lie” zdobył nagrodę Independent Music Awards za najlepszy utwór rock/metal. Kolejny singel „Swamped” został użyty w grze komputerowej ', a także pojawił się na ścieżce dźwiękowej filmu '. Teledyski do obu singli często pojawiały się w "Headbangers Ball" na MTV2.
W 2004 roku "Comalies" stała się najlepiej sprzedającą się płytą w historii Century Media. Grupa również uczestniczyła na światowej sławy wydarzeniu muzyki metalowej: Ozzfest. Album "Karmacode" – został wydany w kwietniu 2006. Pierwszy singel z tego albumu „Our Truth” znalazł się na soundtracku do filmu "", oraz został użyty w dwóch grach muzycznych "Rock Band 2" i Guitar Hero World Tour. Klip do tego utworu był często puszczany w MTV, a singel znalazł się na liście 40 najlepiej sprzedających się albumów w USA. Podczas Europejskiego tournée w 2005 roku, zespół grał 2 nowe utwory (tytuły robocze: „A2” i „Antonio”) na niektórych koncertach. Piosenka „Our Truth” powstała na bazie „Antonio”, a „A2” okazało się być tym samym utworem co „Fragile”, który jest pierwszym utworem na "Karmacode".
Album "Karmacode" zadebiutował na 28. miejscu na liście Billboardu i spotkało się z pozytywną opinią krytyków i prasy muzycznej. Promując swój album, na początku 2006 roku Lacuna Coil wybrali się w trasę koncertową po Północnej Ameryce wraz z Robem Zombie. Pojawili się również na Ozzfeście na głównej scenie. Kolejnym wielkim wydarzeniem w 2006 roku w którym uczestniczył zespół był Download Festival, gdzie głównymi gwiazdami były Metallica, Tool i Guns N’ Roses. W grudniu tamtego roku Lacuna Coil wybrało się na kolejną trasę po Stanach Zjednoczonych koncertując razem z In Flames, The Sword i Seemless. W sumie do "Karmacode" ukazały się cztery single: „Our Truth”, „Closer”, „Within Me” oraz cover Depeche Mode „Enjoy the Silence”. W marcu 2007 roku Lacuna Coil dołączyli do Stone Sour i Shadows Fall na trasę koncertową Jägermeister Music Tour. W maju zespół wybrał się na amerykańskie tournée The Hottest Chicks in Metal Tour 2007 wraz z Within Temptation i The Gathering.
Pomimo masy zaplanowanych koncertów zespół brał również udział w kilku koncertach nie będących częścią oficjalnej trasy koncertowej. W kwietniu 2007 roku zespół zagrał w Raleigh (Karolina Północna, USA) aby zagrać z lokalnymi zespołami Wounded Soul, Blatant Disarray i Shadows Fall. Drugim wyjątkiem (też w kwietniu) był koncert w Albuquerque (Nowy Meksyk, USA), gdzie zespół grał ze Stolen Babies, Beneath the Sky i Shadows Fall. W październiku 2007 roku Lacuna Coil po raz pierwszy zagrali w Japonii, jako część Loudpark Festival w Saitamie. W listopadzie zespół wybrał się na australijską część trasy koncertowej organizowanej przez Megadeth, Gigantour, gdzie grali obok gospodarza oraz DevilDriver, Static-X czy Bring Me the Horizon.
Pierwszy album DVD Lacuna Coil "Visual Karma (Body, Mind and Soul)" ukazał się w listopadzie 2008 roku. Na płytach CD/DVD znajduje się retrospekcja wydarzeń promujących album "Karmacode". Na albumie znalazł się zapis koncertu z niemieckiego Wacken Open Air oraz z japońskiego Loudpark Festival. Pierwsze informacje o nowym albumie grupy pojawiły się w magazynie Rock Sound. W wywiadzie dla tego magazynu zostało już wyjawione przez wokalistów: Cristinę Scabbię i Andrea Ferro, że producentem albumu zostanie Don Gilmore, z którym szlifowali oni również wymowę angielskich tekstów. Od początku było też wiadome że na albumie będzie można usłyszeć bliskowschodnie i arabskie akcenty.
W lutym i marcu 2009 roku, Lacuna Coil zagrali na australijskim festiwalu Soundwave Festival wu boku DevilDriver, In Flames, Lamb of God oraz Nine Inch Nails. Festiwal odbywał się w pięciu miastach. Podczas tamtych koncertów grupa po raz pierwszy grała nowy utwór „Spellbound”, który potem ukazał się na nowym albumie i singlu. 13 grudnia 2008 roku ujawniony został tytuł albumu: "Shallow Life". Album został wydany w Europie 20 kwietnia 2009, a w USA dzień później. Album zadebiutował na liście Billboardu na 16. miejscu, co uczyniło z "Shallow Life" pierwszy album grupy który dostał się do pierwszej dwudziestki tego zestawienia. Nagrania obok gothic metalu z którego głównie znamy zespół, zawierają również elementy rocka alternatywnego i hard rocka.

</doc>
<doc id="184276" url="https://pl.wikipedia.org/wiki?curid=184276" title="Pies Baskerville’ów">
Pies Baskerville’ów

Pies Baskerville’ów (inny tytuł polskiego przekładu: Tajemnica Baskerville’ów; ) – powieść detektywistyczna sir Arthura Conana Doyle’a, wydawana w odcinkach od sierpnia 1901 w czasopiśmie The Strand Magazine, w postaci książkowej w marcu 1902 (wydanie polskie 1902). Jedna z najsłynniejszych pozycji z cyklu opowieści o detektywie Sherlocku Holmesie.
Pierwszy polski przekład autorstwa Eugenii Żmijewskiej, pod tytułem "Tajemnica Baskerville’ów" został wydany w formie książkowej w 1902 jako dodatek do dziennika "Słowo". Następny polski przekład autorstwa Bronisławy Neufeldówny, pod tytułem "Pies Baskerville’ów" ukazał się w 1903.
Fabuła.
Doktor Jakub Mortimer z Grimpen w hrabstwie Devon przybywa na Baker Street przedstawiając Sherlockowi Holmesowi i Watsonowi wstrząsającą legendę o psie Baskerville’ów zanotowaną w manuskrypcie datowanym na rok 1742.
Legenda głosi, że sto lat wcześniej czyli w roku 1642 Hugo Baskerville, znany z pijaństwa i rozpusty, porwał cnotliwą córkę swego sąsiada i na cześć jej nastawał. Panna zbiegła z zamkniętej komnaty przez okno, zaś nikczemnik psy gończe spuściwszy ze smyczy ścigał ją jak zwierzę na łowach. Towarzysze pijatyki jadący za nim twierdzili zgodnie, iż widzieli jak po odnalezieniu dzieweczki, padłej z wycieńczenia, Hugona zagryzł pies straszliwy. I od tej pory klątwa na ród jego spadła.
"Doskonała opowieść dla amatora bajek o żelaznym wilku, lecz gdzież tu zagadka do rozwiązania?" – zapytuje detektyw wysłuchawszy opowieści. Mortimer odpowiada, że będący jego pacjentem właściciel majątku Baskerville’ów sir Karol przed kilku dniami zmarł wieczorną porą w alei cisów koło dworu. Zmarły miał słabe serce, stąd przyczyna zgonu jest zrozumiała, lecz około 20 jardów od zwłok widać było ślady łap olbrzymiego psa. Wiadomo, że sir Karol wierzył w ową legendę i obawiał się wychodzić, popiół z cygara sugeruje, że na kogoś czekał. 
Bratanek sir Karola, Henryk, obecnie dziedzic majątku, mieszka w Kanadzie, gdzie wyemigrował jego ojciec. Powiadomiony o spadku przybywa do Anglii. W hotelu w Londynie ku jego zdziwieniu skradziono mu but, otrzymuje też anonimowy list z ostrzeżeniem: "Jeżeli cenisz swoje życie, trzymaj się z dala od wrzosowiska". Wyrazy są wycięte z gazety, tylko ostatni napisano ręcznie, gdyż brakło go w gazecie. Na pytanie o intencje ostrzeżenia, Holmes uznaje, że są raczej przyjazne. Prosi Watsona by wyruszył do Baskerville Hall z nowym dziedzicem, mając na niego baczenie i przysyłał raporty, sam zaś – jak twierdzi – musi się zająć inną sprawą.
Pies.
Fragment książki opisujący tytułowego psa Baskerville’ów: 
Adaptacje filmowe.
Zobacz też: "The Hound of the Baskervilles: Filmography"

</doc>
<doc id="184277" url="https://pl.wikipedia.org/wiki?curid=184277" title="M16 MGMC">
M16 MGMC

M16 MGMC – samobieżne działo przeciwlotnicze (przeciwlotniczy wielkokalibrowy karabin maszynowy) kal. 12,7 mm, konstrukcji amerykańskiej, z okresu II wojny światowej.
Historia.
Podwozie transportera opancerzonego Halftrack posłużyło do budowy różnego typu dział samobieżnych. Były one poddawane testom na poligonach. Niektóre zostały przyjęte do uzbrojenia, produkcji seryjnej, a następnie użyte bojowo. Należały do nich przede wszystkim samobieżne działa przeciwlotnicze uzbrojone w wielkokalibrowe karabiny maszynowe kalibru 12,7 mm. Jesienią 1941 roku poddano próbom pierwsze tego typu konstrukcje. Podstawowym założeniem ich konstrukcji było połączenie podwozia transportera Half-track z obrotową wieżyczką z własnym napędem, typu stosowanego w samolotach bombowych. Testowano wieżyczki zaprojektowane przez firmy: Bendiks, W.L. Maxon Company oraz Oddział Uzbrojenia Wright Field. Wszystkie były uzbrojone w poczwórny karabin maszynowy M45 Quadmount. Za najlepsze rozwiązanie uznano wieżyczkę Maxon. Pojazd w nią wyposażony przyjęto do uzbrojenia w lipcu 1942, pod oznaczeniem M13 MGMC. 
W efekcie dalszych prac udało się zaadaptować wieżyczkę Maxon do montażu czterech karabinów maszynowych. W grudniu 1942 tak uzbrojony pojazd został standaryzowany jako M16 MGMC. W maju 1943 zastąpił poprzedni model na taśmach produkcyjnych. Wiele pojazdów M13 MGMC zostało przebudowanych na nowy model. Na potrzeby Armii Czerwonej wyprodukowano partię 1000 identycznych pojazdów nazwanych M17.
Konstrukcja.
Samobieżne działo przeciwlotnicze M16 był to transporter opancerzony M3 z nieznacznie zmienionym opancerzeniem. Jego górne części można było odchylać dla zapewnienia większego pola ostrzału karabinom maszynowym. W odkrytym przedziale bojowym transportera zamontowano specjalną podstawę napędzaną silnikami elektrycznymi. Zasilane one były przez agregat prądotwórczy. Silniki zapewniały obrót podstawy w zakresie 360°, oraz pochylenie karabinów w zakresie od -10° do +90°. Prędkość obrotu podstawy była regulowana i osiągała maksymalnie 60°/sek.
Celowniczy obsługiwał uzbrojenie siedząc w dostosowanym do jego wzrostu i pochylanym w granicach 45° siodełku. Od przodu osłaniała go tarcza pancerna. Każdy karabin mógł wystrzelić w ciągu minuty 500-600 pocisków. Praktyczny pułap ostrzału wynosił 1500-2000 m. Działo było skuteczne nie tylko przeciw samolotom. Z powodzeniem stosowano je do ostrzału celów naziemnych, w tym piechoty nieprzyjaciela. W żargonie żołnierzy amerykańskich działo nazywane było "Meat choppers" czyli maszynka do mięsa.

</doc>
<doc id="184278" url="https://pl.wikipedia.org/wiki?curid=184278" title="M15 MGMC">
M15 MGMC

M15 Multiple Gun Motor Carriage – samobieżne działo przeciwlotnicze kalibru 37 mm konstrukcji amerykańskiej z okresu II wojny światowej.
Powstało na bazie półgąsienicowego transportera opancerzonego M3, z tyłu którego w lekko opancerzonej kabinie zamontowano armatę M1A2 37 mm sprzężoną z dwoma wielkokalibrowymi karabinami maszynowymi M2 kalibru 12,7 mm. Podstawową rolą tego pojazdu była obrona kolumn pancernych przed atakami lotnictwa nieprzyjaciela. Weszły do służby na początku 1943 roku.
Pod koniec 1943 wyprodukowano ulepszoną wersję tego pojazdu Combination Gun Motor Carriage M15A1. W porównaniu ze swoim poprzednikiem wersja M15A1 była lżejsza i niższa, miała więcej miejsca dla obsługi armaty i ulepszone mocowanie armaty.

</doc>
<doc id="184279" url="https://pl.wikipedia.org/wiki?curid=184279" title="Konie (województwo mazowieckie)">
Konie (województwo mazowieckie)

Konie – wieś w Polsce położona w województwie mazowieckim, w powiecie grójeckim, w gminie Pniewy.
Wieś szlachecka Kunie położona była w drugiej połowie XVI wieku w powiecie tarczyńskim ziemi warszawskiej województwa mazowieckiego. Do 1954 roku istniała gmina Konie. W latach 1975–1998 miejscowość administracyjnie należała do województwa radomskiego.
Przez miejscowość przebiega droga krajowa DK50.
W miejscowości znajduje się Ochotnicza Straż Pożarna Konie.
W latach 1975–1998 miejscowość administracyjnie należała do województwa radomskiego. 

</doc>
<doc id="184282" url="https://pl.wikipedia.org/wiki?curid=184282" title="Zaginiony świat (powieść Arthura Conana Doyle’a)">
Zaginiony świat (powieść Arthura Conana Doyle’a)

Zaginiony świat () – powieść przygodowa, z elementami fantastyki naukowej i fantasy, napisana przez Artura Conana Doyle’a i wydana w 1912 roku.
Inspiracją dla autora była prawdopodobnie południowoamerykańska góra Roraima.
Dalsze losy prof. Challengera i innych bohaterów tej książki Conan Doyle przedstawił w książkach: "Trujące pasmo" ("The Poison Belt", 1913), "Tajemnicze krainy" ("The Land of Mist", 1926), "The Disintegration Machine" (1927) i "When the World Screamed" (1928).
Pierwszy polski przekład powieści, pt. "Zaginiony świat", tłumacza skrywającego się pod ps. M.G., ukazał się w odcinkach (w latach 1912-1913) w tygodniku ilustrowanym dla dzieci i młodzieży "Wieczory Rodzinne" a następnie w 1913 został on wydany w formie książkowej, pt. "Świat zaginiony : opowieść o zdumiewających przygodach profesora Jerzego Challengera, lorda Johna Roxtona, profesora Summerlee i pana Edwarda Malone, członka red. "Gazety Porannej"". Następny, anonimowy przekład (tłumacza skrywającego się pod ps. A. Spero) został wydany w 1926 pt. "Świat zaginiony". Powieść była przekładana także przez Agnieszkę Kuligowską (I wyd. 1995).
Opis fabuły.
Książka opowiada o przygodach grupy podróżników uwięzionych na położonym w Ameryce Południowej tajemniczym płaskowyżu, całkowicie odizolowanym od świata. Specyficzne położenie sprawia, że na płaskowyżu do czasów współczesnych przetrwały relikty zamierzchłej przeszłości – m.in. dinozaury i ludzie pierwotni.
Bohaterowie – ekscentryczny biolog, profesor George Challenger, dziennikarz Edward Malone, profesor Summerlee oraz poszukiwacz przygód i były żołnierz lord John Roxton, zmagają się z zamieszkującymi wyżynę małpoludami oraz prehistorycznymi gadami.
Pochwyceni przez plemię małpoludów, uciekają, po czym wspólnie ze szczepem żyjących na wyżynie ludzi (indian) pokonują małpoludy i ostatecznie wracają do Londynu z trofeami, w tym żywym pterodaktylem będącym koronnym dowodem prawdziwości ich słów.
Bestiariusz.
Prehistoryczne zwierzęta, z którymi stykają się bohaterowie na kartach powieści lub przynajmniej są wzmiankowane jako żyjące na wyżynie:
Adaptacje ekranowe i odniesienia w kulturze.
Utwór był wielokrotnie filmowany, po raz pierwszy w 1925 r. (ta ekranizacja do dziś pozostaje prawdopodobnie najsłynniejszą; nad efektami specjalnymi pracował Willis O'Brien, który później pracował też m.in. przy "King Kongu" z 1933 r.). 
Popularność w ostatnich latach przyniósł mu serial telewizyjny z lat 1999-2002 oraz wyprodukowany przez BBC miniserial z 2001 r., z Bobem Hoskinsem, Jamesem Foksem i Peterem Falkiem w rolach głównych.
Do tytułu powieści Conan-Doyle’a nawiązuje bestseller Michaela Crichtona "Zaginiony Świat", będący drugą częścią powieści "Park Jurajski".

</doc>
<doc id="184284" url="https://pl.wikipedia.org/wiki?curid=184284" title="Wojciech Hejnosz">
Wojciech Hejnosz

Wojciech Hejnosz (ur. 3 kwietnia 1895 w Budach Łańcuckich, zm. 22 czerwca 1976 w Toruniu) – polski historyk prawa, archiwista, profesor Uniwersytetu Mikołaja Kopernika w Toruniu.
Życiorys.
Pochodził z niezamożnej rodziny chłopskiej, był synem Pawła i Katarzyny z domu Lasek. W latach 1906–1914 uczęszczał do gimnazjum w Jarosławiu, które ukończył z wyróżnieniem. W czasie I wojny światowej został powołany do Legionu Wschodniego armii austriackiej, od 1915 kilka lat spędził w niewoli rosyjskiej w Turkiestanie. Ochotniczo służył w Wojsku Polskim w czasie wojny polsko-bolszewickiej. 16 lutego 1921 został z dniem 1 stycznia 1921 mianowany podporucznikiem w piechocie z równoczesnym zaliczeniem do rezerwy i równoczesnym powołaniem do służby czynnej w 39 Pułku Piechoty Strzelców Lwowskich. Należał do grupy oficerów wywodzących się z byłej armii austro-węgierskiej. 8 stycznia 1924 został zweryfikowany w stopniu podporucznika ze starszeństwem z 1 czerwca 1919 i 1263. lokatą w korpusie oficerów rezerwy piechoty. Posiadał przydział w rezerwie do 39 pp w Jarosławiu.
W 1920 podjął studia w dziedzinie prawa i filozofii na Uniwersytecie Jana Kazimierza we Lwowie, m.in. u Przemysława Dąbkowskiego, Władysława Abrahama i Kazimierza Twardowskiego. Doktorat obronił w 1924 pod opieką Oswalda Balzera. W czasie studiów pracował jako aplikant w Archiwum Krajowym Aktów Grodzkich i Ziemskich (od 1929 był tam archiwariuszem), potem, do 1944 roku pozostawał w służbie archiwalnej na etacie w Archiwum Państwowym we Lwowie. W latach 1925–1929 był zatrudniony w Sądzie Okręgowym i Apelacyjnym we Lwowie oraz jako sędzia grodzki w Drohobyczu. W 1937 habilitował się na Uniwersytecie Lwowskim (na podstawie pracy "Zagadnienie niewoli na Rusi Czerwonej pod koniec średniowiecza w świetle stosunków prawnych Polski i krajów sąsiedzkich") i został docentem w Katedrze Dawnego Prawa Polskiego. Brał udział w tajnym nauczaniu we Lwowie na poziomie uniwersyteckim w czasie II wojny światowej.
W marcu 1944 został kierownikiem Oddziału Archiwalnego w Tyńcu koło Krakowa (do stycznia 1945), przez kilka miesięcy 1945 prowadził wykłady z historii ustroju i prawa polskiego oraz prawodawstw słowiańskich na Uniwersytecie Jagiellońskim. W 1945 podjął pracę na Uniwersytecie Toruńskim; został kierownikiem Katedry Historii Państwa i Prawa Polskiego, w 1946 profesorem zwyczajnym. W latach 1958–1960 pełnił funkcję dziekana Wydziału Prawa. Przeszedł na emeryturę w 1965.
W latach 30. był członkiem Komisji Naukowej Towarzystwa Badania Historii Obrony Lwowa i Województw Południowo-Wschodnich. Od 1936 był członkiem korespondentem Towarzystwa Naukowego Warszawskiego, w 1937 został członkiem Komisji Historycznej Polskiej Akademii Umiejętności. Należał ponadto do Towarzystwa Naukowego we Lwowie (1932 członek przybrany), Polskiego Towarzystwa Historycznego (1937–1939 sekretarz, 1948–1962 wiceprezes), Towarzystwa Naukowego w Toruniu, Polskiego Towarzystwa Archeologicznego, Polskiego Towarzystwa Ludoznawczego. 
W pracy naukowej zajmował się historią prawa polskiego oraz prawodawstw słowiańskich. Opracował i przygotował do wydania lauda sejmikowe halickie i chełmskie. Zajmował się położeniem i stanowiskiem prawnym ludności chłopskiej (do końca XVIII wieku). Dokonał porównania dziejów prawa w Polsce i Czechach na przestrzeni wieków. Przygotował do wydania "Źródła do dziejów ekonomii malborskiej" oraz lwowskie akta grodzkie i ziemskie (z indeksami). Ogłosił wiele prac naukowych, m.in.:
Pochowany na Cmentarzu św. Jerzego w Toruniu.

</doc>
<doc id="184290" url="https://pl.wikipedia.org/wiki?curid=184290" title="Cannon Fodder">
Cannon Fodder

Cannon Fodder – wojenna gra komputerowa stworzona przez Sensible Software, będąca połączeniem gry zręcznościowej z elementami RTS.
Rozgrywka.
Cannon Fodder w bardzo humorystyczny sposób przedstawia obraz wojny. Gra toczy się na planszy niepodzielonej na pola, celem jest eliminacja przeciwników.
Ekran przed misją ukazuje wzgórze obsiane grobami żołnierzy poległych w akcji, a przed nim kolejkę ochotników do wojska (oni wkrótce wylądują na tym cmentarzu). Na górze znajduje się sportowy licznik (na początku wskazuje 0:0), który z biegiem czasu pokazuje poległych żołnierzy po przeciwnych stronach.
Produkcja.
Gra pierwotnie powstała na Amigę, później została przeniesiona na pozostałe popularne wówczas platformy. Wydano dwie gry z tej serii, mimo że cieszyły się one dużym powodzeniem. 
Uznanie zdobyła także piosenka tytułowa z ironizującym tekstem: "War has never been so much fun / go to your brother / kill him with your gun / leave him lying in his uniform / dying in the sun".
Gra doczekała się wersji na telefony komórkowe.
Kontrowersje wokół gry.
Na tytułowym ekranie gry znajduje się mak, będący symbolem weteranów I wojny światowej, użyty też jako logo gry.
Brytyjska Legia Królewska (organizacja działająca na rzecz weteranów) sprzeciwiła się użyciu kwiatu maku w grze z uwagi na to, że może on wprowadzić kupujących grę w błąd, sugerując jakikolwiek związek gry z nimi. Wydawca usunął mak z pudełka, lecz pozostawił go na ekranie tytułowym. Późniejsze wersje gry miały otwierający ekran z napisem "Sensible Software nie jest związane z Brytyjską Legią Królewską".
W 1994 gra została zakazana w Niemczech za gloryfikowanie wojny jako dobrej zabawy.

</doc>
<doc id="184292" url="https://pl.wikipedia.org/wiki?curid=184292" title="Pianistka (film)">
Pianistka (film)

Pianistka (fr. "La pianiste") − francusko-austriacki film fabularny z 2001 roku w reżyserii Michaela Hanekego. Obraz powstał na podstawie wydanej w 1983 powieści austriackiej pisarki Elfriede Jelinek pod tym samym tytułem.
Główne role w filmie zagrali Isabelle Huppert i Benoît Magimel. Film otrzymał wiele nagród, m.in. na 54. MFF w Cannes (Grand Prix, nagrody dla najlepszego aktora i aktorki).
Opis fabuły.
Film przedstawia historię Eriki Kohut (Isabelle Huppert), czterdziestoletniej nauczycielki gry na fortepianie w wiedeńskim konserwatorium. Mieszkająca ze swoją nadopiekuńczą matką bohaterka ma poważne problemy ze swoją seksualnością: odwiedza kina porno, peep-show, uprawia voyeuryzm. Gdy jeden ze studentów (Benoît Magimel) próbuje ją uwieść, zgadza się, ale pod warunkiem przyjęcia jej reguł gry. Ich związek kończy się, gdy Erika ujawnia swoje masochistyczne skłonności.

</doc>
<doc id="184293" url="https://pl.wikipedia.org/wiki?curid=184293" title="Tadeusz Dziekan">
Tadeusz Dziekan

Tadeusz Dziekan (ur. 10 listopada 1925 w Książnie, zm. 4 listopada 1984 w Warszawie) – polski wojskowy, generał brygady ludowego Wojska Polskiego, działacz PZPR.
Życiorys.
Syn Stefana, uczestnika walk pod Miłosławiem w Powstaniu Wielkopolskim, z zawodu rolnika (zm. 1956), i Weroniki z d. Szymczak (zm. 1982) Miał czworo rodzeństwa: trzech braci i siostrę. W latach 1931–1937 uczęszczał do Szkoły Podstawowej w Miłosławiu, po czym rozpoczął naukę w Gimnazjum im. Henryka Sienkiewicza we Wrześni. W maju 1940 wraz z całą rodziną wysiedlony. Wywieziony na przymusowe roboty i zatrudniony jako robotnik rolny w przedsiębiorstwie H. Kienkera w Brockhagen w Westfalii. Po wkroczeniu wojsk alianckich do obozu wysiedleńców w Ausdorfie koło Detmold wrócił pierwszym transportem do kraju.
4 maja 1946 powołany w Gnieźnie do służby w Ludowym Wojsku Polskim. Początkowo służył w 10 oddziale WOP, skąd skierowano go do szkoły podoficerskiej 4 oddziału WOP. W lipcu 1946 ochotniczo wstąpił do Oficerskiej Szkoły Polityczno-Wychowawczej w Łodzi. W latach 1946–1947 kontynuował tam naukę w Gimnazjum Ogólnokształcącym przerwaną we wrześniu 1939. Od października 1946 do stycznia 1947 brał udział w walkach z oddziałami podziemia niepodległościowego w powiecie olkuskim i wadowickim.
Po ukończeniu szkoły oficerskiej z ocenami bardzo dobrymi skierowany w maju 1947 na kurs lektorski przy Wyższej Szkole Oficerów Polityczno-Wychowawczych w Rembertowie. W listopadzie przyjęty do PPR. W grudniu ukończył kurs lektorski i awansowany na podporucznika.
Służbę oficerską rozpoczął w styczniu 1948 jako wykładowca Wydziału Polityczno-Wychowawczego Oficerskiej Szkoły Marynarki Wojennej w Gdyni, gdzie w lipcu 1948 został porucznikiem. W latach 1948–1950 pełnił społecznie funkcję sekretarza Podstawowej Organizacji Partyjnej (POP) PZPR w garnizonie Gdynia. 28 grudnia 1951 mianowany kapitanem.
W 1954 ukończył z oceną bardzo dobrą Wieczorowy Uniwersytet Marksizmu-Leninizmu (WUML). Był wykładowcą w Państwowej Szkole Morskiej oraz Państwowej Szkole Rybołówstwa Morskiego w Gdyni.
We wrześniu 1951 wyznaczony na starszego wykładowcę Katedry Wyszkolenia Politycznego i Wykształcenia Ogólnego OSMW. W okresach letnich kierował praktyką morską podchorążych na ORP „Iskra” i ORP „Zetempowiec” oraz okrętach bojowych Marynarki Wojennej. W latach 1955–1959 pełnił kolejno funkcje starszego wykładowcy i kierownika cyklu podstaw marksizmu-leninizmu Katedry Nauk Politycznych Wyższej Szkoły Marynarki Wojennej im. Bohaterów Westerplatte, szefa Katedry Nauk Społecznych WSMW. W listopadzie 1955 awansowany na komandora podporucznika. Podjął też dalszą naukę w Liceum Ogólnokształcącym dla Pracujących w Gdyni i w maju 1957 uzyskał tam maturę. Następnie rozpoczął studia na Wydziale Humanistycznym Uniwersytetu Mikołaja Kopernika w Toruniu (ukończył je w czerwcu 1962 i został magistrem historii).
W latach 1958–1960 był członkiem Komitetu Partyjnego Marynarki Wojennej oraz zespołu lektorskiego Komitetu Wojewódzkiego PZPR w Gdańsku. W 1959 pełnił obowiązki zastępcy komendanta WSMW ds. politycznych. W tym czasie awansowany na komandora porucznika.
W styczniu 1960 został szefem Oddziału II Propagandy Zarządu Politycznego Pomorskiego Okręgu Wojskowego. W rok później awansuje na stopień pułkownika. W latach 1962–1964 był członkiem Komitetu Partyjnego POW. W marcu 1964 objął stanowisko zastępcy szefa Zarządu Politycznego POW. Brał udział w pracach Towarzystwa Ziem Zachodnich.
W końcu lipca 1967 objął stanowisko szefa Katedry Pracy Partyjno-Politycznej Wydziału Pedagogiczno-Politycznego Wojskowej Akademii Politycznej im. Feliksa Dzierżyńskiego w Warszawie. Następnie pełnił kolejno funkcje: zastępcy komendanta WAP ds. politycznych, szefa Wydziału Politycznego WAP (łącząc je z funkcją szefa Katedry Pracy Partyjno-Politycznej), zastępcy komendanta ds. politycznych i szefa Wydziału Politycznego WAP. W latach 1970–1972 był członkiem Komitetu Dzielnicowego PZPR Warszawa-Ochota.
Od lipca 1972 zastępca dowódcy Pomorskiego Okręgu Wojskowego ds. politycznych i szef Zarządu Politycznego POW. W latach 1973–1976 był także członkiem Komitetu Wojewódzkiego PZPR w Bydgoszczy. Jesienią 1973, na wniosek ministra obrony narodowej gen. Wojciecha Jaruzelskiego Rada Państwa mianowała T. Dziekana generałem brygady.
W 1974 uczęszczał na kurs operacyjno-strategiczny Akademii Sztabu Generalnego Sił Zbrojnych ZSRR im. K. Woroszyłowa. W styczniu 1976 powołany na stanowisko zastępcy szefa Głównego Zarządu Politycznego WP do spraw Szkolnictwa Wojskowego. Pod jego kierownictwem wdrożono w Siłach Zbrojnych PRL nową organizację kształcenia kadr zawodowych i rezerw aparatu partyjno-politycznego oraz wypracowano nowy system szkolenia ideowo-politycznego dla studiów przemiennych.
Od 1977 był członkiem Prezydium Zarządu Głównego Towarzystwa Przyjaźni Polsko-Radzieckiej, a od 1983 członkiem Zarządu Głównego Towarzystwa Przyjaźni Polsko-Radzieckiej. W latach 1977–1981 był członkiem Egzekutywy Komitetu Partyjnego Instytucji Centralnych MON oraz delegatem na VIII Zjazd PZPR (1980).
Na V Plenum KC PZPR (1981) został powołany na kierownika Wydziału Kadr KC PZPR i urlopowany z zawodowej służby wojskowej na okres pełnienia tej funkcji. Przy Jego bezpośrednim udziale zostały wypracowane i przyjęte na XIII Plenum KC PZPR programowe dokumenty określające nowe założenia polityki kadrowej w partii.
Pochowany w dniu 15 listopada 1984 roku na Cmentarzu Wojskowym na Powązkach w Warszawie (kwatera B4-7-4). W pogrzebie obok najbliższej rodziny wzięli udział: I sekretarz KC PZPR, prezes Rady Ministrów PRL, gen. armii Wojciech Jaruzelski, członkowie i zastępcy członków Biura Politycznego KC PZPR oraz Sekretariatu KC PZPR: Kazimierz Barcikowski, Józef Czyrek, Stanisław Kałkus, Hieronim Kubiak, Mirosław Milewski, Stanisław Opałko, Tadeusz Porębski, Stanisław Bejger, Jan Główczyk, Włodzimierz Mokrzyszczak, Marian Orzechowski, Waldemar Świrgoń, przewodniczący Centralnej Komisji Rewizyjnej PZPR Kazimierz Morawski. Obecni byli przedstawiciele Rady Państwa i Rady Ministrów oraz terenowych instancji partyjnych, członkowie kierownictwa Ministerstwa Obrony Narodowej, generalicja i admiralicja, przedstawiciele Instytucji Centralnych MON, okręgów wojskowych i rodzajów Sił Zbrojnych PRL, delegacje akademii i wyższych uczelni wojskowych z całego kraju, przedstawiciele zakładów pracy oraz liczne rzesze zgromadzonej ludności stolicy i przyjaciół. Kondukt żałobny poprzedzała asysta Kompanii Reprezentacyjnej WP oraz sztandary Wojska Polskiego, Komitetu Centralnego PZPR, Komitetu Warszawskiego PZPR, Komitetu Zakładowego PZPR Kombinatu Włókien Chemicznych „Chemitex-Wistom” w Tomaszowie Mazowieckim (gen. Dziekan należał do Podstawowej Organizacji Partyjnej w tym zakładzie).
W imieniu kierownictwa PZPR żegnał generała brygady Tadeusza Stanisława Dziekana zastępca członka Biura Politycznego KC PZPR, sekretarz KC PZPR – Włodzimierz Mokrzyszczak, a w imieniu kierownictwa MON – I zastępca Szefa GZP WP, gen. dyw. Tadeusz Szaciło.
Odznaczony m.in. Orderem Sztandaru Pracy I (1983) i II klasy (1973), Krzyżem Oficerskim (1968) i Kawalerskim (1964) Orderu Odrodzenia Polski, Brązowym Medalem Zasłużonym na Polu Chwały (1970), Złotym Medalem Siły Zbrojne w Służbie Ojczyzny (1968), Złotym Medalem „Za zasługi dla obronności kraju” i wieloma innymi odznaczeniami polskimi i zagranicznymi.
Życie prywatne.
Mieszkał w Warszawie. Od kwietnia 1951 żonaty ze Stanisławą Haliną z d. Przylipiak, z zawodu dziennikarką (1927-2008), z którą miał dwoje dzieci.

</doc>
<doc id="184298" url="https://pl.wikipedia.org/wiki?curid=184298" title="Robert Smoktunowicz">
Robert Smoktunowicz

Robert Maciej Smoktunowicz (ur. 30 stycznia 1962 w Warszawie) – polski prawnik i polityk, adwokat, senator V i VI kadencji.
Życiorys.
Na początku lat 80. był działaczem Niezależnego Zrzeszenia Studentów na Uniwersytecie Warszawskim i w stołecznych strukturach NZS. Uczestniczył później w Ruchu Młodej Polski, a w 1987 współtworzył Ruch Polityki Realnej, na bazie którego powstała Unia Polityki Realnej. Należał do założycieli Towarzystwa Gospodarczego w Warszawie.
W 1986 ukończył studia na Wydziale Prawa i Administracji Uniwersytetu Warszawskiego. Aplikację adwokacką odbył w Warszawie, po czym w 1991 podjął praktykę w zawodzie adwokata. Objął kierownictwo firmy prawniczej R. Smoktunowicz &amp; L. Falandysz, prowadzonej wspólnie z Lechem Falandyszem. W 1995 został doradcą prawnym ambasady Republiki Włoskiej. W latach 1997–1998 był ekspertem Krajowej Rady Radiofonii i Telewizji. Publikował felietony w miesięcznikach „Home &amp; Market” i „Gentleman”.
W czasie wyborów prezydenckich w 2000 był doradcą Andrzeja Olechowskiego i pełnomocnikiem jego komitetu wyborczego. Organizował Stowarzyszenie Obywatele dla Rzeczypospolitej, którego został wiceprzewodniczącym. Przystąpił do Platformy Obywatelskiej, był jej ekspertem prawnym i członkiem rady krajowej PO.
W wyborach parlamentarnych w 2001 uzyskał mandat senatora V kadencji w okręgu podwarszawskim z ramienia komitetu Blok Senat 2001. Zasiadał w Komisji Ustawodawstwa i Praworządności. W 2005 po raz drugi został senatorem z rekomendacji Platformy Obywatelskiej. W Senacie VI kadencji pracował ponownie w Komisji Praw Człowieka i Praworządności oraz w Komisji Ustawodawczej.
We wrześniu 2007 zrezygnował z członkostwa w PO. W przedterminowych wyborach parlamentarnych w tym samym roku bez powodzenia kandydował do Senatu z okręgu warszawskiego jako bezpartyjny przedstawiciel Lewicy i Demokratów. W 2009 przystąpił do Stronnictwa Demokratycznego, pełnił funkcję skarbnika tej partii. W 2015 ponownie startował do Senatu, kandydując tym razem jako niezależny.
Życie prywatne.
Był żonaty z Hanną Lis i następnie z Zofią Ragankiewicz. Ojciec dwójki dzieci.

</doc>
