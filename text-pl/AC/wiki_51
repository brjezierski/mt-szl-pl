<doc id="184299" url="https://pl.wikipedia.org/wiki?curid=184299" title="Atomówki">
Atomówki

Atomówki () – amerykański serial animowany dla młodszej widowni opowiadający o trzech dziewczynkach obdarzonych supermocą. Ich zadaniem jest walka z przestępczością, ratowanie ludzi przed kataklizmami i katastrofami oraz obrona miasta przed atakami potworów i kosmitów. Serial został stworzony przez Craiga McCrackena i wyprodukowany przez studio Hanna-Barbera dla Cartoon Network. Światowa premiera pierwszego odcinka miała miejsce 18 listopada 1998 r. W Stanach Zjednoczonych emisję zakończono 25 marca 2005 roku, a w Polsce w 2006.
Jednak 28 stycznia 2013 roku w USA ogłoszono, że specjalny tytuł "The Powerpuff Girls: Dance Pantsed" (pol. "Atomówki – Taneczne rewolucje") z udziałem dziewczynek będzie miał premierę w USA 20 stycznia 2014 roku. Pierwotnie odcinek miał mieć premierę 13 września 2013 roku, a później 18 listopada 2013 roku, jednak z przyczyn technicznych amerykański Cartoon Network wyemitował go z czteromiesięcznym opóźnieniem. Specjalnością jest piosenkarz Ringo Starr z zespołu The Beatles, śpiewający nową, oryginalną piosenkę "I Wish I Was a Powerpuff Girl (Chciałbym być Atomówką)" i śpiewana przez nową postać – Fibonacciego Sequinse'a. Tym razem serial animowany został wyreżyserowany przez Dave'a Smitha, który reżyserował odcinki serii w przeszłości z oryginalnymi aktorami, którzy powrócili do wznowienia swych ról. Craig McCracken nie bierze udziału w dalszych produkcjach serii. W polskim Cartoon Network odcinek został wyemitowany 26 lipca 2014 roku.
Po 11 latach przerwy serial powrócił do Cartoon Network. Pierwszy odcinek nowej serii miał premierę 4 kwietnia 2016 roku.
Fabuła.
Atomówki żyją w fikcyjnym mieście Townsville w USA (nie mylić z Townsville w Australii). Zostały stworzone przez profesora Atomusa, który próbował stworzyć idealne dziewczynki z „cukru, słodkości (w oryginalnej wersji językowej z przypraw) i różnych śliczności”, ale – popchnięty przez laboratoryjną małpkę Jojo – rozbił naczynie ze „Związkiem X”, który dostał się do przygotowywanej przezeń mieszaniny. W wyniku eksperymentu narodziły się Atomówki. Posiadają wiele nadnaturalnych zdolności – potężną siłę, superszybkość, umiejętność latania, strzelania laserem z oczu, fale dźwiękowe, miotanie piorunami, klonowanie i zmniejszanie się oraz wiele innych (każda z nich ma też umiejętność, której nie posiadają dwie pozostałe siostry). Potrafią też tworzyć grupowe super ataki np. „czarny kwiat rozpaczy”.
Postaci.
Atomówki.
W oryginalnej wersji językowej każda Atomówka ma imię zaczynające się na „B”. Tłumacze zadbali, by tak było i w polskiej wersji językowej.
Czarne charaktery.
Jest także masa innych przeciwników, którzy zwykle występują tylko raz.
Wersja polska.
Felerne mięso.
Wystąpili:
i inni
Wersja polska: Master Film
Reżyseria: Paweł Łysak
Dialogi: Elżbieta Kowalska
Dźwięk: Urszula Ziarkiewicz
Montaż: Agnieszka Kołodziejczyk
Kierownictwo produkcji: Romuald Cieślak
Lektor: Piotr Borowiec
Serial TV.
Wystąpili:
i inni
Śpiewali:
Wersja polska: Master Film na zlecenie Warner Bros. 
Reżyseria:
Dialogi:
Dźwięk:
Montaż:
Kierownictwo produkcji:
Teksty piosenek:
Opracowanie muzyczne:
Lektorzy:
Walka przed Gwiazdką.
Wersja polska: Master Film na zlecenie Warner Bros.
Reżyseria: Ewa Kania
Dialogi: Andrzej Brzeski i Joanna Klimkiewicz
Dźwięk: Urszula Ziarkiewicz
Montaż: Agnieszka Kołodziejczyk
Kierownictwo produkcji: Romuald Cieślak
Wystąpili:
Lektor: Piotr Borowiec
Atomówki rządzą!
Wersja polska: Master Film
Reżyseria: Elżbieta Jeżewska
Dialogi: Agnieszka Farkowska
Dźwięk: Urszula Ziarkiewicz
Montaż: Zuzanna Kilanowicz
Kierownictwo produkcji: Romuald Cieślak
Tekst piosenki: Andrzej Brzeski
Opracowanie muzyczne: Piotr Gogol
Wystąpili:
i inni
Lektor: Piotr Borowiec
Atomówki – Taneczne rewolucje.
Wersja polska: Master Film
Reżyseria: Agata Gawrońska-Bauman
Dialogi: Agnieszka Farkowska
Dźwięk i montaż: Jacek Osławski
Kierownictwo produkcji: Romuald Cieślak
Wystąpili:
i inni
Lektor: Piotr Borowiec
Komiksy wydane w Polsce.
SERIA PIERWSZA (Komiks „Cartoon Network”)
SERIA DRUGA (Cartoon Network Magazyn)

</doc>
<doc id="184301" url="https://pl.wikipedia.org/wiki?curid=184301" title="Jerzy Maksymiuk">
Jerzy Maksymiuk

Jerzy Jan Maksymiuk (ur. 9 kwietnia 1936 w Grodnie) – polski dyrygent, pianista, kompozytor muzyki poważnej i filmowej, felietonista, animator życia muzycznego.
Życiorys.
Syn Romana. W 1947 Jerzy Maksymiuk wraz z najbliższą rodziną przybył do Polski z Grodna. Rodzina osiedliła się w Białymstoku na Bojarach, gdzie mieszkali ich krewni. Młody Maksymiuk uczęszczał do Szkoły Podstawowej nr 10 w Białymstoku. Rodzina zamieszkała w drewnianym domu (obecnie nie istnieje), który własnoręcznie wzniósł jego ojciec. Po ukończeniu podstawówki Maksymiuk wyjechał do Warszawy, gdzie kontynuował naukę w liceum muzycznym.
Następnie studiował kompozycję pod kierunkiem Piotra Perkowskiego (ukończył w 1962), grę na fortepianie u Jerzego Lefelda (ukończył w 1964) oraz dyrygenturę w klasie Bogusława Madeya (ukończył w 1969), w Państwowej Wyższej Szkole Muzycznej w Warszawie).
W 1961 został zwycięzcą pierwszej edycji Ogólnopolskiego Konkursu Pianistycznego im. Ignacego Jana Paderewskiego.
W latach 1970–1972 był dyrygentem Teatru Wielkiego w Warszawie. W 1972 stanął na czele zespołu złożonego z członków Warszawskiej Opery Kameralnej, który – od 1973 znany jako Polska Orkiestra Kameralna – zyskał międzynarodową sławę. W 1984 orkiestra zmieniła nazwę na Sinfonia Varsovia – Polska Orkiestra Kameralna. Zespół działa w oparciu o Fundację Sinfonia Varsovia i korzysta ze wsparcia miasta stołecznego Warszawy.
W 1973 Maksymiuk rozpoczął pracę z Wielką Orkiestrą Symfoniczną Polskiego Radia.
W 1975 dyrygował orkiestrą podczas finałowych przesłuchań na Międzynarodowym Konkursie im Fryderyka Chopina w Warszawie.
W 1977 otrzymał kontrakt płytowy w firmie EMI. W 1979 wystąpił z Polską Orkiestrą Kameralną w Carnegie Hall, w Nowym Jorku, a w 1981 odbył z nią koncerty w Japonii, Australii, Nowej Zelandii, Stanach Zjednoczonych i Niemczech. W latach 1983–1993 kierował BBC Scottish Symphony Orchestra w Glasgow. W 1990 debiutował na koncertach BBC Proms w Royal Albert Hall, w Londynie. Podjął też współpracę z English National Opera, z którą przygotował premiery „Don Giovanniego” Wolfganga Amadeusa Mozarta (w 1991) i „Zemsty nietoperza” Johanna Straussa (w 1993). „Zemsta nietoperza” pod jego batutą, z zespołem Sinfonia Varsovia, została wystawiona w styczniu 2005, w Teatrze Polskim w Warszawie, z udziałem m.in. Iwona Hossa, Marta Boberska, Adam Kruszewski, Adam Zdunikowski, Agnieszka Wolska. Zamknięty koncert zorganizowany przy zaangażowaniu środków Sejmiku Województwa Mazowieckiego zapoczątkował działalność operetki w Warszawie (w kwietniu 2005 samorząd wojewódzki utworzył Mazowiecki Teatr Muzyczny Operetka).
Jerzy Maksymiuk jest promotorem muzyki współczesnej. Współtworzył „Warszawską Jesień” jako członek komisji repertuarowej Festiwalu. Od 2006 Członek Rady Programowej Fundacji Centrum Twórczości Narodowej. Jest stałym felietonistą miesięcznika „Charaktery”.
Skomponował muzykę do ponad stu filmów, m.in. do filmu Sanatorium pod Klepsydrą w reżyserii Wojciecha Hasa.

</doc>
<doc id="184304" url="https://pl.wikipedia.org/wiki?curid=184304" title="Gruczoł piersiowy">
Gruczoł piersiowy



</doc>
<doc id="184305" url="https://pl.wikipedia.org/wiki?curid=184305" title="Big Day">
Big Day

Big Day – polski zespół rockowy założony w Olsztynie w 1992. Jego nazwa pochodzi od piosenki brytyjskiej grupy XTC.
Muzyka grupy nawiązuje do stylistyki rocka lat 60. Jej znakiem firmowym są współbrzmiące ze sobą głosy małżeństwa-wokalistów: Ani Zalewskiej i Marcina Ciurapińskiego. Grupa zdobyła popularność w połowie lat 90., nagrywając takie przeboje, jak: "W świetle i we mgle", "Mój znak", "Przestrzeń" czy "W dzień gorącego lata".
Zespół otrzymał nagrodę miesięcznika "Tylko Rock" za najlepszy debiut płytowy 1994 ("W świetle i we mgle"), był też nominowany do nagrody Fryderyk w kategorii Debiut roku.
Album "Kalejdoskop" wydany w 1995 zyskał status złotej płyty (w sumie sprzedano ponad 100 tys. egzemplarzy w roku wydania).

</doc>
<doc id="184307" url="https://pl.wikipedia.org/wiki?curid=184307" title="Mewa czarnogłowa">
Mewa czarnogłowa

Mewa czarnogłowa ("Ichthyaetus melanocephalus") – gatunek dużego ptaka wodnego z rodziny mewowatych (Laridae). Nie jest zagrożony wyginięciem.
Zasięg występowania.
Mewa czarnogłowa zamieszkuje głównie północne brzegi Morza Czarnego, ostatnio rozprzestrzenia się w kierunku równin Kaukazu i Azerbejdżanu (Archipelag Baku). Wyspowo w Europie od Holandii i Belgii, poprzez południową Francję, Półwysep Apeniński i Grecję po Azję Mniejszą. Sporadycznie gnieździ się również w południowej Anglii, północno-wschodniej Hiszpanii oraz Europie Środkowej, w tym w Polsce. Zimuje w basenach mórz Śródziemnego i Czarnego, na wybrzeżach Półwyspu Iberyjskiego, północno-zachodniej Europy i północno-zachodniej Afryki.
W Polsce to skrajnie nieliczny ptak lęgowy, gniazduje tu jedynie kilkadziesiąt par. Jej pierwszy lęg na terenie kraju stwierdzono w 1981 roku na Zalewie Wiślanym. W kolejnych latach skolonizowała dolinę Wisły, a następnie Śląsk, Małopolskę, Lubelszczyznę i Pomorze Zachodnie.
Systematyka.
Nie wyróżnia się podgatunków. Dawniej niektórzy uznawali za podgatunek mewy czarnogłowej mewę reliktową ("Ichthyaetus relictus" syn. "I. melanocephalos relictus").
Status i ochrona.
Międzynarodowa Unia Ochrony Przyrody (IUCN) uznaje mewę czarnogłową za gatunek najmniejszej troski (LC – "Least Concern") nieprzerwanie od 1988 roku. Liczebność populacji europejskiej (wraz z Turcją), według szacunków organizacji BirdLife International z 2015 roku, zawiera się w przedziale 236–656 tysięcy dorosłych osobników. Trend liczebności populacji uznawany jest za spadkowy.
W Polsce objęty ścisłą ochroną gatunkową oraz wymagający ochrony czynnej, dodatkowo obowiązuje zakaz fotografowania, filmowania lub obserwacji, mogących powodować płoszenie lub niepokojenie. Liczebność populacji lęgowej na terenie kraju w latach 2013–2018 szacowano na 44–89 par. Na "Czerwonej liście ptaków Polski" mewa czarnogłowa sklasyfikowana została jako gatunek zagrożony (EN).

</doc>
<doc id="184308" url="https://pl.wikipedia.org/wiki?curid=184308" title="Ancient Domains of Mystery">
Ancient Domains of Mystery

Ancient Domains of Mystery (ADOM) – gra komputerowa typu roguelike, tworzona pierwotnie w latach 1994–2002 przez niemieckiego programistę Thomasa Biskupa. Jak większość gier tego typu, ADOM ma grafikę złożoną wyłącznie ze znaków w standardzie ASCII.
Akcja gry toczy się w fantastycznej krainie Ancardia. Celem gracza jest pokonanie sił chaosu pustoszących Ancardię lub też zostanie bogiem chaosu (istnieje kilka możliwych zakończeń o zróżnicowanym stopniu trudności).
ADOM jest grą postcardware: można ją ściągnąć z oficjalnej strony internetowej i wielu innych miejsc i używać bezpłatnie, lecz autor oczekuje, że użytkownik przyśle mu kartkę pocztową. Działa pod systemami DOS, OS/2, Mac OS, Windows i Linux. Planowane było wydanie na Amigę oraz BeOS, jednak obecnie (2009 rok) autor swój czas poświęcany ADOMowi planuje wykorzystać na stworzenie komercyjnej wersji na iPhone'a. Ostatnia stabilna wersja gry (1.1.1) została wydana 20 listopada 2002 roku.
Autor gry postanowił wznowić jej tworzenie i w tym celu latem 2012 roku rozpoczął akcję crowdfundingową w serwisie Indiegogo. Trwała ona od 2 lipca do 30 sierpnia i w jej wyniku autor uzyskał 90 169 USD funduszy.
Postać.
Postać w grze może być generowana losowo lub gracz może mieć pewien wpływ na jej wygenerowanie. Dzień urodzenia (i związany z nim znak zodiaku) jest zawsze ustalany losowo.
Postać opisuje szereg parametrów: rasa (race), klasa (class), usposobienie (alignment), atrybuty (atributes), umiejętności (skills), umiejętności bojowe (weapon skils), znajomość czarów (spells), umiejętności rasy i klasy.
Rasa i usposobienie.
Rasy występujące w grze to: Dwarf (krasnolud), Drakeling (jaszczur), Dark Elf (mroczny elf), Gray Elf (szary elf), High Elf (elf wysoki), Gnome (gnom), Human (człowiek), Hurthling (niziołek), Orc (ork) i Troll (troll).
Wybór rasy determinuje w znaczący sposób cechy postaci. W zależności od wybranej rasy dystrybuowane są statystyki początkowe postaci, jej początkowe usposobienie oraz umiejętności.
Postać danej rasy otrzymuje zbiór zdolności gwarantowanych oraz może otrzymać dodatkowe zdolności.
Ponadto domyślnie każda rasa ma przyporządkowane usposobienie:
W grze możliwe są także mieszane usposobienia.
Usposobienie może się zmieniać w trakcie rozgrywki na skutek postępowania postaci (przyjęte questy, zabijane postaci), noszonego przez nią ekwipunku oraz poprzez modlitwy na ołtarzach bogów innych niż własnego usposobienia.
Klasa postaci.
. Ma to także odzwierciedlenie w liczbie możliwych do wybrania (wylosowania) klas postaci, których jest dwadzieścia. Podobnie jak w przypadku rasy, tak i w przypadku klasy, każda z nich posiada pewne umiejętności gwarantowane oraz niegwarantowane. Dodatkowo określone klasy otrzymują odpowiedni dla siebie ekwipunek startowy.
Umiejętności.
W grze występuje 39 umiejętności, z czego tylko część może być początkowo przydzielona. Dalsze umiejętności należy zdobywać w trakcie rozgrywki. Postać może rozwijać znaną sobie umiejętność od poziomu na którym się go nauczyła do poziomu 100.
Zodiak.
W zależności od daty urodzenia postać może także posiadać jeden z 12 znaków zodiaku. Znaki determinują predyspozycje postaci do pewnych klas oraz wpływają na całą rozgrywkę poprzez ułatwianie bądź utrudnianie rozwoju postaci w pewnych aspektach.

</doc>
<doc id="184309" url="https://pl.wikipedia.org/wiki?curid=184309" title="Olszyna (ujednoznacznienie)">
Olszyna (ujednoznacznienie)



</doc>
<doc id="184311" url="https://pl.wikipedia.org/wiki?curid=184311" title="Granat RGO-88">
Granat RGO-88

RGO-88 – polski granat obronny produkowany przez Zakłady Metalowe „Dezamet” w Nowej Dębie.
Historia.
W II połowie lat osiemdziesiątych XX w. rozpoczęto w Polsce prace nad nowym granatem obronnym – następcą granatu F-1. Nowy granat miał mieć przy podobnej masie znacznie większą skuteczność. Cel ten osiągnięto poprzez wyposażenie go w korpus wykonany z tworzywa sztucznego. Wewnątrz korpusu zatopiono stalowe kulki stanowiące elementy rażące. W porównaniu z granatem F-1 udało się osiągnąć trzykrotnie większą skuteczność w polu rażenia przy mniejszej masie.
Dużą zaletą związaną z użyciem prefabrykowanych elementów rażących jest zapewnienie całkowitego bezpieczeństwa rzucającemu (zasięg rażenia jest mniejszy niż zasięg rzutu).
Granat RGO jest produkowany przez Zakłady Metalowe Dezamet w Nowej Dębie i znajduje się na uzbrojeniu Sił Zbrojnych Rzeczypospolitej Polskiej.
Opis konstrukcji.
Granat RGO jest granatem obronnym. Głównym elementem jest korpus wykonany z tworzywa sztucznego, z wtopionymi kulkami stalowymi. Wewnątrz korpusu znajduje się materiał wybuchowy, heksogen. Korpus od zewnątrz jest osłonięty płaszczem z cienkiej blachy stalowej. W górnej części korpusu znajduje się gniazdo zapalnika UZGR lub UZRGM.
Granaty pakowane są w skrzynki drewniane po 20 sztuk w skrzynce o wymiarach 517 × 305 × 150 i masie 16 kg, a zapalniki do nich po 10 sztuk w pudełkach metalowych, hermetycznie zamkniętych.

</doc>
<doc id="184314" url="https://pl.wikipedia.org/wiki?curid=184314" title="Samochód pancerny wz. 28">
Samochód pancerny wz. 28

Samochód pancerny wz. 28 – półgąsienicowy samochód pancerny konstrukcji polskiej z okresu międzywojennego.
Historia.
W połowie lat 20. XX wieku Wojsko Polskie uzbrojone było w dalszym ciągu w przestarzałe już samochody pancerne pochodzące z czasów I wojny światowej. Dysponowano tylko 43 egzemplarzami, różnych marek i typów. Częściowo stanowiły one zdobycz wojenną (m.in.: Austin i Garford). Część została opancerzona w kraju (Ford FT-B). Niewielką liczbę samochodów pancernych Peugeot zakupiono we Francji.
W tej sytuacji, na wiadomość o rewelacyjnych francuskich samochodach półgąsienicowych, powołano komisję techniczną, która w 1924 roku zakupiła we Francji ponad 135 podwozi samochodów Citroën-Kegresse B2 10CV. Postanowiono, że część z nich otrzyma nadwozia ciężarowe, zaś 90 sztuk zostanie przebudowane na samochody pancerne własnej konstrukcji. Zaproponowane komisji samochody francuskie, budziły zbyt wiele zastrzeżeń.
Pancerne nadwozie dla nich zostało opracowane w Polsce. Jego kształt był podobny do ówczesnych francuskich projektów półgąsienicowych samochodów pancernych, budowanych w małej serii. Projekt opancerzenia opracowali: inż. R. Gabaud z Biura Konstrukcyjnego Wojskowego Biura Badań Inżynierii i inż. J. Chaciński z Centralnych Warsztatów Samochodowych w Warszawie.
Samochody montowane były w Centralnych Warsztatach Samochodowych (CWS) w Warszawie. Komplet blach pancernych wykonywała Huta Baildon w Katowicach. Dwa pierwsze prototypy zostały zbudowane w 1925 roku. Pierwsza seria samochodów została oddana wojsku już w 1927. Nowe pojazdy zostały przyjęte do uzbrojenia Wojska Polskiego w 1928 roku, pod oznaczeniem: samochód pancerny wzór 28 (wz. 28). Do 1930 roku zbudowano wszystkie zamówione pojazdy.
Poszczególne serie wozów różniły się między sobą szczegółami budowy, przede wszystkim miały dwa warianty pancernego nadwozia, wcześniejszy i późniejszy. Miały one również jeden z dwóch wariantów uzbrojenia. Około jedna trzecia samochodów była uzbrojona w krótkolufowe działko kaliber 37 mm Puteaux wz.18, a reszta uzbrojona była w jeden 7,92 mm karabin maszynowy Hotchkiss wz.25.
Służba.
Od razu nowe samochody pancerne zaczęły wchodzić na uzbrojenie samodzielnych szwadronów samochodów pancernych istniejących przy poszczególnych dywizjach kawalerii. Początkowo zostały przyjęte z uznaniem. Potem zaczęły wychodzić na jaw niedostatki konstrukcji. Okazało się, że podwozie półgąsienicowe nie spełniało wszystkich oczekiwań: prędkość maksymalna była niska, mechanizm gąsienicowy wymagał bardziej skomplikowanej obsługi, a własności w jeździe terenowej były tylko nieznacznie lepsze od pojazdów kołowych. Również szybko zużywały się gumowe gąsienice.
Z tych powodów w 1933 roku podjęto decyzję o przebudowie posiadanych samochodów pancernych wz. 28 na pojazdy całkowicie kołowe, w drodze zamiany mechanizmu gąsienicowego na most napędowy z kołami bliźniaczymi. W wyniku tej przebudowy powstał samochód pancerny wz. 34, będący podstawowym samochodem pancernym Wojska Polskiego w kampanii wrześniowej 1939.
Na samochody pancerne wz. 34 przebudowano najprawdopodobniej 87 samochodów wz. 28, a pozostałe kilka sztuk używane były w dalszym ciągu do szkolenia. W kampanii wrześniowej 1939 utworzono z nich improwizowany pluton pod dowództwem por. Feliksa Uścińskiego.

</doc>
<doc id="184317" url="https://pl.wikipedia.org/wiki?curid=184317" title="Uniwersytet Toruński">
Uniwersytet Toruński



</doc>
<doc id="184318" url="https://pl.wikipedia.org/wiki?curid=184318" title="Krzysztof Celestyn Mrongowiusz">
Krzysztof Celestyn Mrongowiusz

Krzysztof Celestyn Mrongowiusz, "Mrongovius", "Mrąga"; inne formy nazwiska: "Morengoriusz", "Morengovius", "Murengovius"; krypt.: "M.; Mr." (ur. 19 lipca 1764 w Olsztynku, zm. 3 czerwca 1855 w Gdańsku) – duchowny ewangelicki, kaznodzieja, pisarz religijny, filozof, językoznawca, tłumacz i leksykograf. Jeden z pierwszych badaczy folkloru Kaszubów. Przez dużą część swojego życia mieszkał i pracował w Gdańsku.
Życiorys.
Urodził się 19 lipca 1764 roku w Olsztynku jako syn Bartłomieja, noszącego początkowo nazwisko: "Maręga", pastora i rektora szkoły w Olsztynku (później w Marwałdzie), i Julianny Estery z Weberów. Dzieciństwo spędził w Marwałdzie. Pierwsze nauki pobierał w Zalewie, a od roku 1780 uczył się Szkole Katedralnej na Knipawie w Królewcu. Następnie studiował (immatrykulowany 21 marca 1782) teologię, filozofię i filologię polską na Uniwersytecie Królewieckim (aż do roku 1790). W latach 1790–1796 był nauczycielem języka polskiego w Collegium Fridericianum w Królewcu. W tym okresie (1790-1798) pełnił także obowiązki młodszego nauczyciela w Szkole Katedralnej. Jednocześnie pracował także jako tłumacz urzędowy języka polskiego i korektor druków polskich w oficynach wydawniczych: Hartunga (Gdańsk) i Kantera (Kwidzyn). W roku 1796 ożenił się z Wilhelminą Luizą Paarmann. Rok później (1797) wraz z ks. Jerzym Olechem bezskutecznie starał się o utworzenie katedry języka polskiego na uniwersytecie królewieckim. Był poliglotą – oprócz języka polskiego i niemieckiego znał również język grecki, dolnołużycki, oraz rosyjski. W maju 1798 opuścił Królewiec, a wkrótce został pastorem i kaznodzieją gminy ewangelickiej w kaplicy św. Anny przy kościele św. Trójcy w Gdańsku i jednocześnie lektorem języka polskiego w Gdańskim Gimnazjum Akademickim (do roku 1817). W roku 1806 Tadeusz Czacki złożył mu propozycję objęcia katedry języków słowiańskich i stanowisko kierownika biblioteki w Liceum Krzemienieckim (propozycja niezrealizowana prawdopodobnie z powodu niechęci G. E. Grodka).
Mowa polska jest piękniejsza i cudowniejsza niż język francuski i niemiecki,
więc się jej poczciwy człowiek wstydzić nie powinien i owszem, pilnie się jej uczyć,
o nią dbać i o utrzymanie się jej jak o wielki skarb starać powinien.
Od roku 1812 był nauczycielem języka polskiego w Szkole Świętojańskiej przy parafii św. Jana w Gdańsku. W tym okresie udzielał też lekcji prywatnych i pełnił funkcję tłumacza sądowego. Po śmierci żony w roku 1820 oddał się przede wszystkim działalności naukowej. Obok ożywionych kontaktów z uczonymi polskimi, współpracował i korespondował z uczonymi rosyjskimi, czeskimi i niemieckimi. W 1841 roku spotkał się w Ostródzie z innym znanym działaczem polskim Gustawem Gizewiuszem przekazując mu memoriał do króla pruskiego w sprawie swobód językowych dla ludności mazurskiej, który wiosną 1842 roku jako rojalista, niechętny społecznym niepokojom, wręczył osobiście Fryderykowi Wilhelmowi. Dokument ten domagał się od króla pruskiego położenia kresu germanizacji dzieci polskich w szkołach elementarnych, wprowadzenie języka polskiego w szkołach średnich i zorganizowanie katedr tego języka na uczelniach wyższych. W 1852 został członkiem Towarzystwa Historyczno-Literackiego w Paryżu. Adam Mickiewicz w liście napisanym do Mrongowiusza w imieniu towarzystwa oraz własnym napisał do niego „...uzacniłeś życie Twoje niezmordowaną, nieprzerwaną, owocną pracą około języka polskiego.” Był jedynym gdańszczaninem należącym do Towarzystwa Przyjaciół Nauk w Warszawie (od 1823, jako członek korespondent).
Zmarł 3 czerwca 1855 roku w Gdańsku. Został pochowany na (obecnie nieistniejącym) starym cmentarzu Zbawiciela (Salvator) na gdańskim Zaroślaku.
Był bibliofilem i pozostawił po sobie ponad 1 tys. zgromadzonych cennych książek, które przeszły w posiadanie Biblioteki Miejskiej w Gdańsku.
Twórczość.
Był autorem rozpraw, podręczników języka polskiego oraz słowników polsko-niemieckich, a także edytorem piśmiennictwa staropolskiego. Zajmował się zbieraniem pieśni mazurskich i kaszubskich oraz wszelkich dokumentów w języku kaszubskim Sporządził program badań dotyczących Kaszubów, np. przygotował mały słownik kaszubski. W latach 1826-1827 prowadził badania ludoznawcze w pobliżu Słupska, głównie w Cecenowie i Główczycach.
Ważniejsze dzieła.
Drobne utwory, recenzje i anonse Mrongoviusa ogłaszano w czasopismach: „Gazeta Literacka” (1822, nr 6, s. 68), „Pamiętnik Warszawski” (1822, t. 1, s. 324 n.), „Przyjaciel Ludu Łecki” (1842), „Przyjaciel Ludu” (Leszno, tu: Dorywcze uwagi... nad L. Siemieńskiego tłumaczeniem polskim "Odyssei", 1848, nr 19), „Tygodnik Literacki” (Poznań, 1841, nr 35-36).
Przekłady.
Ks. Celestyn Mrongowiusz tłumaczył również na język polski dzieła innych autorów z języka niemieckiego oraz z greki:
Drobne przekłady Mrongoviusa ogłaszano w czasopismach: „Przyjaciel Ludu Łecki” (tu: Szczęśliwość poczciwego. Piosnka z niemieckiego, 1842, nr 4; Przyjaciele i pieniądze. Z rosyjskiego przez M-a, 1842, nr 7), „Przyjaciel Ludu” (Leszno; tu: Homer: "Odyseja. Śpiew I-II", przekł., 1848, nr 20-26); zobacz ponadto: Ważniejsze dzieła poz. 1; Prace edytorskie poz. 2, 7.
Opracowania innych autorów (prace edytorskie).
Ks. Mrongowiusz wydawał również własne opracowania tekstów autorów z okresu sarmatyzmu jak Sebastiana Fabiana Klonowica czy Samuela Dambrowskiego:
Listy i materiały.
Bardziej szczegółową bibliografię twórczości Mrongowiusza podają: W. Pniewski: "Bibliografia wydawnictw i rękopisów Mrongowiusza", „K. C. Mrongowiusz 1764-1855. Księga pamiątkowa” Gdańsk 1933 – W. Bieńkowski: "Bibliografia dzieł K. C. Mrongowiusza za l. 1791-1870"; w: "K. C. Mrongowiusz (1764-1855) w służbie umiłowanego języka", Olsztyn 1964.
Upamiętnienie.
W roku 1933 Towarzystwo Przyjaciół Nauki i Sztuki w Gdańsku wydało ku jego czci księgę pamiątkową pod red. Władysława Pniewskiego. Jego imię nosiło Towarzystwo Polaków-Ewangelików działające w Wolnym Mieście Gdańsku w latach 1938-1939, które m.in. opiekowało się mogiłą na cmentarzu Salwatora.
Od jego nazwiska pochodzi po 1945 r. nowa nazwa pruskiego miasta Ządźbork – Mrągowo.
Około 1975 został wybity medal upamiętniający Krzysztofa Celestyna Mrongowiusza, zaprojektowany przez Edwarda Gorola.
W nawiązaniu do tradycji akademickiej Pomorza, w 2007 roku prof. Andrzej Ceynowa, rektor Uniwersytetu Gdańskiego w latach 2002–2008 ustanowił Nagrodę „Nauczyciel Roku” im. Krzysztofa Celestyna Mrongowiusza. Jest ona przyznawana trzem nauczycielom akademickim za szczególne osiągnięcia dydaktyczne, w rocznicę powołania Uniwersytetu Gdańskiego 20 marca każdego roku. Laureatom nagrody jest wręczana okolicznościowa statuetka, zaprojektowana przez artystę rzeźbiarza Gennadija Jerszowa. Ten sam artysta jest twórcą pomnika Mrongowiusza uroczyście odsłoniętego 20 czerwca 2009 roku na terenie Bałtyckiego Kampusu Gdańskiego, przed Biblioteką Uniwersytetu Gdańskiego. 
Jest patronem dzwonu g2 carillonu Ratusza Głównego Miasta w Gdańsku.

</doc>
<doc id="184320" url="https://pl.wikipedia.org/wiki?curid=184320" title="Port lotniczy Olsztyn-Mazury">
Port lotniczy Olsztyn-Mazury

Port Lotniczy Olsztyn-Mazury (kod IATA: SZY, kod ICAO: EPSY) – port lotniczy położony w miejscowości Szymany, ponad 10 km od centrum Szczytna i ok. 56 km na południowy wschód od centrum Olsztyna. Port ten obsługiwał region Warmii i Mazur w latach 1996–2003 oraz po rozbudowie od 2016. Jest jedynym portem lotniczym w województwie warmińsko-mazurskim.
Część lotnicza lotniska zajmuje powierzchnię ok. 322 ha.
Nazwa.
Oficjalna nazwa w rejestrze ICAO "Lotnisko Szymany", w 2015 r. Rada nadzorcza zarządzającej lotniskiem spółki „Warmia i Mazury” zatwierdziła nazwę "Olsztyn-Mazury". Oficjalną pełną nazwą lotniska jest „Port lotniczy Olsztyn-Mazury”. Autorem logo Portu Lotniczego Olsztyn-Mazury jest Mateusz Obarek Studio Gravite.
Historia.
Port lotniczy Olsztyn-Dajtki.
Po zakończeniu I wojny światowej postanowiono wybudować port lotniczy w pobliżu Olsztyna. Do tego celu wybrano w 1926 r. największy w pobliżu miasta teren o płaskiej powierzchni w pobliżu wsi Dajtki. Lotnisko miało służyć celom wojskowym, a także cywilnym. 1 czerwca 1926 roku rozpoczęły się w sezonie letnim regularne loty pasażerskie Lufthansy do Gdańska. Był poprzednikiem portu lotniczego Szymany.
Port lotniczy Szymany.
Port ten obsługiwał region Warmii i Mazur od 1996 do 2003. Jest jedynym portem lotniczym w województwie warmińsko-mazurskim. Lotnisko w Szymanach było wykorzystywane przez niemieckie lotnictwo wojskowe przed i w czasie II wojny światowej, a po jej zakończeniu przez polskie lotnictwo wojskowe. Na początku lat 60. podniesiono parametry lotniska do II klasy wojskowej.
16 stycznia 1996 – w związku z malejącym wykorzystywaniem przez wojsko – lotnisko zaczęto wykorzystywać do celów cywilnych. Na mocy postanowienia Sądu Rejonowego w Olsztynie powstaje spółka z ograniczoną odpowiedzialnością: Porty Lotnicze „Mazury-Szczytno”.
Czerwiec 1996 – pierwsze lądowanie samolotu Polskich Linii Lotniczych LOT – ATR-72 z pasażerami na pokładzie.
10 października 2001 – rozporządzeniem Rady Ministrów lotnisko zostało wpisane na listę lotnisk, na których mogą być wykonywane starty i lądowania w ruchu międzynarodowym /przejście graniczne/.
22 sierpnia 2002 – Ministerstwo Obrony Narodowej przekazuje lotnisko Agencji Mienia Wojskowego.
14 maja 2003 – Spółka Porty Lotnicze Mazury-Szczytno uzyskuje certyfikat Agenta Obsługi Naziemnej Nr PL-15H/03 w zakresie obsługi pasażerów, obsługi bagażu, obsługi płytowej statków powietrznych, obsługi w zakresie zaopatrywania statków powietrznych w paliwo, transportu naziemnego pomiędzy statkiem powietrznym i dworcem lotniczym.
30 listopada 2003 – wojsko opuszcza lotnisko.
2 grudnia 2005 – lotnisko zostało wpisane do Rejestru Lotnisk Cywilnych pod numerem 59 jako lotnisko cywilne użytku publicznego kodzie referencyjnym 3C.
27 października 2006 – Urząd Lotnictwa Cywilnego certyfikuje część lotniczą lotniska.
Listopad 2008 – spółka European Businessa Partners sp. z o.o. z siedzibą w Warszawie obejmuje 60% udziałów w spółce zarządzającej lotniskiem. Jest to pierwsza prywatyzacja polskiego lotniska regionalnego.
Lotnisko powstało w latach 50. XX w. jako obiekt wojskowy. Jego znaczenie wzrosło po usytuowaniu Ośrodka Kształcenia Kadr Wywiadu (tzw. "szkoły szpiegów") w pobliskich Starych Kiejkutach. W 1996 lotnisko zostało przekazane jako zbędne dla potrzeb wojska Agencji Mienia Wojskowego, która wydzierżawiła je spółce Porty Lotnicze „Mazury-Szczytno”. Od tego czasu, w latach 1996–2003, w sezonie letnim, odbywały się regularne, cotygodniowe loty z Warszawy i z miast w Niemczech.
W 2005 port posiadał infrastrukturę zdolną do obsługi samolotów średniej wielkości, w tym 2000-metrową betonową drogę startową oraz system ILS. Wolę wykonywania połączeń do tego portu wyraziła linia lotnicza Ryanair, uzależniając to od inwestycji w rozbudowę terminalu oraz poprawę jakości nawierzchni pasa startowego.
31 października 2006 spółka zarządzająca lotniskiem podpisała 5-letnią umowę dzierżawy gruntu z Agencją Mienia Wojskowego, z opcją na jej przedłużenie na następne lata. Dzięki temu była w stanie otrzymać 1 mln zł dofinansowania od samorządu województwa na ponowne uruchomienie portu. Dalszy milion miał być przekazany spółce przez jej udziałowca, firmę Energopol. Spółka miała jeszcze szanse otrzymania 2 mln zł od polskiego rządu. Również inny udziałowiec spółki, Przedsiębiorstwo Państwowe „Porty Lotnicze”, miało zamiar darować jej część zadłużenia.
W latach 2007–2013 na rozbudowę portu lotniczego przeznaczono ponad 204 miliony złotych, między innymi na przekształcenie go z kategorii 3C do 4D oraz wyposażenie w przyrządowe podejściem do lądowania (ILS II kategorii, VOR/DME). Zakończenie prac nastąpiło w 2015 roku, natomiast pierwszy rejsowy lot odbył się 20 stycznia 2016. Samoloty rejsowe firmy Sprint Air obsługują połączenia z Krakowem i Berlinem.
Lotnisko uzyskało certyfikat Urzędu Lotnictwa Cywilnego 18 stycznia 2016. 20 stycznia wystartował z niego pierwszy czarterowy samolot do Berlina. Natomiast pierwszy samolot rejsowy wystartował z Szyman 21 stycznia.
5 lipca 2017 z Szyman odleciał samolot z turystami na Rodos, a 7 lipca 2017 lotnisko przyjęło stutysięcznego pasażera.
31 sierpnia 2019 r. odbył się ostatni lot do Lwowa .
27 października 2019 r. poleciał pierwszy samolot Wizzair do Bremy.
28 października 2019 r. aby zapewnić większy komfort podróży pasażerom korzystającym z Portu Lotniczego Olsztyn-Mazury uruchomiono nowy dodatkowy Gate nr 3 znajdujący się na pierwszym piętrze terminala.
7 listopada 2019 r. poleciał pierwszy samolot Ryanair do Kolonii.
1 kwietnia 2021r. uruchomiona została nowa samorządowa linia autobusowa pomiędzy Lotniskiem Olsztyn-Mazury a Mikołajkami, przez Szczytno oraz Mrągowo.
2 lipca 2021 r. poleciał pierwszy samolot Ryanair do Wrocławia.
We wrześniu 2021 r. rozpoczęły się prace budowlane polegające do podwyższeniu standardu lotniska do II kategorii systemu ILS.
13 października 2021 r. port lotniczy uzyskał pozwolenia wymagane do obsługi operacji lotniczych typu CARGO, czyli transportu towarów i poczty.
24 listopada 2021 r. oddano do użytku dwa hangary lotnicze dla małych i średnich samolotów (budowa kosztowała 3,291 mln zł). Oddane do użytku hangary, każdy o powierzchni 500 m 2, znajdują się naprzeciw terminala pasażerskiego, po drugiej stronie pasa startowego.14 grudnia 2021 r. Port Lotniczy Olsztyn-Mazury został włączony do transeuropejskiej sieci TEN-T.
17 czerwca 2022 r. odbył się inauguracyjny rejs linii LOT do Rzeszowa.
Statystyki ruchu.
Źródła
Połączenie kolejowe i autobusowe.
Pod koniec 2015 roku ukończono budowę przystanku kolejowego Szymany Lotnisko. 21 stycznia 2016, w dniu rozpoczęcia działalności portu lotniczego, połączenie kolejowe zostało uruchomione. Odległość od stacji Olsztyn Główny wynosi 55 km, a czas przejazdu wynosi około godziny.
Olsztyn-Mazury jest szóstym portem lotniczym w Polsce (po Krakowie, Warszawie, Szczecinie-Goleniowie, Lublinie i Gdańsku), który posiada pasażerskie połączenie kolejowe.
Pociąg lotniskowy zatrzymuje się w drodze na lotnisko na wszystkich stacjach i przystankach osobowych: Klewki, Marcinkowo, Pasym, Grom, Szczytno i Siódmak. Wszystkie kursy pociągów lotniskowych są skorelowane z odlotami i przylotami samolotów operujących z lotniska Olsztyn-Mazury.
Do lotniska można dojechać z Olsztyna autobusem przewoźnika Markus Travel, a także z Grajewa, Ełku, Orzysza, Pisza autobusem przewoźnika Transport Wesołowski. Kursy autobusów lotniskowych są skorelowane z odlotami i przylotami większości samolotów operujących z lotniska Olsztyn-Mazury.
Szymany a tajne loty CIA.
Lotnisko w Szymanach stało się szerzej rozpoznawalne w 2005 roku, gdy organizacja Human Rights Watch ogłosiła, że Boeing 737 o numerach N313P, który należał do CIA, przewoził więzionych bojowników z Kabulu do Guantánamo i lądował w Szymanach. W Szymanach miał też lądować Gulfstream V o numerach N379P, który według Amnesty International zaliczył ponad 50 lotów do Guantanamo, zyskując przydomek „Guantanamo Bay Express”. Według byłej rzeczniczki prasowej lotniska Marioli Przewłockiej miało miejsce 6 lądowań, w przypadku których władze nakazywały, aby nie urządzać normalnej odprawy pasażerów, a opłaty lotniskowe, znacznie wyższe niż normalnie, były uiszczane w gotówce, na faktury wystawiane na fikcyjne amerykańskie przedsiębiorstwa. Dowody w tej sprawie opublikowała „Rzeczpospolita”. Według brytyjskiej organizacji Reprieve oraz na podstawie materiałów sądowych z pozwu o zapłatę wniesionego przez Richmor Aviation i SportsFlight, loty te były organizowane przez amerykańskie przedsiębiorstwo Dyncorp z siedzibą w Wirginii, które potem połączyło się z Computer Sciences Corporation.
Więźniowie mieli być przewożeni do tajnego obiektu wojskowego znajdującego się w okolicy Szczytna – do Ośrodka Kształcenia Kadr Wywiadu (tzw. "szkoła szpiegów") w Starych Kiejkutach, w którym następnie mieli być torturowani. Wśród więźniów miał być Chalid Szajch Muhammad, uważany za głównego organizatora zamachu na World Trade Center.

</doc>
<doc id="184323" url="https://pl.wikipedia.org/wiki?curid=184323" title="EPSY">
EPSY



</doc>
<doc id="184324" url="https://pl.wikipedia.org/wiki?curid=184324" title="SZY">
SZY



</doc>
<doc id="184327" url="https://pl.wikipedia.org/wiki?curid=184327" title="Trening">
Trening

Trening sportowy – proces polegający na poddawaniu organizmu stopniowo rosnącym obciążeniom, w wyniku czego następuje adaptacja i wzrost poziomu poszczególnych cech motorycznych. Pojęcie treningu obejmuje także naukę nawyków ruchowych związanych z daną dyscypliną sportu. Poprzez odpowiedni trening połączony z właściwym odżywianiem można również kształtować pewne cechy morfologiczne np. zwiększać masę mięśniową czy redukować poziom tkanki tłuszczowej.
Rodzaje treningu.
Trening wytrzymałościowy powoduje natomiast zmiany w czynności układu krążenia, układu oddechowego oraz w procesach metabolicznych. Pod wpływem regularnych ćwiczeń wzrasta pojemność życiowa płuc oraz ich możliwa maksymalna wentylacja. Dzięki treningowi wzrost wentylacji jest mniejszy niż przed nim, przy tym samym obciążeniu organizmu. Poprawia się pobieranie tlenu, głównie poprzez pogłębienie oddechów bez zwiększania ich częstości, a także zdecydowanie lepsze jest wykorzystywanie tlenu zawartego we wdychanym powietrzu.
Zmiany w układzie krwionośnym obejmują wzrost pojemności minutowej serca związanej z poprawą jego objętości wyrzutowej, czasem obserwowany jest także przerost mięśnia sercowego. Trening ogranicza wysiłkowe zmiany w dystrybucji krwi w organizmie – zmniejszenie przepływu przez naczynia przewodu pokarmowego jest słabiej zaznaczone, natomiast pomniejszony zostaje przepływ krwi w skórze. Ćwiczenia fizyczne poprawiają pracę gruczołów wydzielania zewnętrznego, a tym samym głównym sposobem oddawania ciepła staje się droga parowania.
Trening wytrzymałościowy powoduje również zmiany w samych mięśniach. Zwiększa się pobieranie przez nie tlenu z przepływającej w naczyniach krwionośnych krwi. Zachodzą zmiany enzymatyczne w cyklach biochemicznych, przez co zmniejsza się szybkość rozkładania zawartego w mięśniach glikogenu, wydajniejsze natomiast staje się uzyskiwanie energii z kwasów tłuszczowych. Dzięki temu zmniejsza się produkcja kwasu mlekowego i jego gromadzenie w mięśniach, a także możliwa jest dłuższa praca mięśni, gdyż zapasy węglowodanów są wolniej likwidowane. Zwiększone zapotrzebowanie na kwasy tłuszczowe powoduje większe ich uwalnianie z tkanki tłuszczowej. U ludzi wytrenowanych glikogen w mięśniach zgromadzony jest w większych ilościach.
Kalistenika – rodzaj ćwiczeń, które można wykonywać bez specjalistycznych urządzeń, bądź ciężarów, polegająca na treningu siłowym opartym o ćwiczenia z wykorzystaniem własnej masy ciała, takie jak np. pompki, mostki, wznosy nóg, podciągnięcia, przysiady oraz stanie na rękach.
Full Body Workout - najczęściej wykonywany w siłowni, jego charakterystyczną cechą, jest to że podczas jednej sesji treningowej trenowanych jest wiele partii ciała (im więcej tym lepiej). Ogólna zasada tego typu treningu jest taka, że zaczynamy trening od największych partii ciała, a kończymy na najmniejszych. Przykładem takiego treningu podczas jednej sesji może być połączenie treningu klatki piersiowej, barków, tricepsów, pleców, nóg i bicepsów. Trening FBW najczęściej wykonuje się 3 razy w tygodniu i może być stosowany przez każdego, bez względu na staż. Full Body Workout to często lepsze rozwiązanie dla osób odchudzających się niż trening cardio. Jako forma aktywności beztlenowej prowadzi do tzw. długu tlenowego, który doprowadza do redukcji tkanki tłuszczowej.
SPLIT - w przeciwieństwie do treningu FBW ten rodzaj treningu koncentruje się na wybranych partiach mięśni, które są angażowane podczas jednej sesji treningowej. Przykładem takiego treningu podczas jednej sesji może być połączenie treningu mięśni pleców oraz bicepsów. W przypadku tego treningu każda partia mięśni trenowana jest raz w tygodniu.
Trening typu Cardio to wysiłek aerobowy czyli niemal każda aktywność fizyczna np. bieganie, jazda na rowerze czy trening na stepperze. Jego celem jest przyspieszenia bicia serca (tętna), dzięki czemu do mięśni pompowana jest krew bogata w tlen. Podczas takiego treningu energia potrzebna do jego wykonania pochodzi głównie z węglowodanów i tłuszczów, co sprawia, że trening Cardio doskonale sprawdza się jako sposób na pozbycie się nadmiaru wagi i ukształtowania sylwetki.
W zależności od celu, jaki chcemy uzyskać należy wyznaczyć sobie granice, w jakich powinniśmy utrzymywać nasze tętno podczas ćwiczeń. Wartości te są obliczane na podstawie tętna maksymalnego HRmax = 220 – wiek osoby trenującej.
Strefa 1: poniżej 50% HRmax – nie przynosi korzyści ze sportowego punktu widzenia.
Strefa 2: 50% - 60% HRmax – polecana dla początkujących; możesz z łatwością oddychać, a prędkość bicia serca jest niska.
Strefa 3: 60% - 70% HRmax – pierwsza strefa w której serce zaczyna odnosić korzyści z treningu, polecana dla osób odchudzających się.
Strefa 4: 70% - 80% HRmax – najlepsza strefa dla poprawiania kondycji.
Strefa 5: 80% - 90% HRmax – wysoka i trudna do utrzymania prędkość, zalecana osobom zamierzających poprawić siłę i wytrzymałość.
Strefa 6: 90% - 100% HRmax – prędkość możliwa do utrzymania tylko podczas krótkich sprintów, oddychasz ciężko i głęboko, przeznaczona dla osób zaawansowanych
Chociaż główną zaletą treningu Cardio jest wpływ na odchudzanie, to nie jedyne korzyści. Ćwiczenia aerobowe doskonale oddziałują na elastyczność skóry, wzmacniają serce, obniżają ryzyko zawału oraz choroby wieńcowej.

</doc>
<doc id="184331" url="https://pl.wikipedia.org/wiki?curid=184331" title="Królowie Sparty">
Królowie Sparty

Królowie Sparty – władcy Sparty, polis położonej w Lakonii, na południu Peloponezu.
Królowie.
Pierwszym królem był Aristodeomos, według tradycji potomek Heraklesa, który w losowaniu pomiędzy doryckimi wodzami ok. 1120 p.n.e. otrzymał Lakonię. Jego synowie bliźniacy mieli odziedziczyć władzę po ojcu, dając początek dwóm dynastiom królów Sparty – Agiadom i Eurypontydom – sprawującym władzę jednocześnie.

</doc>
<doc id="184333" url="https://pl.wikipedia.org/wiki?curid=184333" title="Slalom">
Slalom

Slalom (dawniej slalom specjalny) – olimpijska konkurencja narciarska, rozgrywana zarówno przez kobiety, jak i mężczyzn, jedna z podstawowych obok zjazdu i slalomu giganta.
Trasa i aktualne przepisy FIS.
W porównaniu do innych dyscyplin narciarstwa alpejskiego rozgrywana jest na najkrótszej trasie, o proporcjonalnie największej liczbie zmian kierunku jazdy. Na konkurencję składają się dwa przejazdy na dwóch różnych trasach wyznaczonych bramkami. 
Zgodnie z przepisami FIS bramka slalomowa w narciarstwie składa się z dwóch tyczek jednego koloru, które są ustawione na przemian: czerwone – niebieskie. Wewnętrzna tyczka (bliższa osi przejazdu) to tzw. tyczka skrętu. Szerokość bramki wynosi 4–6 m. Rozróżnia się:
Najmniejsza odległość między kolejnymi bramkami w kombinacjach bramkowych wynosi 0,75 m. Odległość od tyczki skrętu jednej bramki do tyczki skrętu drugiej bramki nie może być mniejsza od 6 m, a większa od 13 m. Pewne odstępstwa od tej zasady dotyczą układu z bramką opóźniającą.
Przy wyznaczaniu trasy przejazdu wymagana jest różnica wzniesień: w zawodach najwyższej rangi (ZIO, MŚ, PŚ): mężczyźni – 180–220 m, kobiety – 140–220 m. W pozostałych zawodach: mężczyźni – 140–220 m, kobiety – 120–200 m. Liczba bramek na trasie slalomu jest zależna od różnicy wysokości między startem a metą. Liczba bramek, a właściwie zmian kierunku (nie zawsze bramka zmienia kierunek jazdy) wynosi 30–35% różnicy poziomów +/- 3 zmiany kierunku. Bramki, czyli wynosi od 55 do 75 dla mężczyzn i od 45 do 60 dla kobiet. Trasa przejazdu składa się z typowych figur slalomowych, wyznaczonych przez bramki. 
O zwycięstwie decyduje najmniejsza suma czasów. W zawodach wyższej rangi stosuje się często ograniczenie liczby startujących w drugim przejeździe. Zawodników obowiązują kaski.
Trasa przejazdu winna stanowić możliwie wszechstronny sprawdzian umiejętności płynnego i precyzyjnego wykonywania skrętów o różnym promieniu, od śmigu stosowanego na wertikalu do pełnych, podkręconych skrętów na rozstawionych bramkach otwartych. Zawody w tej konkurencji rozgrywane są w jednym dniu, w dwóch przejazdach na dwóch różnych trasach (inne ustawienie bramek). Kolejność startu w pierwszym przejeździe ustalana jest na podstawie punktowych list klasyfikacyjnych FIS, a w drugim przejeździe – według czasów uzyskanych w pierwszym przejeździe, w kolejności odwrotnej do zajmowanych miejsc. Pomiar czasu jest elektroniczny (z dokładnością do 0,01 s). Najważniejszym błędem karanym dyskwalifikacją jest ominięcie bramki lub „wzięcie” tyczki między nogi (obie narty nie przecinają linii bramki). O końcowej kolejności decyduje suma czasów w dwóch przejazdach.
Slalom jest również jednym ze składników klasycznej kombinacji alpejskiej i superkombinacji. Rozgrywany jest również slalom równoległy.
Historia.
Po raz pierwszy w programie mistrzostw świata w narciarstwie alpejskim slalom specjalny pojawił się w 1931 roku w Mürren, a pierwszymi mistrzami świata w tej dyscyplinie zostali Esmé MacKinnon i David Zogg. 
17 lat później, podczas igrzysk olimpijskich w Sankt Moritz konkurencja ta znalazła się po raz pierwszy w programie olimpijskim, a pierwszymi tryumfatorami zostali Szwajcar Edy Reinalter i Amerykanka Gretchen Fraser.
Małą Kryształową Kulę w slalomie specjalnym najwięcej razy zdobywali: wśród mężczyzn Szwed Ingemar Stenmark 8-krotnie (w tym: jeden raz ex aequo) oraz Szwajcarka Vreni Schneider, która 6-krotnie triumfowała w rywalizacji kobiet.
Polacy w slalomie.
Reprezentanci Polski dotychczas nie zdobywali medali w tej konkurencji podczas najważniejszych imprez. Najlepszym osiągnięciem są 2 zwycięstwa w zawodach o Puchar Świata: Andrzeja Bachledy-Curusia podczas zawodów zaliczanych do Pucharu Świata w Banff 19 lutego 1972] roku oraz triumf Doroty Tlałki-Mogore w Madonna di Campiglio 14 grudnia 1984 roku.

</doc>
<doc id="184337" url="https://pl.wikipedia.org/wiki?curid=184337" title="Spodek (ujednoznacznienie)">
Spodek (ujednoznacznienie)



</doc>
<doc id="184339" url="https://pl.wikipedia.org/wiki?curid=184339" title="Dochody osobiste ludności">
Dochody osobiste ludności



</doc>
<doc id="184345" url="https://pl.wikipedia.org/wiki?curid=184345" title="Efekt Veblena">
Efekt Veblena

Efekt Veblena, także efekt demonstracji, efekt prestiżowy i paradoks Veblena − wzrost wielkości popytu na dobra luksusowe mimo wzrostu cen tych dóbr. 
Opis.
Efekt Veblena dotyczy najbogatszych grup społecznych. Posiadanie dóbr luksusowych jest środkiem dowartościowania się, dlatego popyt na nie jest tym większy, im mniej ludzi je posiada i – paradoksalnie – rośnie wraz z ceną. Przyczyna tego zjawiska tkwi w chęci ukazania przez najzamożniejsze grupy społeczne swojego statusu materialnego za sprawą posiadanych dóbr luksusowych. Przykładami tego rodzaju dóbr są rzadkie dzieła sztuki i markowe ubiory znanych projektantów mody.
Nazwa pochodzi od nazwiska socjologa Thorsteina Veblena a został opisany po raz pierwszy w jego książce "Teoria klasy próżniaczej". W książce autor przedstawia teorię, według której ludzie kupują dobra materialne, by używać ich na pokaz (tzw. konsumpcja na pokaz)

</doc>
<doc id="184346" url="https://pl.wikipedia.org/wiki?curid=184346" title="Patena">
Patena

Patena (gr. "patane" – misa, półmisek) – w Kościołach chrześcijańskich naczynie liturgiczne zazwyczaj w kształcie talerzyka przeznaczone dla konsekrowanej hostii. Powinna być wykonana, przynajmniej w swym wnętrzu, ze szlachetnego, nie korodującego metalu (zwykle złota lub srebra, por. Ogólne wprowadzenie do Mszału Rzymskiego). Pateną komunijną nazywana jest tacka trzymana przez usługującego w czasie komunii podawanej do ust.
Są trzy rodzaje paten:
W liturgii wschodniej analogiczne naczynie liturgiczne nosi nazwę diskos i od łacińskiej pateny różni się tym, że posiada masywną podstawę w formie nóżki kielicha.

</doc>
<doc id="184347" url="https://pl.wikipedia.org/wiki?curid=184347" title="Sebastian Świderski">
Sebastian Świderski

Sebastian Krzysztof Świderski (ur. 26 czerwca 1977 w Skwierzynie) – polski siatkarz, trener, w latach 1996–2011 reprezentant kraju (322-krotny) – grający na pozycji przyjmującego, prezes zarządu ZAKSA Kędzierzyn-Koźle, od 2021 prezes Polskiego Związku Piłki Siatkowej.
Kariera.
Srebrny medalista mistrzostw świata 2006, dwukrotny uczestnik igrzysk olimpijskich (Ateny 2004 i Pekin 2008), na których wraz z reprezentacją zajął dwa razy 5. miejsce. W 2009 roku, w trakcie sparingu z Bułgarią przed mistrzostwami Europy doznał groźnej kontuzji (zerwał ścięgno Achillesa), która wyeliminowała go na długie miesiące. W kolejnym sezonie wrócił do Polski, do ZAKSY, gdzie grał aż do zakończenia kariery 12 marca 2012 roku.
12 marca 2012 roku na oficjalnej stronie ZAKSY ukazał się komunikat o rozwiązaniu kontraktu siatkarza z klubem z Kędzierzyna-Koźla. Decyzja ta jest jednoznaczna z zakończeniem kariery zawodniczej. Tego samego dnia został trenerem Farta Kielce zastępując na tym stanowisku Grzegorza Wagnera. W sezonie 2012/13 był asystentem trenera Daniela Castellaniego w ZAKSIE Kędzierzyn-Koźle. Po odejściu Argentyńczyka Świderski w latach 2013–2015 sprawował funkcję I trenera. W tym okresie z klubem zdobył Puchar Polski 2014. Po zakończeniu pracy jako trener pozostał w klubie jako dyrektor sportowy. W dniu 13 października 2015 roku został powołany na stanowisko prezesa zarządu ZAKSA Kędzierzyn-Koźle. Od 27 września 2021 prezes PZPS.
Życie prywatne.
Syn Jadwigi i Jana. Żonaty z Olgą Wierzbicką (obecnie Świderską), ma dwoje dzieci – Tomasza i Maję.

</doc>
<doc id="184348" url="https://pl.wikipedia.org/wiki?curid=184348" title="Czerwone Gitary">
Czerwone Gitary

Czerwone Gitary – polski zespół bigbitowy założony w 1965 w Gdańsku Wrzeszczu.
Historia.
Zespół został założony 3 stycznia 1965 w kawiarni „Cristal” w Gdańsku Wrzeszczu przez byłych członków gdańskiego zespołu Pięciolinie: Bernarda Dornowskiego, Jerzego Kosselę, Krzysztofa Klenczona, Jerzego Skrzypczyka i Henryka Zomerskiego. Zespół zagrał pierwszy koncert 23 stycznia 1965.
Pod koniec 1965 odszedł Henryk Zomerski, a jego miejsce zajął Seweryn Krajewski. Na pierwszych plakatach i zdjęciach zespołu nie ma sylwetek i nazwisk Seweryna Krajewskiego i Jerzego Skrzypczyka, ponieważ ujawnienie faktu występowania w tzw. zespole big-bitowym było w owym czasie równoznaczne ze skreśleniem obu z listy uczniów szkoły muzycznej. Dla bezpieczeństwa obaj muzycy występowali pod pseudonimami: Krajewski jako Robert Marczak, a Skrzypczyk jako Jerzy Geret. Swoje największe sukcesy zespół osiągnął w pierwszych pięciu latach istnienia. W 1966 grupa wydała swój debiutancki album "To właśnie my", który sprzedano w liczbie 160 tys. egzemplarzy. W marcu 1967 zespół opuścił współzałożyciel i pierwszy lider Jerzy Kossela. W maju 1967 zespół nagrał swoją drugą płytę długogrającą pt. "Czerwone Gitary 2", sprzedaną w rekordowej liczbie 240 tys. sztuk. W tym samym roku Krajewski otrzymał na Festiwalu w Opolu Nagrodę Polskiej Federacji Jazzowej za debiut kompozytorski. W 1968 ukazał się kolejny album "Czerwone Gitary 3" (sprzedaż 220 tys. egzemplarzy), a zespół zdobył pierwsze wyróżnienie w Opolu za „Takie ładne oczy”. W styczniu 1969 grupa otrzymała trofeum „MIDEM” w Cannes we Francji, przyznawane za największą liczbę sprzedanych płyt w kraju, z którego pochodzi wykonawca. Takie samo trofeum otrzymał wtedy zespół „The Beatles”. Czasopismo „Billboard” przyznało grupie specjalną nagrodę dla najpopularniejszego zespołu. W czerwcu – główna nagroda na Festiwalu w Opolu za piosenkę „Biały krzyż”. Piosenkę tę wykonali również na III Festiwalu Piosenki Żołnierskiej. W 1970 roku z grupy odszedł ówczesny lider, Krzysztof Klenczon.
W 1970 został nagrany longplay "Na fujarce", uznawany przez niektórych krytyków muzycznych za najlepszy w historii zespołu. W 1971 ukazał się kolejny długogrający album "Spokój serca" – najbardziej zróżnicowany stylistycznie (kolejna Złota Płyta). Na IX KFPP w Opolu piosenka „Płoną góry, płoną lasy” spotkała się z gorącym przyjęciem publiczności. Czerwone Gitary wróciły na szczyty list przebojów. Grupa koncertowała z sukcesami m.in. w NRD i ZSRR. W 1974 zespół nagrał album "Rytm Ziemi". W 1976 ukazała się płyta świąteczna, "Dzień jeden w roku", a rok później "Port piratów" – ostatnia płyta z materiałem studyjnym w latach 70. Zespół występował na Festiwalu Piosenki Radzieckiej w Zielonej Górze.
W latach 80. zespół zniknął z polskiej estrady na kilkanaście lat. W tym czasie grał w USA oraz w ZSRR i NRD. W 1991 nastąpił wielki i tryumfalny powrót zespołu na 25-lecie. W 1997 z Czerwonych Gitar odszedł kolejny lider, Seweryn Krajewski. W 1998 zespół wydał nową płytę, pt "...jeszcze gra muzyka", pierwszą od 21 lat. W 2005 zespół obchodził jubileusz 40-lecia. Z tej okazji wydał nową płytę "Czerwone Gitary OK", a piosenka z tej płyty „Senny szept” zdobyła czwarte miejsce na Festiwalu Jedynki w Sopocie.
W 2006 Czerwone Gitary otrzymały Marmurowy Krążek – nagrodę za największą liczbę sprzedanych płyt w historii polskiej fonografii. Rok później zespół zaprezentował nowego singla „Wezmę cię ze sobą”. W 2008 Czerwone Gitary nagrywały płytę dla niemieckiej wytwórni Sony BMG Deutschland. Album zatytułowany "Herz verschenkt" został wydany w 2009. W kolejnym roku pojawił się kolejny singiel Czerwonych Gitar – „Lecz tylko na chwilę”. W tym samym roku zespół odebrał złotą płytą za album "O.K."
W 2013 w Warszawie oraz w 2014 w Zabrzu odbyły się pierwsze w historii koncerty "Czerwone Gitary Symfonicznie". W grudniu 2014 w Polskim Radiu Rzeszów zespół zagrał koncert "Czerwone Gitary Akustycznie – Elektrycznie „Śpiewaj razem z nami”".
Obchody 50-lecia istnienia zespołu przypadające na rok 2015 zespół zainaugurował kilkutygodniową trasą po Stanach Zjednoczonych i Kanadzie. 14 marca w Filharmonii Bałtyckiej w Gdańsku odbył się Złoty Koncert Jubileuszowy. Tego samego dnia odbyła się premiera nowej płyty zespołu zatytułowanej "Jeszcze raz", na której znalazło się 15 nowych piosenek, w tym jeden archiwalny utwór Krzysztofa Klenczona. Album kolejno promowały single: „Trochę przed wieczorem”, „Coś przepadło”, „Czerwona gitara”, „Jeszcze raz, pierwszy raz”. 12 czerwca 2015 podczas pierwszego dnia 52. Krajowego Festiwalu Piosenki Polskiej w Opolu Czerwone Gitary odsłoniły swoją gwiazdę w Alei Gwiazd Polskiej Piosenki. Tego samego dnia zespół wystąpił na Festiwalu „Dozwolone od lat 18" na Stadionie Miejskim we Wrocławiu. 31 lipca w Operze Leśnej w Sopocie odbyła się jubileuszowa odsłona koncertu "Czerwone Gitary Symfonicznie" z towarzyszeniem Orkiestry Symfoników Gdańskich. Utwory zespołu wykonali także zaproszeni artyści m.in. Sarsa Markiewicz, Jacek Stachursky i Marcin Kindla. Tydzień później – 7 sierpnia 2015 – zespół wystąpił podczas 1. "Rockblu Przywidz Festiwalu", a wcześniej wziął udział w ceremonii otwarcia "Bulwaru Zespołu Czerwone Gitar" oraz odsłonięcia "Korzeni Rocka" – pomnika upamiętniającego gwiazdy polskiego rocka. 14 sierpnia podczas festiwalu "Disco pod Gwiazdami" w amfiteatrze w Zielonej Górze, odbył się jubileuszowy występ Czerwonych Gitar z okazji 50-lecia działalności scenicznej. Impreza była transmitowana na antenie Telewizji Polsat:

</doc>
<doc id="184349" url="https://pl.wikipedia.org/wiki?curid=184349" title="Dochód osobisty ludności">
Dochód osobisty ludności

Dochód osobisty ludności – miara wartości dochodów uzyskiwanych przez gospodarstwa domowe w przedsiębiorstwach.
Oblicza się go według formuły:
dochód osobisty ludności = PNB – amortyzacja – Podatki dochodowe – zyski niepodzielone (przeznaczone na rozwój)

</doc>
<doc id="184354" url="https://pl.wikipedia.org/wiki?curid=184354" title="Mont-Saint-Michel">
Mont-Saint-Michel



</doc>
<doc id="184356" url="https://pl.wikipedia.org/wiki?curid=184356" title="F1 (ujednoznacznienie)">
F1 (ujednoznacznienie)



</doc>
<doc id="184357" url="https://pl.wikipedia.org/wiki?curid=184357" title="Adolf Horak">
Adolf Horak

Adolf Horak (ur. 18 lutego 1880 w Łodzi, zm. 5 czerwca 1955 w Bielefeld) – największy przedsiębiorca i jedna z najbardziej znaczących osób międzywojennej Rudy Pabianickiej, działacz ruchu baptystycznego w II Rzeczypospolitej.
Życiorys.
Od 1902 zarządzał majątkiem rodzinnym (do ok. 1912 razem z bratem Gustawem), w skład którego wchodziła wówczas fabryka włókiennicza przy ul. Piekarskiej na Bałutach, produkująca głównie tkaniny fartuchowe oraz skład mieszczący się przy ul. Piotrkowskiej 149. Uruchomił także w Warszawie skład firmowy. Po I wojnie światowej Adolf otworzył w Zelowie fabrykę fartuchów. W czasie sprawowania przez niego zarządu wzrosła liczba zatrudnionych przez niego pracowników z 20 w 1908 do 96 w 1913. Około 1912 wszedł w spółkę z Mozesem Grosem i Salomonem Rezonem. Razem założyli spółkę „Fabryka Wyrobów Wełnianych i Bawełnianych Horak, Gros i Rozen”.
W 1921 zakupił działkę przy ul. Staszica 184/186 (obecnie ulica Pabianicka) a wkrótce także działkę należącą poprzednio do Kolumny Sanitarnej Wojska Polskiego (obie działki w Rudzie Pabianickiej). W latach 1926–1928 zbudowano tam fabrykę. W 1928 nastąpiło przekształcenie zakładów włókienniczych w spółkę akcyjną z kapitałem 5 000 000 zł podzieloną na 5000 akcji po 100 zł. W 1928 zakłady zatrudniały ok. 1000 robotników i 28 osób personelu technicznego i pracowników biurowych.
Adolf Horak zasiadał w zarządzie Unii Zborów Baptystów Języka Niemieckiego w Polsce. Od 1921 był współwłaścicielem Towarzystwa Wydawniczego „Kompas”, wydającego pisma i broszury dotyczące baptyzmu. Za szeroką działalność społeczną został w 1935 uhonorowany tytułem Honorowego Mieszkańca Miasta Ruda Pabianicka.
Po II wojnie światowej zakłady Horaka znacjonalizowano i przekształcono w Zakłady Przemysłu Bawełnianego im. Armii Ludowej „Alba”.
Życie prywatne.
Był synem Józefa Horaka (zm. 1904) pochodzącego ze Zduńskiej Woli oraz Otylii Pauliny z domu Forwerk. Miał brata Gustawa (ur. 1883) oraz siostry: Lidię (ur. 1881) i Idę (ur. 1884).
Z żoną Friedą miał 2 synów – Adolfa Gustawa, męża Katarzyny Mohr (ur. 1906, zm. 2002)oraz Jan Zygfryda i 3 córki: Ruth (żonę Adolfa Spiedla), Ingeborgę (żonę Ellisa Speidla), Katarzynę (żonę Jerzego Bogdanowa).

</doc>
<doc id="184365" url="https://pl.wikipedia.org/wiki?curid=184365" title="Niewspółmierność">
Niewspółmierność



</doc>
<doc id="184366" url="https://pl.wikipedia.org/wiki?curid=184366" title="Ursus wz. 29">
Ursus wz. 29



</doc>
<doc id="184371" url="https://pl.wikipedia.org/wiki?curid=184371" title="Granatnik M79">
Granatnik M79

M79 – amerykański granatnik jednostrzałowy. Inna nazwa to Thumper.
Historia konstrukcji.
Podczas wojny koreańskiej okazało się, że Armia Stanów Zjednoczonych nie posiada broni zapewniającej skuteczne wsparcie na dystansach przekraczających zasięg rzutu granatem ręcznym a mniejszych niż bezpieczny dystans ognia artylerii. Tę rolę miały zapewniać granaty nasadkowe, ale okazało się, że są one co prawda skuteczne, ale ich celność jest niezadowalająca.
W 1952 rozpoczęto program "Niblick" mający na celu opracowanie nowego granatnika. Po serii analiz uznano, że najlepszy będzie granatnik z dwukomorowym układem miotającym. W 1953 firma Springfield Amory przedstawiła prototypy trzech granatników: pistoletowego, łamanego, i trójstrzałowego.
W toku dalszych prób odrzucono najpierw granatnik trójstrzałowy (problemy z magazynkiem), a później pistoletowy. Do dalszych prac skierowano granatnik łamany (była to konstrukcja płk Roya E. Rayle'a wzorowana na myśliwskiej strzelbie Stevensa).
W następnych latach trwały wszechstronne próby i w 1961 granatnik został wprowadzony do uzbrojenia jako M79. Już pierwsze doświadczenia wojny wietnamskiej dowiodły, że M79 jest bronią bardzo skuteczną. Pojawiły się także głosy krytyczne. Za największą wadę broni uważano konieczność uzbrojenia strzelca granatnika w drugą broń służącą do samoobrony. Dlatego postulowano opracowanie zestawu karabin-granatnik.
Wersja M79 przeznaczona do podwieszania pod karabin M16 powstała w ramach programu Special Purpose Individual Weapon. Jej konstruktorami byli Carl Lewis i Roy E. Earle. W 1967 do Wietnamu dotarła partia 6000 granatników oznaczonych jako XM148. Jednak testy w warunkach polowych wykazały, że wersja podlufowa jest zawodna i trudna w ładowaniu. Były także problemy z celowaniem z podwieszonego granatnika.
Problemy z XM148 sprawiły, że ogłoszono nowy konkurs na granatnik podwieszany, którego zwycięzcą została firma AAI Corporation. Po rozpoczęciu produkcji zaprojektowanego w tej firmie granatnika M203 produkcję M79 ograniczono, a później zatrzymano. Z czasem granatnik M203 wyparł M79 z uzbrojenia.
Granatnik M79 ponownie znalazł się na uzbrojeniu żołnierzy amerykańskich w 2003. Okazało się, że granaty 40 mm są doskonałym środkiem do niszczenia ładunków wybuchowych rozmieszczanych wzdłuż dróg przez iracki ruch oporu a bardziej celny M79 lepiej nadaje się do tego celu niż M203.
Opis konstrukcji.
Granatnik M79 jest bronią jednostrzałową. Zasadniczymi częściami granatnika są lufa, łoże, mechanizm spustowy i kolba. Na lufie umieszczone są przyrządy celownicze składające się z muszki i celownika ramkowego.

</doc>
<doc id="184373" url="https://pl.wikipedia.org/wiki?curid=184373" title="Josef Dietrich">
Josef Dietrich

Josef „Sepp” Dietrich (ur. 28 maja 1892 w Hawangen, zm. 21 kwietnia 1966 w Ludwigsburgu) – SS-Oberstgruppenführer i generał pułkownik Waffen-SS, zbrodniarz wojenny.
Życiorys.
Dietrich w młodości pracował w hotelach i gospodach, po wojnie twierdził, że w tym czasie pracował także jako rzeźnik, co jednak nie jest prawdą.
W 1911 wstąpił do Armii Cesarstwa Niemieckiego i otrzymał przydział do 4 pułku artylerii. W czasie I wojny światowej służył w artylerii, potem w piechocie, by na koniec przenieść się do broni pancernej. W czasie wojny osiągnął stopień feldfebela i został odznaczony Krzyżem Żelaznym za odwagę. W marcu 1919 opuścił szeregi armii, potem pracował krótko jako sierżant policji bawarskiej, a następnie był pracownikiem poczty.
Po zakończeniu działań wojennych służył we Freikorpsie „Oberland”. W 1923, będąc już członkiem ruchu nazistowskiego, wziął udział w nieudanym puczu monachijskim.
W 1928 Dietrich ponownie wstąpił do NSDAP (nr w NSDAP – 89105) i szybko zwrócił na siebie uwagę Adolfa Hitlera, który jeszcze w tym samym roku powierzył mu dowództwo swojej straży przybocznej, a od grudnia 1931 przejął od Juliusa Schrecka odpowiedzialność za bezpieczeństwo Hitlera. W szeregach SS (nr w SS – 1177) Dietrich zrobił błyskawiczną karierę. Służbę rozpoczął w stopniu SS-Sturmbannführera, ale już w 1929 został dowódcą SS-Brigade „Bayern” w stopniu SS-Standartenführera, a rok potem – dowódcą SS-Gruppe „Süd” w stopniu SS-Oberführera. W 1932 otrzymał z kolei dowództwo SS-Gruppe „Nord”. Jednocześnie piął się po stopniach kariery politycznej, zostając w 1930 z ramienia NSDAP posłem do Reichstagu z Dolnej Bawarii. W 1933 został awansowany do stopnia SS-Gruppenführera (z pominięciem stopnia SS-Brigadeführera). Po dojściu nazistów do władzy Dietrich został członkiem pruskiej Rady Państwa.
W marcu 1933 Dietrich utworzył nowy 120-osobowy oddział przeznaczony do ochrony wodza nazistów, nazwany SS-Stabswache Adolf Hitler, którego został dowódcą. W listopadzie 1933 formacja ta, licząca już 835 osób, została przemianowana na „Leibstandarte Adolf Hitler”, a potem przeformowana kolejno w: pułk zmotoryzowany, brygadę i dywizję pancerną, zachowując niemal do samego końca II wojny światowej charakter jednostki elitarnej.
30 czerwca 1934 Dietrich uczestniczył w nocy długich noży jako dowódca oddziału egzekucyjnego, który zamordował większość przywódców SA. W nagrodę, już 4 lipca 1934, został awansowany do stopnia SS-Obergruppenführera.
Jako dowódca „Leibstandarte Adolf Hitler”, Dietrich uczestniczył w kolejnych kampaniach II wojny światowej, m.in. w 1939 w Polsce, w 1940 we Francji, w 1941 na Bałkanach, a w latach 1942-1943 na froncie wschodnim. W walkach tych, zwłaszcza na froncie wschodnim, Leibstandarte Adolf Hitler dopuściła się licznych zbrodni wojennych.
W sierpniu 1944 został uhonorowany najwyższym, oprócz Reichsführera, stopniem w SS tj. SS-Oberstgruppenführera i generała pułkownika Waffen-SS (SS-Oberstgruppenführer und Generaloberst der Waffen-SS). W czerwcu 1944 stojąc na czele I Korpusu Pancernego SS, Dietrich nie zdołał zatrzymać oddziałów alianckich na plażach Normandii. We wrześniu tego samego roku otrzymał dowództwo nowo formowanej 6 Armii Pancernej, później nazwanej 6 Armią Pancerną SS, na czele której wziął udział w ostatniej na froncie zachodnim niemieckiej ofensywie w Ardenach, ostatecznie zakończonej fiaskiem. Nie obyło się tu bez popełnienia przez podległe mu jednostki kolejnych zbrodni wojennych, w tym słynnej masakry jeńców w Malmedy, m.in. za którą Dietrich był po wojnie sądzony.
Po załamaniu się ofensywy w Ardenach, 6 Armia Pancerna została przerzucona na Węgry. Po ciężkich walkach wojskom Dietricha ledwo udało się uniknąć okrążenia przez Armię Czerwoną i musiały się wycofać do Austrii, gdzie powierzono im obronę Wiednia. W maju 1945 Dietrich poddał swoje oddziały 7 Armii amerykańskiej.
W roku 1946 był sądzony w Dachau za zbrodnie wojenne i skazany na dożywocie. Później wyrok zamieniono mu na 25 lat pozbawienia wolności, a 20 października 1955 Dietrich został potajemnie zwolniony. W sierpniu 1956 został ponownie aresztowany, tym razem za udział w nocy długich noży i po procesie skazany na 19 miesięcy pozbawienia wolności. Wypuszczono go z więzienia w lutym 1959 ze względu na zły stan zdrowia. Zmarł na atak serca w 1966. Jego pogrzeb był okazją do spotkania 6000 weteranów Waffen-SS.
Dietrich nie był wybitnym dowódcą, brakowało mu wykształcenia wojskowego (miał np. problemy z odczytywaniem map sztabowych), jak również talentów strategicznych. Charakteryzował się natomiast bezsprzeczną odwagą i bezwzględnością oraz potrafił zyskać sympatię swoich podwładnych.
Hitler w styczniu 1942 wyraził się o nim następująco:
"Zawsze posyłałem go tam, gdzie sytuacja była krytyczna. Łączy on w sobie spryt, bezwzględność i twardość. Pod maską chłopięcości tkwi poważny, bardzo sumienny człowiek, który wszystko gruntownie przemyśli. Jak ten człowiek dba o swój oddział! To jest klasa sama dla siebie, jak niegdyś Frundsberg, Seydlitzowie i Ziethen...".

</doc>
<doc id="184375" url="https://pl.wikipedia.org/wiki?curid=184375" title="Brama">
Brama

Brama ("wrota") – główne wejście lub wjazd na teren zamknięty, otwór, najczęściej zamykany, umieszczony w określonej budowli (ogrodzeniu, murze, budynku) ujęty w obudowę konstrukcyjno-architektoniczną.
Ze względu na funkcję można rozróżnić następujące bramy:

</doc>
<doc id="184377" url="https://pl.wikipedia.org/wiki?curid=184377" title="Jaś">
Jaś



</doc>
<doc id="184378" url="https://pl.wikipedia.org/wiki?curid=184378" title="Škoda Auto">
Škoda Auto

Škoda Auto (wym. [] ) – czeski producent samochodów osobowych założony w 1895 roku w Mládej Boleslavi, początkowo jako Laurin &amp; Klement. Od 1991 roku należy do Volkswagen AG.
Historia.
Historia istnienia marki sięga roku 1859, kiedy to w Pilźnie założone zostały zakłady metalowe, które w 1869 roku przejęte zostały przez Emila Škodę od hrabiego Arnosta Waldsteina. Początkowo zajmowały się przemysłem metalowym, a następnie zbrojeniowym. W 1900 roku po śmierci Emila Škody, zakłady należały do największych przedsiębiorstw produkcyjnych na terenie Austro-Węgier. Po I wojnie światowej zakłady zaczęły opuszczać pierwsze samochody. W 1923 roku podpisana została umowa o współpracy z hiszpańską firmą Hispano-Suiza. Rok później zakłady w Pilźnie opuścił pierwszy samochód – model 25/100.
18 grudnia 1895 roku w Mladej Boleslavi rozpoczęła swoją działalność inna firma, założona przez mechanika Václava Laurina i księgowego Václava Klementa pod nazwą Laurin &amp; Klement. Początkowo zajmowała się ona naprawą, a następnie produkcją rowerów pod nazwą Slavia. W 1898 roku fabrykę opuścił pierwszy motocykl. W 1901 roku zbudowany został prototyp auta, który oficjalnie gotowy był dopiero w 1905 roku. Nosił on nazwę Voiturette i wykonany został w liczbie 44 egzemplarzy. W 1907 roku przedsiębiorstwo przekształciło się w spółkę akcyjną, a do gamy modelowej dołączył Laurin &amp; Klement F z 2,5 l silnikiem o mocy 21 KM. Rok później zaprezentowano wersję rajdową modelu oraz mniejszy model G. Do czasu fuzji ze Škodą firma wypuściła jeszcze modele S i M, a także zajęła się produkcją ciężarówek, autobusów, silników lotniczych, maszyn rolniczych, walcy oraz w okresie I wojny światowej także uzbrojenia.
W latach 20. XX wieku firma Laurin &amp; Klement zaczęła szukać strategicznego partnera. W 1924 roku zakłady Laurin &amp; Klementa zniszczył pożar. W 1925 roku doszło do fuzji z koncernem Škoda z Pilzna. Rok później podczas międzynarodowej wystawy samochodowej w Pradze zaprezentowano pierwsze auto z Mladej Boleslavi ze znaczkiem Škody. Był to model 150. Samochody produkowano dalej pod marką Škoda. W 1930 roku produkcja pojazdów oparta została na linii montażowej dzięki czemu nowe auta koncernu sprzedawane mogły być w niskich cenach.
Podczas II wojny światowej zakłady włączone zostały do gospodarki III Rzeszy (wcielone do koncernu: Reichswerke Hermann Göring), a produkcję dostosowano niemal w całości do potrzeb militarnych. Fabrykę opuszczały wówczas m.in. gotowe skrzydła samolotów, silniki do ciągników, wały korbowe, koła zębate, magazynki oraz granaty artyleryjskie. W latach powojennych przedsiębiorstwo przekształcone zostało w narodowe zakłady AZNP Mladá Boleslav, które stały się monopolistą na czechosłowackim rynku popularnych aut osobowych, produkowanych pod marką Škoda. Po upadku komunizmu nawiązano współpracę z niemieckim koncernem motoryzacyjnym Volkswagen AG, który 16 kwietnia 1991 roku nabył 30% udziałów spółki. Kilka lat później koncern dokupił kolejne 30% udziałów w spółce, a w 2000 roku stał się jedynym akcjonariuszem spółki, która od 1998 roku nosi nazwę Škoda Auto.
Aby uniknąć polskich ograniczeń celnych, w 1994 roku rozpoczęto montaż samochodów marki Škoda w fabryce Volkswagen Poznań, początkowo w standardzie SKD, a następnie w bardziej zaawansowanym CKD. Montowano tam modele Favorit (sierpień 1994 – marzec 1995), Felicia (wiosna 1995 – zima 2001), Octavia I (1997–2002), Fabia (kwiecień 2000–2002) oraz użytkowy model Pick-up (1998–2001).
Po rozpoczęciu w pierwszej połowie 2007 produkcji w Chinach, w listopadzie marka weszła także na rynek australijski, początkowo z modelami Octavia II oraz Roomster. W 2014 roku roczna sprzedaż Škody przekroczyła milion sztuk.
Zakłady produkcyjne.
Trzy główne fabryki Škody ulokowane zostały w trzech czeskich miejscowościach:
Oprócz zakładów w Czechach produkcję pojazdów ulokowano także w:
Muzeum Škody.
W Mladej Boleslavi znajduje się muzeum motoryzacyjne ukazujące historię przedsiębiorstwa Škoda Auto oraz Laurin &amp; Klement.

</doc>
<doc id="184380" url="https://pl.wikipedia.org/wiki?curid=184380" title="Szary Wilk (transporter opancerzony)">
Szary Wilk (transporter opancerzony)

„Szary Wilk” (wcześniejsze nazwy: „Wiking”, „Jaś”) – nazwa polskiego transportera opancerzonego, użytego w czasie powstania warszawskiego.
Historia.
Niemiecki półgąsienicowy transporter opancerzony typu Sd.Kfz.251/3 Ausf.D, należący do Dywizji Pancernej SS Wiking został zdobyty 14 sierpnia 1944 przez żołnierzy 2. kompanii por. „Jasia” Jana Jasieńskiego VIII Zgrupowania Krybar. Następnie przekazano go kolumnie motorowej por. Wacława Jastrzębowskiego – ps. „Aspira”, do plutonu samochodów pancernych por. Jerzego Wernera – ps. „Wydra”. Przez krótki okres nosił nazwę „Wiking” (od jednostki niemieckiej), szybko zmienioną na „Jaś” (od pseudonimu dowódcy kompanii, która go zdobyła).
23 sierpnia 1944, wraz z samochodem pancernym „Kubuś”, „Jaś” został użyty do szturmu na opanowany przez Niemców Uniwersytet Warszawski. Atak ten nie powiódł się, poniósł przy tym śmierć dowódca transportera, plut. pchor. Adam Dewicz – ps. „Szary Wilk”. Po wycofaniu polskich oddziałów, transporter opancerzony został przemianowany na „Szary Wilk”. Wziął następnie udział w kolejnej próbie ataku na Uniwersytet 2 września, również nieudanej. Był używany przez powstańców do 6 września.
Transporter opancerzony „Szary Wilk” został przez powstańców zmodyfikowany poprzez zakrycie odkrytego od góry przedziału bojowego dwiema pancernymi klapami, otwieranymi się na boki. W pozycji zamkniętej tworzyły one dwuspadowy dach. Między krawędziami burt pojazdu a podniesionymi klapami były szczeliny, przez które żołnierze desantu mogli prowadzić ogień z broni strzeleckiej.

</doc>
<doc id="184386" url="https://pl.wikipedia.org/wiki?curid=184386" title="Škoda">
Škoda



</doc>
<doc id="184390" url="https://pl.wikipedia.org/wiki?curid=184390" title="Fairbanks">
Fairbanks

Fairbanks – miasto w Stanach Zjednoczonych, w środkowej Alasce, nad rzeką Chena (dopływ rzeki Tanana). Zostało założone w 1902 roku przez poszukiwaczy złota, prawa miejskie uzyskało w 1903 roku. Miasto liczy 31 142 mieszkańców (2006), zespół miejski Fairbanks North Star 86 754 (2006). Przemysł rafineryjny, tartaki, handel futrami, ośrodek turystyczny, port lotniczy, uniwersytet (założony w 1917). Miasto zostało nazwane na cześć Charlesa W. Fairbanksa, 26. wiceprezydenta USA.
W Fairbanks w latach parzystych zaczyna się, a w latach nieparzystych kończy najtrudniejszy na świecie wyścig psich zaprzęgów Yukon Quest.
W mieście rozwinął się Przemysł rafineryjny oraz drzewny

</doc>
<doc id="184392" url="https://pl.wikipedia.org/wiki?curid=184392" title="Pokój w Amiens">
Pokój w Amiens

Pokój w Amiens – kończąca wojnę z II koalicją umowa pomiędzy Francją a Zjednoczonym Królestwem Wielkiej Brytanii i Irlandii, zawarta 25 marca 1802 roku, w wyniku której Francja odzyskała kilka kolonii. Wielka Brytania uzyskała Cejlon (kosztem Republiki Batawskiej), Trynidad (kosztem Hiszpanii), oraz miała zwrócić Maltę zakonowi joannitów. Francja zrzekała się praw do Egiptu i zobowiązywała się wycofać z Państwa Kościelnego i Królestwa Neapolu.

</doc>
<doc id="184398" url="https://pl.wikipedia.org/wiki?curid=184398" title="Samochód pancerny Kubuś">
Samochód pancerny Kubuś



</doc>
<doc id="184400" url="https://pl.wikipedia.org/wiki?curid=184400" title="Chwat">
Chwat



</doc>
<doc id="184404" url="https://pl.wikipedia.org/wiki?curid=184404" title="(100) Hekate">
(100) Hekate

(100) Hekate – planetoida występująca w pasie głównym planetoid.
Odkrycie.
Została odkryta 11 czerwca 1868 roku w "Detroit Observatory" w mieście Ann Arbor przez Jamesa Watsona. Nazwa planetoidy pochodzi od Hekate, bogini czarów, magii, nekromancji, widm i rozdroży w mitologii greckiej.
Orbita.
(100) Hekate jest obiektem o średnicy ok. 89 km, krążącym w średniej odległości nieco powyżej 3 jednostek astronomicznych od Słońca, na co potrzebuje 5 lat i 159 dni. Wiruje wokół własnej osi w czasie ok. 13 godzin. Planetoida należy do rodziny planetoidy Hygiea.

</doc>
<doc id="184405" url="https://pl.wikipedia.org/wiki?curid=184405" title="Sklepienie trójdzielne">
Sklepienie trójdzielne

Sklepienie trójdzielne – sklepienie złożone z trzech przenikających się odcinków kolebek, tworzących w rzucie kształt trójkąta.
Patrz także: Sklepienie trójpodporowe

</doc>
<doc id="184411" url="https://pl.wikipedia.org/wiki?curid=184411" title="Henryk Rodakowski">
Henryk Rodakowski

Henryk Hipolit Rodakowski (ur. 9 lipca 1823 we Lwowie, zm. 28 grudnia 1894 w Krakowie) – polski malarz romantyczny, portrecista.
Życie.
Wywodził się z rodziny prawniczej. Kontynuując tradycje rodzinne w latach 1841–1845 studiował prawo w Wiedniu. Tam też uczył się malarstwa u Josepha Danhausera (1805–1845) i Franza Eybla (1806–1880). W latach 1846–1867 mieszkał w Paryżu, gdzie najpierw kontynuował naukę u Leona Cognieta. Na tamtejszym Salonie w 1852 odniósł pierwszy większy sukces zdobywając medal I klasy w dziedzinie portretu za obraz przedstawiający podobiznę generała Dembińskiego w mundurze generała rewolucji węgierskiej. Jego pracownię odwiedził wówczas słynny malarz Eugène Delacroix.
W 1861 ożenił się z owdowiałą miłością czasów młodzieńczych – Kamilą z Salzgeberów Blühdorn, z którą miał dwoje dzieci Zygmunta i Marię Woźniakowską. Jego prawnukiem był Jacek Woźniakowski (1920–2012), historyk sztuki, pisarz, współzałożyciel wydawnictwa „Znak”.
W 1866 został członkiem Polskiego Towarzystwa Historyczno-Literackiego w Paryżu. W rok później opuścił Paryż i powrócił do kraju. Zamieszkał w majątku Pałahicze, położonym 23 km na wschód od Stanisławowa, następnie w Bortnikach po wybudowaniu wspaniałego dworu w stylu eklektycznym, 8 km na południe od Chodorowa w woj. lwowskim. Pod koniec życia osiadł w 1893 w Krakowie. Mieszkał na ulicy Krupniczej 5. 
W 1893 został dyrektorem i prezesem Towarzystwa Przyjaciół Sztuk Pięknych i przewodniczącym Komitetu Muzeum Narodowego. 24 grudnia 1894 został nominowany na dyrektora Szkoły Sztuk Pięknych, jednak stanowiska tego nie objął, umierając niespodziewanie cztery dni później 28 grudnia 1894 po krótkiej chorobie. Pochowany został na cmentarzu Rakowickim w Krakowie, w kwaterze W-płd.-11, w grobowcu rodzinnym.
Był kawalerem Legii Honorowej, otrzymał również Krzyż Kawalerski Orderu Leopolda i Order Franciszka Józefa.
Twórczość.
Malował głównie portrety, sporadycznie obrazy historyczne (np. "Wojna kokosza"), rodzajowe (cykl akwarel "Album Pałahickie") i animalistyczne (np. "Pies Stróż"). W swojej twórczości łączył elementy romantyzmu i klasycyzmu. Inspirował się sztuką antyczną i malarstwem włoskiego renesansu (Paolo Veronese). Jego portrety odznaczają się wnikliwą charakterystyką psychologiczną, precyzyjnym rysunkiem, harmonijnym układem postaci, mistrzowskim operowaniem barwą (zwłaszcza czernią i bielą) oraz świetlistą fakturą wydobywającą twarz i dłonie modela. Jego dwa arcydzieła – "Generał Henryk Dembiński" (1852) i "Portret matki" (1853) – zostały nagrodzone na wystawach paryskich. Za "Portret generała Henryka Dembińskiego "artysta otrzymał na Salonie paryskim w 1852 medal I klasy. "Portret matki "został nagrodzony medalem III klasy na Wystawie Światowej w Paryżu w 1855." "Oba płótna przyniosły mu europejski rozgłos.

</doc>
<doc id="184414" url="https://pl.wikipedia.org/wiki?curid=184414" title="Stanisław Herbst">
Stanisław Herbst

Stanisław Herbst, ps. Chrobot (ur. 12 lipca 1907 w Wesenbergu w guberni estlandzkiej, zm. 24 czerwca 1973 w Warszawie) – polski historyk, badacz dziejów nowożytnych, varsavianista, historyk wojskowości. Profesor Uniwersytetu Warszawskiego oraz Wojskowej Akademii Politycznej, prezes Polskiego Towarzystwa Historycznego.
Życiorys.
Był synem Wacława (bankowca, porucznika artylerii) i Marii z Nowohońskich (z rodziny ziemiańskiej). Uczęszczał do Gimnazjum i Liceum im. Stefana Batorego w Warszawie, po jego ukończeniu (1926) podjął studia z historii i historii sztuki na Uniwersytecie Warszawskim. W gronie jego wykładowców byli m.in. Henryk Mościcki, Wacław Tokarz oraz Oskar Halecki, pod którego opieką obronił w 1931 doktorat (na podstawie pracy "Wojna inflancka 1600–1602"). W latach 1933–1934 uczył historii w gimnazjum w Pruszkowie, od 1935 do 1936 uzupełniał studia na Politechnice Warszawskiej; od 1936 do wybuchu wojny był starszym asystentem w Zakładzie Architektury Polskiej i Historii Sztuki politechniki. Pracował również w Ministerstwie Wyznań Religijnych i Oświecenia Publicznego, gdzie był urzędnikiem w Departamencie Wyznań (1935–1937) i doradcą naukowym ministra (1937–1939).
Po wybuchu II wojny światowej pracował początkowo w Archiwum Ordynacji Nieświeskiej, następnie w antykwariacie Czesława Garlińskiego, Bibliotece Narodowej i Bibliotece Uniwersyteckiej w Warszawie; wspólnie z Piotrem Biegańskim, Stanisławem Lorentzem i Janem Zachwatowiczem ratował dzieła sztuki podczas powstania warszawskiego. Pracownik Referatu Żydowskiego w Wydziale Informacji Biura Informacji i Propagandy Komendy Głównej Armii Krajowej, uczestniczył w akcji pomocy Żydom – przygotowywał materiały ujawniające zbrodnie hitlerowskie, utrzymywał kontakty z ugrupowaniami w getcie warszawskim, pomagał w ukrywaniu osób narodowości żydowskiej w domach w Warszawie. Brał także udział w tajnym nauczaniu w konspiracyjnej Wolnej Wszechnicy Polskiej.
Po wojnie kierował Działem Dokumentacji w Państwowym Instytucie Historii Sztuki w Warszawie (1945–1946), następnie prowadził wykłady z historii kultury na Politechnice Warszawskiej (1946–1947). W 1946 związał się zawodowo z Uniwersytetem Warszawskim. Po habilitacji z historii nowożytnej (1946, praca "Ulica Marszałkowska w Warszawie 1754–1914") został docentem w Katedrze Historii Nowożytnej Polski (1948–1956); przez pewien czas pracował także w bibliotece uniwersyteckiej (1946–1948 bibliotekarz, 1948 kustosz). W 1954 został profesorem nadzwyczajnym. W kolejnych latach pracował w Katedrach Historii Polski Feudalnej (1956–1959), Historii Polski do XVIII Wieku i Nauk Pomocniczych Historii (1959–1968, 1962–1968 kierownik), Historii Nowoczesnej i Najnowszej (1967–1968, kurator) oraz w Instytucie Historycznym (1968–1973); profesorem zwyczajnym został w 1961. Kierował na uniwersytecie nadzwyczaj licznymi seminariami historycznymi, był promotorem około 70 prac doktorskich.
Poza Uniwersytetem Warszawskim pozostawał związany z Instytutem Historii PAN (1953–1961 kierownik Zakładu Atlasu Historycznego), Wojskową Akademią Polityczną w Warszawie (1957–1968 kierownik Katedry Historii Wojskowości i Sztuki Wojennej), Mazowieckim Ośrodkiem Badań Naukowych w Warszawie (od 1967 przewodniczący Rady Naukowej) oraz Żydowskim Instytutem Historycznym w Polsce (od 1969 przewodniczący Rady Naukowej). W 1945 został przyjęty w poczet członków Towarzystwa Naukowego Warszawskiego (1945 członek-korespondent, 1950 członek zwyczajny); był sekretarzem Komisji Atlasu Historycznego Ziem Polskich (1948–1952) oraz sekretarzem Komisji Historii Kultury i Sztuki (1950–1952) Towarzystwa. Był aktywnym działaczem Polskiego Towarzystwa Historycznego, w latach 1953–1955 pełnił funkcję sekretarza, a od 1956 (do końca życia) prezesa. Członek Rady Redakcyjnej "Przeglądu Historycznego". Ponadto należał do Towarzystwa Naukowego w Białymstoku, Towarzystwa Naukowego w Gdańsku, Towarzystwa Naukowego Płockiego, Towarzystwa Naukowego w Toruniu. Brał udział w Międzynarodowych Kongresach Historycznych w Wiedniu (1965) i Moskwie (1970), zasiadał w Obywatelskim Komitecie Odbudowy Zamku Królewskiego w Warszawie (od 1971) oraz w Stołecznej Radzie Narodowej (1958–1962). Współpracował z organizacjami chrześcijańskimi i harcerskimi.
Nagrody i odznaczenia.
Wśród nagród i odznaczeń, które stały się udziałem Herbsta, można wymienić nagrodę I stopnia ministra obrony narodowej (1968, za badania nad powstaniem kościuszkowskim), Krzyż Kawalerski (1947) i Oficerski (1966) Orderu Odrodzenia Polski, Medal 10-lecia Polski Ludowej (1955), Order Sztandaru Pracy II klasy (1966), tytuł Zasłużony Nauczyciel PRL (1969).
Profil badań.
Zainteresowania naukowe Herbsta obejmowały historię nowożytną wojskowości, historię miast, historię kultury nowożytnej, metodologię historii i geografię historyczną. Był wybitnym znawcą dziejów Warszawy i Mazowsza. Przeprowadził pełne badania nad genezą polskiej sztuki wojennej XV i XVI wieku oraz kształtowaniem się sztuki dowodzenia w początkach XVII wieku. Dokonał charakterystyki elementów sztuki wojennej, prowadzonej przez wojska improwizowane, badał znaczenie mas ludowych w wojnach polskich. Wiele uwagi poświęcił powstaniu kościuszkowskiemu, m.in. zbadał genezę insurekcji i szlak bojowy oraz wykazał nowatorstwo dowodzenia Kościuszki; opracował pamiętniki Jana Kilińskiego. Analizował instytucję cechu, znaczenie miast polskich w systemie władzy politycznej, dzieje i znaczenie twierdz (m.in. Zamościa i Modlina). Badał dzieje warszawskiej ludności żydowskiej, interesował się historią drukarstwa polskiego oraz znaczeniem sarmatyzmu w kulturze polskiej XVII wieku. Zgromadził bogate materiały źródłowe i ikonograficzne do panowania Zygmunta III Wazy.
Współpracował z wieloma czasopismami, m.in. „Biuletynem Historii Sztuki i Kultury” (1937–1939), „Rocznikiem Warszawskim” (1960–1972), „Kwartalnikiem Historycznym”, „Przeglądem Historycznym”, „Wojskowym Przeglądem Historycznym”, „Studiami i Materiałami do Historii Wojskowości”.
Był członkiem Komitetu Redakcyjnego "Polskiego słownika biograficznego". Pochowany na cmentarzu Powązkowskim w Warszawie (kwatera 166-6-22).
Ulica upamiętniająca Stanisława Herbsta znajduje się na warszawskim Ursynowie pomiędzy al. Komisji Edukacji Narodowej a ul. rtm. Witolda Pileckiego (d. Pawła Findera).
Uczniowie.
Do grona uczniów Stanisława Herbsta należą: Krzysztof Bauer, Robert Bielecki, Barbara Bieńkowska, Czesław Bloch, Roman Bugaj, Tadeusz Chudoba, Tadeusz Dąbkowski, Adam Dobroński, Krzysztof Dumała, Stanisław Frelek, Zbigniew Góralski, Bogdan Hillebrandt, Andrzej Janowski, Ryszard Juszkiewicz, Grażyna Karolewicz, Daniela Kosacka, Jan Kosim, Helena Kozakiewiczowa, Bogusław Krassowski, Edward Krawczyk, Marian Lech, Roman Łoś, Wiesław Majewski, Alicja Makowska, Wiesław Müller, Jadwiga Nadzieja, Tadeusz Marian Nowak, Florentyna Rzemieniuk, Andrzej Rzepniewski, Janusz Sikorski, Jan Skarbek, Barbara Sobolowa, Zdzisław Spieralski, Edward Stańczak, Tomasz Strzembosz, Wacław Szczygielski, Damian Szulecki, Wojciech Trzebiński, Władysław Ważniewski, Jacek Wilczur, Henryk Wisner, Janusz Wojtasik, Bolesław Woszczyński, Jan Ziółek.
Ważniejsze publikacje.
Był encyklopedystą. Został wymieniony w gronie edytorów ośmiotomowej Encyklopedii wojskowej wydanej w latach 1931–1939 gdzie zredagował hasła związane z historią wojskowości. Po II wojnie światowej był współautorem encyklopedii historyczno-geograficznej Miasta polskie w tysiącleciu wydanej w 1965. Zasiadał w komitecie redakcyjnym tej encyklopedii. Ogłosił ponad 550 prac naukowych, m.in.:

</doc>
<doc id="184415" url="https://pl.wikipedia.org/wiki?curid=184415" title="Transporter opancerzony &quot;Szary wilk&quot;">
Transporter opancerzony &quot;Szary wilk&quot;



</doc>
<doc id="184416" url="https://pl.wikipedia.org/wiki?curid=184416" title="Jeziora w Niemczech">
Jeziora w Niemczech

Na obszarze Niemiec znajdują się liczne jeziora, którą większość skupia się w formie zwanej pojezierzami. Pojezierza występują na północny nizinach kraju i są pochodzenia lodowcowego. Największymi jeziorami są: Müritz, w północno-wschodnich Niemczech, największe jezioro Pojezierza Meklemburskiego o powierzchni 116,8 km², głębokości do 33 m. Innym jeziorem jest Schwerin. Na przedgórzu alpejskim i w Alpach także znajdują się duże akweny, największym jest Jezioro Bodeńskie i Chiemsee.
Największe jeziora Niemiec.
Pozostałe jeziora o powierzchni min. 0,47 km²:

</doc>
<doc id="184417" url="https://pl.wikipedia.org/wiki?curid=184417" title="(101) Helena">
(101) Helena

(101) Helena – planetoida występująca w pasie głównym planetoid.
Odkrycie.
Została odkryta 15 sierpnia 1868 roku w Detroit Observatory w mieście Ann Arbor przez Jamesa Watsona. Nazwa planetoidy pochodzi od Heleny Trojańskiej, według mitologii greckiej córki Zeusa występującego pod postacią łabędzia i Ledy. Nazwę Helena nosi również mały księżyc Saturna.
Orbita.
(101) Helena jest obiektem o średnicy ok. 66 km, krążącym w aphelium w średniej odległości 2,58 j.a. od Słońca, na co potrzebuje 4 lat i 55 dni. Wiruje wokół własnej osi w czasie prawie jednej doby ziemskiej.

</doc>
<doc id="184418" url="https://pl.wikipedia.org/wiki?curid=184418" title="Kazimierz Nycz">
Kazimierz Nycz

Kazimierz Nycz (ur. 1 lutego 1950 w Starej Wsi) – polski duchowny rzymskokatolicki, doktor nauk teologicznych, biskup pomocniczy krakowski w latach 1988–2004, biskup diecezjalny koszalińsko-kołobrzeski w latach 2004–2007, arcybiskup metropolita warszawski od 2007, ordynariusz wiernych obrządku wschodniego w Polsce od 2007, administrator apostolski "sede plena" diecezji płockiej w 2019, kardynał prezbiter od 2010.
Życiorys.
Młodość i wykształcenie.
Urodził się 1 lutego 1950 w Starej Wsi. W 1967 ukończył naukę w Liceum Ogólnokształcącym im. Marii Skłodowskiej-Curie w Czechowicach-Dziedzicach i zdał egzamin dojrzałości.
W latach 1967–1973 studiował w Metropolitalnym Wyższym Seminarium Duchownym w Krakowie. Święcenia diakonatu otrzymał 8 maja 1972 przez posługę kardynała Karola Wojtyły, arcybiskupa metropolity krakowskiego, natomiast święceń prezbiteratu udzielił mu 20 maja 1973 przed kościołem Niepokalanego Serca Najświętszej Maryi Panny w Kaniowie biskup pomocniczy krakowski Julian Groblicki.
W 1976 uzyskał licencjat z teologii na Papieskim Wydziale Teologicznym w Krakowie. W latach 1977–1980 odbył studia doktoranckie w zakresie katechetyki na Katolickim Uniwersytecie Lubelskim, które uwieńczył w 1981 dysertacją doktorską "Realizacja odnowy katechetycznej Soboru Watykańskiego II w archidiecezji krakowskiej".
Prezbiter.
W latach 1973–1975 był wikariuszem parafii św. Elżbiety w Jaworznie-Szczakowej, a następnie w latach 1975–1977 parafii św. Małgorzaty w Raciborowicach. Po ukończeniu studiów doktoranckich pomagał w duszpasterstwie w parafii Miłosierdzia Bożego w Skawinie.
Od 1981 do 1987 był wykładowcą katechetyki na Papieskiej Akademii Teologicznej w Krakowie, jednocześnie pracował w Wydziale Katechetycznym Kurii Metropolitalnej w Krakowie. W latach 1987–1988 pełnił funkcję wicerektora krakowskiego seminarium duchownego.
Biskup.
14 maja 1988 papież Jan Paweł II prekonizował go biskupem pomocniczym archidiecezji krakowskiej ze stolicą tytularną Villa Regis. Święcenia biskupie przyjął 4 czerwca 1988 w katedrze na Wawelu. Głównym konsekratorem był kardynał Franciszek Macharski, arcybiskup metropolita krakowski, zaś współkonsekratorami arcybiskup Jerzy Ablewicz, biskup diecezjalny tarnowski, i Stanisław Nowak, biskup diecezjalny częstochowski. Jako dewizę biskupią przyjął słowa „"Ex hominibus, pro hominibus"” ("Z ludu i dla ludu"). W latach 1988–2004 sprawował urząd wikariusza generalnego archidiecezji krakowskiej. Był organizatorem trzech pobytów Jana Pawła II w Krakowie w trakcie jego podróży apostolskich do Polski.
9 czerwca 2004 Jan Paweł II prekonizował go biskupem diecezjalnym diecezji koszalińsko-kołobrzeskiej. Urząd biskupi objął kanonicznie podczas ingresu do katedry koszalińskiej 7 sierpnia 2004. Jako biskup diecezji koszalińsko-kołobrzeskiej w ramach przygotowania młodzieży gimnazjalnej do przyjęcia sakramentu bierzmowania wprowadził odbywającą się w małych grupach katechezę pozaszkolną przy parafiach, a także polecił wspólnotom parafialnym troskę o kontakt z młodzieżą akademicką.
3 marca 2007 papież Benedykt XVI prekonizował go arcybiskupem metropolitą warszawskim. Powierzoną mu archidiecezję warszawską objął kanonicznie 1 kwietnia 2007 podczas ingresu do bazyliki archikatedralnej św. Jana Chrzciciela w Warszawie. 29 czerwca 2007 otrzymał z rąk papieża paliusz metropolitalny. Jako arcybiskup metropolita warszawski objął urzędy wielkiego kanclerza Uniwersytetu Kardynała Stefana Wyszyńskiego w Warszawie i Papieskiego Wydziału Teologicznego w Warszawie. W 2008 zainicjował obchodzony w pierwszą niedzielę czerwca Dzień Dziękczynienia.
Decyzją papieża Benedykta XVI 9 czerwca 2007 został mianowany ordynariuszem wiernych obrządku wschodniego w Polsce, pozbawionych ordynariusza własnego obrządku. 29 maja 2019 papież Franciszek prekonizował go administratorem apostolskim "sede plena" diecezji płockiej na czas nieobecności biskupa diecezjalnego płockiego Piotra Libery od 1 lipca do 31 grudnia 2019.
20 października 2010 Benedykt XVI mianował go kardynałem. Kreowany kardynałem prezbiterem został na konsystorzu 20 listopada 2010. 25 grudnia 2010 odbył kardynalski ingres do archikatedry warszawskiej, natomiast 29 kwietnia 2011 uroczyście objął swój kościół tytularny w Rzymie – bazylikę Świętych Sylwestra i Marcina w Monti.
W ramach Konferencji Episkopatu Polski w 1999 został przewodniczącym Komisji Wychowania Katolickiego. Pod jego kierunkiem zostały opracowane: "Podstawa programowa katechezy Kościoła katolickiego w Polsce", "Dyrektorium katechetyczne Kościoła katolickiego w Polsce" i "Program nauczania religii", zatwierdzone przez Konferencję Episkopatu Polski w 2001 roku. W 2004 został członkiem Rady Stałej, następnie jako kardynał kierujący diecezją stał się jej członkiem z urzędu. Ponadto w strukturach Episkopatu pełnił funkcje przewodniczącego Komisji Rewizyjnej i Rady Ekonomicznej, a także był członkiem Komisji Duszpasterstwa, Rady ds. Środków Społecznego Przekazu, Zespołu ds. Społecznych Aspektów Intronizacji Chrystusa Króla i Zespołu ds. Kontaktów z Konferencją Episkopatu Niemiec. Wszedł również w skład Komisji Wspólnej Przedstawicieli Rządu RP i KEP. W 2010 został przewodniczącym Rady Fundacji „Dzieło Nowego Tysiąclecia”, objął także funkcję przewodniczącego komisji rewizyjnej tej fundacji.
Decyzją Benedykta XVI w 2010 został członkiem Kongregacji ds. Kultu Bożego i Dyscypliny Sakramentów oraz Kongregacji ds. Duchowieństwa, natomiast papież Franciszek w 2014 mianował go członkiem Papieskiej Rady ds. Kultury, a w 2023 Dykasterii ds. Kultury i Edukacji. W 2013 uczestniczył w konklawe, na którym papieżem został wybrany Franciszek.
Wszedł także w skład Komitetu Wspierania Muzeum Historii Żydów Polskich Polin w Warszawie.
Udzielił święceń biskupich nuncjuszowi apostolskiemu w Liberii Mirosławowi Adamczykowi (2013) oraz biskupom pomocniczym warszawskim: Józefowi Górzyńskiemu (2013), Rafałowi Markowskiemu (2013) i Michałowi Janosze (2015). Był współkonsekratorem podczas sakr biskupa pomocniczego koszalińsko-kołobrzeskiego Krzysztofa Zadarki (2009) i biskupa pomocniczego płockiego Mirosława Milewskiego (2016).
Odznaczenia i wyróżnienia.
Postanowieniem Prezydenta Republiki Portugalskiej z 1 września 2008 został odznaczony Orderem Zasługi II klasy. W 2013 objął funkcję wielkiego przeora zwierzchnictwa w Polsce Zakonu Rycerskiego Grobu Bożego w Jerozolimie, w którym przyznano mu rangę Kawalera Wielkiego Krzyża. W 2015 otrzymał tytuł Baliwa Krzyża Wielkiego Honoru i Dewocji Zakonu Maltańskiego.
W 1999 otrzymał honorowe obywatelstwo miasta i gminy Skawina. Stowarzyszenie Gmin i Powiatów Małopolski przyznało mu tytuł Małopolanina Roku 2010.
W 2019 został odznaczony medalem „Milito Pro Christo”, nadanym przez biskupa polowego Józefa Guzdka.

</doc>
<doc id="184419" url="https://pl.wikipedia.org/wiki?curid=184419" title="Tadeusz Sznuk">
Tadeusz Sznuk

Tadeusz Maria Sznuk (ur. 16 lipca 1943 w Kielcach) – polski dziennikarz radiowy, prezenter telewizyjny, lektor filmowy i pilot, z wykształcenia elektronik. Prowadzący teleturniej "Jeden z dziesięciu" (od 1994).
Życiorys.
Syn Stanisława. Pochodzi z Kielc. Absolwent XXX Liceum Ogólnokształcącego im. Jana Śniadeckiego w Warszawie (1960). W 1970 ukończył studia na Wydziale Elektroniki Politechniki Warszawskiej z tytułem zawodowym magistra inżyniera elektronika. Przez dziesięć lat pracował w zawodzie inżyniera.
W latach 1959–1964 pracował jako lektor i reporter Rozgłośni Harcerskiej. Od 1969 związany z Polskim Radiem jako lektor, dziennikarz i komentator – najpierw w Programie 3 (gdzie prowadził m.in. audycję "MiniMax"), a od 1973 w Programie 1. Pod kierunkiem Aleksandra Tarnawskiego wraz z Andrzejem Matulem, Mieczysławem Marciniakiem i Piotrem Sadowskim tworzył w 1973 audycję "Sygnały dnia" w Programie 1. Popularność przyniosła mu inna audycja w tej stacji – "Lato z radiem" (pierwszy raz była na antenie 1 lipca 1971). W latach 70. co niedzielę był głosem audycji "Muzykalny detektyw".
W latach 70. był jednym z prezenterów (obok Bożeny Walter, Edwarda Mikołajczyka i Tomasza Hopfera) programu "Studio 2" w TVP. Prowadził programy "Świadkowie" oraz "Progi i bariery", a także koncerty Festiwalu Polskiej Piosenki w Opolu. W latach 80. współprowadził Festiwal Piosenki Radzieckiej. 27 kwietnia 1986 prowadził Turniej Miast „Sanok-Bolesławiec”. W 1994 zaczął prowadzić teleturniej "Jeden z dziesięciu" emitowany najpierw w TVP2, a od 2018 w TVP1.
Był lektorem wielu filmów dokumentalnych. Gościnnie pojawił się w filmach "Niebieskie jak Morze Czarne" (1971) oraz "Sprawa inżyniera Pojdy" (1977).
W 1989 bez powodzenia kandydował w wyborach do Senatu PRL jako kandydat niezależny w województwie warszawskim, zdobywając 155 tysięcy głosów.
Został pilotem samolotów i śmigłowców, prowadził i komentował różne imprezy lotnicze (m.in. Air Show 2009 w Radomiu, Piknik Lotniczy w Płocku, Mazury AirShow w Giżycku i inne). Został członkiem Krośnieńskiego Klubu Seniorów Lotnictwa im. gen. Ludomiła Rayskiego przy Aeroklubie Podkarpackim. Publikował w czasopiśmie „Skrzydlata Polska”.

</doc>
<doc id="184421" url="https://pl.wikipedia.org/wiki?curid=184421" title="System filarowo-skarpowy">
System filarowo-skarpowy

System filarowo-skarpowy – rozwiązanie konstrukcji przyporowej z pominięciem łuków przyporowych prowadzonych nad dachami naw bocznych. Sklepienia nawy głównej podparte są skarpami wyprowadzonymi ponad dachy naw bocznych przy ścianach nawy głównej. Skarpy scalone z filarami znacznie poszerzają ich przekrój w kierunku naw bocznych i wspólnie schodzą aż do fundamentów. Tylko w nielicznych przypadkach dodawano łęki oporowe, które umieszczano pod dachami naw bocznych.
Jest to rozwiązanie charakterystyczne dla sakralnej architektury gotyckiej szkoły krakowskiej z XIV wieku.

</doc>
<doc id="184422" url="https://pl.wikipedia.org/wiki?curid=184422" title="Platan zachodni">
Platan zachodni

Platan zachodni ("Platanus occidentalis" L.) – gatunek drzewa z rodziny platanowatych, naturalnie występujący na wschodnim wybrzeżu Stanów Zjednoczonych.
Zastosowanie.
Dawniej uważano, że ta roślina nie nadaje się do uprawy w Polsce ze względu na przemarzanie. Obecnie wprowadzana do uprawy jako drzewo parkowe, szczególnie w zachodniej części kraju. Wymaga żyznej, w pełni przepuszczalnej gleby, miejsca o pełnym nasłonecznieniu. Znosi umiarkowane zasolenie i okresowe susze.

</doc>
<doc id="184423" url="https://pl.wikipedia.org/wiki?curid=184423" title="1967 w filmie">
1967 w filmie



</doc>
<doc id="184430" url="https://pl.wikipedia.org/wiki?curid=184430" title="John Grisham">
John Grisham

John Grisham (ur. 8 lutego 1955 w Jonesboro w stanie Arkansas) – amerykański pisarz i prawnik, autor thrillerów prawniczych i kryminałów.
Życiorys.
Grisham urodził się jako drugi z pięciorga rodzeństwa. Jego rodzice byli baptystami o nowoczesnych poglądach. Ojciec pracował na budowie i uprawiał bawełnę, matka zajmowała się domem. Po częstych przeprowadzkach, w 1967 roku rodzina osiedliła się w miasteczku Southaven w stanie Missisipi, gdzie Grisham ukończył Southaven High School. W roku 1977 otrzymał dyplom licencjacki na Uniwersytecie Stanowym Missisipi, a w 1981 roku ukończył studia prawnicze. W międzyczasie grał w baseball w drużynie Delta State University. W 1983 został wybrany do Parlamentu stanu Missisipi z ramienia Partii Demokratycznej, do którego należał do 1990 roku. Jednocześnie prowadził praktykę prawniczą w Southaven. 
W 1988 pojawił się jego pierwszy sądowy thriller "Czas zabijania", nad którym pracował trzy lata, w nakładzie 5000 egzemplarzy. Jego druga powieść – "Firma" – w 1991 roku znalazła się na siódmym miejscu na liście bestsellerów. Tego samego roku zrezygnował z urzędu i od tego momentu pracował tylko jako pisarz. Do tej pory sprzedał ponad 60 milionów egzemplarzy swoich książek i jest jednym z trzech autorów, którzy sprzedali 2 miliony egzemplarzy pierwszego wydania (poza nim J.K. Rowling i Tom Clancy). W 1992 roku powieść "Raport Pelikana" sprzedano w ponad 11 milionach egzemplarzy tylko w samych Stanach Zjednoczonych. 
Obecnie Grisham mieszka z żoną Renée oraz dwójką dzieci, Ty'em i Sheą. Rodzina dzieli swój czas między wiktoriański dom na farmie niedaleko Oxfordu, w stanie Missisipi, a domem na farmie niedaleko Charlottesville w hrabstwie Albemarle, w stanie Wirginia.
Adaptacje.
Filmy kinowe:
Telewizyjne:

</doc>
<doc id="184435" url="https://pl.wikipedia.org/wiki?curid=184435" title="Bartolome de Las Casas">
Bartolome de Las Casas



</doc>
<doc id="184448" url="https://pl.wikipedia.org/wiki?curid=184448" title="Sznaucer">
Sznaucer

Rasy psów:

</doc>
<doc id="184451" url="https://pl.wikipedia.org/wiki?curid=184451" title="(38628) Huya">
(38628) Huya

(38628) Huya – planetoida, obiekt transneptunowy z pasa Kuipera, obiekt typu plutonek.
Odkrycie.
Planetoida została odkryta 10 marca 2000 w "CIDA Observatory" w Meridzie przez Ignacio Ferrina. Otrzymała ona najpierw oznaczenie prowizoryczne 2000 EB173.
Nazwa oficjalna tej planetoidy pochodzi od bóstwa deszczu indiańskiego ludu Wayúu, który zamieszkuje w Wenezueli i Kolumbii. W czasie odkrycia Huya była największym i najjaśniejszym obiektem transneptunowym.
Orbita.
Orbita planetoidy Huya jest nachylona do płaszczyzny ekliptyki pod kątem 15,46°. Na jeden obieg wokół Słońca ciało to potrzebuje 249,47 roku, krążąc w średniej odległości 39,63 au od Słońca. Średnia prędkość orbitalna tej planetoidy to ok. 4,65 km/s.
Właściwości fizyczne.
Huya ma średnicę szacowaną na ok. 406 km. Jego albedo wynosi 0,083, a jasność absolutna to 5,04m. Średnia temperatura na jej powierzchni sięga ok. 44 K.
Księżyc planetoidy.
12 lipca 2012 poinformowano o zaobserwowaniu naturalnego satelity tej planetoidy. Odkrycia dokonano za pomocą teleskopu Hubble’a. Jak się ocenia księżyc ten ma rozmiary ok. 213 km i znajduje się w średniej odległości 1740 km od głównego składnika. Oba obiekty okrążają wspólny środek masy w czasie ok. 3,2 dni.

</doc>
<doc id="184452" url="https://pl.wikipedia.org/wiki?curid=184452" title="Ogar">
Ogar



</doc>
<doc id="184463" url="https://pl.wikipedia.org/wiki?curid=184463" title="Heat pipe">
Heat pipe

Heat pipe, ciepłowód, rurka cieplna – rurka zawierająca parujący i skraplający się płyn, który wykorzystywany jest do transportu ciepła, umożliwiająca przekazywanie znacznych jego ilości przy niewielkiej różnicy temperatur, znacznie większych (ok 10 razy) niż przewodzone przez ciała stałe, które przenoszą ciepło przez przewodność cieplną.
Jest to zazwyczaj miedziana rurka zawierająca odpowiednio dobraną do zastosowania ciecz (skroplony amoniak, aceton, woda, eter, freon, metanol, etanol). Rurka jest najczęściej wewnątrz pokryta porowatym materiałem pełniącym rolę knota. Podgrzewanie jednego końca rurki wywołuje parowanie cieczy w jej wnętrzu, a co za tym idzie, pochłanianie dostarczanego ciepła. Para następnie przemieszcza się do części rurki o niższej temperaturze, gdzie oddając ciepło skrapla się na jej chłodniejszych ściankach. Skroplona ciecz przepływa po ściankach grawitacyjnie lub w wyniku przesiąkania w knocie – porowatej substancji pokrywającej ścianki rurki – do części rurki o wyższej temperaturze. Efektywność przenoszenia ciepła w wyniku konwekcji połączonej z parowaniem jest znacznie wydajniejsza od przewodzenia ciepła przez ciała stałe.
Technologia ta wykorzystywana jest głównie do chłodzenia elementów elektronicznych, ale spektrum zastosowań jest znacznie szersze, od chłodzenia silników statków kosmicznych, przez kolektory słoneczne, po chłodzenie konstrukcji rurociągu transalaskańskiego (aby ciepło generowane przez przepływ ropy naftowej nie roztopiło wiecznej zmarzliny, w której zamocowane są elementy konstrukcyjne). W przemyśle stalowym technologia ta wykorzystywana jest do podgrzewania powietrza, zanim trafi do komory spalania. Pozwala to na zaoszczędzenie energii ze spalanego paliwa, a co za tym idzie, przyczyna się do zmniejszenia emisji gazów.

</doc>
<doc id="184464" url="https://pl.wikipedia.org/wiki?curid=184464" title="Pop-punk">
Pop-punk



</doc>
<doc id="184472" url="https://pl.wikipedia.org/wiki?curid=184472" title="(17744) Jodiefoster">
(17744) Jodiefoster

(17744) Jodiefoster – mała planetoida okrążająca Słońce w głównym pasie asteroid. Została odkryta 18 stycznia 1998 roku w programie ODAS. Nazwa planetoidy pochodzi od Jodie Foster (ur. 1962), amerykańskiej aktorki. Przed jej nadaniem planetoida nosiła oznaczenie tymczasowe (17744) 1998 BZ31.

</doc>
<doc id="184479" url="https://pl.wikipedia.org/wiki?curid=184479" title="Zajączki Pierwsze">
Zajączki Pierwsze

Zajączki Pierwsze – wieś w Polsce położona w województwie śląskim, w powiecie kłobuckim, w gminie Krzepice.
W latach 1975–1998 miejscowość położona była w województwie częstochowskim. Wieś położona jest w dolinie rzeki Liswarty.
We wsi znajduje się kościół św. Franciszka z Asyżu. Proboszczem parafii w roku 2015 został ks. Andrzej Chałupka. Wikarym od 2019 jest ks. Bartosz Lubczyński. Sołtysem w 2019 jest Barbara Pilarz.

</doc>
<doc id="184489" url="https://pl.wikipedia.org/wiki?curid=184489" title="Watchdog">
Watchdog

Watchdog – urządzenie lub program, najczęściej układ elektroniczny, wykrywający błędne działanie systemu, próbujący je naprawić bez udziału człowieka i zapobiec poważniejszej awarii.
Potocznie: układ zabezpieczający system mikroprocesorowy przed zbyt długim przebywaniem w stanie zawieszenia.
Zasada działania.
Watchdog jest układem czasowym oczekującym na potwierdzenie poprawnej pracy przez kontrolowane urządzenia, co określony przedział czasu. Brak potwierdzenia uważa za błąd i naprawia go najczęściej poprzez restart, rzadziej przerwanie niemaskowalne lub chwilowe wyłączenie zasilania.
Występuje w dwóch głównych wariantach: sprzętowym oraz programowym. Rozwiązanie sprzętowe jest znacznie bardziej niezawodne, natomiast programowe pozwala na rozbudowanie możliwości i konfiguracji. Przykładowo, jeżeli przyczyną problemu jest wyciek pamięci, watchdog programowy zareaguje na zbyt małą ilość wolnej pamięci systemowej, dając czas na łagodne zamknięcie systemu bez utraty danych, natomiast sprzętowy bezwzględnie zresetuje system (ale dopiero po jego zawieszeniu). Watchdog sprzętowy jednak znacznie lepiej radzi sobie z nieokreślonymi zakłóceniami (np. zasilania) oraz zabezpiecza w przypadku błędów, które mogą wystąpić przed załadowaniem systemu. Czasami oba rozwiązania stosuje się jednocześnie łącząc ich zalety – programowy jako podstawowy oraz sprzętowy dla reakcji na błędy niewykryte przez ten pierwszy. 
Działanie watchdoga polega na umieszczeniu w systemie funkcji ustawiającej licznik na pewną wartość początkową. Z upływem czasu, mierzonego przez niezależny od procesora zegar, wartość tego licznika zmienia się – przeważnie maleje. Jeśli osiągnie pewną wartość, zwykle jest nią 0, następuje wspomniane zresetowanie procesora, wygenerowanie odpowiedniego przerwania lub wykonanie innej ustalonej wcześniej akcji. Jednym z założeń poprawnej pracy systemu z watchdogiem jest ustawianie co pewien czas wartości licznika na wartość początkową. Ta funkcja jest zaprojektowana tak, by wykonywać się w interwałach krótszych niż czas wyzerowania licznika. Jeśli program przestanie działać poprawnie – np. wpadnie w nieskończoną pętlę lub ulegnie zakleszczeniu i nie będzie ustawiał licznika na nowo – można założyć, że restart systemu jest uzasadniony, a nawet niezbędny dla dalszej jego dostępności. W ten sposób watchdog chroni system komputerowy przed nieprzewidzianym wstrzymaniem działania.
Zastosowanie.
Watchdog jest instalowany w systemach, które działają często bez obsługi człowieka, ich nieprzerwane działanie jest bardzo ważne, a działanie nieprzewidziane może być niebezpieczne. Są standardem w systemach wbudowanych funkcjonujących w różnych urządzeniach.
W większości współczesnych mikrokontrolerów watchdog jest jednym z elementów ich architektury i nie ma wtedy potrzeby stosowania dodatkowego rozwiązania sprzętowego, a system udostępnia rozkazy procesora do ustawiania parametrów i resetowania watchdoga.
Niektóre systemy operacyjne udostępniają mechanizmy zapobiegające zawieszeniu się (zablokowaniu) systemu w przypadku jego błędu (panika jądra) oraz oprogramowanie obsługi watchdoga programowego i sprzętowego, np. pakiet watchdog w Linuksie.
Podobne urządzenia.
Analogią watchdoga w technice niekomputerowej jest czuwak aktywny – maszynista musi co pewien czas naciskać przycisk. Jeśli nie zauważy sygnału świetlnego każącego mu nacisnąć ten przycisk lub nie naciśnie przycisku w odpowiednim czasie, można założyć, że przestał kierować pociągiem. W tej alarmowej sytuacji pociąg zostaje zatrzymany automatycznie.
Sprawdzenie działania.
Watchdog serwera lub PC można sprawdzić np. atakiem fork-bomba.

</doc>
<doc id="184491" url="https://pl.wikipedia.org/wiki?curid=184491" title="Krzysztof Musiał">
Krzysztof Musiał



</doc>
<doc id="184492" url="https://pl.wikipedia.org/wiki?curid=184492" title="Pies faraona">
Pies faraona

Pies faraona – rasa psa, należąca do grupy szpiców i psów pierwotnych, zaklasyfikowana do sekcji ras pierwotnych. Według klasyfikacji FCI nie podlega próbom pracy.
Krótki rys historyczny.
Nazwą "pies faraona" określano początkowo wszystkie psy z obszaru wybrzeży i wysp Morza Śródziemnego, a niekoniecznie związane z populacją psów występujących w Egipcie. Nadano ją jednak, ponieważ przypominały staroegipskie charty zwane "tesemami", których wizerunkami przyozdabiano ściany grobowców faraonów. Natomiast różniły się od psów w typie "podenco". Te śródziemnomorskie psy wyglądem przypominały formę pośrednią między chartem a psem gończym. Od 1974 roku rasa została uznana przez angielski Kennel Club pod nazwą "Pharaoh hound". W 1977 roku FCI pod tą samą nazwą zarejestrowało tę rasę i przyjęło wzorzec wydany przez Maltę. 
W rejonach, z których pochodzi ta rasa (z Malty i jej okolicznych wysp) nazwaną jest "kelb tal fenek" co dosłownie oznacza "pies królika". Na Maltę pies faraona przybył najprawdopodobniej z Fenicjanami lub Kreteńczykami, którzy posiadali psy w podobnym typie.
Użytkowość.
Dawniej wykorzystywany jako pies myśliwski, współcześnie jest psem towarzyszącym.
Charakter i temperament.
Pies faraona jest psem czujnym, aktywnym, rodzinnym o wysokim stopniu posłuszeństwa. Chętnie nawiązuje kontakty z innymi psami, ale wobec obcych ludzi może być powściągliwy. Jednak rzadko bywa agresywny. Bardzo przywiązany i dość serdeczny wobec swoich domowników. Z drugiej strony jest też niezależny, co może mieć od czasu do czasu swój wyraz w upartości. Ma silny instynkt łowiecki.
Szata i umaszczenie.
Jasnobrązowe, rudobrązowe, jasnorude i rude, białe znaczenia na kończynach. Nos jest wątrobiany lub cielisty.

</doc>
<doc id="184500" url="https://pl.wikipedia.org/wiki?curid=184500" title="OSDL">
OSDL



</doc>
<doc id="184501" url="https://pl.wikipedia.org/wiki?curid=184501" title="Transporter opancerzony &quot;Jaś&quot;">
Transporter opancerzony &quot;Jaś&quot;



</doc>
<doc id="184503" url="https://pl.wikipedia.org/wiki?curid=184503" title="Lasy Oliwskie">
Lasy Oliwskie

Lasy Oliwskie (kaszub. "Òlëwsczé Lasë") – kompleks leśny o pow. 6 000 ha znajdujący się wewnątrz miasta Gdańska. Stanowi południową część Trójmiejskiego Parku Krajobrazowego, a zarazem jest częścią leśnego kompleksu promocyjnego Lasy Oliwsko-Darżlubskie. Zadrzewienie terenu przekracza 95% całości. Większość kompleksu zarządzana jest przez Nadleśnictwo Gdańsk.
Historia.
Lasy Oliwskie od 1188, aż do I rozbioru Polski (1772), należały do klasztoru cystersów oliwskich. Po rozbiorze zostały upaństwowione przez Prusaków i wchodziły w skład Królewskich Lasów Sobowidzkich (niem. "Königlich Sobbowitzcher Forst") z rewirem Oliwa i leśnictwami Gołębiewo (kaszb."Gòłembiô") oraz Matemblewo. W XIX w. istniało nadleśnictwo z siedzibą w Oliwie, dzielące się na leśnictwa: Gołębiewo, Sopot–Gręzlewo (kaszb."Grenclowò"), Owczarnia, Renuszewo i Matemblewo. W 1920 w wyniku powstania Wolnego Miasta Gdańska Lasy Oliwskie zostały przecięte granicą państwową Wolnego Miasta i Polski. Obecnie Lasy Oliwskie (Obręb Leśny Oliwa) należą do Nadleśnictwa Gdańsk (leśnictwa Matemblewo, Rynarzewo, Gołębiewo, Sopot, Witomino).
Położenie.
Malowniczy teren kompleksu leśnego znajduje się na krawędzi wysoczyzny, moreny ukształtowanej przez topniejące wody lądolodu sprzed 13–15 tys. lat. Cechą charakterystyczną są doliny o nachyleniu zboczy do 40% i różnicy wzniesień do 80 m. Różnica pomiędzy wylotami dolin 30 m n.p.m. i wysokością wzniesień 140 m n.p.m. (maksymalnie do 153 m) wynosi ok. 100 m. W efekcie powstał zróżnicowany teren o bogatej mozaice mikroklimatu. Położenie Lasów Oliwskich po zachodniej stronie aglomeracji trójmiejskiej, przy przewadze wiatrów zachodnich, korzystnie wpływa na czystość środowiska naturalnego. Nawet w bliskim sąsiedztwie miasta występują rośliny znane z dużych wymagań pod względem czystości środowiska.
Przez tereny leśne biegną dwie arterie komunikacyjne Gdańska: ul. Spacerowa i ul. Słowackiego. Istnieją również drogi śródleśne całkowicie zamknięte dla ruchu (ul. Kościerska i ul. Bytowska), dozwolone dla ruchu rowerowego. Poprowadzone są szlaki turystyczne: Szlak Kartuski (niebieski), Szlak Skarszewski (zielony), Szlak Wzgórz Szymbarskich (czarny).
Jedną z osobliwości Lasów Oliwskich jest głaz "Kamienna Twarz" o obwodzie 2,42 m, zalegający w bardzo płytkim, szerokim wąwozie na południowym stoku Wzniesienia Marii, z którym związane są legendy. Swego rodzaju atrakcjami są również kamienne drogowskazy.
Ukształtowanie terenu.
Niektóre wzniesienia: Cieniawa, Głowica, Góra Dantyszka, Góra Matemblewska, Wiecha, Wzgórze Pachołek (z wieżą widokową).
Fauna i flora.
W Lasach Oliwskich przeważają lasy bukowe oraz lasy i bory mieszane z dużym udziałem buka. Występują tu także sosna zwyczajna, świerk pospolity, modrzew europejski, grab, dąb szypułkowy i dąb bezszypułkowy, brzoza brodawkowata, brzoza omszona, jesion wyniosły, klon jawor, olcha szara, olcha czarna, jarząb pospolity, jodła pospolita oraz lipa drobnolistna. Nieliczne są cisy, a także gatunki egzotyczne: daglezja zielona, sosna wejmutka, sosna Banksa, choina kanadyjska, modrzew japoński, dąb czerwony, robinia, cyprysik Lawsona. Są to w wielu miejscach lasy o charakterze zbliżonym do naturalnego, zróżnicowane wiekowo, z większym udziałem drzew starszych. Powodem jest niższa intensywność eksploatacji lasu w porównaniu z innymi obszarami leśnymi. Przez kompleks leśny przepływają potoki: Oliwski, Świemirowski, Swelina i Strzyża.
Zróżnicowanie terenu i korzystne warunki wpłynęły na obfitość występowania chronionych gatunków. Znalazło tu swoje siedlisko wiele gatunków flory i fauny, w tym gatunki podgórsko-górskie. Wśród wielu gatunków roślin wymienić można takie, jak bagnica torfowa (oddział 135), barwinek pospolity, bez koralowy, bluszcz pospolity, fiołek bagienny, gnieźnik leśny, gorysz pagórkowy, kalina koralowa, kokorycz wątła, kokorycz pusta, konwalia majowa, kopytnik pospolity, kosaciec syberyjski, kozłek bzowy, kruszczyk szerokolistny, lepiężnik różowy, listera jajowata, łuskiewnik różowy, manna gajowa, marzanka wonna, nasięźrzał pospolity, okrężnica bagienna, orlica pospolita, ostrożeń warzywny, paprotnica krucha, pełnik europejski, pierwiosnka lekarska, pleszanka pospolita, podkolan biały, podkolan zielonawy, podrzeń żebrowiec, przetacznik górski, rosiczka okrągłolistna, rutewka orlikolistna, storczyk plamisty, storczyk szerokolistny, ślaz piżmowy, tojad dzióbaty, tojeść bukietowa, tojeść gajowa, wawrzynek wilczełyko, wiązówka błotna, wiciokrzew pomorski, widłak wroniec, wiechlina odległokłosa, wielosił błękitny, zachyłka oszczepowata, zachyłka trójkątna, żebrowiec górski. Rodzimego niecierpka pospolitego wypiera azjatycki niecierpek drobnokwiatowy. Do lipca 1991 w Dolinie Samborowo rósł także kopytnik pospolity, którego stanowisko uległo zniszczeniu w wyniku składowania drewna.
Obok pospolitych grzybów wielkoowocnikowych ("macromycetes") spotkać można także tak rzadko spotykane gatunki, jak: podgrzybek pasożytniczy, mądziak psi, ozorek dębowy, szyszkowiec łuskowaty (szyszkowiec szyszkowaty), flagowiec olbrzymi, purchawica olbrzymia, tęgoskór pospolity, żagiew rozgałęziona "Polyporus umbellatus" (żagiew okółkowa), szmaciak gałęzisty, podgrzybek czerwonawy, czernidłak pstry, czarka szkarłatna (jedno z kilkunastu stanowisk w kraju), borowiec dęty, borowik sosnowy, borowik usiatkowany, borowik omglony i gwiazdosz frędzelkowaty. Częsty jest sromotnik bezwstydny.
Do fauny Lasów Oliwskich należy: dzik, sarna, jeleń, łoś (sporadycznie), zając szarak, królik, wiewiórka, lis, kuna leśna, borsuk, a z awifauny bielik, drozd śpiewak, dzięcioł zielony, dzięcioł czarny, jastrząb, kos, kruk, myszołów, orzechówka, puszczyk, rudzik, sójka, trzmielojad, zimorodek. Nad potokami w Dolinie Radości występował niegdyś pluszcz, bytowały tu również (do lat 60. XX wieku) bobry. W potokach występują bezkręgowce wymagające czystej i chłodnej wody. Spośród motyli do najcenniejszych gatunków zalicza się mieniak tęczowiec i paź królowej, a spośród pajęczaków – kołosz wielobarwny.
Ponad 50% gatunków roślin chronionych, występujących w TPK, zlokalizowano między ul. Słowackiego a leśnym przedłużeniem ul. Kościerskiej (Dolina Świeżej Wody).
Rezerwaty przyrody.
Ustanowione są trzy rezerwaty przyrody: Źródliska w Dolinie Ewy, Wąwóz Huzarów i Lasy w Dolinie Strzyży oraz 49 pomników przyrody. Ochroną objęto wszystkie głazy o obwodzie ponad 3 m. Największym z nich jest Diabelski Kamień na Czarcim Wzgórzu (pomnik przyrody nr 133), który rozpadł się na 3 części, z których największa ma 12,5 m obwodu. Innymi pomnikowymi głazami jest "Głaz na wzgórzu" – czerwony granit o obwodzie ponad 8,5 m (pomnik przyrody nr 806), z florą naskalną i pozostałością po otworze wiertniczym, oraz trudny do zlokalizowania, otoczony bukowym młodnikiem "Głaz w wykopie" o obwodzie 9,5 m (pomnik przyrody nr 739).
Poza ww. w 1989 postulowano ponadto utworzenie rezerwatu florystycznego "Dolina Radości", obejmującego źródliskowe łąki wzdłuż Drogi Węglowej, las łęgowy oraz bukowy starodrzew z ostoją zwierzyny po południowej stronie doliny.

</doc>
<doc id="184506" url="https://pl.wikipedia.org/wiki?curid=184506" title="Ława przysięgłych">
Ława przysięgłych

Ława przysięgłych – instytucja władzy sądowniczej, w skład której wchodzą zwykli obywatele, a nie sędziowie zawodowi. Jest wyrazem udziału czynnika społecznego w sprawowaniu wymiaru sprawiedliwości.
Ława przysięgłych jako instytucja polskiego prawa procesowego istniała w dwudziestoleciu międzywojennym. Przewidywały tę instytucję Konstytucja marcowa w artykule 83, kodeks postępowania karnego z 1928 r. oraz prawo o ustroju sądów powszechnych z tego samego roku, jednak na skutek niewydania rozporządzeń wykonawczych, sądy przysięgłych w Polsce nie funkcjonowały aż do września 1939 r. Wyjątkiem były ziemie dawnego zaboru austriackiego, gdzie jednak działały one na podstawie przepisów zaborczych i zostały zniesione ustawą z dnia 9 kwietnia 1938 r. o zniesieniu instytucji sądów przysięgłych i sędziów pokoju.
Tryb powoływania członków sądów przysięgłych w II RP różnił się od przyjętego w systemie prawa brytyjskiego. Pełnili funkcje bezpłatnie, jako osoby zaufania publicznego. Kandydaci na przysięgłych byli wskazywani przez zarządy gmin i spośród nich wybierani przez komisję pod przewodnictwem prezesa sądu okręgowego złożoną z dwóch sędziów, przedstawicieli samorządów miejskich, samorządów powiatowych, przedstawiciela izby adwokackiej, prokuratura sądu okręgowego i przedstawiciela wojewody. Komisja dokonywała wyboru większością głosów. Przysięgli byli powoływani na kadencję w drodze losowania z wyłonionej w ten sposób przez komisję okręgową listy przysięgłych.
Po II wojnie światowej nie wprowadzono w Polsce ławy przysięgłych. Jako czynnik społeczny orzekają w Polsce ławnicy, których rola w wymiarze sprawiedliwości jest zupełnie inna.
Ława przysięgłych istnieje obecnie przede wszystkim w państwach, w których obowiązuje system prawa zwyczajowego common law. 
Stany Zjednoczone
W Stanach Zjednoczonych istnieją zasadniczo trzy różne ławy, tj. wielka ława ("grand jury"), ława procesowa w sprawach karnych ("trial jury" bądź "petit jury") oraz ława procesowa w sprawach cywilnych ("civil jury"). Wielka ława decyduje w przedmiocie postawienia jednostki w stan oskarżenia. Ława procesowa w sprawach karnych orzeka o winie, natomiast ława w procesach cywilnych o stanie faktycznym. O każdym z tych organów mowa jest w federalnej Konstytucji USA (tj. V, VI i VII poprawce do Konstytucji), przy czym w różny sposób poprawki te wiążą federację i stany. 
W procesach karnych, zgodnie z orzeczeniem Sądu Najwyższego USA w sprawie "Apodaca v. Oregon" z 2020 r., werdykt przysięgłych musi zostać uzgodniony jednomyślnie, w przeciwnym razie sędzia musi rozwiązać ławę i zarządzić nowy proces. W procesach cywilnych natomiast regulacje zakładają, że werdykt może zostać uzgodniony np. większością 10:2. Na podstawie jej werdyktu w procesie karnym sędzia zawodowy ustala karę za dany czyn (w granicach przewidzianych przez prawo stanowione). W wypadku, gdy oskarżony popełnił czyn zabroniony zagrożony karą śmierci wówczas, po uznaniu go za winnego, ława przysięgłych (często w odrębnym postępowaniu) decyduje, czy skazany powinien otrzymać tę karę, czy też karę dożywotniego pozbawienia wolności. W niektórych jurysdykcjach natomiast ława opiniuje kwestię kary śmierci, pozostawiając ostateczną decyzję w gestii sędziego.
W procesie cywilnym ława przysięgłych decyduje w przedmiocie wymiaru odszkodowania, które może przyjąć formę zarówno odszkodowania za rzeczywistą szkodę ("actual damage"), jak i odszkodowania karnego ("punitive damage").

</doc>
<doc id="184509" url="https://pl.wikipedia.org/wiki?curid=184509" title="Ława przysięgłych (powieść)">
Ława przysięgłych (powieść)

Ława przysięgłych ("The Runaway Jury") – sądowy thriller amerykańskiego pisarza Johna Grishama. Oparta jest na autentycznym wydarzeniu – słynnym procesie sądowym lat 90. dotyczącym odszkodowania za palenie tytoniu. Powieść w 2003 roku zekranizowano, zmieniając temat rozprawy sądowej na odszkodowanie za używanie broni palnej.

</doc>
<doc id="184513" url="https://pl.wikipedia.org/wiki?curid=184513" title="(4769) Castalia">
(4769) Castalia

(4769) Castalia – niewielkich rozmiarów planetoida z grupy Apolla. 
Odkrycie.
Została ona odkryta 9 sierpnia 1989 roku w obserwatorium astronomicznym na górze Mount Palomar przez Eleanorę Helin. 
Nazwa planetoidy pochodzi od mitologicznej nimfy Apolla.
Orbita.
Okrąża Słońce w średniej odległości 1,06 j.a. w czasie 1 roku i 37 dni. Orbita tej planetoidy nachylona jest pod kątem 8,89° względem ekliptyki, a jej mimośród wynosi 0,48.
Właściwości fizyczne.
Jest to ciało o niewielkich rozmiarach (1,8×0,8 km). Obraca się wokół własnej osi w czasie nieco ponad 4 godzin. Na obrazach radarowych widoczna jest jako obiekt w kształcie orzeszka ziemnego. W związku z tym przypuszcza się, że (4769) Castalia powstała w wyniku połączenia się dwóch małych planetoid, które zbliżyły się do siebie na tyle, by siły grawitacyjne zespoliły je.

</doc>
<doc id="184514" url="https://pl.wikipedia.org/wiki?curid=184514" title="The Wall">
The Wall

The Wall – album koncepcyjny w postaci rock opery brytyjskiej grupy rockowej Pink Floyd, wydany w 1979 roku, w Polsce znany również pod tłumaczeniem tytułu jako "Ściana". Na podstawie albumu powstał film "Pink Floyd – The Wall" w reżyserii Alana Parkera. 
Album okazał się jednym z najlepiej sprzedających się w historii muzyki rockowej (23-krotna platynowa płyta) i wywarł znaczny wpływ na muzyków z kręgu rocka.
W 2003 album został sklasyfikowany na 87. miejscu listy 500 albumów wszech czasów magazynu „Rolling Stone”.
Charakterystyka albumu.
Według zamysłu Rogera Watersa, który stał się „dyktatorem” grupy, "The Wall" miał być protestem przeciw rockowym koncertom stadionowym, wyobcowaniu artysty rockowego oraz metaforycznemu murowi, który odizolował go od publiczności. W trakcie pisania tekstów i komponowania muzyki temat rozwinął się i muzyka powiedziała znacznie więcej. 
"The Wall" jest operą rockową, opartą w dużej części na wątkach autobiograficznych Rogera Watersa. Historia opowiada o życiu rockowego muzyka o pseudonimie Pink (od nazwiska Pinkerton). Utwór „Mother” ukazuje dzieciństwo chłopca wychowywanego przez samotną, nadopiekuńczą matkę; ojciec, którego Pink nigdy nie znał, zginął na wojnie we Włoszech podobnie jak ojciec Watersa (utwór „Another Brick in the Wall, Part 1” – „Kolejna cegła w murze”). „Another Brick in the Wall, Part 2”, opowiadający o zimnej, nieludzkiej i nieprzyjaznej szkole, w której uczniowie maszerują sztywno podobne do robotów-androidów, stał się jednym z najpotężniejszych i najbardziej znanych protest songów rockowych. O zwodniczym poczuciu siły, jaką daje młodość i rock and roll opowiada „Young Lust”; o nieudanych, kalekich uczuciowo związkach małżeńskich oraz obyczajowych ekscesach – „One of My Turns”; o utracie młodzieńczych ideałów – „Goodbye Blue Sky”.
Kolejne utwory opowiadają o rosnącym, cegła za cegłą, murze odgradzającym muzyka od świata. Waters porównuje całe to życie do chodzenia po cienkim lodzie – „The Thin Ice”, gdzie każdy krok może spowodować załamanie. Pierwsza część albumu kończy się piosenką „Goodbye Cruel World” („Żegnaj, okrutny świecie”), która jest deklaracją ucieczki od pustego życia, samobójstwa. 
Drugą płytę albumu otwiera ballada „Hey You”, w której bohater opowieści śpiewa do samego siebie, tego z drugiej strony muru. Jest jego powrotem do życia, a jednocześnie do koszmaru, jaki szykuje mu jego wyobraźnia - makabrycznej fantasmagorii, w której Pink, niczym bohater Kafki, poddawany jest koszmarowi procesu w „The Trial”, jaki szykuje mu jego własne szaleństwo.
Druga płyta zawiera kilka utworów zasługujących na szczególną uwagę: obok „Hey You”, jest to „Comfortably Numb”, zawierający spektakularne solo gitarowe Gilmoura, oraz „Run Like Hell”, który jest ostatnią próbą wyrwania się bohatera z matni ogarniającego go szaleństwa. W finałowej scenie Pink zostaje skazany na zburzenie muru z taką pieczołowitością budowanego i powrót do życia. Mimo wszystko "The Wall" kończy się optymistycznym akcentem. Co prawda świat bohatera zostaje pogrzebany odłamkami walącej się ściany, lecz jednak okazuje się, że poza nią toczy się normalne życie. Ten optymizm jest jednak połowiczny. W ostatnich sekundach „Outside the Wall” słychać „"isn’t it where…"” (czy to nie tu…), natomiast na początku albumu, w pierwszych sekundach „In the Flesh?” można usłyszeć „"…we came in"” (…zaczęliśmy). Obrazuje to cykliczność albumu, ukazanie niezniszczalności muru – raz zburzony będzie nadal rósł.
"The Wall" była olbrzymim sukcesem grupy. Album został najlepiej sprzedającą się podwójną płytą w historii muzyki rockowej. Płyta poza dwoma utworami, w których komponowaniu wziął udział Gilmour, była autorskim dziełem Watersa. Pierwszy też raz od czasów "Atom Heart Mother" zastosowano aranżacje orkiestrowe. Na płycie prawie nieobecne były instrumenty klawiszowe (jak się potem okazało, w czasie nagrywania płyty Richard Wright został wykluczony z grupy z powodu jego pogłębiającego się konfliktu z Watersem). Album okazał się być jednym z kamieni milowych, jeśli nie grupy, która w tym czasie już się rozpadała, to na pewno muzyki rockowej.
Album w Polsce osiągnął certyfikat platynowej płyty, a jego reedycja z 2011 – dwukrotnie platynowej płyty.

</doc>
<doc id="184516" url="https://pl.wikipedia.org/wiki?curid=184516" title="Medal Żołnierza">
Medal Żołnierza

Medal Żołnierza (ang. "Soldier’s Medal") – amerykański medal wojskowy. Ustanowiony przez Kongres 2 lipca 1926 roku. Przyznawany jest każdemu członkowi amerykańskich sił zbrojnych lub państw zaprzyjaźnionych, który odznaczył się heroizmem poza sytuacją starcia z nieprzyjacielem. Medal zajmuje ósme miejsce w aktualnej precedencji amerykańskich odznaczeń wojskowych i jest równorzędny z Medalem Marynarki Wojennej i Piechoty Morskiej, Medalem Lotnika oraz Medalem Straży Wybrzeża przyznawanymi za te same czyny osobom służącym kolejno: w marynarce wojennej, siłach powietrznych oraz Straży Wybrzeża.
Medal ten przyznawany jest przede wszystkim żołnierzom, którzy narażali życie w celu ratowania innych osób (towarzyszy broni, osób cywilnych, jeńców wojennych) nie bezpośrednio w starciu z nieprzyjacielem; może być nadawany również w czasie pokoju. Jeśli medal zostanie nadany za taki akt odwagi, za który w walce przyznany byłby Krzyż za Wybitną Służbę, odznaczony ma prawo do wyższej o 10% emerytury wojskowej (tak, jak za przyznanie Krzyża Wybitnej Służby).
Pierwsze medale otrzymali 17 października 1927 roku John F. Burns i James P. Martin za heroizm wykazany podczas pożaru i James K. Wilson oraz Cleophas C. Burnett za ratowanie tonących.
Gen. Colin Powell został odznaczony Medalem Żołnierza podczas wojny wietnamskiej, gdy uczestniczył w katastrofie śmigłowca i pomimo obrażeń uratował następnie z płonącego śmigłowca dwóch towarzyszy. W 1998 roku medale otrzymali trzej żołnierze, którzy podjęli interwencję podczas masakry cywilów wietnamskich w Mỹ Lai: Hugh Thompson, Lawrence Colburn i Glenn Andreotta (pośmiertnie).

</doc>
<doc id="184520" url="https://pl.wikipedia.org/wiki?curid=184520" title="(6489) Golevka">
(6489) Golevka

(6489) Golevka – planetoida z grupy Apollo należąca do obiektów NEO i zaliczana do PHA. 
Odkrycie.
Planetoida ta została odkryta 10 maja 1991 roku przez Eleanor Helin.
Nazwa odnosi się do międzynarodowego projektu, mającego na celu zbadanie właściwości (6489) Golevki i pochodzi od nazw radioteleskopów biorących udział w tym przedsięwzięciu (Goldstone, Evpatria, Kashima). Wynikiem tych badań wykonanych pod koniec 2003 roku był pierwszy w historii pomiar Efektu Jarkowskiego. Przed nadaniem nazwy planetoida nosiła oznaczenie tymczasowe (6489) 1991 JX.
Orbita.
(6489) Golevka okrąża Słońce w średniej odległości 2,5 j.a. w czasie blisko 4 lat po orbicie o mimośrodzie wynoszącym 0,6.
Właściwości fizyczne.
Jest to obiekt o niewielkich rozmiarach (okruch skalny ok. 500 m średnicy). Wokół własnej osi obraca się w czasie ok. 6 godzin. Na obrazach radarowych przedstawia się jako obiekt o nieregularnym kształcie. Jasność absolutna tej asteroidy to 19,2, albedo zaś 0,15.

</doc>
<doc id="184521" url="https://pl.wikipedia.org/wiki?curid=184521" title="Afera paliwowa">
Afera paliwowa



</doc>
<doc id="184524" url="https://pl.wikipedia.org/wiki?curid=184524" title="BJJ">
BJJ



</doc>
<doc id="184528" url="https://pl.wikipedia.org/wiki?curid=184528" title="(25143) Itokawa">
(25143) Itokawa

(25143) Itokawa – planetoida z grupy Apolla należąca do obiektów NEO i zaliczana do PHA.
Odkrycie.
Planetoida została odkryta 26 września 1998 w programie LINEAR. 
Obiekt ten nazwano na cześć Hideo Itokawy, japońskiego specjalisty od techniki rakietowej. Przed nadaniem nazwy planetoida nosiła oznaczenie (25143) 1998 SF36.
Orbita.
Orbita (25143) Itokawa jest nachylona do płaszczyzny ekliptyki pod kątem 1,62°. Na jeden obieg wokół Słońca ciało to potrzebuje 1 rok i 191 dni, krążąc w średniej odległości 1,32 j.a. od Słońca. Średnia prędkość orbitalna tej planetoidy to 25,37 km/s.
Właściwości fizyczne.
Itokawa ma nieregularny, owalny kształt, jego rozmiary to 535×294×209 m. Planetoida ta ma albedo 0,53, jej jasność absolutna wynosi około 19,26. Obraca się ona raz na 12 godzin i 8 minut wokół własnej osi. 
Powierzchnia (25143) Itokawy zawiera przede wszystkim krzemiany; planetoida ta zalicza się do typu S. Na tym małym obiekcie możemy dostrzec wiele większych lub mniejszych kamieni i głazów, miejsc równinnych – podobnych do mórz księżycowych – i obszarów wyżynnych, na których dominują kilkunastometrowe wzniesienia. Widoczne są także liczne małe kratery. 
Eksploracja.
W sierpniu 2005 roku japońska sonda kosmiczna Hayabusa dotarła do tej planetoidy, stając się jej sztucznym satelitą i przeprowadzając jej badania. Sonda dwukrotnie wylądowała na jej powierzchni (20 i 26 listopada 2005). Dokonano także próby pobrania próbek gruntu, które jednak zakończyły się niepowodzeniem, ze względu na problemy techniczne w trakcie obu lądowań. Naukowcy mieli nadzieję, że mimo to do urządzenia pobierającego próbki dostało się nieco pyłu w trakcie manewrów sondy, nie było jednak co do tego pewności. Kapsuła powrotna sondy wylądowała pomyślnie 13 czerwca 2010 w Australii, kończąc trwającą 7 lat misję. 16 listopada 2010 Japońska Agencja Eksploracji Aerokosmicznej potwierdziło, że około 1500 drobinek materii znalezionych w pojemniku pochodzi z planetoidy.
Formacje geologiczne na powierzchni (25143) Itokawa.
Kratery.
Naukowcy, pracujący w zespole „Hayabusa”, używają także roboczych nazw dla innych mniejszych formacji na Itokawie, które nie są jednak zatwierdzone oficjalnie przez IAU:

</doc>
<doc id="184531" url="https://pl.wikipedia.org/wiki?curid=184531" title="Madeira (rzeka)">
Madeira (rzeka)

Madeira – rzeka w Boliwii i Brazylii, gdzie przepływa przez stany Rondônia i Amazonas. Jest prawym dopływem Amazonki. Jej długość wynosi 3230 km wraz z Mamoré. Powierzchnia dorzecza 1158 km². Od Porto Velho żeglowna. Wypływa z Kordyliery Wschodniej. W górnym biegu licznie występują wodospady.

</doc>
<doc id="184532" url="https://pl.wikipedia.org/wiki?curid=184532" title="(2063) Bacchus">
(2063) Bacchus

(2063) Bacchus – planetoida z grupy Apollo. 
Odkrycie.
Planetoida ta została odkryta 24 kwietnia 1977 roku w Obserwatorium Palomar przez amerykańskiego astronoma Charlesa T. Kowala. 
Nazwa asteroidy pochodzi od mitologicznego Bachusa. Przed jej nadaniem planetoida nosiła oznaczenie tymczasowe (2063) 1977 HB.
Orbita.
(2063) Bacchus krąży wokół Słońca w średniej od niego odległości 1,08 au, po orbicie o mimośrodzie 0,35, w czasie 1 roku i 44 dni. Mimośród tej asteroidy sprawia, że w swoim ruchu wokół Słońca w aphelium (2063) Bacchus znajduje się poza orbitą Marsa a w peryhelium wewnątrz orbity Wenus. Nachylenie orbity tego ciała do ekliptyki wynosi 9,43°.
Właściwości fizyczne.
Jest to obiekt o niewielkich rozmiarach (okruch skalny ok. 1×1×2,6 km), może mijać Ziemię w niewielkiej – jak na kosmiczne warunki – odległości. W marcu 1996 roku dokonano radarowych badań (2063) Bacchusa, w wyniku których stworzono komputerowy model tej planetoidy. Ma ona wydłużony kształt z nierówną powierzchnią. Wokół własnej osi obraca się w czasie nieco krótszym od 15 godzin. Średnia temperatura jej powierzchni wynosi 224 K, ma ona także wysokie albedo sięgające 0,56. Zważywszy jednak na małe rozmiary, jasność absolutna asteroidy wynosi tylko 17,1.

</doc>
<doc id="184533" url="https://pl.wikipedia.org/wiki?curid=184533" title="Moduł (mechanika)">
Moduł (mechanika)

Moduł sprężystości (też: współczynnik sprężystości) – iloraz wartości naprężenia do odkształcenia sprężystego, spowodowanego przez to naprężenie. Jednostka: paskal (Pa).
Wyróżnia się:

</doc>
<doc id="184534" url="https://pl.wikipedia.org/wiki?curid=184534" title="Gloria Macapagal-Arroyo">
Gloria Macapagal-Arroyo

Gloria Macapagal-Arroyo (ur. 5 kwietnia 1947 w San Juan) – polityk filipińska, wiceprezydent Filipin w latach 1998–2001, prezydent Filipin od 2001 do 2010.
Życiorys.
Jest doktorem nauk ekonomicznych. Jej ojciec, Diosdado Macapagal, był prezydentem Filipin w latach 60. XX wieku. Podczas studiów na Uniwersytecie Georgetown w Waszyngtonie poznała Billa Clintona, późniejszego prezydenta USA. Była wykładowcą uniwersyteckim, podsekretarzem stanu w ministerstwie handlu na Filipinach.
Od 1998 pełniła urząd wiceprezydenta. W 2001 została prezydentem Filipin, po odsunięciu z urzędu z powodu oskarżeń o malwersacje finansowe prezydenta Josepha Estrady. W maju 2004 wygrała wybory prezydenckie i została zaprzysiężona na drugą kadencję. Urząd pełniła do czerwca 2010.
Od 2010 roku jest deputowaną do Izby Reprezentantów.

</doc>
<doc id="184536" url="https://pl.wikipedia.org/wiki?curid=184536" title="Spodek (hala widowiskowa)">
Spodek (hala widowiskowa)

Spodek – hala widowiskowo-sportowa, zlokalizowana w Katowicach przy Alei Wojciecha Korfantego 35, stanowiąca własność miasta Katowic, a zarządzana przez PTWP Event Center Sp. z o.o. Została wybudowana pod nazwą Wojewódzka Hala Widowiskowo-Sportowa w Katowicach, pod którą jest znana w literaturze architektonicznej i pod którą funkcjonowała do 1997.
Historia.
Idea utworzenia hali widowiskowo-sportowej na terenie Katowic (ówcześnie Stalinogrodu) pojawiła się już w 1955. Początkowo obiekt miał znajdować się na obrzeżach miasta, na terenie Wojewódzkiego Parku Kultury i Wypoczynku.
W 1959 Stowarzyszenie Architektów Polskich ogłosiło konkurs na wykonanie projektu wspomnianej hali. Zwycięzcą konkursu został zespół projektantów z Biura Studiów i Projektów Typowych Budownictwa Przemysłowego z Warszawy, reprezentowany przez architektów Macieja Gintowta i Macieja Krasińskiego. Wykonawcą konstrukcji był Andrzej Żórawski, według projektu podobnie zawieszonego dachu warszawskiego Supersamu projektu Wacława Zalewskiego zrealizowanego w 1962.
Po prezentacji projektu, decyzją ówczesnego wojewody, za wstawiennictwem Jerzego Ziętka została wyznaczona nowa lokalizacja w pobliżu ścisłego centrum, na miejscu dawnej hałdy hutniczej, na terenach klasyfikowanych ze względu na szkody górnicze w kategorii A2.
Prace budowlane rozpoczęły się w 1964, jednak przerwano je na 18 miesięcy z powodu podejrzeń o błędy konstrukcyjne, których nie potwierdzono. W 1969 pierwszym oddanym do użytkowania budynkiem kompleksu została hala lodowa. Całość obiektu ukończono wiosną 1971, a oficjalnie oddano do użytku 8 maja 1971. Na inwestycję przeznaczono 200 mln zł, jednak ostateczny koszt wyniósł ok. 800 mln zł.
W 2008 zamontowany został system klimatyzacyjny.
W 2009 powiększono widownię – nowością były siedzenia wysuwane na płytę boiska oraz loże VIP. Zamontowano również nowoczesne oświetlenie, umożliwiające przeprowadzanie transmisji telewizyjnych w technologii HD oraz ogromny ekran diodowy w kształcie walca. Całość kosztowała 70 mln zł. Z końcem marca 2011 rozpoczął się remont elewacji obiektu.
2 maja 2016 zarządzanie obiektem przejęła firma PTWP Event Center sp. z o.o. z grupy PTWP SA.
Konstrukcja.
Jest to jeden z pierwszych w skali światowej obiektów z dachem zrealizowanych w koncepcji tensegrity. Ważąca 300 ton stalowa konstrukcja kopuły połączona jest z zewnętrznym stalowym pierścieniem za pomocą 120 lin nośnych w formie prętowo-cięgnowych kratownic, na których osadzone jest pokrycie dachowe.
Hala główna z zewnątrz kształtem przypomina nieco latający spodek (tzw. UFO), co wynikło z połączenia dwóch podstawowych funkcji planowanych dla tego obiektu: hali sportowej i hali widowiskowej. Schematy widowni w obu przypadkach znacznie się od siebie różnią: pierwszy preferuje układ centralny areny, drugi – układ kierunkowy.
Bezpośrednio do hali przylega lodowisko, sala gimnastyczna i hotel, które są połączone w jedną całość tzw. antresolą.
Wydarzenia.
W Spodku są organizowane mecze siatkówki, koszykówki, hokeja na lodzie, koncerty muzyczne, imprezy okolicznościowe, konferencje naukowe, kongresy i zgromadzenia Świadków Jehowy, przedstawienia cyrkowe, rewie na lodzie, rewie cyrkowe i imprezy targowe.

</doc>
<doc id="184537" url="https://pl.wikipedia.org/wiki?curid=184537" title="Spodek">
Spodek

Spodek – talerz o niewielkiej średnicy, służący zazwyczaj jako podstawka pod filiżankę lub szklankę. Najczęściej jest dobierany w ramach tego samego kompletu zastawy stołowej, wówczas spodek wykonany jest z tego samego materiału, co naczynie, do którego jest przeznaczony: do szklanki – ze szkła, do porcelanowej filiżanki – z porcelany. Jeśli jest zdobiony (malowany, czasem nacinany), to najczęściej w ten sam sposób, co szklanka lub filiżanka.

</doc>
<doc id="184538" url="https://pl.wikipedia.org/wiki?curid=184538" title="Wojna rosyjsko-turecka (1877–1878)">
Wojna rosyjsko-turecka (1877–1878)

Wojna rosyjsko-turecka 1877–1878 – wojna pomiędzy Imperium Rosyjskim a Imperium Osmańskim stoczona pomiędzy 24 kwietnia 1877 a 31 stycznia 1878 roku.
Przyczyny wybuchu konfliktu.
Imperium Osmańskie nazywane w tamtym czasie "starym człowiekiem Europy" stawało się powoli celem imperialistycznych zapędów Rosji oraz pozostałych mocarstw europejskich, ale do bezpośredniego konfliktu przyczyniło się:
Przebieg wojny.
W czerwcu 1876 rozpoczęła się serbsko-turecka wojna, w której Serbia poniosła porażkę. Aby uratować ją od całkowitej klęski, Rosja 31 października 1876 zażądała od Turcji zawarcia umowy pokojowej, którą Turcja przyjęła. W grudniu, pod wpływem Wielkiej Brytanii, Turcja odmówiła podpisania wypracowanego w Stambule projektu umowy pokojowego rozwiązania kryzysu. W styczniu 1877 Rosja podpisała umowę z Austro-Węgrami o neutralności Austro-Węgier w wypadku wojny Rosji z Turcją, za co Austro-Węgry otrzymały prawo okupowania Bośni i Hercegowiny. W kwietniu Rosja podpisała umowę z Rumunią o możliwości przeprowadzenia przez jej terytorium swoich wojsk. Również w kwietniu sułtan odrzucił projekt umów reformujących sytuację Słowian bałkańskich wypracowanych z inicjatywy Rosji.
24 kwietnia 1877 Rosja wypowiedziała wojnę Turcji. Po stronie Rosji stanęła Rumunia, jednak zbrojnie poparła Rosję dopiero w sierpniu. Na początku czerwca wojska rosyjskie w sile ok. 185 tys. żołnierzy pod dowództwem wielkiego księcia Mikołaja Mikołajewicza starszego ześrodkowały się na lewym brzegu Dunaju, mając główne siły w rejonie Zimnicy. Siły tureckie pod dowództwem Abdul-Kerim-Nadir-paszy były równe siłom rosyjskim. Na Kaukazie siły stron były także prawie takie same. Rosyjska Armia Kaukaska pod dowództwem wielkiego księcia Michała Mikołajewicza liczyła ok. 100 tys. żołnierzy, natomiast turecka armia Muchdar paszy – ok. 90 tys. żołnierzy. Lepsze przygotowanie bojowe miała armia rosyjska, ale ustępowała armii tureckiej pod względem uzbrojenia. Turcy mieli najnowsze karabiny angielskie i amerykańskie. Aktywnie armię rosyjską popierały narody bałkańskie i zakaukaskie, co podnosiło jej ducha bojowego. W składzie armii rosyjskiej działało również bułgarskie pospolite ruszenie oraz armia i milicja gruzińska.
22 czerwca korpus rosyjski – tzw. Oddział Naddunajski – przeprawił się przez Dunaj w rejon Gałacza i Braiły i zajął Północną Dobrudżę. W nocy 27 czerwca wojska rosyjskie pod dowództwem gen. M. I. Dragomirowa forsowały Dunaj w rejonie Zimnicy – Swisztowa, po czym w tym miejscu przeprawiły się siły główne. Jednak sił rosyjskich okazało się zbyt mało, aby wykonać decydujące natarcie przez Bałkany. W celu pokonania grzbietów Bałkanów był wydzielony Oddział Przedni gen. Josifa Hurko (ok. 12 tys. żołnierzy). W celu osłony skrzydeł były wydzielone Oddział Wschodni (ok. 35 tys.) i Oddział Zachodni (ok. 45 tys.). Pozostałe siły były skoncentrowane w Dobrudży, na lewej stronie Dunaju lub na podejściach do rejonów koncentracji.
Oddział Przedni 7 czerwca zajął Tyrnowo, a 14 czerwca przeszedł Bałkany. Wkrótce zajęto przełęcz Szipka, gdzie był skierowany nowo utworzony Oddział Południowy (20 tys. żołnierzy, a w sierpniu 45 tys.). Droga na Konstantynopol została otwarta, jednak zabrakło sił do dalszego natarcia na Zabałkanie. Oddział Przedni zajął Eski-Zagru (obecnie Stara Zagora). Wkrótce podszedł w ten rejon z Albanii 20 tys. korpus turecki pod dowództwem Sulejmana paszy. Po walkach pod Eski-Zagru Oddział Przedni odstąpił w kierunku na Szipkę. Wojska rosyjskie przeszły do obrony. Oddział Zachodni zajął Nikopol, ale nie zdążył zająć Plewny, dokąd z Widina podszedł 15 tys. korpus Osman paszy. Nieprzygotowane szturmy Plewny 20 i 30 lipca zakończyły się niepowodzeniem, jednak związały wojska rosyjskie.
Na Kaukazie Południowym wojska rosyjskie w kwietniu i maju zajęły Bajazet, Ardahan i okrążyły Kars. Rozczłonkowanie wojsk na trzy oddziały, działające na samodzielnych kierunkach, nie pozwoliło na utrzymanie dotychczasowych powodzeń. Natarcie na okrążony Bajazet przez przeważające siły wojsk tureckich doprowadziło do odwrotu wojsk rosyjskich na granice i wymusiło przejście ich do obrony. W sierpniu dowództwo tureckie próbowało zorganizować kontrnatarcie, jednak nie osiągnęło swojego celu. Wojska rosyjskie w zażartych walkach utrzymały swoje pozycje na Szipce, a Oddział Wschodni odparł natarcie armii tureckiej ze wschodu. Na Kaukazie natarcie Turków było zatrzymane, a 13–15 października armia turecka została rozbita w bitwie koło Aładży.
Wojska rosyjskie przeszły do natarcia w nocy 18 listopada i szturmem zajęły Kars oraz podeszły do Erzurumu. Nowy szturm Plewny 11 i 12 września zakończył się niepowodzeniem i wojska rosyjskie przeszły do blokady Plewny, która skończyła się 10 grudnia kapitulacją twierdzy. Po tym rosyjska armia w sile 314 tys. żołnierzy przeciw 183 tys. Turków przeszła do natarcia. Również armia serbska wznowiła działania bojowe przeciwko Turkom. Oddział zachodni gen. Hurko (71 tys.) w trudnych warunkach przeszedł przez grzbiety Bałkanów i 4 stycznia 1878 zajął Sofię. W tym dniu Oddział Południowy gen. F. Radeckiego rozpoczął natarcie i w bitwie pod Szejnową 8–9 stycznia okrążył i wziął do niewoli 30 tys. żołnierzy tureckich armii Wessela Paszy. 15–17 stycznia 1878 w bitwie pod Filipopolem (Płowdiw) została rozbita armia Sulejmana Paszy, a 29 stycznia wojska rosyjskie zajęły Adrianopol. Wprowadzenie na Morze Marmara eskadry okrętów przez Wielką Brytanię zmusiło Rosję do powstrzymania się od zajęcia Konstantynopola.
Skutki wojny.
Rozpoczęto rozmowy pokojowe. Traktat pokojowy pomiędzy państwami podpisano 3 marca 1878 w San Stefano.
Traktat ten, wobec sprzeciwu mocarstw nie wszedł w życie. Rewizja traktatu pokojowego nastąpiła jeszcze w tym samym roku na kongresie w Berlinie. Pomimo tego, wojna ta miała wielkie znaczenie dla wyzwolenia narodów bałkańskich spod panowania tureckiego.
Wojna w literaturze polskiej.
Na wojnie, zwanej „wojną bułgarską” lub „wojną turecką”, majątek zbija Stanisław Wokulski, główny bohater powieści "Lalka" Bolesława Prusa. 
Wojna jest też wspomniana w powieści "Chłopi" Władysława Reymonta i stanowi ważną przesłankę do datowania czasu akcji powieści.

</doc>
<doc id="184540" url="https://pl.wikipedia.org/wiki?curid=184540" title="Wojna angielsko-hiszpańska">
Wojna angielsko-hiszpańska



</doc>
<doc id="184541" url="https://pl.wikipedia.org/wiki?curid=184541" title="Język baszkirski">
Język baszkirski

Język baszkirski (nazwa własna: []) – język Baszkirów, należący do kipczackiej grupy języków tureckich. Najbliżej jest spokrewniony z językiem tatarskim, wykazuje jednak względem niego znaczne różnice fonetyczne i gramatyczne.
Językiem baszkirskim posługuje się głównie ludność Baszkortostanu, republiki autonomicznej, wchodzącej w skład Federacji Rosyjskiej, oraz sąsiadujących z Baszkirią obwodów. Według spisu powszechnego z 1989 r. liczba użytkowników języka wynosiła 1 047 000 osób, natomiast dane szacunkowe za rok 2002 mówią o niespełna 1,4 mln osób. Zgodnie z danymi spisów powszechnych ponad 20% Baszkirów uznaje język tatarski za swój język ojczysty. W przeszłości tatarski był stosowany przez Baszkirów jako język literacki.
Wyróżnia się trzy główne dialekty języka baszkirskiego: południowy, wschodni oraz północno-zachodni.
Historia.
Literacki język baszkirski powstał po rewolucji październikowej, w wyniku starań Partii Komunistycznej. Wcześniej baszkirscy intelektualiści posługiwali się w piśmie głównie językiem turki, ewentualnie dodając do niego baszkirskie słownictwo. W roku 1921 uchwalono postanowienie dotyczące utworzenia literackiego baszkirskiego na podstawie dialektów południowo-wschodnich. Pierwszą oficjalną publikacją była gazeta „Baszkortostan” – pismo Partii Komunistycznej, wydawane od 1924 roku do dziś. Pierwszą książkę w języku baszkirskim wydano w 1926 r.
W latach 50. XX wieku ludność baszkirska stopniowo ulegała rusyfikacji. Reforma edukacji z 1958 roku znosiła podstawę prawną do nauczania baszkirskiego w szkołach, a od lat 80. rodzice domagali się wręcz jego usunięcia ze szkół na rzecz rosyjskiego. Według spisu powszechnego z 1989 roku 10% Baszkirów uważało za swój główny język rosyjski, a 20% tatarski. Około 25% Baszkirów w ogóle nie władała baszkirskim.
Sytuacja zmieniła się w latach 90., po uzyskaniu autonomii. W roku 1999 weszło w życie prawo „O językach narodów Republiki Baszkortostan”. Ustanowiło ono rosyjski i baszkirski państwowymi językami Baszkortostanu, tym samym baszkirski zyskał status języka urzędowego. Przy Radzie Ministrów Republiki Baszkortostan ustanowiono specjalną komisję, która miała się zajmować realizacją prawa do używania baszkirskiego w życiu codziennym, a przy Prezydium Najwyższej Rady Republiki Baszkortostan komisję terminologiczną, mającą uporządkować baszkirską leksykografię.
Zapis.
Początki baszkirskiego języka literackiego należy odnosić do przełomu XIX i XX wieku. Początkowo do zapisu języka baszkirskiego stosowano zmodyfikowany alfabet arabski. W 1930 roku podjęto próbę stworzenia piśmiennictwa w oparciu o łacinkę, jednak ze względów politycznych prace nad tym projektem nie były kontynuowane i od 1938 roku baszkirski zapisywany jest cyrylicą. Po upadku Związku Radzieckiego wielokrotnie podnoszono konieczność wprowadzenia alfabetu łacińskiego, wzorowanego na tureckim, jednak mocą decyzji parlamentu federalnego prace nad tym przerwano.
Wykorzystywany do zapisu języka baszkirskiego alfabet cyrylicki poszerzony został o szereg znaków, służących do zapisu dźwięków charakterystycznych dla tego języka. Są to litery: Ә ә Ө ө Ү ү Ғ ғ Ҡ ҡ Ң ң Ҙ ҙ Ҫ ҫ Һ һ.
Współczesny alfabet baszkirski przedstawiony został w poniższej tabeli:

</doc>
<doc id="184542" url="https://pl.wikipedia.org/wiki?curid=184542" title="Wojna austriacko-turecka">
Wojna austriacko-turecka



</doc>
<doc id="184543" url="https://pl.wikipedia.org/wiki?curid=184543" title="Wojna wenecko-turecka">
Wojna wenecko-turecka



</doc>
<doc id="184545" url="https://pl.wikipedia.org/wiki?curid=184545" title="Wojna angielsko-holenderska">
Wojna angielsko-holenderska



</doc>
<doc id="184546" url="https://pl.wikipedia.org/wiki?curid=184546" title="Wojna czeczeńska">
Wojna czeczeńska



</doc>
<doc id="184547" url="https://pl.wikipedia.org/wiki?curid=184547" title="Wojny francusko-hiszpańskie">
Wojny francusko-hiszpańskie



</doc>
<doc id="184553" url="https://pl.wikipedia.org/wiki?curid=184553" title="Konon">
Konon



</doc>
<doc id="184558" url="https://pl.wikipedia.org/wiki?curid=184558" title="Quidam">
Quidam

Quidam – polski zespół muzyczny wykonujący rock progresywny i art rock. Założony na początku lat 90. w Inowrocławiu. Oprócz autorskiej działalności ma na swym koncie nagrania i koncerty z takimi sławami gatunku jak Colin Bass z grupy Camel czy polskim SBB.
Historia.
Początki.
Maciej Meller, Radosław Scholl i Rafał Jermakow założyli w Inowrocławiu w 1991 grupę pod nazwą Deep River, niedługo potem dołączył do nich Zbigniew Florek. Początkowo grali muzykę blues-rockową. Nazwę Quidam zespół przyjął w 1995. Po częstych zmianach wokalistów, na dłużej pojawiła się w tej roli Emilia Derkowska, do grupy dołączyła także flecistka Ewa Smarzyńska. Wtedy to zmieniła się stylistyka muzyczna Quidam, idąc w stronę ambitnego rocka lat 70.
Pierwsza płyta.
Po kilkuletniej pracy, licznych koncertach i zdobyciu wyróżnień na festiwalach w Polsce, w 1996 zespół wydał swą pierwszą płytę, zatytułowaną "Quidam". Została ona pozytywnie przyjęta przez krytykę (pochlebne recenzje w pismach „Machina” i „Tylko Rock”) oraz publiczność polską i zagraniczną. Oprócz wzmianek w fanzinach i muzycznych czasopismach, oceniono ją jako piątą, w plebiscycie francuskiego „Big Bang” na najlepszą płytę art-rockową. Emilia Derkowska otrzymała tytuł „Twarzy Roku 1996” w plebiscycie magazynu „Tylko Rock”.
Uznanie w artrockowym światku.
W kwietniu 1997 miał miejsce pierwszy koncert zagraniczny grupy – w holenderskim Zwolle, na festiwalu „Day of Dreams”. Sukces koncertu spowodował ponowne zaproszenie grupy do Holandii dwa miesiące później, na „The Planet Pul Festival”. Podczas koncertów grupy Camel w Polsce w kwietniu 1997 wokalistka i flecistka zostały zaproszone przez Andy’ego Latimera do wspólnego wykonania z zespołem na scenie wstępu do suity "Harbour of Tears". Latem tego roku Quidam wystąpił na festiwalu „Proglive '97” w Corbigny we Francji. Po dwóch kolejnych koncertach w Holandii rozpoczęto prace w studio nad materiałem do kolejnego albumu. W listopadzie, na zaproszenie Classic Rock Society (któremu honorowo przewodniczy Rick Wakeman), zespół wystąpił w brytyjskim Rotherham na imprezie „Awards Night” – uwieńczeniu plebiscytu miesięcznika artrockowego „Wondrous Stories” na najlepszych muzyków gatunku. Emilia Derkowska otrzymała wtedy tytuł trzeciej najlepszej wokalistki, a zespół – trzecie miejsce w kategorii „najlepszy zespół zagraniczny”.
Na początku 1998 flecistkę Ewę Smarzyńską zastąpił Jacek Zasada.
Sny aniołów.
W lutym 1998 zostało zakończone nagrywanie płyty "Sny aniołów". Ukazała się ona w dwóch wersjach językowych – polskiej i angielskiej. Dystrybucją tej drugiej poza granicami Polski zajmowała się niezależna firma francuska, "Musea". W Polsce płytę promował maxi-singel z utworem "Moje anioły" oraz dwoma koncertowymi – "Bajkowy" (z płyty "Quidam") i covery "Rhayader / Rhayader Goes To Town" (z płyty "Snow Goose" grupy Camel). "Moje anioły" dotarły na 10. miejsce Listy Przebojów Programu III PR.
W maju dwóch członków Quidam, Jacek Zasada i Maciej Meller, zostało zaproszonych przez Colina Bassa, basistę Camel, do wspólnego koncertu promującego nowe płyty Camel i solową Bassa. W tym samym miesiącu Quidam wystąpił jako support podczas koncertów Johna Wettona w Polsce oraz na autorskim koncercie w Studio im. Agnieszki
Osieckiej w Warszawie, transmitowanym na żywo przez radiową „Trójkę”. W czerwcu koncertował we Francji – w Bordeaux i Paryżu, a w lipcu we Włoszech.
Na Festiwalu Rocka Progresywnego w Zielonej Górze zespół otrzymał nagrody w trzech kategoriach: dla najlepszej wokalistki, zespołu i basisty.
We wrześniu 1998 część grupy została zaproszona do udziału w sesji nagraniowej do albumu solowego Colina Bassa "Outcast of the Islands" – obok m.in. Andy’ego Latimera, Dave’a Stewarta, Fisha i Wojciecha Karolaka. W grudniu muzycy Quidam uczestniczyli w koncercie Bassa w Polsce, w Poznaniu.
I w tym roku Quidam został dostrzeżony przez czytelników „Wondrous Stories” – Emilię uznano trzecią najlepszą wokalistką, zespół – czwartym najlepszym nowym zespołem, a drugie miejsce przyznano Quidam w kategorii „najlepszy występ podczas koncertu organizowanego przez Classic Rock Society”.
1999.
W marcu 1999 Quidam wystąpił w Mexicali w Meksyku, na festiwalu „Baja Prog”, obok takich zespołów jak Arena, Crucible, Ten Jinn, After Crying, Cast, Iconoclasta i Halloween. Został tam zarejestrowany materiał dźwiękowy, następnie wydany na płycie "Baja Prog – Live in Mexico '99".
W kwietniu rozpoczęła się trasa zespołu z Colinem Bassem, promująca jego płytę "Outcast of the Islands", gdzie Quidam występował indywidualnie w pierwszej części każdego koncertu, a następnie wspomagał instrumentalnie Bassa. W sumie były to cztery koncerty w Polsce (z czego jeden rejestrowany i transmitowany na żywo przez „Trójkę” ze Studio im. Agnieszki Osieckiej w Warszawie, wydany następnie jako "Colin Bass Live at Polskie Radio III"), cztery w Holandii, po jednym w Belgii i Francji oraz dwa w Hiszpanii.
2000.
W 2000 Zbigniew Florek, Maciej Meller i Jacek Zasada wspomagali Colina Bassa w jego akustycznej trasie po Polsce. Część materiału z tych koncertów zarejestrowano i wydano na płycie "Colin Bass Live Vol.2 – Acoustic Songs". Wiosną Quidam koncertował w Belgii i Niemczech oraz wystąpił w Szwecji na festiwalu w Göteborgu. Rozpoczął też pracę nad materiałem do trzeciej płyty studyjnej.
Pod niebem czas.
Sesje nagraniowe do nowego albumu trwały przez cały rok 2001. Grupa koncertowała też w tym czasie, między innymi występując na Castle Party w Bolkowie oraz na festiwalu w Royan we Francji. Płyta "Pod niebem czas" ukazała się w marcu 2002. Wkrótce potem Quidam zagrał trzy koncerty z niemiecką grupą RPWL, otrzymał także zaproszenie do Brazylii na „Rio Festival”.
Zmiany i uśpienie.
Jesienią od zespołu odszedł basista, Radosław Scholl. Zastąpił go Damian Sikorski – już z nim w składzie Quidam wystąpił z trzema koncertami w Brazylii, obok m.in. holenderskiej grupy Focus. Następnie grupa dała jeszcze kilka koncertów w krajach Beneluksu, zaś 15 lutego 2003 w Inowrocławiu miał miejsce pożegnalny koncert Quidam – zespół postanowiła opuścić wokalistka, Emilia Derkowska. Później odeszli także perkusista, Rafał Jermakow, i basista, Damian Sikorski. Działalność zespołu została zawieszona na około rok.
surRevival – odrodzenie działalności.
Po prawie rocznym zastoju Zbigniew Florek, Maciej Meller i Jacek Zasada zdecydowali się wznowić działalność, stanęli jednak przed koniecznością znalezienia nowych muzyków do uzupełnienia składu. Dołączył do nich perkusista Maciej Wróblewski, następnie basista Mariusz Ziółkowski, a po żmudnych poszukiwaniach – wokalista, Bartosz Kossowicz.
Płyta "surRevival", nagrana w nowym składzie i o nieco innym niż dotychczas profilu muzycznym, była przygotowywana prawie rok. Wydana została w czerwcu 2005. Jak wskazuje jej tytuł, to „przetrwanie” i „odrodzenie”.
... bez półPRĄDU ...halfPLUGGED....
9 października 2006 została wydana płyta "... bez półPRĄDU ...halfPLUGGED...", będąca zapisem koncertu w Teatrze Miejskim w Inowrocławiu 29 maja tegoż roku. Znalazły się na niej utwory z płyty "SurRevival", nowa wersja "Sanktuarium" z debiutanckiego albumu oraz covery następujących nagrań: "Blackbird" The Beatles, "Wish You Were Here" Pink Floyd, "Nights in White Satin" The Moody Blues i fragmenty "Hush" Deep Purple (w ostatnim utworze – "Not So Close").
Alone Together.
5 listopada 2007 ukazał się kolejny album studyjny Quidam, "Alone Together". Materiał nagrywano od czerwca do sierpnia 2007 w inowrocławskim Islands Studio i Teatrze Miejskim, a zmiksowano w studio poznańskiego Radia Merkury. W jednym z utworów gościnnie zaśpiewała Emilia Nazaruk (dawniej Derkowska), poprzednia wokalistka grupy. Inni goście to Piotr Nazaruk (xaphoon, cytra) i Piotr Rogóż (saksofon altowy).
Saiko.
Po dłuższej przerwie, 16 kwietnia 2012, ukazuje się szósty, studyjny album zespołu. Muzycy Quidam postawili przede wszystkim na nastrój. Jak zaznaczają – w odróżnieniu od poprzednich albumów – brak tutaj wielowątkowych kompozycji, a minimalizm potęgują znaczenie każdego dźwięku. Za produkcję „Saiko” odpowiedzialny jest Robert Szydło, natomiast masteringiem zajął się Marcin Bors. Oprawa graficzna to dzieło Michała Florczaka. Teksty są dziełem Bartka Kossowicza i Maćka Mellera. Warto dodać, że po dłuższej przerwie zespół wrócił do pisania po polsku (jedynie w utworze „Walec”, w którym gościnnie zaśpiewała Natalia Grosiak znana z Mikromusic czy Digit All Love, pojawia się tekst w języku angielskim). W 2014 gitarzysta zespołu Maciej Meller oświadczył iż po ponad 20 latach zdecydował się opuścić Quidam. Od tego czasu brak doniesień o jakiejkolwiek działalności zespołu.

</doc>
<doc id="184559" url="https://pl.wikipedia.org/wiki?curid=184559" title="Rezerwat przyrody Wierzchowiska">
Rezerwat przyrody Wierzchowiska

Wierzchowiska – leśny rezerwat przyrody w gminie Piaski, w powiecie świdnickim, w województwie lubelskim. Leży na północno-wschodnim krańcu Czerniejowskiego Obszaru Chronionego Krajobrazu, na terenie Nadleśnictwa Świdnik.
Rezerwat obejmuje fragment naturalnego lasu dębowego (okazy dębów szypułkowych ponad 140-letnie, lip oraz starych modrzewi z zasadzenia). Na jego terenie znajdują się także dwa starsze pomnikowe dęby. W runie występują rzadkie gatunki roślin m.in.: parzydło leśne, podkolan biały, gnieźnik leśny, nerecznica szerokolistna, lilia złotogłów, miodownik melisowaty.

</doc>
<doc id="184560" url="https://pl.wikipedia.org/wiki?curid=184560" title="Wiedza ukryta">
Wiedza ukryta

Wiedza ukryta, wiedza milcząca, wiedza cicha, wiedza niejawna – pojęcie, które do filozofii nauki wprowadził Michael Polanyi, pozostając pod wpływem metody przykładów paradygmatycznych Wittgensteina i kwestionując utożsamianie całości wiedzy z wiedzą zwerbalizowaną. Argumentował on, że możemy wiedzieć więcej niż umiemy wypowiedzieć, czyli że istnieje wiedza personalna, którą trudno wyartykułować lub przekazać komuś innemu. Pojęcie to jest obecnie ważne w dziedzinie zarządzenia wiedzą.
Jest to rodzaj wiedzy wykorzystywanej w codziennych działaniach, której istoty nie do końca jednak można określić, przez co formalizacja i przekazywanie innym osobom wiedzy ukrytej jest bardzo utrudnione; zaliczane jest do niej tak zwane "know-how" (czyli „wiedzieć jak”, w kontraście do "know-what" (znajomość faktów), "know-why" (wiedza naukowa), czy "know-who" (powiązania społeczne)).
Przykład.
Przykładem wiedzy ukrytej może być wiedza jak się jeździ na rowerze. Trudno tę wiedzę wyartykułować. Wiedza milcząca może być czasem wyrażona – ale wciąż niemożliwym jest nauczyć się jazdy na rowerze przez studiowanie zasady, że: 
Wiedzy ukrytej nie należy identyfikować z umiejętnościami manualnymi lub motorycznymi. Polanyi używa pojęcia wiedzy milczącej w celu zrozumienia paradoksu Menona ("Szukać rozwiązania problemu to absurd; ponieważ albo wiesz czego szukasz, i wtedy nie ma problemu; albo nie wiesz czego szukasz, a wtedy nie możesz oczekiwać że cokolwiek znajdziesz").
Zastosowanie.
Zdaniem Polanyi'ego wiedza ukryta tłumaczy: (1) prawdziwe rozpoznanie problemu; (2) zdolność do poszukiwań naukowych przez wyczucie kiedy rozwiązanie staje się bliższe; (3) przeczucie niemożliwych jeszcze do wypowiedzenia przyszłych implikacji końcowego odkrycia.

</doc>
<doc id="184563" url="https://pl.wikipedia.org/wiki?curid=184563" title="Pierwotny hiperaldosteronizm">
Pierwotny hiperaldosteronizm



</doc>
<doc id="184565" url="https://pl.wikipedia.org/wiki?curid=184565" title="Kioga">
Kioga

Kioga lub Kyoga – jezioro położone w Ugandzie pomiędzy Jeziorem Alberta i Jeziorem Wiktorii i połączone z nimi Nilem Wiktorii.

</doc>
<doc id="184566" url="https://pl.wikipedia.org/wiki?curid=184566" title="Kyoga">
Kyoga



</doc>
<doc id="184567" url="https://pl.wikipedia.org/wiki?curid=184567" title="Podegrodzie (województwo małopolskie)">
Podegrodzie (województwo małopolskie)

Podegrodzie – wieś gminna, położona w południowej Polsce, w województwie małopolskim, w powiecie nowosądeckim, siedziba gminy Podegrodzie.
Wieś o charakterze krajoznawczo-wypoczynkowym, leży na południowy zachód od Nowego Sącza, na lewym brzegu Dunajca. Jedna z najstarszych miejscowości w Małopolsce. Stolica regionu Lachów Sądeckich.
Geografia.
Położenie.
Podegrodzie położone jest w środkowej części Kotliny Sądeckiej, na granicy kotliny z Beskidem Wyspowym. Leży na wysokości od 340 do 450 m n.p.m., na zalewowym brzegu Dunajca, w widłach rzeki Słomki i potoku Barczynka. Zabudowa usytuowana jest w większości w dolinie oraz na zboczach wzgórz, które wznoszą się we wschodniej części wsi, są to: Łazy, Kucowa, Grobla i Zamczysko. Obszar Podegrodzia przecinają potoki: Łąkta, Barczynka oraz rowy kanalizacji burzowej. Podegrodzie zajmuje 7,38 km² (11,4% powierzchni gminy). Podegrodzie graniczy z:
Rzeźba terenu.
Wzgórza znajdujące się we wschodniej części wsi wytworzyły się w trzeciorzędzie. Skały te zwane są fliszem karpackim. Pozostała część miejscowości zbudowana jest na schodowato ułożonych terenach. O rzeźbie terenu Podegrodzia i całej gminy zadecydowały ruchy górotwórcze, czynniki rzeźbiące w epoce lodowcowej oraz erozja brzegów strumieni i potoków przez wody nimi spływające. Okoliczne wzgórza charakteryzują się łagodnością grzbietów.
Podłoże stanowią, twarde, eoceńskie piaskowce. Pomiędzy tymi warstwami znajdują się miękkie pokłady łupków, nie przepuszczających wody, a następnie warstwa zlepieńca. Podłoże ścian dolin potoków stanowią iły oraz mieszanka piaskowców z iłami. Wśród nich leżą niewielkie pokłady węgla brunatnego, w postaci lignitu. Przed laty były one wydobywane, ale zaprzestano wydobycia, gdyż grubość warstw lignitu dosięga zaledwie kilkudziesięciu centymetrów.
Środowisko przyrodnicze.
Flora zaliczana jest do strefy roślinności podgórskiej, charakteryzującej się występowaniem lasów mieszanych, z większą ilością lasów iglastych. Najczęściej występującymi drzewami są m.in.: jodła pospolita, świerk pospolity, modrzew, sosna pospolita.
Fauna jest różnorodna i występuje tylko na obszarach zalesionych (wschodnia część wsi i tereny nad Dunajcem). Najczęściej występujące zwierzęta to m.in.: sarny, lisy, żbiki, zające, kuny, łasice, wiewiórki, jastrzębie, kuropatwy.
Toponimika nazwy.
Podegrodzie nazwę swą zawdzięcza położeniu pod grodami kasztelańskimi: Groblą i Zamczyskiem. Najstarsze, zachowane jej zapisy: "Podegrode", pochodzą z dokumentów z lat 1273–1292. Jan Długosz w „"Liber beneficiorum dioecesis Cracoviensis"” zapisuje nazwę Podegrodzia na dwa sposoby: "Podgrodzye" i "Podgrodze". W księdze poborowej (z 1538 r.) została zapisana: "Podegrodze", a w rejestrze poborowym (z 1581): "Podgrodzie". Nazwa wywodzi się z języka prasłowiańskiego i oznacza "osadę pod grodem".
Historia.
Pierwsze ślady.
Pierwsze ślady obecności człowieka na terenach Podegrodzia pochodzą z okresu paleolitu górnego (ok. 20 tys. lat p.n.e.). W epoce brązu przez tereny Sądecczyzny, prowadził szlak handlowy, którym transportowany był bursztyn. Dzięki wymianie handlowej pojawiły się nowe przedmioty wykonane z brązu oraz naczynia gliniane, charakterystyczne dla sztuki romańskiej.
W ostatnich wiekach p.n.e., duży wpływ miała kultura łużycka. Wtedy pojawiły się odnalezione m.in. w Podegrodziu przedmioty codziennego użytku, a także uzbrojenie i zapinki.
Czasy grodów słowiańskich.
Pod koniec X w. Sądecczyzna weszła w skład formującego się państwa Polskiego. Pierwszą siedzibą kasztelana sądeckiego był gród w Naszacowicach. Po jego spłonięciu, kasztelania przenosi się do "Sącza Podegrodzkiego", gdzie siedzibą jest początkowo gród „Zamczysko”. Istnienie grodu kończy gwałtowny pożar. Centrum osadnicze Sądecczyzny przesuwa się o kilkaset metrów na południe, na wzgórze „Grobla”. W tym samym czasie na sąsiednim wzniesieniu staje kościół datowany na 1014 (data ta była wyryta na drzwiach wejściowych).
Mieściła się tu najstarsza i największa parafia, powołana za panowania Bolesława Chrobrego w 1014 r. Gród „Grobla” trzy razy uległ spaleniu i trzy razy był odbudowywany. Zabudowa Podegrodzia ciągnęła się w kierunku północnym między obydwoma grodami. Ważniejszymi kasztelanami sądeckimi, którzy rezydowali w Sączu Podegrodzkim byli Jan Zaprzaniec, Chwalisław, Dzierżykraj i Wydżga.
W 1241 Sączowi Podegrodzkiemu wiele zniszczeń przyniósł najazd Tatarów. Przełomowym wydarzeniem było darowanie Sądecczyzny przez Bolesława Wstydliwego św. Kindze, jako rekompensatę za przeznaczenie jej posagu na odbudowę Małopolski po najeździe tatarskim. Nastąpiły wówczas istotne zmiany – lokowany został Stary Sącz (w 1278). Położenie przy szlaku handlowym wzdłuż Popradu spowodowało przejęcie wszystkich funkcji jakie sprawował dotychczas Sącz Podegrodzki przez nowe miasteczko.
Czasy starosądeckich Klarysek.
W 1273 w dokumentach pojawia się nazwa Podegrodzie, jako wiejska osada, której pierwszym sołtysem był Pysz. Po założeniu w 1280 przez św. Kingę Klasztoru Klarysek w Starym Sączu, wieś weszła w skład posiadłości „Panien starosądeckich"
W 1373 królowa Elżbieta Łokietkówna wprowadziła prawo niemieckie we wszystkich dobrach klasztornych. Określone zostały wówczas wysokości czynszów, które zobowiązani byli płacić mieszkańcy wsi. Mieszkańcy płacili także na rzecz biskupstwa krakowskiego tzw. „świętopietrze”. Sołtysem Podegrodzia w tym okresie był Jan Gostwicki.
W 1448 biskup Zbigniew Oleśnicki podniósł parafię św. Małgorzaty w Nowym Sączu do rangi kolegiaty, tworząc archidiakonat Sądecki. Wyposażył ją dobrami podegrodzkiej parafii, a ta tym samym przestała być jednostką samodzielną.
Wieś duchowna, własność klasztoru klarysek w Starym Sączu, położona była w drugiej połowie XVI wieku w powiecie sądeckim województwa krakowskiego.
XVI w. przyniósł wsiom klasztornym duże zmiany. Powszechną formą stała się gospodarka folwarczno-pańszczyźniana. Stopniowo likwidowane były sołectwa, chłopów usuwano z ziemi i zakładano nowe folwarki. Wówczas położenie chłopstwa uległo znacznemu pogorszeniu. Nowi dzierżawcy folwarków zwiększyli pańszczyznę, chcąc osiągać jak największe zyski. Ograniczono im także wolność osobistą: m.in. nie mogli opuszczać miejsca zamieszkania bez zgody właściciela.
Na XVI w. przypada także powstanie pierwszej w Podegrodziu szkoły. Była to szkoła parafialna.
W 1631 wybudowana została Kaplica św. Anny. W tym również roku na świat przychodzi założyciel zakonu Marianów św. Stanisław Papczyński.
W latach 1708–1710 Podegrodzie nawiedziła epidemia dżumy. Zmarło wówczas około 165 mieszkańców wsi.
Zabór austriacki.
Po I rozbiorze Polski (1772) Sądecczyzna weszła w skład państwa Austriackiego. W 1781 cesarz Józef II rozpoczął akcję kolonizacyjną. Jego pierwszym krokiem była konfiskata dóbr ziemskich Klarysek starosądeckich. Koloniści pochodzili głównie z południowych Niemiec. W 1784 w Podegrodziu osiedliło się pięć rodzin ewangelickich.
W 1789 akcja kolonizacyjna została przerwana. Polacy odkupywali od Niemców gospodarstwa, część kolonistów wyjechała, a część pozostała i spolonizowała się.
Sytuacja chłopów za panowania Austriaków nieco uległa poprawie. Mogli uczyć się rzemiosła, zmieniać zawód i zawierać małżeństwa bez zgody pana. Jednak nadal nie można im było samowolnie przeprowadzać się.
W XVIII w. Podegrodzie było wsią dobrze zagospodarowaną, znajdowały się tu siedziby cechów wiejskich, skupiających rzemieślników różnych specjalności (m.in. garncarzy, szewców i kowalów). Pod względem gospodarczym był to region wybitnie rolniczy, co sprzyjało także hodowli.
W 1791 przywrócono została ponownie parafia, stając się ponownie odrębną jednostką, a w 1831 wybudowano obecnie istniejący murowany kościół na miejscu dawnego, drewnianego, który spłonął.
W XIX wieku założycielem i kierownikiem szkoły był Ludwik Malicki.
XIX i XX wiek.
Na przełomie XIX i XX w. do życia powołano wiele instytucji: w 1883 powołano Straż Pożarną i Kółko Rolnicze; w 1901 Spółkę Oszczędności i Pożyczek (późniejsza Kasa Stefczyka). W 1924 zmieniła ona nazwę na Kasa Stefczyka w Podegrodziu. Od 1950 działa jako Gminna Kasa Spółdzielcza w Podegrodziu, a od 1961 roku jako Spółdzielnia Oszczędnościowo-Pożyczkowa w Podegrodziu (becnie Bank Spółdzielczy w Podegrodziu).
W 1913 roku powstała Szkoła gospodyń wiejskich (obecnie Zespół Szkół Zawodowych).
W 1914, przed bitwą pod Marcinkowicami, na plebanii w Podegrodziu kwaterował marszałek Józef Piłsudski.
Po odzyskaniu niepodległości przez Polskę w 1918 zwiększyła się społeczna aktywność mieszkańców wsi. Działalność wznowiły organizacje powołane przed wojną. W 1928 założono również spółdzielnię mleczarską, przeniesioną później do Starego Sącza. W 1930 z inicjatywy Marii Rydlównej, przy szkole rolniczej powstało Koło Gospodyń Wiejskich.
Od 1933 wieś została siedzibą gminy zbiorowej. W jej skład wchodziło trzynaście wsi. W 1937 założony został Regionalny Zespół Pieśni i Tańca „Podegrodzie”.
5 września 1939 Podegrodzie zostało zajęte przez wojska niemieckie. W okresie II wojny światowej Podegrodzianie aktywnie uczestniczyli w ruchu oporu. Prowadzone było tajne nauczanie. Działalność ta została okupiona ofiarami. Ku ich pamięci postawiono pomnik, znajdujący się koło Gminnego Ośrodka Kultury. 19 stycznia 1945 Podegrodzie zostało „wyzwolone” przez Armię Czerwoną.
W okresie powojennym nastąpił wyraźny wzrost poziomu życia wsi, zmienił się także jej wygląd. Starą drewnianą zabudowę zastępowano murowanymi domami. W 1955 przeprowadzono elektryfikację wsi. W 1976 powstał Gminny Ośrodek Kultury.
W latach 1975–1998 miejscowość administracyjnie należała do województwa nowosądeckiego.
Demografia.
Ludność według spisów powszechnych, w 2009 według PESEL.
Wierni Kościoła rzymskokatolickiego należą do parafii św. Jakuba Apostoła.
Turystyka.
Ścieżka historyczno-turystyczna „Podegrodzie przez wieki”.
Ścieżka obejmuje obiekty i miejsca związane z kulturą Lachów Sądeckich, a przy okazji z osobą błogosławionego Stanisława Papczyńskiego. Cała inwestycja kosztowała prawie 200 tys. złotych.
Punkty ścieżki:
Kultura.
Podegrodzie to stolica regionu Lachów Sądeckich. Jest to jedno z nielicznych miejsc, gdzie tradycja lachowska tak dobrze się zachowała. Tradycję, folklor i kulturę lachowską rozsławiają zespoły: Podegrodzcy Chłopcy, Regionalny Zespół „Małe Podegrodzie”. Regionalny Zespół Pieśni i Tańca „Podegrodzie”. Uczestniczą one nie tylko w krajowych imprezach, ale także w konkursach o zasięgu międzynarodowym.
Koordynatorem ruchu kulturalnego i artystycznego jest Gminny Ośrodek Kultury. W celu promowania kultury lachowskiej organizuje imprezy o ogólnopolskim zasięgu. Są to m.in. "Druzbacka", "Pastuszkowe Kolędowanie", "Lachowskie Lato".
W celu promowania kultury lachowskiej Urząd Gminy Podegrodzie wraz z Biblioteką Gminną i GOK-iem podjęli się publikowania książek i prasy o tematyce lachowskiej:
Prasa:
Książki:
Prezentacja dorobku kultury materialnej Lachów Sądeckich znajduje się w Muzeum Lachów Sądeckich im. Zofii i Stanisława Chrząstowskich oraz w Zagrodzie Lachowskiej „Kubalówka”.
Sztuka.
Podegrodzie to centrum sztuki ludowej w gminie Podegrodzie. Ze swoją bogatą historią i kulturą lachowską, stanowi natchnienie do działalności dla wielu twórców i artystów ludowych oraz twórców profesjonalnych. Twórcy ludowi działają w wielu dziedzinach sztuki np. w malarstwie, hafciarstwie. Najbardziej znanymi, miejscowymi artystami są: "Janina Lorczyk", "Janina Nawalaniec", "Kazimiera Lorczyk", "Kunegunda Waśko", "Janina Ciągło", "Teresa Wójcik", "Anna Duda", "Maria Wójcik", "Stanisław Duda", "Krystyna Duda", "Zofia Wojtas", "Jolanta Plata", "Janina Buczek", "Stanisław Mrozek", "Bronisława Zimowska".
Edukacja.
Oświata.
W Podegrodziu działają 4 placówki oświatowe, są to:
Gminny Ośrodek Kultury w Podegrodziu.
Gminny Ośrodek Kultury nie tylko działa jako instytucja kultury, ale też oświatowa. Organizuje zajęcia pozaszkolne, dzięki którym dzieci i młodzież mogą realizować swoje pasje i podnosić poziom swoich umiejętności. Prowadzone są następujące szkółki i kółka:
Sport.
W Podegrodziu działa obecnie jeden klub sportowy (Gród Podegrodzie). Do większych obiektów należą: Stadion w Podegrodziu i Orlik. Oprócz nich znajduje się tu kilka boisk oraz mała hala sportowa przy Zespole Szkół Podstawowo-Gimnazjalnych.
Transport.
Podegrodzie posiada bardzo dobre zewnętrzne autobusowe połączenie komunikacyjne, szczególnie z Nowym Sączem, dzięki kursującym busom prywatnych przewoźników i liniom PKS. Słabo rozwinięte są połączenia z innymi miejscowościami gminy.
Obwodnica Podegrodzia.
10 lutego 2010 odbyło się oficjalne rozpoczęcie budowy obwodnicy Podegrodzia, pierwsza w Małopolsce droga po wale przeciwpowodziowym.
Trasa, o długości około 6,5 km, będzie miała początek przy moście na rzece Dunajec, a kończyć się będzie z istniejącą obwodnicą Starego Sącza. Droga została oddana do użytku 29 października 2011. Inwestycja o wartości 53 mln zł została dofinansowana ze środków unijnych w ramach Małopolskiego Regionalnego Programu Operacyjnego (MRPO). Obwodnica wyprowadza ruch samochodowy o wysokim natężeniu z centrum miejscowości. Inwestycja stanowi uzupełnienie obwodnicy Starego Sącza. Obydwie trasy stworzą spójny system komunikacyjny umożliwiający wyprowadzenie ruchu tranzytowego z centrum Podegrodzia i Starego Sącza. Wybudowana trasa stała się drogą wojewódzką 969.
W ramach obwodnicy zbudowano m.in.:
Instytucje publiczne i stowarzyszenia.
Ochroną zdrowia i mieszkańców zajmują się: Ośrodek Zdrowia i Ochotnicza Straż Pożarna w Podegrodziu. Rozwiązywaniem problemów społecznych zajmuje się Ośrodek Pomocy Społecznej.
Do pozostałych instytucji publicznych należą: Urząd Gminy Podegrodzie, Gminny Ośrodek Kultury w Podegrodziu, Biblioteka Gminna w Podegrodziu, Urząd stanu cywilnego, Urząd Pocztowy.
Podegrodzie jest również siedzibą GDDKiA (rejon Nowy Sącz) i Banku Spółdzielczego w Podegrodziu.
W miejscowości działają, cztery zarejestrowane w Krajowym Rejestrze Sądowym stowarzyszenia:

</doc>
<doc id="184572" url="https://pl.wikipedia.org/wiki?curid=184572" title="Wieża sił">
Wieża sił

Wieża sił - masywny i wysoki filar wbudowany w zewnętrzną ścianę nawy bocznej bazylikowych kościołów gotyckich. Filar jest elementem systemu przyporowego przejmującym siły skośne z węzłów sklepień nawy głównej, które przenoszone są za pośrednictwem łęków przyporowych nad dachami naw bocznych.

</doc>
<doc id="184573" url="https://pl.wikipedia.org/wiki?curid=184573" title="Znak czterech">
Znak czterech

Znak czterech (inny tytuł polskiego przekładu: Znamię czterech; ang. "The Sign of Four") – powieść kryminalna autorstwa sir Arthura Conana Doyle’a wydana w lutym 1890 roku, druga powieść o przygodach Sherlocka Holmesa.
Pierwszy polski przekład autorstwa Eugenii Żmijewskiej, pt. "Znamię czterech" został wydany w formie książkowej w 1898 jako dodatek do dziennika "Słowo". Następny polski przekład autorstwa Bronisławy Neufeldówny, pt. "Znak czterech" ukazał się w 1908.
Fabuła.
Jest to jedyna powieść o Sherlocku Holmesie niepodzielona na dwie części. Do detektywa amatora zgłasza się z prośbą o pomoc panna Mary Morstan (przyszła żona doktora Watsona). Od czasu śmierci jej ojca dostaje w prezencie co roku, w ten sam dzień, piękną perłę. Holmes i Watson mają za zadanie odkryć, kto i dlaczego przysyła pannie Morstan tak drogie prezenty i co ma z tym wspólnego tajemniczy napis „Znak czterech”.

</doc>
<doc id="184575" url="https://pl.wikipedia.org/wiki?curid=184575" title="Orzęski">
Orzęski

Orzęski (Ciliata), dawniej wymoczki – typ organizmów z królestwa Protista, tradycyjnie zaliczany do protistów zwierzęcych. W nowszych systemach włączane wraz z niektórymi innymi pierwotniakami i glonami do supergrupy "Chromalveolata".
Budowa zewnętrzna.
Nazwa grupy pochodzi od obecności bardzo licznych rzęsek, ułożonych wzdłuż ciała w charakterystyczne szeregi. Pelikula orzęsków ma bardzo złożoną strukturę i z tego powodu wodniczki nie mogą się tworzyć ani opróżniać w dowolnym miejscu. Orzęski mają więc „komórkowy otwór gębowy” (cytostom) i „komórkowy odbyt” (cytopyge). Są to obszary błony komórkowej, gdzie nie występują rzęski.
Wiele spośród orzęsków ma wyróżniony przód i tył ciała, wiele także strony brzuszną i grzbietową.
Rzęski służą do przemieszczania się lub napędzania pokarmu. U niektórych gatunków pęki ciasno ułożonych rzęsek tworzą silne i ruchome szczecinki, na których kroczą, np. małżynek, czyli stylonychia.
Budowa wewnętrzna.
Każdy orzęsek obdarzony jest dwoma jądrami: mikronukleusem (Min) i makronukleusem (Man). Mikronukleus jest jądrem diploidalnym, zwykle kulistym. Jest odpowiednikiem jądra komórkowego innych eukariontów. Zawiera całość informacji genetycznej komórki, nie zachodzi w nim jednak transkrypcja. Makronukleus zawiera w sobie wiele kopii niektórych genów komórki i jest transkrypcyjnie czynny. Zawiera w sobie 60–1500 razy więcej materiału genetycznego niż mikronukleus.
Rozmnażanie.
Orzęski rozmnażają się wyłącznie bezpłciowo, przez poprzeczny podział komórkowy. Podczas podziału mikronukleus ulega mitozie, a makronukleus przewęża się i jest dzielony pomiędzy komórki potomne, mniej więcej po połowie. Ich odrębność od innych protistów polega na tym że one jako jedyne przeprowadzają proces koniugacji z udziałem aparatu jądrowego.
U orzęsków występuje proces wymiany materiału genetycznego, zwany koniugacją, przy czym brak podziału organizmów na męskie i żeńskie. Przebieg koniugacji orzęsków:
Systematyka.
Przykłady orzęsków:

</doc>
<doc id="184576" url="https://pl.wikipedia.org/wiki?curid=184576" title="Jimi Tenor">
Jimi Tenor

Jimi Tenor (ur. 1965 w Lahti jako Lassi Lehto), fiński saksofonista, projektant mody i eksperymentator. Swoją muzyczną karierę zaczynał w zespole Shamans, wykonującym muzykę industrial.
Albumy wydane wraz z Shamans.
Swój pierwszy solowy album "Sähkömies" wydał w 1994 roku, największym hitem z tego albumu był utwór "Take Me Baby".
Muzyka Jimiego Tenora charakteryzuje się mieszanką jazzu, funku i techno. W 2000 roku ukazała się płyta "Out of Nowhere", 
nagrana w Polsce przy udziale Łódzkiej Orkiestry Symfonicznej. Przez pewne podobieństwo zewnętrzne, ekstrawagancki wizerunek sceniczny i zainteresowanie sztukami wizualnymi nazywany jest często Andy Warholem sceny muzycznej.

</doc>
<doc id="184578" url="https://pl.wikipedia.org/wiki?curid=184578" title="Pantera mglista">
Pantera mglista

Pantera mglista, pantera szara ("Neofelis nebulosa") – gatunek drapieżnego ssaka z podrodziny panter (Pantherinae) w obrębie rodziny kotowatych (Felidae). 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1821 brytyjski przyrodnik Edward Griffith nadając mu nazwę "Felis nebulosa". Oryginalne miejsce typowe nieznane; prawdopodobnie to Guangdong w Chińskiej Republice Ludowej. Holotyp to zwierzę z Exeter ‘Change, w Londonie na które składała się skóra przerobiona na kapelusze, obecnie zaginiona. Neotyp to mały ale dorosły samiec (płasko pofałdowana skóra oraz dobrze zachowana czaszka i żuchwa) o sygnaturze BM 1955.1644 z kolekcji sekcji teriologicznej w Muzeum Historii Naturalnej w Londynie; okaz typowy został zebrany przez brytyjskich zoologów Herberta Christophera Robinsona i Cecila Bodena Klossa w dniu 20 marca 1919 roku w małej wiosce rybackiej Taran (), w prowincji Chumphon w Tajlandii.
Początkowo uważano, że pantery mgliste występują także na Sumatrze i Borneo. Jednak przeprowadzone w 2007 roku badania materiału genetycznego obu panter wykazały znaczne różnice i pantery żyjące na wyspach zostały uznane za odrębny gatunek, nazwany panterą sundajską ("Neofelis diardi"). Wyróżnienie podgatunków ("nebulosa" i "macrosceloides") wymaga dodatkowych analiz. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Pantera mglista występuje w silnie rozdrobnionych populacjach w strefie subhimalajskiej w Nepalu przez północno-wschodnie Indie, południową Chińską Republikę Ludową i Indochiny.
Morfologia.
Długość ciała (bez ogona) 68,6–106,7 cm, długość ogona 61–84,2 cm; masa ciała 11–23 kg (dorosłe samice są mniejsze i lżejsze od dorosłych samców). Futro krótkie o barwie białoszarej, popielatej lub szarobrązowej. Czoło czarno cętkowane, prążki na policzkach, podłużne linie na karku i dwa czarne paski na grzbiecie. Na głowie, brzuchu i ogonie czarne plamy, koła, rozetki. Długa głowa i ogon, wielkie kły i krótkie kończyny.
Ekologia.
Żywią się przeważnie małpami i ptakami.
Gatunek aktywny zarówno w dzień, jak i w nocy. Przez większą część życia przebywa na drzewach.
Pantery mgliste w okresie godowym łączą się w pary (na ogół są samotnikami). Ciąża samicy trwa 85-95 dni. W dziupli drzewa rodzi najczęściej jedno lub dwa młode, rzadziej do pięciu. Odstawienie po pięciu miesiącach.
Z powodu kłusownictwa i wycinki lasów tropikalnych gatunek ten jest silnie zagrożony i chroniony prawem międzynarodowym m.in. przepisami konwencji waszyngtońskiej (CITES)
Pantery mgliste żyją w niewoli do 17 lat. W ogrodach zoologicznych na całym świecie znajduje się około 270 osobników.
Pantera mglista posiada proporcjonalnie najdłuższe kły spośród wszystkich żyjących kotowatych. Ich długość wynosi ok. 5,1 cm.
Pantera mglista i margaj są jedynymi przedstawicielami kotowatych, które potrafią schodzić z drzewa biegiem głową w dół.
W 2013 roku po blisko trzynastu latach poszukiwań, zespół tajwańskich zoologów potwierdził wymarcie gatunku w naturalnym środowisku na Tajwanie.

</doc>
<doc id="184582" url="https://pl.wikipedia.org/wiki?curid=184582" title="Biografia grupy The Cure">
Biografia grupy The Cure



</doc>
<doc id="184584" url="https://pl.wikipedia.org/wiki?curid=184584" title="Ginger Baker">
Ginger Baker

Ginger Baker, właśc. Peter Edward Baker (ur. 19 sierpnia 1939 w Londynie, zm. 6 października 2019 w Canterbury) – brytyjski perkusista.
Życiorys.
Popularność zdobył dzięki występom w trio Cream w latach 1966–1968. Poza Bakerem do grupy należeli Jack Bruce i Eric Clapton. Po rozpadzie tego zespołu Baker założył z tym drugim supergrupę Blind Faith, która rozwiązała się po wydaniu zaledwie jednego albumu. Kolejne jego dokonania to okres Ginger Baker’s Air Force i Baker Gurvitz Army. Później grał w takich zespołach jak Hawkwind, Atomic Rooster czy Masters of Reality, a także wystąpił jako muzyk studyjny na płycie "Public Image Ltd".
Podstawowymi wyróżnikami stylu Bakera były duże umiejętności techniczne oraz wizualna atrakcyjność jego gry, a także interesująca rytmika, aranżacja utworów oraz dobre wyważenie współpracy sekcji rytmicznej i muzyczno-wokalnej. On i Keith Moon są często uważani za prekursorów w kreowaniu wizerunku perkusisty – showmana. Im też (wraz z innymi muzykami tego okresu) przypisuje się podniesienie statusu ich instrumentu z drugorzędnego do niemal tak ważnego, jak gitara elektryczna. Baker zasłynął też wprowadzeniem do perkusji rockowej nieużywanych wcześniej elementów, takich jak drugi bęben basowy. Miały na niego wpływ różne gatunki, m.in. rock, jazz i blues czy muzyka etniczna.
W 2007 muzyk został sklasyfikowany na 16. miejscu listy 50 najlepszych perkusistów rockowych według Stylus Magazine.

</doc>
<doc id="184590" url="https://pl.wikipedia.org/wiki?curid=184590" title="Arminia Bielefeld">
Arminia Bielefeld

Arminia Bielefeld, właśc. Deutscher Sportclub Arminia Bielefeld e.V. – niemiecki klub piłkarski, mający siedzibę w mieście Bielefeld. W sezonie 2022/2023 gra w 2. Bundeslidze. Oprócz piłki nożnej klub posiada sekcje hokeja, łyżwiarstwa figurowego oraz bilardu. Zespół ten ma 11. tys. zarejestrowanych członków fanklubów z całego świata.
Historia.
Chronologia nazw:
14 kwietnia 1905 roku w restauracji Modersohn, mieszczącej się w piwnicy starego ratusza w Bielefeldzie, doszło do spotkania czternastu mężczyzn, chcących założyć w tym mieście klub piłkarski. Ich starania zaowocowały powstaniem 1. Bielefelder Fussball-Club Arminia w dniu 3 maja 1905 roku. Nazwa "Arminia" jest sfeminizowaną wersją imienia Arminius, germańskiego wodza, który w 9 roku n.e. pokonał Rzymian w lesie Teutoburskim. Dwa tygodnie później klub rozegrał swój pierwszy mecz z drużyną z Osnabrück. W 1907 roku miejscowy rywal "FC Siegfried" dołączył do Arminii.
W 1910 roku Arminia zmieniła swój stadion na Pottenau. Pierwszy sukces został osiągnięty w 1912 roku, kiedy to klub został mistrzem Westfalii. W 1919 roku klub połączył się z "Bielefelder Turngemeinde 1848" i zmienił nazwę na Turngemeinde Arminia Bielefeld. 20 października 1922 roku kluby ponownie się rozdzieliły. Na początku lat dwudziestych XX wieku zespół wygrał kilkukrotnie mistrzostwa Westfalii. Mecz Arminii Bielefeld z Preußen Münster w listopadzie 1925 roku był pierwszym meczem w Niemczech transmitowanym na żywo w radiu.
30 stycznia 1926 roku klub przyjął obecnie obowiązującą nazwę "Deutscher Sportclub Arminia Bielefeld", lub w skrócie DSC Arminia Bielefeld. W tym samym roku zespół po raz ostatni zmienił stadion. Pierwszy mecz rozegrany na nowym stadionie odbył się 1 maja 1926 roku, kiedy to "Niebiescy" podejmowali SC Victorię Hamburg.
Po II wojnie światowej zespół grał na niższych poziomach rozrywkowych zachodnich Niemiec. W 1963 roku zespół awansował do Regionalligi West. Zespół pozostał w tej lidze do końca lat sześćdziesiątych XX wieku. W 1970 roku klub po raz pierwszy awansował do Bundesligi. w 1971 niektórzy piłkarze klubu brali udział w skandalu związanym z przekupieniem graczy kilku klubów, między innymi Herthy Berlin, FC Schalke 04 czy FC Köln, celem utrzymania się Arminii w lidze. W 1971/72, w związku z aferą klub spadł do 2. Bundesligi.
W sezonie 1976/77 klub przegrał w play-offach o grę w najwyższej klasie rozgrywkowej z TSV 1860 München. Zespół ponownie awansował do "Bundesligi" w sezonie 1978/79. Klub po pierwszym sezonie został zdegradowany, ale po roku wrócił do najwyższego poziomu rozgrywkowego, utrzymując się na nim przez pięć kolejnych lat. W 1985 roku, po przegraniu play-offu z 1. FC Saarbrücken zespół został zdegradowany do 2. Bundesligi. Po trzech latach klub ponownie spadł, tym razem do Oberliga Westfalen. Zespół występował na trzecim poziomie rozgrywkowym przez siedem sezonów. W sezonie 1996/97 zespół ponownie wrócił do Bundesligi, utrzymując się w niej przez 2 następne sezony. Kiedy trenerem był Bruno Labbadia klub często spadał do 2. Bundesligi, aby po roku ponownie awansować do najwyższej klasy rozgrywkowej. Przez rokroczne spadki i awanse klub zaczął być nazywany „windą”, ponieważ aż siedmiokrotnie awansował do "Bundesligi", ale jednocześnie spadał z niej sześciokrotnie.
Po dwóch awansach klub powrócił na najwyższy poziom rozgrywkowy w 2004. Tym razem pozostał w Bundeslidze przez pięć lat. W tym czasie klub dwukrotnie dotarł do półfinału Pucharu Niemiec, w sezonach 2004/05 i 2005/06. Po zakończeniu sezonu 2008/2009 klub wrócił do 2. Bundesligi.
W latach 2009–2011 klub dwukrotnie zajął ostatnie miejsce i dwukrotnie spadł z ligi.
W sezonie 2014/15, jako klub występujący w 3. Lidze wyeliminował w Pucharze Niemiec trzy drużyny z Bundesligi: Herthę Berlin w 1/16 finału, Werder Brema w 1/8 finału i Borussię Mönchengladbach w ćwierćfinale. W tym samym sezonie udało się zespołowi uzyskać promocję do drugiej ligi.
W sezonie 2019/2020 zespołowi Arminii po 11 latach udało się wywalczyć awans do Bundesligi na trzy kolejki przed końcem sezonu (dzięki remisowi HSV z VfL Osnabrück 1:1).
W Bundeslidze Arminia spędziła jedynie 2 sezony. W sezonie 2021/22 drużyna z Bielefeld zajęła 17. pozycję i spadła do 2. Bundesligi.
Barwy klubowe, strój, herb.
Klub ma barwy czarno-biało-niebieskie. Zawodnicy swoje domowe spotkania zazwyczaj grają w niebieskich koszulkach z białym pasem, czarnych spodenkach oraz białych getrach.
Herb składa się z flagi w kolorach klubu: czarnym, białym i niebieskim od lewej do prawej. Biała część flagi zawiera literę A jako pierwsza litera nazwy "Arminia". Flagę otacza wieniec dębowy.
Poszczególne sezony.
Uwaga:
Statystyki.
Rekordy klubowe.
Stan na maj 2018:
Rekordowe wyniki w Bundeslidze:
Rekordowe wyniki w 2. Bundeslidze:
Trenerzy, prezydenci i właściciele klubu.
Trenerzy.
Zgodnie z:
Prezydenci.
Funkcję prezesa klubu pełniło 30 osób, w tym 2 z nich dwukrotnie.
Struktura klubu.
Stadion.
Klub rozgrywał swoje pierwsze mecze na boisku Kesselbrink. W 1907 roku zespół przeniósł się na nowy stadion, Kaiserstraße (obecnie: August-Bebel-Straße), a w 1910 roku do Pottenau. W 1926 roku wydzierżawiła ziemię od farmera o nazwisku Lohmann. Stadion przyjął nazwę Alm. Na nowym obiekcie Arminia rozegrała swój pierwszy mecz z klubem Victoria Hamburg 1 maja 1926 roku. W czasie gdy Arminia wywalczyła awans do 1. Bundesligi, stadion Alm przeszedł gruntowną modernizację. Wybudowano główną trybunę, powiększono północną i wschodnią. W ten sposób obiekt powiększył swoją pojemność do 30 tysięcy miejsc. Po tym jak Arminia uzyskała promocję do najwyższej klasy rozgrywek w 1996 roku, całkowicie przebudowano główną i północną trybunę. To samo stało się z południową w 1999 roku. W 2004 roku, Arminia podpisała umowę sponsorską z firmą Schüco, przez co stadion zyskał nazwę SchücoArena. Ostatnie przebudowania dotyczyły wschodniej trybuny w 2008 roku. Stadion ma pojemność ponad 26 tysięcy miejsc, w czym około 18 tysięcy siedzących.
Inne sekcje.
Klub prowadzi drużyny dla dzieci i młodzieży w każdym wieku. Funkcjonuje piłkarska drużyna kobiet. Również klub ma sekcje hokeja, łyżwiarstwa figurowego oraz bilardu.
Kibice i rywalizacja z innymi klubami.
Kibice.
Arminia ma dużą liczbę lojalnych zwolenników. Nawet w sezonie 2011/12 średnia liczba widzów na stadionie Arminii wyniosła 8930 osób, co było najwyższym wynikiem w 3. lidze. W sezonie 2014/15 średnia Arminii wyniosła 14 540 osób, co było drugim (!) najwyższym wynikiem w historii 3. Ligi. Liczby pokazują również wzrost popularności 3. Ligi. W meczach Arminii w latach 2013/14 2. Bundesligi wzięło udział średnio 16 890 widzów, (ósma najwyższa średnia frekwencja w lidze). Liczby te obejmują tylko mecze ligowe. W meczach Arminii w Pucharze Niemiec 2014/15 uczestniczyło średnio 21 763 osób. Trzon fanów można znaleźć na Południowej Trybunie.
Rywalizacja.
Największymi rywalami klubu są inne zespoły z okolic. Istnieje tradycyjna rywalizacja z SC Preußen Münster. Wcześniejszym rywalem był lokalny VfB 03 Bielefeld ze wschodniej części Bielefeld, ale obecnie odbywają się co roku mecze towarzyskie między Arminią i "VfB Fichte Bielefeld", jak dziś nazywany jest klub. Kolejnym rywalem jest VfL Bochum, szczególnie od późnych lat 90. XX wieku, a także inne kluby z Zagłębia Ruhry, ponieważ obszar ten należy również do Westfalii. Również mecze przeciwko VfL Osnabrück są pewnego rodzaju derby. Niektórzy kibice SC Paderborn 07 uważają Arminię za głównego rywala, ale fani Arminii raczej nie czują tego samego.
Przyjazne relacje są z kibicami Hamburger SV, przy czym oba kluby mają te same kolory (czarny, biały i niebieski), oraz z Hannover 96.
Drużyna Stulecia.
W setną rocznicę powstania Arminii poproszono kibiców o wybór jedenastki stulecia. W tym zaszczytnym gronie znaleźli się:
Trener – Ernst Middendorp

</doc>
<doc id="184592" url="https://pl.wikipedia.org/wiki?curid=184592" title="Jasność ciała niebieskiego">
Jasność ciała niebieskiego



</doc>
<doc id="184595" url="https://pl.wikipedia.org/wiki?curid=184595" title="DSC Arminia Bielefeld">
DSC Arminia Bielefeld



</doc>
<doc id="184600" url="https://pl.wikipedia.org/wiki?curid=184600" title="Władysław Grzymałowski">
Władysław Grzymałowski

Władysław Andrzej Grzymałowski (ur. ok. 1843, zm. ok. 1910), polski popularyzator historii, nauczyciel.
Był synem Juliana i Tekli z Domejków. Wychowywał się na Białorusi, przez pewien czas pracował jako nauczyciel domowy w majątku krewnych niedaleko Kowna. Był autorem szeregu prac popularyzatorskich z historii, szczególnie historii Kościoła katolickiego. Opublikował m.in. przeróbki żywotów autorstwa Piotra Skargi "Nasi święci patronowie" (1900), "Dzieje Kościoła Powszechnego" (1902), "Żywoty świętych i świątobliwych" (1905), adaptację młodzieżową "Trylogii" Sienkiewicza. Najbardziej znaną pracą Grzymałowskiego był podręcznik "Dzieje narodu polskiego w krótkim zarysie dla użytku młodzieży" (wydanie I 1899 pod tytułem "Dzieje Polski"), który mimo krytycznego przyjęcia doczekał się do 1922 jedenastu wydań.
Źródła:

</doc>
<doc id="184604" url="https://pl.wikipedia.org/wiki?curid=184604" title="Jan Gałecki">
Jan Gałecki

Jan Stefan Gałecki (ur. 18 czerwca 1932 w Zalesiu, zm. 27 kwietnia 2021 w Szczecinie) – polski duchowny rzymskokatolicki, doktor nauk filozoficznych, biskup pomocniczy szczecińsko-kamieński w latach 1974–2007, od 2007 biskup pomocniczy senior archidiecezji szczecińsko-kamieńskiej.
Życiorys.
Urodził się 18 czerwca 1932 w Zalesiu. Kształcił się w Krasińcu i Makowie Mazowieckim, następnie w latach 1950–1952 w Niższym Seminarium Duchownym w Słupsku. W 1952 złożył egzamin dojrzałości. W latach 1952–1957 odbył studia filozoficzno-teologiczne w Wyższym Seminarium Duchownym w Gościkowie-Paradyżu. Święceń prezbiteratu udzielił mu 23 czerwca 1957 w katedrze Wniebowzięcia Najświętszej Maryi Panny w Gorzowie Wielkopolskim biskup Teodor Bensch, delegat Prymasa Polski z uprawnieniami biskupa rezydencjalnego w Gorzowie Wielkopolskim.
W 1970 rozpoczął studia na Wydziale Teologicznym Katolickiego Uniwersytecie Lubelskiego. W 1972 uzyskał magisterium w Instytucie Teologii Pastoralnej. Doktorat nauk filozoficznych otrzymał w 1978 w Sekcji Filozofii Społecznej Wydziału Filozoficznego Katolickiego Uniwersytetu Lubelskiego na podstawie dysertacji "Religijność rodziców a religijność dzieci w środowisku miejskim. Studium socjologiczne".
Przez 13 lat pracował jako wikariusz kolejno w parafiach: Najświętszego Zbawiciela w Zielonej Górze (1957–1959), Najświętszego Zbawiciela w Szczecinie (1959–1960), św. Jadwigi Śląskiej w Zielonej Górze (1960–1964), Matki Bożej Nieustającej Pomocy w Drawnie (1964–1966) i Narodzenia Najświętszej Maryi Panny w Szczecinku (1966–1970). W latach 1971–1974 był administratorem i proboszczem parafii Najświętszej Maryi Panny Królowej Świata w Stargardzie Szczecińskim, jednocześnie pełnił funkcję wicedziekana dekanatu stargardzkiego. Od 1964 do 1971 był zatrudniony w kurii biskupiej w Gorzowie Wielkopolskim, początkowo w latach 1964–1970 na stanowisku referenta pomocniczego ds. środków społecznego przekazu, następnie w latach 1970–1971 jako notariusz. W 1972 został inkardynowany do diecezji szczecińsko-kamieńskiej. W kurii diecezjalnej w Szczecinie od 1972 do 1974 pełnił funkcję konsultora diecezjalnego, zaś w latach 1973–1974 był referentem duszpasterstwa nauczycieli i wychowawców.
4 lutego 1974 został prekonizowany biskupem pomocniczym diecezji szczecińsko-kamieńskiej ze stolicą tytularną Maiuca. Święcenia biskupie otrzymał 17 marca 1974 w katedrze św. Jakuba w Szczecinie. Udzielił mu ich kardynał Stefan Wyszyński, prymas Polski, któremu asystowali Jerzy Stroba, biskup diecezjalny szczecińsko-kamieński, i Bogdan Sikorski, biskup diecezjalny płocki. Jako dewizę biskupią przyjął słowa „"Mitte me"” ("Poślij mnie"). 18 marca 1974 został ustanowiony wikariuszem generalnym diecezji. W kurii biskupiej pełnił funkcje moderatora kurii oraz moderatora wydziału duszpasterskiego, od 2003 sprawował nadzór nad III rejonem obejmującym 13 dekanatów północnych archidiecezji. Od 9 października 1978 do 10 marca 1979, w związku z przeniesieniem dotychczasowego biskupa diecezjalnego Jerzego Stroby do archidiecezji poznańskiej, pełnił funkcję wikariusza kapitulnego diecezji. W maju 1978 został ustanowiony prepozytem kapituły katedralnej w Szczecinie. W 1986 rozpoczął prowadzenie wykładów z katolickiej nauki społecznej, a następnie teologii pastoralnej w Wyższym Seminarium Duchownym w Szczecinie. 22 września 2007 papież Benedykt XVI przyjął jego rezygnację z obowiązków biskupa pomocniczego archidiecezji szczecińsko-kamieńskiej.
W ramach prac Episkopatu Polski został członkiem Komisji ds. Środków Społecznego Przekazu, Komisji ds. Duszpasterstwa Ludzi Morza, Komisji ds. Duszpasterstwa Turystycznego oraz Rady ds. Migracji, Turystyki i Pielgrzymek. W 1980 był współkonsekratorem podczas sakry biskupa pomocniczego szczecińsko-kamieńskiego Stanisława Stefanka.
Zmarł 27 kwietnia 2021 w Szczecinie. 1 maja 2021 został pochowany w grobowcu kapłanów archidiecezji szczecińsko-kamieńskiej na cmentarzu Centralnym w Szczecinie.

</doc>
<doc id="184608" url="https://pl.wikipedia.org/wiki?curid=184608" title="OpenTibia Server">
OpenTibia Server



</doc>
<doc id="184621" url="https://pl.wikipedia.org/wiki?curid=184621" title="Niepodległe Państwo Chorwackie">
Niepodległe Państwo Chorwackie

Niepodległe Państwo Chorwackie (inna nazwa: "Niezależne Państwo Chorwackie", , w skrócie: NDH) – marionetkowe państwo faszystowskie utworzone przez ustaszy w 1941 roku, po związanym z II wojną światową zajęciu Jugosławii przez państwa Osi. 
Powstanie.
Po klęsce Królestwa Jugosławii, w kwietniu 1941 roku, zwycięska III Rzesza i Królestwo Włoch zezwoliły przywódcy ustaszów, Ante Paveliciowi, na proklamowanie Niepodległego Państwa Chorwackiego. 10 kwietnia została ogłoszona niepodległość, 15 kwietnia 1941 NDH przystąpiło do paktu trzech. Już 18 maja 1941 Benito Mussolini pozbawił jednak złudzeń chorwackich polityków, gdy narzucił traktat rzymski. Włochy miały dominować w Chorwacji, którą dodatkowo pozbawiły jeszcze części Dalmacji.
Państwo w 1941 roku liczyło około 6,3 miliona ludności i zajmowało łączny obszar 92,5 tysięcy km².
W skład nowego państwa, oprócz większości współczesnej Chorwacji, weszły Bośnia i Hercegowina oraz Srem. Najdalej na wschód wysuniętą częścią państwa był Zemun, jedna z dzielnic Belgradu.
Niemcy i Włochy podzieliły NDH na strefy wpływów.
Terror i opór.
Od pierwszych dni istnienia NDH trwało ludobójstwo, którego ofiarami padli głównie prawosławni Serbowie oraz Żydzi i Romowie. W trakcie masowych eksterminacji na terenie NDH, m.in. w obozach koncentracyjnych w Jasenovacu, zginęło ponad 350 tysięcy ludzi, z czego prawie 300 tysięcy było Serbami.
Jednocześnie już w lipcu 1941 rozpoczął działania zbrojne partyzancki ruch oporu, w którego skład wchodzili przedstawiciele różnych narodowości. Pod koniec 1941 na terenie Chorwacji większość partyzantów stanowili Serbowie (77%), zaś Chorwaci tylko 21,5%. Udział Chorwatów w partyzantce stale się jednak zwiększał i od sierpnia 1942 do września 1943 wzrósł z 32% do 34%, zaś w 1944 Chorwaci stanowili już 60,4% partyzantki w Chorwacji, Serbowie – 28,6%, Muzułmanie – 2,8% i pozostali (Słoweńcy, Czarnogórcy, Włosi, Węgrzy, Czesi, Żydzi i b. volksdeutsche) 8,2%.
Upadek NDH.
Po kapitulacji Włoch w 1943 r. Niemcy zajęły także włoską (zachodnią) strefę wpływów, zaś NDH uzyskało terytoria na wybrzeżu adriatyckim, które po podboju Jugosławii zostały zagarnięte przez Włochy. Jednocześnie powiększał się obszar opanowany przez oddziały Narodowej Armii Wyzwolenia Jugosławii pod dowództwem Josipa Broza Tity, które w maju 1945 roku położyły kres istnieniu Niepodległego Państwa Chorwackiego.

</doc>
<doc id="184629" url="https://pl.wikipedia.org/wiki?curid=184629" title="Udalryk Heyzmann">
Udalryk Heyzmann

Udalryk Heyzmann (ur. 4 lipca 1835 w Husiatynie, zm. 1 stycznia 1918 w Brandstatt koło Scheibbs, Dolna Austria) – polski prawnik kanonista, profesor i rektor Uniwersytetu Jagiellońskiego, członek Akademii Umiejętności.
Życiorys.
Był synem Wacława (urzędnika) i Elżbiety z domu Dhonel. Uczęszczał do gimnazjum we Lwowie, po jego ukończeniu (1852) podjął studia w Seminarium Duchownym we Lwowie; nie ukończył studiów seminaryjnych i w 1854 przeniósł się na prawo na Uniwersytecie Lwowskim. Studia ukończył w 1857, rok później przeniósł się do Krakowa, gdzie został praktykantem w Bibliotece Jagiellońskiej. W 1859 obronił na UJ doktorat praw, w 1860 habilitował się z prawa kościelnego na Uniwersytecie Lwowskim; po habilitacji został profesorem nadzwyczajnym UJ oraz kierownikiem Katedry Prawa Kościelnego. Tymczasowo (1861–1862) kierował na UJ również Katedrą Prawa Rzymskiego. W 1863 uzyskał nominację na profesora zwyczajnego, dwukrotnie (1864/1865 i 1870/1871) pełnił funkcję dziekana Wydziału Prawa, ponadto był rektorem UJ (1883/1884) i prorektorem (1884/1885). W ciągu ponad ćwierćwiecza pracy na uczelni krakowskiej wykładał współczesne prawo kanoniczne, historię prawa kościelnego, prawo rzymskie, prawo górnicze, encyklopedię prawa. Zasiadał w Komisjach Rządowych Egzaminacyjnych Oddziału Prawniczo-Historycznego i Oddziału Sądowego.
W 1862 został członkiem Towarzystwa Naukowego Krakowskiego, w 1873 członkiem czynnym AU (późniejsza PAU); pełnił funkcję dyrektora Wydziału II (Historyczno-Filozoficznego) AU (1878–1886) oraz przewodniczącego Komisji Prawniczej AU (1875–1878). W 1886 wystąpił do Senatu UJ o zwolnienie go z obowiązków wykładowcy ze względu na chorobę serca i kłopoty rodzinne; otrzymał zgodę, wyjechał do Dolnej Austrii i zajął się prowadzeniem gospodarstwa rolnego w Dolnej Austrii. Nie prowadził później działalności naukowej, przed wyjazdem z Krakowa ofiarował swój księgozbiór Towarzystwu Biblioteki Słuchaczów Prawa UJ. W 1887 zrezygnował z godności członka czynnego AU; nie wyraził jednak zgody na przesunięcie go w skład członków zagranicznych, wobec czego w 1890 został skreślony z listy członków Akademii.
Wśród studentów Heyzmanna byli m.in. Władysław Abraham i Kazimierz Chłędowski. Heyzmann był rzecznikiem prowadzenia wykładów akademickich w języku polskim. W 1880 ufundował nagrodę pieniężną (300 złotych reńskich) w konkursie na pracę poświęconą jubileuszowi 400-lecia śmierci Jana Długosza. Był żonaty (od 1866) z wiedenką, Marią Pallmetzhofer.
Jako pierwszy dokonał analizy krakowskiego kodeksu Baltazara Behema z lat 1502–1505, zawierającego odpisy przywilejów krakowskich, roty przysiąg i ustawy cechowe. Przygotował do wydania "Statuta toti provinciae Gnesnensi valentia condita... in synodo provinciali Vieluno Calissiensi 1420" (1875), "Statuta synodalia Episcoporum Cracoviensium XIV et XV saeculi" (1875) oraz "Statuta synodalia Andreae, Episcopi Posnaniensis saeculo XV-mo confecta" (1878). Zajmował się problemem zatwierdzania przez biskupa duchownych na wakujące beneficja.
Dzieła.
Wśród opublikowanych prac naukowych można wymienić:

</doc>
<doc id="184630" url="https://pl.wikipedia.org/wiki?curid=184630" title="Turntablism">
Turntablism



</doc>
<doc id="184632" url="https://pl.wikipedia.org/wiki?curid=184632" title="Marian Błażej Kruszyłowicz">
Marian Błażej Kruszyłowicz

Marian Błażej Kruszyłowicz (ur. 6 maja 1936 w Gliniszczach) – polski duchowny rzymskokatolicki, franciszkanin konwentualny, biskup pomocniczy szczecińsko-kamieński w latach 1990–2013, biskup pomocniczy senior archidiecezji szczecińsko-kamieńskiej od 2013.
Życiorys.
Urodził się 6 maja 1936 w Gliniszczach koło Wołkowyska. Uczył się w Małym Seminarium Duchownym Ojców Franciszkanów w Niepokalanowie. Z powodu trudności stawianych przez komunistyczne władze maturę państwową uzyskał dopiero w 1958. W 1952 został przyjęty do klasztoru Franciszkanów w Łagiewnikach. Otrzymał imię zakonne Błażej. 31 sierpnia 1953 na zakończenie rocznego nowicjatu złożył pierwsze śluby zakonne i został przypisany do Prowincji Matki Bożej Niepokalanej w Warszawie. Śluby wieczyste złożył 8 grudnia 1957 na ręce prowincjała Anzelma Kubita. W latach 1954–1960 odbył seminaryjny kurs filozofii chrześcijańskiej i teologii w seminariach zakonnych w Łodzi-Łagiewnikach oraz w Krakowie. W 1959 rozpoczął studia w zakresie teologii moralnej ze specjalizacją teologii moralnej Kościoła Prawosławnego i ruchu ekumenicznego na Wydziale Teologicznym Katolickiego Uniwersytetu Lubelskiego. Święceń prezbiteratu udzielił mu 7 lutego 1960 w łagiewnickim klasztorze biskup pomocniczy łódzki Jan Kulik.
Pracował jako katecheta w koszalińskich szkołach średnich. W prowincji zakonnej pełnił funkcje ekonoma, definitora i wikariusza. W latach 1971–1978 był gwardianem klasztoru Niepokalanów. W Kurii Generalnej Franciszkanów w Rzymie pełnił funkcje definitora generalnego, wikariusza generalnego (1978–1989), a także obowiązki generała zakonu. W trakcie pracy w Rzymie był jednocześnie członkiem Papieskiej Komisji ds. Rosji odpowiedzialnym za opiekę nad franciszkanami w krajach Europy Wschodniej, gdzie władze komunistyczne zlikwidowały struktury zakonne. W 1989 został wybrany na przełożonego prowincji zakonnej w Warszawie, a także przewodniczącym Konferencji Wyższych Przełożonych Zakonów Męskich w Polsce.
W Wyższym Seminarium Duchownym Ojców Franciszkanów w Krakowie prowadził wykłady z teologii ekumenicznej i pryncypiów teologii moralnej, a na Katolickim Uniwersytecie Lubelskim wykłady zlecone z prawosławnej teologii moralnej.
9 grudnia 1989 został mianowany biskupem pomocniczym diecezji szczecińsko-kamieńskiej i biskupem tytularnym Hadrumetum. Święcenia biskupie otrzymał 6 stycznia 1990 w bazylice św. Piotra w Rzymie. Udzielił mu ich papież Jan Paweł II w asyście arcybiskupa Giovanniego Battisty Re, substytuta ds. Ogólnych Sekretariatu Stanu, oraz arcybiskupa Myrosława Marusyna, sekretarza Kongregacji ds. Kościołów Wschodnich. Jako zawołanie biskupie przyjął słowa „"Obedientia et pax"” ("Posłuszeństwo i pokój"), nawiązujące do franciszkańskiej dewizy „"Pax et Bonum"”. W Szczecinie pełnił funkcję wikariusza generalnego. Ukończywszy 75 lat życia, złożył na ręce papieża rezygnację z pełnienia posługi biskupiej. 21 czerwca 2011 papież Benedykt XVI zdecydował o kontynuowaniu jej przez kolejne dwa lata po osiągnięciu wieku emerytalnego. 11 maja 2013 papież Franciszek przyjął jego rezygnację.
W strukturach Konferencji Episkopatu Polski pełnił funkcję przewodniczącego Zespołu ds. Dialogu ze Wspólnotą Kościelną Polskokatolicką, a także był członkiem Komisji ds. Wydawnictw Katolickich, Komisji ds. Radia Maryja, Komisji ds. Życia Konsekrowanego. Wszedł również w skład Rady ds. Środków Społecznego Przekazu, będąc jednocześnie asystentem Telewizji Niepokalanów, a następnie przewodniczącym Rady Programowej Telewizji Puls. Był ponadto przewodniczącym Zespołu Komisji Episkopatu Polski ds. Synodu Biskupów. W 1994 uczestniczył w Synodzie Biskupów. Przyczynił się do utworzenia Radia Niepokalanów, Telewizji Niepokalanów i Telewizji Familijnej.
W 1998 był współkonsekratorem podczas sakry biskupa diecezjalnego Formosy Jana Kazimierza Wilka.

</doc>
<doc id="184635" url="https://pl.wikipedia.org/wiki?curid=184635" title="Sprawca">
Sprawca



</doc>
<doc id="184638" url="https://pl.wikipedia.org/wiki?curid=184638" title="Marian Kruszyłowicz">
Marian Kruszyłowicz



</doc>
<doc id="184639" url="https://pl.wikipedia.org/wiki?curid=184639" title="Hekate (planetoida)">
Hekate (planetoida)



</doc>
<doc id="184649" url="https://pl.wikipedia.org/wiki?curid=184649" title="Helena (planetoida)">
Helena (planetoida)



</doc>
<doc id="184650" url="https://pl.wikipedia.org/wiki?curid=184650" title="Jodiefoster">
Jodiefoster



</doc>
<doc id="184651" url="https://pl.wikipedia.org/wiki?curid=184651" title="Huya (planetoida)">
Huya (planetoida)



</doc>
<doc id="184652" url="https://pl.wikipedia.org/wiki?curid=184652" title="Huya">
Huya



</doc>
<doc id="184653" url="https://pl.wikipedia.org/wiki?curid=184653" title="Itokawa (planetoida)">
Itokawa (planetoida)



</doc>
<doc id="184654" url="https://pl.wikipedia.org/wiki?curid=184654" title="Castalia (planetoida)">
Castalia (planetoida)



</doc>
<doc id="184656" url="https://pl.wikipedia.org/wiki?curid=184656" title="Golevka">
Golevka



</doc>
<doc id="184659" url="https://pl.wikipedia.org/wiki?curid=184659" title="System przypór wiszących">
System przypór wiszących

System przypór wiszących – rozwiązanie konstrukcji przyporowej podpierającej sklepienia nawy głównej spotykane w kościołach bazylikowych budowanych w okresie gotyku na terenie Polski północnej. 
Siły skośne z wezgłowia sklepień nawy głównej przekazywane są na masywne przypory umieszczone przy ścianach nawy głównej. Przypory te opierają się na łękach przyporowych umieszczonych pod dachami naw bocznych (nie schodzą do wnętrza budowli i nie opierają się na fundamentach). Przypory wiszące przekazują obciążenia za pośrednictwem łęków oporowych na silne skarpy umieszczone przy zewnętrznych ścianach naw bocznych.

</doc>
<doc id="184661" url="https://pl.wikipedia.org/wiki?curid=184661" title="Liptovsky Mikulas">
Liptovsky Mikulas



</doc>
<doc id="184667" url="https://pl.wikipedia.org/wiki?curid=184667" title="Pasmanteria">
Pasmanteria

Pasmanteria, wyroby pasmanteryjne, wyroby szmuklerskie, dawniej pasamony, wyroby pasamoniczne (z wł. "passamano") – wyroby włókiennicze używane, jako ozdoba, wzmocnienie lub ochrona brzegów, do obszywania brzegów ubiorów, tkanin dekoracyjnych, obić tapicerskich. Ich wytwarzaniem zajmowali się szmuklerze, zwani też pasamonikami.
Do pasmanterii zalicza się:
Pasamony wyrabiano już w starożytności, głównie w Cesarstwie Bizantyjskim.
We wczesnym średniowieczu zaczęto używać pasamonów do obszywania ubiorów liturgicznych i uroczystych świeckich strojów, od XVII wieku także przy obiciach meblowych. Stały się popularnym elementem ubiorów świeckich, duchownych, wojskowych, w tym liberii. Moda na ozdabianie ubiorów i wnętrz powróciła w XIX wieku. Także dziś istnieje duży asortyment wyrobów pasmanteryjnych, zwłaszcza dzięki zmechanizowaniu ich produkcji.
Tkano je techniką tabliczkową, później na specjalnych krosienkach pasamonicznych lub innymi technikami, na przykład koronkarskimi. Jako materiał do ich wyrobu służy najczęściej jedwab i nici metalowe, czasami wełna, len i bawełna.
Ozdoby pasmanteryjne nazywano dawniej także "potrzebami", a używane w strojach wojskowych "obszlegami".

</doc>
<doc id="184678" url="https://pl.wikipedia.org/wiki?curid=184678" title="Firma (powieść)">
Firma (powieść)

Firma ("The Firm") – powieść sensacyjna amerykańskiego pisarza Johna Grishama z 1993 roku.
Bohaterem książki jest młody prawnik Mitchell McDeere, który po ukończeniu studiów na Harvardzie, skuszony wysokimi zarobkami, podejmuje pracę w prestiżowej kancelarii doradców podatkowych w Memphis, po czym odkrywa, że ma ona związki z mafią.
W 1993 roku na podstawie powieści nakręcono film „Firma” w reżyserii Sydneya Pollacka z Tomem Cruise’em w roli głównej, a w 1995 roku organizacja pisarska Mystery Writers of America uznała "Firmę" za jedną ze 100 najlepszych powieści kryminalnych wszech czasów.

</doc>
<doc id="184687" url="https://pl.wikipedia.org/wiki?curid=184687" title="Stanisław Jacek Święcicki">
Stanisław Jacek Święcicki

Stanisław Jacek Święcicki herbu Jastrzębiec (ur. ok. 1620 w Święcicach na Mazowszu, zm. w październiku 1696 w Skierbieszowie) – polski ksiądz katolicki, biskup chełmski, archidiakon warszawski w latach 1663-1696, sufragan żmudzki, dziekan kijowski, oficjał gdański, scholastyk gnieźnieński, opat lubiński i kanonik kapituły katedralnej poznańskiej w latach 1690-1696, członek zakonu kanoników regularnych.
Był prałatem gnieźnieńskim, a także przeorem kanoników regularnych w Czerwińsku. W 1651 został biskupem sufraganem żmudzkim i tytularnym Spiga w Hellesponto, a 8 lutego 1677 został mianowany biskupem chełmskim. Często odwiedzał podległe mu parafie i starał się dotrzeć do wszystkich wiernych. Zwołał IV synod diecezjalny na którym rozważano problemy nabożeństw i sakramentów świętych. W 1696 został biskupem chełmińskim, ale nie zdążył objąć tej diecezji. Umarł w Skierbieszowie, został pochowany w kościele pojezuickim w Krasnymstawie.

</doc>
<doc id="184692" url="https://pl.wikipedia.org/wiki?curid=184692" title="Szmuklerstwo">
Szmuklerstwo



</doc>
<doc id="184693" url="https://pl.wikipedia.org/wiki?curid=184693" title="Szmuklerz">
Szmuklerz

Szmuklerz, pasamonik – rzemieślnik zajmujący się szmuklerstwem (pasamonictwem), czyli wyrabianiem pasów, galonów, frędzli, taśm (w tym przerabianych metalowymi nićmi) i innych wyrobów pasmanteryjnych.
Do dzisiejszych czasów zachowała się w Krakowie Baszta Pasamoników.

</doc>
<doc id="184697" url="https://pl.wikipedia.org/wiki?curid=184697" title="Pobitno (dzielnica Rzeszowa)">
Pobitno (dzielnica Rzeszowa)



</doc>
<doc id="184699" url="https://pl.wikipedia.org/wiki?curid=184699" title="Józef Smith">
Józef Smith



</doc>
<doc id="184702" url="https://pl.wikipedia.org/wiki?curid=184702" title="Hannover CL.II">
Hannover CL.II

Hannover CL.II – niemiecki dwumiejscowy samolot myśliwski i rozpoznawczy z okresu I wojny światowej, budowany seryjnie od 1917 roku w niemieckiej wytwórni Hannoversche Waggonfabrik oraz na licencji w wytwórni Roland.
Historia.
W sierpniu 1916 roku niemiecki Inspektorat Wojsk Powietrznych (Idflieg) podjął decyzję o budowie dwumiejscowych samolotów klasy Cl (CL), lżejszych i bardziej manewrowych niż dotychczasowe samoloty rozpoznawcze klasy C, mogących służyć jako samoloty rozpoznawcze bliskiego zasięgu oraz myśliwce eskortowe. Jedną z fabryk, które podjęły się zadania skonstruowania takiego samolotu, była fabryka wagonów Hannoversche Waggonfabrik A.G. (Hawa) w Hanowerze, która wcześniej zajmowała się licencyjną produkcją samolotów. Projekt opracował nowo zatrudniony inżynier Hermann Dorner, początkowo pod oznaczeniem fabrycznym Typ 3a. Mimo braku wcześniejszych własnych projektów, samolot okazał się udaną konstrukcją, która zwyciężyła w rywalizacji z samolotami klasy CL innych wytwórni, poza Halberstadt CL.II.
W maju 1917 roku Idflieg zamówił budowę trzech prototypów z silnikiem Argus As.III o mocy 180 KM. 21 lipca 1917 samolot pod oznaczeniem wojskowym Hannover CL.II przeszedł pomyślnie wojskowe badania typu. W sierpniu lotnictwo zamówiło pierwsze 200 sztuk, które znajdowały się już w produkcji, a we wrześniu dalsze 300. Ogółem wyprodukowano 439 samolotów CL.II według powojennej komisji alianckiej lub 443 według wyliczeń P. Grosza. Oprócz zakładów Hawa, 200 dalszych samolotów CL.II(Rol) zbudowano w 1918 roku na licencji w wytwórni Luft-Fahrzeug-Gesellschaft (LFG Roland), jednakże były one przeznaczone jedynie do szkolenia.
Samolot Hannover prócz wersji CL.II był produkowany także w ulepszonych odmianach CL.III i CL.IIIa, różniących się wzmocnionym płatowcem o nieco mniejszej masie i wymiarach. CL.III (fabryczny Typ 3b) napędzany był silnikiem Mercedes D.III 160 KM i przeszedł próby typu 23 lutego 1918 roku. Z zamówienia na 200 sztuk wyprodukowano w tej wersji tylko 80, a dalsze produkowano jako CL.IIIa, z silnikiem Argus As.III, zamawiane do końca wojny. Według powojennej komisji alianckiej wyprodukowano 573 CL.IIIa podczas wojny i 38 zaraz po niej.
Samoloty Hannover CL.II konstrukcyjnie były podobne do samolotów produkowanych przez wytwórnię Albatros. Upodabniał je m.in. półskorupowy kadłub kryty sklejką i komora płatów przypominająca półtorapłat. Wyróżniały się natomiast oryginalnym dwupłatowym usterzeniem poziomym. Usterzenie takie zastosowano w celu zmniejszenia jego rozpiętości, by ograniczyć w ten sposób martwe pole ostrzału.
Użycie w lotnictwie.
Pierwsze samoloty Hannover CL.II pojawiły się na froncie jesienią 1917 roku, przydzielane do eskadr rozpoznawczych w celu eskortowania używanych tam samolotów kategorii C. Samoloty te były wykazywane w inwentarzu już w październiku tego roku lub wcześniej. W grudniu było ich już 162, a w lutym 1918 roku ich liczba osiągnęła maksimum – 295, po czym do sierpnia spadła do 31. Od marca-kwietnia 1918 roku były one zastępowane przez samoloty wersji CL.III (maksymalnie 67 na froncie w czerwcu), a następnie CL.IIIa, których liczba w sierpniu 1918 sięgnęła 233. Jako samoloty rozpoznawcze nie odegrały większej roli, mimo możliwości wyposażenia w aparaty fotograficzne i radiostację. Natomiast w charakterze samolotów myśliwskich w eskadrach osłaniających samoloty rozpoznawcze, wspierających wojska lądowe ("Schutzstaffel", w skrócie "Schusta" – eskadra ochronna), spisywały się znakomicie. Oprócz wysokiej manewrowości i dobrego wnoszenia na małej wysokości, zaletą był nisko umieszczony górny płat, przez co strzelec w swojej kabinie miał szerokie pole ostrzału. Dlatego też w marcu 1918 roku wszystkie niemieckie eskadry osłaniające w liczbie 38, wyposażono w te samoloty, jednocześnie przemianowano je na eskadry szturmowe ("Schlachtstaffel", w skrócie "Schlasta").
Samoloty Hannover CL.II, CL.III i CL.IIIa używane były do końca I wojny światowej na wszystkich frontach w lotnictwie niemieckim i austro-węgierskim. Zanotowały one podczas wojny najniższy procent strat ze wszystkich niemieckich samolotów dwumiejscowych.
Samoloty używane były prawdopodobnie przez siły lotnicze Holandii i Norwegii.
Użycie w lotnictwie polskim.
W 1918 roku polskie oddziały zdobyły na Niemcach w Małopolsce i byłym zaborze rosyjskim 23 samoloty Hannover CL.II, w tym 13 produkcji Rolanda. Samoloty CL.II nazywane były w Polsce błędnie Rolandami. Do typu CL.II zaliczany był też później w dokumentach jedyny zakupiony samolot wersji CL.IIIa (numer 218/18). Po wyremontowaniu w Centralnych Warsztatach Lotniczych otrzymały polski numer typu 8 i znalazły się w latach 1919–1920 na wyposażeniu eskadr wywiadowczych: m.in. 2., 4., 5., 6., 8., 11., 12. i 17., a także do szkolenia. Największej liczby używała 8. Eskadra Wywiadowcza – do 5 jednocześnie, pozostałe eskadry używały 1–2 sztuki. Brały udział w wojnie polsko-bolszewickiej.
W styczniu 1921 roku ocalałe samoloty zostały wycofane ze służby liniowej, jeden pozostał na wyposażeniu Wyższej Szkoły Pilotów w Grudziądzu do końca 1922 roku.
Polski samolot CWL SK-1 Słowik.
Na wiosnę 1919 roku kierownik Centralnych Warsztatów Lotniczych znajdujących się na lotnisku mokotowskim w Warszawie, por. pil. inż. Karol Słowik postanowił zbudować od podstaw samolot, który miał być pierwszym samolotem zbudowanym w Polsce po odzyskaniu niepodległości. W warsztatach dysponował niezbędną kadrą techniczną, lecz nie było jeszcze wykwalifikowanych konstruktorów lotniczych. Podjęto w związku z tym decyzję o zbudowaniu samolotu będącego wierną kopią dobrego samolotu niemieckiego. Centralne Warsztaty Lotnicze zajmowały się bowiem remontami oraz składaniem z części pozostawionych przez Niemców samolotów niemieckiej produkcji. Na podstawie opinii pilotów zdecydowano, że wzorem będzie samolot Hannover CL.IIa (produkcji LFG Roland).
Na polecenie inż. Karola Słowika zgromadzono wszystkie zespoły konstrukcyjne samolotu Hannover CL.IIa i na ich podstawie opracowano dokumentację samolotu oznaczonego jako CWL SK-1 (skrót od pierwszych liter nazwiska i imienia kierownika CWL). W skład zespołu opracowującego wszedł inż. Mieczysław Pęczalski – kierownik biura technicznego CWL oraz inż. Władysław Zalewski. Ten ostatni zrezygnował z pracy w tym zespole, gdyż nie zgadzał się z inż. Słowikiem w sprawie metody budowy samolotu. Inż. Słowik stawiał bowiem nacisk na wierne odwzorowanie poszczególnych elementów, natomiast nie przywiązywał wagi do jakości i wytrzymałości materiałów z których je wykonywano.
W połowie 1919 roku z wyprodukowanych elementów zmontowano samolot SK-1. W czasie kontroli montażu stwierdzono pewne braki, związane z jakością materiałów z których wykonano poszczególne elementy. Samolot został pomalowany w całości na biało a po obu stronach kadłuba wymalowano białe orły na czerwonym tle oraz biało-czerwone szachownice na kadłubie, skrzydłach i usterzeniu.
Oblotu maszyny dokonał pilot oblatywacz Centralnych Warsztatów Lotniczych Bolesław Skraba. W czasie tego lotu zauważył on niepokojące objawy (silne drgania linek usztywniających komorę płatów) i po wylądowaniu stwierdził, że samolot ten nie nadaje się do dalszego latania – co przekazał inż. Słowikowi. Pomimo tego w dniu 9 sierpnia 1919 roku odbył się pierwszy oficjalny lot samolotu w obecności ówczesnego wiceministra obrony narodowej gen. por. Majewskiego. Samolot pilotował inny pilot, ppor. pil. Kazimierz Jesionowski a pasażerem był por. inż. Karol Słowik. Lot zakończył się pomyślnie. Był to pierwszy lot samolotu zbudowanego w niepodległej Polsce, a płatowiec był wykonany w całości z polskich części. Samolot otrzymał nazwę Orła Białego.
W dniu 23 sierpnia 1919 roku odbył się następny lot pokazowy z udziałem Naczelnego Wodza Józefa Piłsudskiego. W tym dniu załogę stanowili ppor. pil. Kazimierz Jesionowski i jako pasażer por. inż. Karol Słowik. Po starcie samolot wykonał jedno okrążenie, a następnie w czasie lotu w kierunku zgromadzonych gości rozpadł się w powietrzu. W wyniku katastrofy jego załoga zginęła.
W połowie lat dwudziestych przeprowadzono badania resztek samolotu "CWL SK-1" w wytwórni Plage i Laśkiewicz w Lublinie, w trakcie której stwierdzono, że przyczyną katastrofy był zbyt mała wytrzymałość linek nośnych: dwukrotnie mniejsza niż stosowanych wówczas linek produkcji niemieckiej, a pięciokrotnie mniejsza niż stosowane w polskich wytwórniach lotniczych w latach dwudziestych. Linki te nie wytrzymały obciążeń podczas lotu co spowodowało katastrofę.
Opis konstrukcji.
Samolot Hannover CL.II był dwumiejscowym samolotem myśliwsko-obserwacyjnym, dwupłatem o konstrukcji mieszanej, przeważnie drewnianej. Podwozie klasyczne – stałe. Napęd: silnik rzędowy, śmigło drewniane, dwułopatowe.
Uzbrojenie:

</doc>
<doc id="184704" url="https://pl.wikipedia.org/wiki?curid=184704" title="Scandinavian Airlines System">
Scandinavian Airlines System

Scandinavian Airlines, SAS AB w przeszłości Scandinavian Airlines System to międzynarodowe skandynawskie linie lotnicze. Obecnie SAS jest największym przewoźnikiem krajów nordyckich. Głównymi portami lotniczymi SAS są: Port lotniczy Sztokholm-Arlanda (Szwecja), Port lotniczy Oslo-Gardermoen (Norwegia) i Port lotniczy Kopenhaga-Kastrup (Dania).
W 2011, linie lotnicze SAS przewiozły 22,9 miliona pasażerów, i osiągnęły przychód w wysokości 38 miliardów SEK, co plasuje je na ósmym miejscu w Europie. Flota SAS składa się z Airbusów A319, A320, A321, A330 i A340, Boeing 737 Classic oraz Next Generation, Bombardierów CRJ900.
Linie powstały w roku 1946 jako konsorcjum łączące Det Danske Luftfartselskab, Svensk Interkontinental Lufttrafik oraz Det Norske Luftfartselskap na trasach transatlantyckich. Na trasach europejskich oraz krajowych współpracę rozpoczęto dwa lata później natomiast w roku 1951, linie połączyły się, tworząc SAS.
SAS jest również członkiem założycielem największego na świecie sojuszu lotniczego Star Alliance.
Agencja ratingowa Skytrax przyznała liniom trzy gwiazdki.
Historia.
Początki.
Linie rozpoczęły działalność 1 sierpnia 1946, kiedy Svensk Interkontinental Lufttrafik AB (linie które były własnością rodziny Wallenbergów) oraz Det Danske Luftfartselskab A/S i Det Norske Luftfartselskap AS – narodowi przewoźnicy Danii i Norwegii – uruchomiły wspólne połączenia na trasach transatlantyckich. W roku 1948 szwedzki narodowy przewoźnik AB Aerotransport dołączył do SAS i linie rozpoczęły działalność na rynku europejskim, a w roku 1951 połączyły się, tworząc SAS. W momencie utworzenia, udziały były podzielone pomiędzy SAS Danmark (28,6%), SAS Norge (28,6%) oraz SAS Sverige (42,8%), wszystkie w 50% będące własnością rządu.
Połączenie przez biegun.
W roku 1954 SAS otworzyły jako pierwsze linie na świecie regularne połączenie nad biegunem północnym. Samolot DC-6B operował na trasie z Kopenhagi do Los Angeles z międzylądowaniem w Søndre Strømfjord na Grenlandii oraz Winnipeg w Kanadzie. Latem 1956 połączenie było realizowane trzy razy w tygodniu. Trasa cieszyła się dużą popularnością wśród gwiazd Hollywood i okazała się strzałem w dziesiątkę dla SAS. Dzięki systemowi taryf, który pozwalał na tranzyt do innego miasta z siatki połączeń SAS bezpłatnie, połączenie było również popularne wśród turystów. W 1957 SAS uruchomił połączenie do Japonii przez Grenlandię oraz Alaskę, było to związane z brakiem zgody Związku Radzieckiego na loty przez Syberię.
Era odrzutowców.
SAS wszedł w erę odrzutowców w 1959 wraz z wejściem do służby samolotów Sud Aviation Caravelle. W 1971 we flocie SAS pojawił się pierwszy Boeing 747.
Przejęcia lokalnych przewoźników.
Linie stopniowo zdobywały kontrole na rynkach krajowych we wszystkich trzech państwach, przejmując lokalnych przewoźników, między innymi Braathens i Widerøe w Norwegii, Linjeflyg i Skyways Express w Szwecji oraz Cimber Air w Danii. W 1989 SAS przejął 18,4% udziałów w Texas Air Corporation, spółce dominującej Continental Airlines, w dążeniu do stworzenia globalnego sojuszu. Udziały te zostały w późniejszym czasie sprzedane. W latach 90 SAS nabył 20% udziałów w British Midland. SAS dodatkowo kupił 94% akcji Spanair, drugiej co do wielkości linii lotniczej w Hiszpanii, oraz Air Greenland. W roku 2007 linie postanowiły pozbyć się udziałów w Spanair, BMI oraz Air Greenland. W styczniu 2009, pomimo wcześniejszych problemów ze sprzedażą za oczekiwaną cenę, grupa katalońskich inwestorów nabyła Spanair, pozostawiając Skandynawom 19,9% akcji.
Początki sojuszu Star Alliance.
W maju 1997 SAS stworzył globalny sojusz Star Alliance wspólnie z liniami Air Canada, Lufthansa, Thai Airways International oraz United Airlines. Cztery lata wcześniej SAS bezskutecznie próbował połączyć się z KLM, Austrian Airlines i Swissair w celu stworzenia Alcazar największej linii lotniczej w Europie. Skutkiem tego było odwołanie dyrektora generalnego Jana Carlzona, który był odpowiedzialny za rozkwit firmy począwszy od 1981. W czerwcu 2001 roku zmieniła się struktura udziałowców SAS, został utworzony holding, w którym udziały posiadał rząd: Szwecji (21,4%), Norwegii (14,3%) oraz Danii (14,3%) pozostałe 50% akcji pozostało w publicznym posiadaniu.
Po 2004.
W roku 2004 Scandinavian Airlines System (SAS) podzielono na cztery osobne spółki SAS Scandinavian Airlines Sverige AB, SAS Scandinavian Airlines Danmark AS, SAS Braathens AS oraz SAS Scandinavian International AS. SAS Braathens zostały przemianowane na SAS Scandinavian Airlines Norge AS w 2007. W październiku 2009 cztery spółki zostały ponownie połączone w jedną – SAS Scandinavian System AB.
W związku z dynamicznym rozwojem przewoźników nisko kosztowych w Skandynawii, linia zaczęła generować straty. By odzyskać rentowność należało obniżyć koszty. Pierwszym etapem było sprzedanie udziałów w innych spółkach – bmi, Spanair oraz AirBaltic. Pozwoliło to ograniczyć koszty o 23 procent pomiędzy 2008 a 2011. Następne cięcia mające ograniczyć koszty wprowadzono w 2011, dzięki czemu spodziewano się zmniejszyć koszty operacyjne o 3-4%. Do 2014 SAS wycofa z użytku wszystkie samoloty MD-82, co pozwoli zaoszczędzić kolejne 3%. W listopadzie 2012 linia przedstawiła plan restrukturyzacji, który zakłada wydłużenie czasu pracy oraz obniżenie wynagrodzeń o 12-20%. W maju 2013 grupa SAS sprzedała 80% w Widerøe, co pozwoliło uzyskać ok. 2 miliardy SEK które zostaną przeznaczone na obecny plan restrukturyzacji.
Od 1 czerwca 2013 SAS w klasie ekonomicznej (SAS Go) serwuje tylko płatne posiłki (poza śniadaniami do godz. 9:00 na trasach między krajami nordyckimi).
Flota.
Flota Scandinavian Airlines System w kwietniu 2018 składała się z:
Rozkładowe loty do Polski wykonują samoloty typu CRJ-900 (Kopenhaga-Warszawa/Gdańsk/Szczecin/Poznań/Wrocław) oraz Boeingi 737(-600,-700) z Gdańska do Oslo oraz z Krakowa do Sztokholmu.

</doc>
<doc id="184706" url="https://pl.wikipedia.org/wiki?curid=184706" title="Łada">
Łada



</doc>
<doc id="184709" url="https://pl.wikipedia.org/wiki?curid=184709" title="Herb Gostynia">
Herb Gostynia

Herb Gostynia – jeden z symboli miasta Gostyń i gminy Gostyń w postaci herbu.
Wygląd i symbolika.
Herb przedstawia na białej tarczy trzy baszty nie połączone wspólną podstawą, przy czym środkowa wieża z podwójnym szeregiem blanków jest większa, a po bokach znajdują się dwie mniejsze wieże, każda ze spiczastym dachem. Baszty są w kolorze czerwonym, natomiast spiczaste dachy w kolorze niebieskim.
Historia.
Brak jest informacji o pochodzeniu herbu. Prawdopodobnie motyw trzech wież został zaczerpnięty od tarcz herbowych starszych pobliskich miast. Pierwotny herb Gostynia przedstawiał w tarczy niepołączone ze sobą trzy baszty, jak dowodzi tego najstarszy zachowany wizerunek pieczęci miejskiej z 1585 roku. Ten sam motyw prezentowany był na małej pieczęci miejskiej z wieku XVII lub początku XVIII, ale z tą różnicą, że wieża środkowa miała u dołu bramę. W końcu XVIII stuleciu zmieniono jeszcze raz tłok pieczętny miasta, dokonując zarazem modyfikacji herbu. Mianowicie dano wszystkie trzy baszty na jednym wspólnym podmurowaniu. Z chwilą powrotu rządów pruskich (po upadku Napoleona) miasto wróciło do dawnego herbu, nieco go tylko uzupełniając i poprawiając. Umieszczono wieże na wspólnej podstawie z liściem u spodu, ponadto środkową basztę nakryto wysokim i szerokim dachem. Tak wyglądały też pieczęcie Gostynia z roku 1919. Z końcem lat dwudziestych XX wieku przywrócono dawny wizerunek herbu.

</doc>
<doc id="184710" url="https://pl.wikipedia.org/wiki?curid=184710" title="Therion (ujednoznacznienie)">
Therion (ujednoznacznienie)



</doc>
<doc id="184711" url="https://pl.wikipedia.org/wiki?curid=184711" title="Sir Alex Ferguson">
Sir Alex Ferguson



</doc>
<doc id="184712" url="https://pl.wikipedia.org/wiki?curid=184712" title="Pobitno">
Pobitno

Pobitno – część Rzeszowa, dzielnica niestanowiąca jednostki pomocniczej gminy, położona we wschodniej części miasta (dawna wieś podmiejska), przyłączona do miasta w całości w 1951 roku. Niektórzy badacze widzą w niej prastary gród warowny nad skarpą rzeki Wisłok. Pobitno dzieli się na część północną i południową, a obie oddziela od siebie ul. Lwowska. W północnej części zachowanych jest jeszcze wiele drewnianych domów świadczących o wiejskiej przeszłości Pobitna. W południowej części dominują małe, estetyczne bloki i domki jednorodzinne.
Wieś szlachecka Powietna, własność Ligęzów, położona była w 1589 roku w ziemi przemyskiej województwa ruskiego.
Na Pobitnie-Północ znajduje się kopiec poświęcony Konfederatom Barskim. W tym miejscu, 13 sierpnia 1769 r., konfederaci po kilku dniach obrony zamku w Rzeszowie, stoczyli bitwę z wojskami rosyjskimi. Do dziś wśród wielu osób panuje opinia, iż obecny kopiec powstał na miejscu kurhanu.
Michał Ostaszewski (1720–1816), był organizatorem i jednym z przywódców konfederacji barskiej na Podkarpaciu, zwolennik Konstytucji 3 maja. Jego udział w konfederacji upamiętnił zbieracz tradycji barskich, Feliks Jan Szczęsny Morawski (1818–1898), czyniąc go jednym z bohaterów swej powieści historycznej "Pobitna pod Rzeszowem" (wyd. Kraków 1864).
Jednym z ciekawszych miejsc jest zabytkowy cmentarz, w którym pochowano wielu znanych i zasłużonych dla miasta Rzeszowian, jak np. Łukasz Ciepliński (grób symboliczny), ks. Józef Jałowy, Leopold Lis-Kula, Edward Janusz. Cmentarz ten założony w 1910 roku jako cmentarz komunalny Rzeszowa jest jedną z największych nekropolii w mieście.
Infrastruktura dzielnicy w ostatnich latach uległa znacznej poprawie i przebudowie. W ostatnich latach wykonano tu wiele remontów ulic i budynków, co sprawiło, że dzielnica ta staje się coraz bardziej estetycznym i przyjaznym do zamieszkiwania miejscem.
Na terenie pogranicza Pobitna i Wilkowyi (formalnie na terenie os. Mieszka I) znajduje się Szpital Wojewódzki nr 2.

</doc>
<doc id="184718" url="https://pl.wikipedia.org/wiki?curid=184718" title="Dni Juliańskie">
Dni Juliańskie



</doc>
<doc id="184719" url="https://pl.wikipedia.org/wiki?curid=184719" title="Aleksander Hochberg">
Aleksander Hochberg

Alexander Friedrich Wilhelm Georg Konrad Ernst Maximilian von Hochberg, przezywany Lexelem, znany w Polsce jako Aleksander Pszczyński (ur. 1 lutego 1905 w Londynie, zm. 22 lutego 1984 na Majorce) – niemiecko-polski książę pszczyński (niem. "Fürst von Pless"), pochodzący z hrabiowskiej linii śląskiego rodu Hochbergów. Żołnierz 2 Korpusu Polskiego, weteran bitwy o Monte Cassino.
Życiorys.
Aleksander przyszedł na świat 1 lutego 1905 roku w Londynie, jako drugi syn Jana Henryka XV von Pless i Marii Teresy Cornwallis-West. Jego starszym bratem był Jan Henryk XVII Hochberg.
Na cześć chrzestnych, obdarzono go imionami Alexander Friedrich Wilhelm Georg Konrad Ernst Maximilian. Byli nimi; królowa Aleksandra, niemiecki następca tronu – królewicz Wilhelm oraz Jerzy V (ang. "George V") – książę Walii i późniejszy król Zjednoczonego Królestwa Wielkiej Brytanii i Irlandii. Ceremonia chrztu odbyła się w kaplicy królewskiej św. Jakuba, pięknie udekorowanej ulubionymi kwiatami księżnej – liliami i margerytkami. Maleństwo, przykryte brukselskimi koronkami z welonu ślubnego jego prababci Oliwii (tego samego, który księżna Daisy i jej siostra Shelagh miały na swoich ślubach), ochrzczono wodą z Jordanu. Jako że w kręgach arystokratycznych przyjęte było trzymanie dziecka do chrztu w kilka par, matka i brat księżnej Daisy oraz babcia Oliwia byli dalszymi chrzestnymi.
Wydarzeniu temu „”” poświęcił stronę tytułową. Z pamiętników jego matki wynika, że miał podobne oczy do swojej mamy, a także „Wszyscy się nim zachwycali i całowali”.
Być może z uwagi na mnogość jego imion, rodzina nazywała go "Lexel".
W 1927 r. ojciec wysłał go do Londynu, gdzie miał studiować bankowość na Uniwersytecie w Oxfordzie. Po dwóch latach Alexander zrezygnował z nauki i w 1929 r. zaczął praktykę w Barclays Bank w Londynie. Po jej przerwaniu wrócił do matki do Monachium. Z inicjatywy matki zaręczył się z córką królowej rumuńskiej Marii, Ileaną, jednak strona rumuńska zerwała zaręczyny po wyjściu na jaw szeregu skandali z wcześniejszego okresu życia Lexela.
Na początku lat trzydziestych Alexander wstąpił do SA, jednak w 1934 r. po "puczu Röhma" został wykluczony z tej organizacji i wyjechał z Niemiec do Polski. Ze względu na tryb życia stale odczuwał brak pieniędzy (m. in. zastawił osobistą biżuterię i futra matki). Dążąc do zawładnięcia rodzinnym majątkiem odsunął od zarządzania nim starszego brata Jana Henryka XVII. ostatecznie w 1936 r. został generalnym pełnomocnikiem ojca w dobrach pszczyńskich, a następnie spadkobiercą 47/80 całego majątku książąt pszczyńskich. Pozostawał w opozycji do sanacji, z którą toczył spory o dziedziczony majątek.
Dzień przed wybuchem II wojny światowej opuścił Pszczynę i przez Warszawę dotarł do Francji. Tam trafił do generała Sikorskiego i wstąpił do polskiego wojska. Jako Aleksander Pszczyński służył w sztabie jako tłumacz i brał udział w walkach na Bliskim Wschodzie i we Włoszech, m.in. pod Monte Cassino, dosłużył się stopnia podporucznika wojska polskiego. Przez pewien czas był w osobistej ochronie gen. Władysława Sikorskiego.
Po demobilizacji osiadł na Majorce w miejscowości Pollensa. Wrócił do nazwiska Hochberg, zrzekł się polskiego obywatelstwa i starał się walczyć o odzyskanie rodowego majątku lub ekwiwalentu pieniężnego. Zmarł bezpotomnie 22 lutego 1984 roku i został pochowany na cmentarzu w miejscowości Pollenza. Tam też miejsce wiecznego spoczynku znalazł przyjaciel Alexandra, Max, z którym mieszkał wiele lat i którego usynowił, a także zapisał mu swój majątek.
Alexander był tytularnym księciem pszczyńskim przez niecałe 4 tygodnie po śmierci brata Jana Henryka XVII zmarłego również w 1984 roku. Następcą Aleksandra został jego bratanek, Bolko Hochberg von Pless (ur. 1936).

</doc>
<doc id="184721" url="https://pl.wikipedia.org/wiki?curid=184721" title="Rewolwer Gward">
Rewolwer Gward

Gward - polski rewolwer kalibru .38 Special skonstruowany na początku lat 90. XX wieku. Jedyny produkowany seryjnie rewolwer polskiej konstrukcji.
Gward został skonstruowany przez grupę oficerów z WAT oraz Kombinat Maszyn Włókienniczych "Wifama" z przeznaczeniem dla polskiej policji (rozważano wówczas przezbrojenie policji w Polsce w rewolwery), konstrukcyjnie wzorowany jest w dużym stopniu na amerykańskich rewolwerach firmy Smith &amp; Wesson. Posiada system samonapinania (DA), iglica umieszczona jest na kurku. Konstrukcja jest wytrzymała i bezawaryjna, za wady uznaje się nie najlepszą pracę spustu i stosunkowo niską ogólną jakość wykonania. W 1990 roku wykonano partię próbną (w dwóch wersjach: z lufą 4 i 2,5 cala). Z powodu problemów ekonomicznych zakładów Wifama w Łodzi, produkcji seryjnej na szerszą skalę nie podjęto. Jednak niewielka liczba (50 szt.) trafiła do uzbrojenia policji. Ogółem wyprodukowano 1052 sztuk.
Na bazie Gwarda w roku 1996 powstał sportowy rewolwer Stan z lufą 6 cali oraz regulowanymi w pełni przyrządami celowniczymi. Wyprodukowano jedynie kilkanaście egzemplarzy.

</doc>
<doc id="184722" url="https://pl.wikipedia.org/wiki?curid=184722" title="Koncert Live 8 w Londynie">
Koncert Live 8 w Londynie

Koncert Live 8 w Londynie był głównym koncertem rozegranym w ramach koncertów z serii Live 8. Rozpoczął się 2 lipca 2005 r. o 13.00 UTC na Hyde Parku w Londynie, w Wielkiej Brytanii i zakończył się o 20.30. Koncert poprowadził Bob Geldof, pomysłodawca Live 8. Na miejscu koncertu zgromadziło się 150 tysięcy osób, a kolejne 50 tysięcy oglądało go na telebimach zgromadzonych wokół parku.
Na koncercie pojawił się także Bill Gates, który pochwalił inicjatywę Geldofa.

</doc>
<doc id="184723" url="https://pl.wikipedia.org/wiki?curid=184723" title="Lipiec 2005">
Lipiec 2005



</doc>
<doc id="184726" url="https://pl.wikipedia.org/wiki?curid=184726" title="Wytrych">
Wytrych

Wytrych – narzędzie służące do otwierania lub odblokowania zamków (w drzwiach, do samochodu, w szafkach itp.), używany w przypadku braku klucza przez ślusarza.
Wytrych pomaga kolejno ustawić poszczególne zapadki lub piny blokujące cylinder w odpowiednich pozycjach, po wcześniejszym napięciu cylinderka napinaczem, tak, aby piny już ustawione nie wracały do pozycji wyjściowej. Pozwala to na odblokowanie mechanizmu zamka.
W Polsce, zgodnie z kodeksem wykroczeń, art. 129 § 1, posiadanie lub wyrabianie wytrychów przez osoby nietrudniące się zawodem, w którym jest to niezbędne, jest karalne. Dzieje się tak niezależnie od przeznaczenia wytrychów lub intencji posiadacza.

</doc>
<doc id="184730" url="https://pl.wikipedia.org/wiki?curid=184730" title="Centurion (A41)">
Centurion (A41)

Centurion (A41) – czołg podstawowy konstrukcji brytyjskiej z początkowego okresu zimnej wojny. Skonstruowany pod koniec II wojny światowej, nie wziął udziału w jej walkach. Szeroko używany po wojnie przez armię brytyjską i inne państwa, także w licznych konfliktach regionalnych.
Historia.
Przed II wojną światową armia brytyjska rozwijała osobno dwie kategorie czołgów: czołgi szybkie („krążownicze”, ang. "Cruiser tank") i czołgi piechoty (ang. "Infantry tank"). Obie linie czołgów mimo przenoszenia takiego samego uzbrojenia były odrębne, co powodowało problemy związane z brakiem standaryzacji. Po doświadczeniach z bitew pancernych toczonych na pustyni w Afryce Północnej, Departament Wojny ("War Office") we wrześniu 1942 roku sformułował wymagania na bardziej uniwersalne podwozie, które mogło stanowić podstawę dla czołgu szybkiego i czołgu piechoty. Prace nad czołgiem szybkim A41 Centurion rozpoczęto w lipcu 1943 roku, przy czym miał on być pomyślany jako „ciężki czołg krążowniczy” ("heavy cruiser tank"). Jego wstępny projekt przedstawiono w listopadzie 1943 roku i w lutym kolejnego roku Komisja Czołgowa ("Tank Board") zaakceptowała specyfikację czołgu A41. W maju 1944 była gotowa makieta nowego czołgu. Nowy wóz otrzymał nowe, w porównaniu z poprzednimi konstrukcjami, podwozie. Był pozbawiony kadłubowego karabinu maszynowego. Jego napęd stanowił silnik gaźnikowy Rolls-Royce „Meteor” o mocy 600 KM. Napęd prądnicy i wentylatorów chłodnic zapewniał dodatkowy silnik Morris o mocy 8 KM. Jednocześnie prowadzono w 1944 roku prace nad ciężej opancerzonym czołgiem piechoty A45 o masie 55 ton, który miał wykorzystywać podzespoły i wieżę A41. Dalsze doświadczenia wojenne wykazały jednak, że używane jako czołgi szybkie amerykańskie Shermany i ciężkie czołgi piechoty Churchill pełnią te same role, w związku z czym zarzucono podział na dotychczasowe kategorie i anulowano rozwój czołgu A45, wybierając czołg A41 jako pierwszy czołg uniwersalny.
W maju 1944 roku zamówiono liczącą 20 egzemplarzy serię informacyjną, uzbrojoną w armatę kalibru 76,2 mm, z tego piętnaście miało armatę 17-funtową, a ostatnie pięć oznaczonych A41S jej lżejszą odmianę, oznaczoną jako 77 mm. Dziesięć pierwszych czołgów uzbrojone było ponadto w działko Polsten kal. 20 mm (służące do wstrzeliwania się w cel), a pozostałe w karabin maszynowy Besa kal. 7,92 mm. 
Pięć czołgów, występujących pod oznaczeniem A41S, miało zmodyfikowaną skrzynię biegów.
Jeszcze w toku produkcji prototypów zamówiono serię 100 czołgów seryjnych oznaczonych Centurion Mk 1 (A41*), uzbrojonych w armatę 17-funtową i karabin maszynowy Besa.
W styczniu 1945 powstał prototyp mający nowy typ wieży i pogrubiony pancerz, oznaczony A41A „Centurion II”. Jego pancerz był bardzo mocny, a do tego silnie pochylony, co zmniejszało zdolności penetracyjne pocisków przeciwnika. Silne pochylenie pancerza było wynikiem doświadczeń z walk z niemieckimi czołgami.
W miarę upływu lat pojazd był stale modernizowany przez producenta. Między innymi armatę kal. 77 mm zastępowano działami 17-funtowym, potem 20-funtowym, a na koniec w latach 60. działem kal. 105 mm, co wydatnie zwiększyło skuteczność czołgu. W konsekwencji zmodernizowane "Centuriony" stanowiły groźnego przeciwnika nawet dla teoretycznie nowocześniejszych konstrukcji z lat czterdziestych i pięćdziesiątych.
Służba.
W kwietniu 1945 roku sześć prototypowych czołgów A41 wysłano do wojsk stacjonujących w Niemczech. Trafiły tam do 22 Brygady Pancernej 7 Dywizji Pancernej tuż przed zakończeniem działań wojennych, nie zdążyły już jednak wziąć udziału w walkach.
Czołgi "Centurion" odegrały ważną rolę podczas wojny koreańskiej (1950-1953). W bezpośrednich starciach pancernych okazały się lepsze od czołgów amerykańskich i radzieckich. "Centurion" zniszczył między innymi chiński czołg ciężki IS-3. Dokonał tego za drugim trafieniem z odległości 2750 m. Duże znaczenie miała możliwość pokonywania przez pojazd stromych wzniesień. Dzięki temu "Centuriony" mogły zbliżyć się na niewielką odległość i niszczyć ukryte w trudno dostępnym, górzystym terenie schrony, fortyfikacje i zapory betonowe sił komunistycznych.
W 1960 r. "Centurion" Mk3 wszedł na wyposażenie izraelskich wojsk lądowych. W 1967 roku w trakcie tzw. wojny sześciodniowej izraelskie formacje pancerne zniszczyły kilka, mających zdecydowaną przewagę w ludziach i w sprzęcie, egipskich dywizji pancernych wyposażonych w czołgi radzieckie. W czasie następnej wojny izraelsko-arabskiej (wojna Jom Kipur), izraelska rezerwowa brygada czołgów złożona z wozów "Centurion" powstrzymała główne natarcie elitarnej syryjskiej dywizji pancernej wyposażonej w teoretycznie silniejsze i nowocześniejsze czołgi T-55 produkcji radzieckiej.
Izraelskie doświadczenia wykazały potrzebę modyfikacji czołgów Centurion i dostosowania ich do współczesnego pola walki. W ten sposób na bazie Centuriona powstał czołg Szot. Zmodyfikowanych Centurionów nie wycofano jak dotąd całkowicie ze służby w wojsku izraelskim. Były one używane jeszcze w 2006 roku w czasie konfliktu libańskiego.
"Centuriony" walczyły w wojnie Indii z Pakistanem w 1965 roku. Siły pancerne Indii składały się wówczas z jednej dywizji pancernej ("Black Elephants" – Czarnych Słoni) złożonej z 17 batalionów pancernych. Dwa z nich wyposażone były w 188 "Centurionów." Pozostałe posiadały 164 francuskich AMX-13 oraz pewną liczbę przestarzałych amerykańskich czołgów Sherman oraz Stuart pochodzących z II wojny światowej. Siły pancerne Pakistanu były teoretycznie nowocześniejsze: dysponowały ponad 300 nowymi czołgami M48 Patton produkcji amerykańskiej. Do starcia obu formacji doszło w czasie bitew pancernych pod Assal Uttar i pod Chawinda. Z konfrontacji tej "Centuriony" wyszły zwycięsko, na co wskazuje porównanie 97 zniszczonych czołgów pakistańskich i ponad 30 indyjskich. Stoczone walki wykazały wyraźną przewagę silnie opancerzonego "Centuriona", uzbrojonego w armatę 20-funtową (84 mm) nad teoretycznie nowocześniejszym lecz skomplikowanym i bardziej delikatnym "Pattonem. B"yło to niemiłym zaskoczeniem dla przedstawicieli amerykańskich koncernów zbrojeniowych. Dzięki solidnemu pancerzowi niektóre "Centuriony" zachowały w bitwie zdolność bojową, pomimo kilkakrotnego trafienia ich pociskami przeciwpancernymi przeciwnika. . 
Czołgi typu Centurion znajdowały się również na uzbrojeniu armii: szwajcarskiej (200 szt. Mk3 jako Pz. 55, 100 szt. Mk7 jako Pz. 57), szwedzkiej, somalijskiej, singapurskiej, jordańskiej i duńskiej. Ich stopniowe wycofywanie, rozpoczęło się dopiero w końcu lat 90 XX w.
Do dzisiejszego dnia "Centuriony", a raczej ich południowoafrykańska wersja znana jako Olifant, stanowią podstawę wyposażenia południowoafrykańskich brygad pancernych.
W armii brytyjskiej następcą Centuriona był Chieftain, wprowadzony do służby od 1967. Czołgi saperskie zbudowane na podwoziu „Centuriona”, brały udział jeszcze w operacji „Pustynna Burza” w 1991 roku.
Szacuje się, że brytyjski przemysł zbrojeniowy wyprodukował w sumie około 4500 czołgów "Centurion".
Według zgodnej opinii specjalistów "Centurion" uchodzi za jedną z najlepszych konstrukcji w historii broni pancernej.

</doc>
<doc id="184734" url="https://pl.wikipedia.org/wiki?curid=184734" title="Koncert Live 8 w Filadelfii">
Koncert Live 8 w Filadelfii

Koncert Live 8 w Filadelfii był jednym z koncertów z serii Live 8 organizowanych na całym świecie dnia 2 lipca 2005 roku. Rozpoczął się o godzinie 16:00 UTC w Muzeum Sztuki w Filadelfii, w Stanach Zjednoczonych, a zakończył o 22:00.

</doc>
<doc id="184738" url="https://pl.wikipedia.org/wiki?curid=184738" title="A41 Centurion">
A41 Centurion



</doc>
<doc id="184741" url="https://pl.wikipedia.org/wiki?curid=184741" title="Michaił Kuzmin">
Michaił Kuzmin

Michaił Aleksiejewicz Kuzmin (; ur. w Jarosławiu nad Wołgą, Imperium Rosyjskie, zm. 1 marca 1936 w Leningradzie, Rosyjska Federacyjna SRR) – rosyjski poeta, pisarz, krytyk literacki i kompozytor okresu rosyjskiego srebrnego wieku.
Życiorys.
Kuzmin pochodził z dawnej rodziny szlacheckiej, jednym z jego dalekich przodków był osiemnastowieczny francuski aktor Jean Aufresne-Rival, znany pod pseudonimem Aufresne, który przybył na dwór carski w czasach Katarzyny II. Aufresne osobiście znał Woltera (z którym zażyłą korespondencję prowadziła też Katarzyna) i grał w jego sztukach.
Rodzina Kuzmina częściowo należała do wyznania staroobrzędowców, co spowodowało, że pisarz zafascynował się archaiczną kulturą tego odłamu religijnego; nie stał się jednak członkiem wspólnoty staroobrzędowej.
W roku 1874 rodzina Kuzminów przeniosła się z Jarosławia do Saratowa, a następnie w 1884 – do Petersburga, gdzie młody Michaił Kuzmin wstąpił w 1891 do Konserwatorium na naukę u Nikołaja Rimskiego-Korsakowa i Anatolija Ladowa. Nie skończył jednak studiów w Konserwatorium, które po trzech latach porzucił. W tym też czasie odbył dwie podróże na południe (Grecja, Turcja, Egipt – 1895, Włochy – 1897), które zaważyły w dużym stopniu na charakterze jego późniejszej twórczości literackiej.
W pierwszych latach nowego wieku Kuzmin był stałym bywalcem salonu literackiego Wiaczesława Iwanowa, gdzie stał się członkiem mistyczno-erotycznego kręgu „wybranych”. Owa grupa artystyczne afirmowała zmysłowość i ezoteryczność w poezji i nazywała siebie hafizystami (od czternastowiecznego perskiego poety-mistyka Hafiza).
W 1913 związał się uczuciowo z poetą pochodzenia litewskiego, Osipem Jurkunasem (ps. Jurij Jurkun), któremu pomógł wydać pierwszy jego zbiorek wierszy. Sam też wydaje w tym czasie swoje najlepsze poezje.
Przewrót bolszewicki nie spełnił nadziei poety – już w marcu 1918 Kuzmin pisał: „Towarzysze dorwali się do władzy i zachowują się jak Attyla – żyć można tylko będąc sprytnym młodzieniaszkiem”. Rewolucję określał jako „koszmarny sen”.
Lata 20. są dla poety ciężkim okresem. Cudem uniknął zesłania i łagru – zważywszy na ekstrawaganckie maniery i sposób bycia znajdował się zawsze pod presją. W 1929 wydał swój ostatni zbiorek wierszy pt. "Pstrąg rozbija lód". Późniejsze utwory zaginęły, zarekwirowane przez organa terroru państwowego. W radzieckiej „Encyklopedii Literackiej” ("Литературная энциклопедия ") z 1931 twórczość Kuzmina określana jest jako przykład „procesu burżuazyjnego zwyrodnienia inteligencji szlacheckiej XX wieku”.
Zmarł 1 marca 1936 w leningradzkim szpitalu na astmę sercową.
Osobowość.
Kuzmin jest postrzegany jako osobowość zagadkowa i nierozpoznana. Jego niesamowite spojrzenie wywoływało dziwne uczucie u rozmówców, a i dziś przyciąga uwagę na zdjęciach. W rzeczywistości tworzył o samym sobie wiele legend i mitów i umiejętnie je rozpowszechniał. Warto zaznaczyć, że często „odmładzał się”, podając późniejszą o kilka lat datę urodzenia. Dlatego w niektórych starszych opracowaniach można spotkać błędną datę urodzenia Kuzmina (np. 1875 zamiast 1872).
Lubił epatować dziwnym ubiorem i ekscentrycznym stylem. Kuzmin nie był jedynym artystą swojej epoki, który przyciągał ekstrawaganckimi manierami – podobnie zachowania u poetów przełomu XIX i XX wieku były powszechne i Kuzmin w pełni uczestniczył w wyalienowanym życiu towarzyskim rosyjskiego Parnasu. Był nawet sekundantem Nikołaja Gumilowa w jego pojedynku z Maksimilianem Wołoszynem. Obaj poeci przeżyli starcie, zaś sam incydent (wywołany zazdrością o kobietę) został później nazwany „ostatnim pojedynkiem poetów”.
Natomiast zupełnie prawdziwa jest wiadomość o homoseksualnej orientacji pisarza, który raczej się z tym nie krył, często wywołując skandale towarzyskie. To nie spotykało się raczej z akceptacją nawet w środowisku artystycznym, a po śmierci Kuzmina stało się jedną z przyczyn skazania jego twórczości na przymusowe i długotrwałe zapomnienie. Jednak powtórne odkrycie jego dzieł, trwające od czasów pieriestrojki, sprawiło, że okrzyknięto Kuzmina rosyjskim Oskarem Wildem. Nie jest to bezpodstawnym sloganem, bo obu twórców łączy nie tylko orientacja seksualna, ale i niezwykła wrażliwość poetycka, wyczucie stylu i epoka w jakiej przyszło im żyć.
Twórczość literacka.
Pierwsza publikacja poetycka Kuzmina pt. "Historia rycerza d’Alessio" (1905) nie przyniosła większego zainteresowania ze strony krytyki. Dopiero o rok późniejsze "Pieśni aleksandryjskie", będące owocem fascynacji starożytną Aleksandrią po podróży odbytej do tego miasta, wywołały zgodny zachwyt rosyjskich środowisk literackich. Maksimilian Wołoszyn nazwał zbiorek Kuzmina „kwiatami prawdziwej poezji antycznej”, zachwytu nie krył też Aleksandr Błok.
W tym samym (1906) roku, w redagowanym przez Walerija Briusowa czasopiśmie „Wiesy” ukazała się jedna z najsłynniejszych powieści Kuzmina pt. "Skrzydła" (Крылья). Sławę swoją zawdzięcza nie tylko niewątpliwym walorom literackim, ale i tematyce – pisarz odważył się otwarcie poruszyć temat miłości homoerotycznej. Tytuł jest wzięty z dialogu "Fajdros" Platona, w którym czytamy, że „ludziom wyrastają skrzydła”, gdy poznają istotę miłości i prawdziwego piękna. Ze strony większości krytyków Kuzmin spotkał się ze zdecydowanym odrzuceniem nowego dzieła, lecz właśnie kontrowersyjna tematyka wzbudziła zainteresowanie czytelników i powieść okazała się wielkim sukcesem wydawniczym – wznawiano ją kilkakrotnie w formie książkowej. W czasach stalinowskich zakazana, ponownie odkryta w ostatnich latach, powieść "Skrzydła" została uznana za sztandarowe dzieło rosyjskiej literatury homoerotycznej, a sam Kuzmin stał się ikoną rosyjskich gejów.
W 1910 Kuzmin opublikował artykuł pt. "O pięknej jasności", który miał być deklaracją artystyczną jego twórczości. Zamierzał też stworzyć nowy prąd literacki, który nazwał "klaryzmem" (od łac. "clarus" – jasny); propozycja ta nie zyskała jednak większego oddźwięku wśród innych poetów. Natomiast w twórczości samego Kuzmina rozpoczął się w tym czasie okres nowych poszukiwań, który przyniósł owoce w postaci wybitnych zbiorków poetyckich, jak "Sieci" (Сети, 1908), "Kuranty miłości" (Куранты любви, 1910), "Jesienne jeziora" (Осенние озера, 1912), "Gliniane gołąbki" (Глинянные голубки, 1914). Poeta stara się w nich wyrazić afirmację życia, pochylić się nad pięknem codzienności. Jednocześnie wprowadza do swych coraz więcej elementów ezoteryzmu, zagadkowości i niesamowitości.
Twórczość Kuzmina jest trudna do zaklasyfikowania w ramach panujących prądów literackich. Blisko jest mu do akmeizmu i jako akmeistę jest traktowany przez niektórych badaczy, jednak nie da się ukryć i wpływów symbolizmu i ewolucji (zwłaszcza w późniejszej twórczości pisarza) w stronę ekspresjonizmu. Ponadto niezwykły indywidualizm Kuzmina, a także wpływ, jaki na jego twórczość wywarły często tak pozornie obce sobie style i filozofie (jak np. bizantynizm i rokoko), decydują o niepowtarzalnym charakterze spuścizny tego pisarza.
Twórczość muzyczna.
Jako kompozytor debiutował w 1898 zbiorkiem nutowym pt. "Trzy romanse" – były to pieśni napisane do jego własnych słów. Znaczenie dorobku kompozytorskiego Kuzmina jest raczej marginalne. Pisał głównie utwory kameralne, pieśni, muzykę dla spektakli. Natomiast nie sposób przecenić ogromnego znaczenia muzyki w twórczości literackiej Kuzmina – zarówno w jego poezji, jak i w prozie występują liczne odwołania do dzieł muzycznych, a także analogie formalne i różne próby „umuzycznienia” tekstu.
Bibliografia.
Źródła w języku angielskim
Źródła w języku rosyjskim
Linki zewnętrzne.
Strony w języku rosyjskim
Strony w języku polskim

</doc>
<doc id="184742" url="https://pl.wikipedia.org/wiki?curid=184742" title="Koncert Live 8 w Berlinie">
Koncert Live 8 w Berlinie

Koncert Live 8 w Berlinie był jednym z koncertów z serii Live 8, który miał zwrócić uwagę państw G8 na panującą biedę w państwach afrykańskich. Koncert ten rozpoczął się 2 lipca 2005 o godzinie 12:00 UTC w Berlinie, w Niemczech, pod Kolumną Zwycięstwa.

</doc>
<doc id="184743" url="https://pl.wikipedia.org/wiki?curid=184743" title="Kometa okresowa">
Kometa okresowa

Kometa okresowa – kometa mająca okres orbitalny wynoszący poniżej 200 lat lub potwierdzone przez obserwacje więcej niż jedno przejście przez peryhelium. Nazwy komet okresowych poprzedzane są przez literę P. W przypadku komet okresowych, które uległy zniszczeniu, ich nazwy poprzedza się literą D. Po drugim zaobserwowanym przejściu przez peryhelium kometa otrzymuje oficjalny, kolejno nadawany numer, który poprzedza literę P lub literę D (np. 19P/Borrelly). Najkrótszy okres orbitalny posiada kometa 2P/Encke (3,3 roku). Z kolei kometa okresowa 153P/Ikeya-Zhang potrzebuje aż 366,5 roku na wykonanie jednego obiegu wokół Słońca.
Kometa okresowa, krążąc zazwyczaj po bardzo eliptycznej orbicie, powraca co jakiś czas w okolicę Słońca. W pobliżu peryhelium, pod wpływem wzrastającej temperatury zaczyna sublimować woda, która w postaci lodu była zamrożona podczas przebywania tego ciała niebieskiego z dala od Słońca. Tworzy się głowa komety i bardzo często warkocz. Kometa staje się lepiej widoczna i nowe komety najczęściej wtedy są odkrywane. Kometa okresowa ma raczej krótki żywot. Częste powroty w okolicę Słońca powodują u niej znaczne utraty masy, co z czasem skutkuje zaniknięciem lub rozpadem takiego ciała.
Najczęściej komety okresowe należą do rodzin, powiązanych z jakimiś planetami – tzn., że obiegając Słońce, powracają do aphelium (najdalej od Słońca oddalony punkt orbity), które to znajduje się w okolicach orbity jakiejś planety. Istnieje rodzina Jowisza, Saturna, Urana i Neptuna. Okresy obiegu komet z rodziny Jowisza to zazwyczaj kilka lat, Saturna od 13 do 20, Urana 27–50, a Neptuna 50–100 lat.
Astronomowie wyróżniają komety krótkookresowe i długookresowe. Do komet krótkookresowych zalicza się np. kometę Enckego (należącą do rodziny Jowisza) oraz kometę Halleya (okres obiegu ok. 75 lat, należącą do rodziny Neptuna).

</doc>
<doc id="184746" url="https://pl.wikipedia.org/wiki?curid=184746" title="NIMBY">
NIMBY

NIMBY (akronim , „nie na moim podwórku”, w Polsce znane też jako „nie w moim ogródku”) – pejoratywne określenie postawy i aktywizmu osób, które wyrażają swój sprzeciw wobec pewnych inwestycji w swoim najbliższym sąsiedztwie, choć nie zaprzeczają, że są one potrzebne w ogóle. Są więc za ich powstaniem, ale w zupełnie innym miejscu, z dala od ich domostw. Ponieważ mieszkańcy innych okolic również mogą zajmować takie stanowisko, w rezultacie dane projekty mogą nie zostać zrealizowane nigdzie.
Postawa NIMBY wyraża się głównie w aktywizmie społecznym, prawnym i politycznym o charakterze lobbingu na poziomie samorządów lokalnych, ukierunkowanym na zablokowanie inwestycji, oraz uchwalenie restryktywnego planowania przestrzennego, np. w postaci planów zagospodarowania przestrzennego służącego wyłącznie lokalnym interesom.
Określany tak opór wobec inwestycji jest uzasadniany na przykład ich uciążliwością, obniżeniem poziomu bezpieczeństwa, gentryfikacją, zaburzeniem estetyki sąsiedztwa, spadkiem wartości nieruchomości, niechęcią wobec komercyjnych deweloperów, napływem niepożądanych grup społecznych, czy kosztem alternatywnym, który mieszkańcy woleliby przeznaczyć np. na parki.
Termin pojawił się w języku angielskim ok. 1980, choć konflikty społeczne tego typu występowały i były opisywane już wcześniej. Przeciwieństwem NIMBY jest YIMBY.
Badania.
Badania ekonomiczne sugerują, że wiązane z lobbingiem typu NIMBY ograniczenia planowania miast, mają znacząco negatywne efekty dla ogólnej gospodarki i dobrobytu. Duże analizy danych ze Stanów Zjednoczonych oszacowały, że restrykcyjne plany przestrzenne miast takich jak Nowy Jork czy San Francisco obniżyły wzrost gospodarczy tego kraju o kilka procent, a w długim terminie nawet o 36%. Podobne wyniki uzyskano również m.in. w Wielkiej Brytanii. Glaeser ocenia, że taka strata przerasta wszelkie sensowne szacunki lokalnych kosztów zewnętrznych inwestycji.
Według analiz Rognliego, restrykcyjne planowanie miast odpowiada również za dużą część wzrostu nierówności w XX wieku. Różnorodne badania szacowały, że podnosi ono ceny mieszkań i wynajmu oraz koszty budowy, wyklucza duże grupy społeczne z dostępu do dobrych szkół, segreguje miasta i podnosi bezdomność. Powoduje eksurbanizację, i wskutek tego, większy ruch samochodowy, korki i zanieczyszczenia środowiska. W wielu przypadkach blokowane jest zarówno komercyjne, jak i społeczne budownictwo. Paradoksalne rezultaty sugerują, że prym w aktywizmie NIMBY wiodą skądinąd liberalne miasta i wyborcy.
Badania psychologiczne i socjologiczne sugerują, że konflikt NIMBY dotyka, oprócz interesu prywatnego, potrzeby identyfikacji i tożsamości opartych o miejsce, oraz potrzeby partycypacji społecznej. Według opracowania Matczaka, rozwiązania partycypacyjne są w związku z tym bardziej skuteczne w zmianie postawy od zachęt czysto ekonomicznych.
Przykłady.
Najbardziej jaskrawe konflikty NIMBY mają miejsce przy projektach ewidentnie uciążliwych (jak budowy autostrad, linii kolejowych, oczyszczalni ścieków czy składowisk odpadów), lub postrzeganych jako uciążliwe (centra rehabilitacyjne dla narkomanów czy kliniki dla chorych na AIDS). W Polsce wzbudzają je m.in. plany budowy elektrowni jądrowej, czy elektrowni wiatrowych, obwodnic i spalarni odpadów.
Historycznie aktywność NIMBY odgrywała jednak także dużą rolę przy rozpowszechnianiu się mieszkań wielorodzinnych, czy planach umożliwiających desegregację miast. W Stanach Zjednoczonych budowa wielorodzinnych kamienic pozostawała w 2019 wykluczona na znacznym obszarze takich miast jak Los Angeles (75% powierzchni), Portland (77%), Seattle (81%) czy San Jose (94%).

</doc>
<doc id="184750" url="https://pl.wikipedia.org/wiki?curid=184750" title="Comet (czołg)">
Comet (czołg)

Comet (A34) Cruiser Tank – czołg pościgowy konstrukcji brytyjskiej z okresu II wojny światowej. 
Historia.
W maju 1943 roku zakłady Leyland rozpoczęły pracę nad dalszym rozwojem czołgów rodziny A24/A27, to znaczy czołgów: Cavalier, Centaur i Cromwell. Powstał wtedy czołg szybki Mk VIII Challenger. Następnie przystąpiono do dalej idących modyfikacji.
Zakłady Vickers opracowały w tym czasie nowy model armaty. Była ona określana jako Vickers HV 75 mm, a później jako 77 mm OQF. Miała ona mniejszą masę i krótszą lufę niż poprzedni model. Posiadała też hamulec wylotowy. Zamontowano nowe koła podtrzymujące gąsienicę i ulepszono koła napinające. Wykonano też nową wieżę, bo poprzedni typ nie mógł pomieścić nowej armaty.
Prototyp czołgu był gotowy do prób w lutym 1944, a we wrześniu ruszyła produkcja seryjna.
Służba.
Już w grudniu 1944 pierwsze seryjne wozy trafiły do oddziałów 11. Dywizji Pancernej. Większe dostawy miały miejsce w marcu 1945. 
Po zakończeniu wojny czołgi Comet pozostawały w uzbrojeniu British Army do początku lat 60. XX wieku. Wzięły udział w wojnie koreańskiej, gdzie stanowiły uzupełnienie bardziej zaawansowanych technicznie czołgów Centurion.
Czołgi Comet były także przedmiotem eksportu. Wkrótce po wojnie w pochodzące z brytyjskiego demobilu czołgi Comet uzbrojono oddziały pancerne armii fińskiej i armii irlandzkiej.

</doc>
<doc id="184751" url="https://pl.wikipedia.org/wiki?curid=184751" title="Comet">
Comet



</doc>
<doc id="184755" url="https://pl.wikipedia.org/wiki?curid=184755" title="Ziemniak – ostatnie starcie">
Ziemniak – ostatnie starcie

Ziemniak – ostatnie starcie (fr. "Potatoes et dragons") – francuski komediowy serial animowany opowiadający o życiu króla Hugo III, władającego Królestwem Ziemniaków. W spokojnym prowadzeniu trybu życia przeszkadza mu smok, żyjący w jaskini nieopodal królewskiego zamku. Król stara się jak może, by go się pozbyć, zatrudniając rycerzy, reprezentujących wszelakie grupy społeczne. Jednak rycerze zawsze przegrywają ze smokiem w wyniku pomocy udzielanej mu przez Księżniczkę Tra-lalę i jej przyjaciół. Serial ponownie pojawił się w styczniu 2012 r. na kanale teleTOON+.
Wersja polska.
Opracowanie wersji polskiej: na zlecenie ZigZapa – Start International Polska
Reżyseria:
Dialogi polskie:
Wystąpili:

</doc>
<doc id="184758" url="https://pl.wikipedia.org/wiki?curid=184758" title="Bazylika Matki Bożej Ostrobramskiej w Skarżysku-Kamiennej">
Bazylika Matki Bożej Ostrobramskiej w Skarżysku-Kamiennej

Bazylika Matki Bożej Ostrobramskiej w Skarżysku-Kamiennej – sanktuarium w Skarżysku-Kamiennej, w diecezji radomskiej, kopia Ostrej Bramy w Wilnie.
Historia.
Decyzją wilnianina ks. biskupa Edwarda Materskiego, pierwszego ordynariusza diecezji radomskiej, w maju 1988 roku rozpoczęto budowę Sanktuarium Matki Bożej Ostrobramskiej w Skarżysku-Kamiennej. 22 października 1989 roku ks. kard. Henryk Gulbinowicz dokonał poświęcenia kaplicy i intronizacji wizerunku Matki Bożej. Obraz jest darem ks. bp. Edwarda Materskiego, a namalowała go wilnianka Izabela Borowska. Koronacja obrazu Matki Boskiej Ostrobramskiej odbyła się 2 lipca 2005. Koronacji dokonał biskup radomski Zygmunt Zimowski.
Wyróżnieniem dla tego miejsca jest utworzenie 17 maja 1992 roku Kapituły Ostrobramskiej. Tego dnia zostały sprowadzone do sanktuarium relikwie św. Rafała. 7 stycznia 2014 roku sanktuarium otrzymało tytuł bazyliki mniejszej dekretem papieża Franciszka. Uroczysta liturgia połączona z odczytaniem dekretu papieskiego odbyła się 25 października 2014 roku.
Matka Boska Ostrobramska jest patronką Skarżyska-Kamiennej.

</doc>
<doc id="184760" url="https://pl.wikipedia.org/wiki?curid=184760" title="Kanały półkoliste">
Kanały półkoliste

Kanały półkoliste (łac. "canales semicirculares") – trzy kostne kanały ucha wewnętrznego, znajdujące się w błędniku. Rozpoczynają i kończą się w przedsionku, a jeden z końców zamyka się bańką ("ampulla"), do której wiedzie odnoga bańkowa ("crus ampullaris").
U człowieka są one tak usytuowane, że każdy z nich jest ustawiony mniej więcej prostopadle do płaszczyzn dwóch pozostałych:
Wypełnione są przychłonką, w której zawieszone są błoniaste przewody półkoliste.

</doc>
<doc id="184761" url="https://pl.wikipedia.org/wiki?curid=184761" title="Thomas Andrews">
Thomas Andrews

Thomas Andrews Junior (ur. 7 lutego 1873 w Comber, zm. 15 kwietnia 1912) – konstruktor statków, m.in. "Titanica", na pokładzie którego zginął.
W 1884 trafił do Królewskiej Akademii w Belfaście. W wieku 16 lat opuścił szkołę i zaczął pracować w Harland and Wolff jako praktykant. W 1907 roku został mianowany dyrektorem zarządzającym i szefem departamentu Harland i Wolff. 24 czerwca 1908 roku ożenił się z Helen Barbour Reilly.
Podczas lat praktyki, nauki i pracy Andrews stał się bardzo lubiany w towarzystwie i wśród pracowników stoczni. Był odpowiedzialny w stoczni Harland and Wolff w Belfaście za budowę statków "RMS Olympic" i "RMS Titanic". W czasie ewakuacji honorowo pozostał na statku. Ostatni raz miał być widziany ok. godz. 2:10 przy kominku w palarni I klasy. Jego ciało nigdy nie zostało znalezione.

</doc>
<doc id="184762" url="https://pl.wikipedia.org/wiki?curid=184762" title="Niemiecka Afryka Południowo-Zachodnia">
Niemiecka Afryka Południowo-Zachodnia

Niemiecka Afryka Południowo-Zachodnia (niem. "Deutsch-Südwestafrika", "DSWA") – niemiecka kolonia w latach 1884–1915, przejęta później przez Republikę Południowej Afryki i administrowana jako Afryka Południowo-Zachodnia. Ostatecznie terytorium to uzyskało niepodległość w 1990 jako Namibia. Powierzchnia kolonii wynosiła 835,1 tys. km².
Historia.
Początki kolonii wiążą się z osobą niemieckiego kupca Adolfa Lüderitza, który kupił ziemię w okolicach Angra Pequena od miejscowego wodza plemiennego. Od jego nazwiska wywodzi swoją nazwę miasto Lüderitz i przyległe wybrzeże. 24 kwietnia 1884 Lüderitz przekazał ten obszar pod opiekę władz niemieckich. Wkrótce przypłynęły tutaj statki niemieckiej floty. Ostatecznie niemiecka flaga zawisła nad tym terytorium 7 sierpnia 1884. W 1890 kolonia powiększyła swój obszar po zakupie terytorium Caprivi.
Niemiecka Afryka Południowo-Zachodnia była jedyną niemiecką kolonią, która przyciągnęła znaczącą liczbę niemieckich osadników. Przybywali tu głównie z powodów ekonomicznych, w poszukiwaniu diamentów i miedzi, a także by uprawiać ziemię. W 1902 wśród 200 tys. mieszkańców kolonii było 2595 Niemców, 1354 Afrykanerów i 452 Brytyjczyków. Do 1914 przybyło kolejnych 9 tys. osadników niemieckich.
Miejscowa ludność autochtoniczna, obejmująca głównie ludy Herero (80 tys. osób), Owambo (60 tys.) i Nama (10 tys.), określana była mianem Hotentotów. W latach 1893–1894 doszło do pierwszego „powstania Hotentotów” ludu Nama, na którego czele stał Hendrik Witboi. W kolejnych latach dochodziło do kolejnych lokalnych powstań przeciwko kolonizatorom, ich kulminacją było tzw. powstanie Herero w 1904. Herero atakowali niemieckie gospodarstwa, zabijając około 150 osadników. Przy słabych jeszcze siłach niemieckich Herero udało się nawet otoczyć miasta Okahandja i Windhoek. Dodatkowe siły przybyłe z Niemiec rozgromiły powstańców w bitwie pod Waterbergiem. Herero musieli wycofać się na Kalahari, gdzie wielu z nich umarło z pragnienia. Ponadto niemieckie patrole strzegły źródeł wody, strzelając do zbliżających się tubylców. Zaledwie części z nich udało się zbiec do sąsiednich terytoriów brytyjskich. Jesienią 1904 doszło do kolejnego powstania ludu Nama pod wodzą Hendrika Witboi i Jakoba Morenga, które zostało stłumione w latach 1907–1908. 
Na początku I wojny światowej wojska południowoafrykańskie wkroczyły do kolonii. Ich przewaga była znacząca i jednostki niemieckiego Schutztruppe mogły jedynie starać się opóźnić zajęcie całego terytorium. Ostatecznie Niemcy poddali się 9 lipca 1915. Po wojnie terytorium zostało przejęte przez Brytyjczyków, a później przekazane Południowej Afryce jako terytorium mandatowe Ligi Narodów.
We współczesnej Namibii wiele jest jeszcze pozostałości z czasów niemieckiej kolonizacji: nazwy geograficzne, budynki czy przedsiębiorstwa. Do roku 1990 język niemiecki był jednym z języków urzędowych Namibii, dziś ma status języka mniejszości narodowej i wciąż używa go ok. 30 tys. mieszkańców. Nadal mieszka tam około 20 tys. potomków niemieckich osadników.

</doc>
<doc id="184772" url="https://pl.wikipedia.org/wiki?curid=184772" title="Sklepienie piastowskie">
Sklepienie piastowskie



</doc>
<doc id="184773" url="https://pl.wikipedia.org/wiki?curid=184773" title="Karabinek Valmet M82">
Karabinek Valmet M82

Valmet M82 – fiński karabinek automatyczny w układzie bullpup.
Historia konstrukcji.
W 1976 roku zakłady Valmet rozpoczęły produkcję karabinka M76. Była to modernizacja fińskiej wersji karabinka AK. W tym samym czasie pojawiły się pierwsze seryjne karabinki w układzie bullpup: austriacki Steyr AUG i francuski FAMAS.
Fińska firma także postanowiła umieścić w swojej ofercie karabinek w tym układzie. W odróżnieniu od konkurencji Finowie postanowili zamiast konstruować karabinek od podstaw odpowiednio przebudować klasycznie zbudowanego Valmeta M76.
Prototyp oznaczony M 255 470 miał 90% części wymiennych z karabinkiem M76. Podstawowymi zmianami było przeniesienie mechanizmu spustowego przed magazynek (połączenie z mechanizmem uderzeniowym zapewniał długi pręt) i osadzenie komory zamkowej w kolbie połączonej z łożem i chwytem pistoletowym (ten element karabinka by w prototypie drewniany). W bocznej ściance kolby wycięto łukową szczelinę w której porusza się przełącznik rodzaju ognia. Przyrządy celownicze przesunięto w lewo. Ponieważ nie zdecydowano się na przebudowę mechanizmów wewnętrznych karabinek może być używany wyłącznie przez strzelców praworęcznych.
Na początku lat 80. wyprodukowano krótkie serie karabinków kalibru 7,62 x 39 mm i 5,56 x 45 mm. Wersja seryjna od prototypu odróżniała się nową kolbą-łożem wykonanym z tworzywa sztucznego i skróconym tłumikiem płomieni (prototyp miał urządzenie wylotowe identyczne jak M76). Karabinek był początkowo oznaczany jako M76 Short lub M76 Bullpup by ostatecznie otrzymać nazwę M82. Pomimo że próby wykazały dobrą celność i wyważenie karabinks M82 nie został on zamówiony przez żadną armię.
W 1983 roku firma Valmet rozpoczęła sprzedaż na rynku amerykańskim wersji samopowtarzalnej karabinka M82. Karabinek sprzedawał się jednak słabo i dlatego po wyprodukowaniu i sprzedaniu ok. 2000 egzemplarzy produkcję zakończono w 1986 roku.
Opis konstrukcji.
Karabinek Valmet M82 jest indywidualną bronią samoczynno-samopowtarzalną zbudowaną w układzie bullpup. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka w lewo (dwa rygle). Mechanizm spustowy umożliwia strzelanie ogniem pojedynczym i seriami. Przełącznik rodzaju ognia połączony z bezpiecznikiem ma postać występu poruszającego się w wycięciu na prawym boku kolby. Zasilanie z dwurzędowych magazynków łukowych o pojemności 30 naboi. Otwarte, mechaniczne przyrządy celownicze (przesunięte na lewą stronę komory zamkowej). Lufa zakończona tłumikiem płomieni z dwoma otworami.

</doc>
<doc id="184774" url="https://pl.wikipedia.org/wiki?curid=184774" title="Zatoka Lüderitza">
Zatoka Lüderitza

Zatoka Lüderitza (niem."Lüderitzbucht"; ang. "Lüderitz Bay"; port. "Angra Pequena") – zatoka na Oceanie Atlantyckim u zachodnich wybrzeży Namibii, odkryta w 1487 przez portugalskiego podróżnika Bartolomeu Diasa. 
W 1883 tereny wokół zatoki (m.in. wyspę Shark Island) zakupił od miejscowego wodza plemiennego niemiecki kupiec Adolf Lüderitz. Powstała tu wówczas osada handlowa Lüderitz. Podejrzewając, że Brytyjczycy mogą wysunąć żądania wobec tego terytorium, niemiecki kanclerz Otto von Bismarck, za namową Lüderitza, ogłosił ten obszar 7 sierpnia 1884 niemieckim protektoratem. Miejsce to stało się bazą do niemieckich podbojów w tej części Afryki, która później określana była mianem Niemieckiej Afryki Południowo-Zachodniej, a dzisiaj znana jest jako Namibia.

</doc>
<doc id="184775" url="https://pl.wikipedia.org/wiki?curid=184775" title="Windhoek">
Windhoek



</doc>
<doc id="184776" url="https://pl.wikipedia.org/wiki?curid=184776" title="Teopomp">
Teopomp



</doc>
<doc id="184784" url="https://pl.wikipedia.org/wiki?curid=184784" title="Ignotum per ignotum">
Ignotum per ignotum

Ignotum per ignotum (z ) – błąd logiczny popełniany podczas definiowania. Polega na zbyt skomplikowanym wyjaśnianiu definiowanego terminu w sposób niedostosowany do kompetencji odbiorcy komunikatu. Oznacza to, że nieznany termin ("definiendum") wyjaśniany jest ("definiens") za pośrednictwem skomplikowanego słownictwa, nieznanego odbiorcy. Błąd jest niezgodny z pragmatycznym postulatem poprawności definicji.
Przykład.
Tłumaczenie osobie niekompetentnej pojęcia enzym jako "białko katalizujące".
Pewnym ominięciem błędu będzie wyjaśnienie, iż enzym jest to "substancja przyspieszająca reakcje zachodzące w komórkach żywego organizmu".
W ten sposób ominięto słowo "kataliza", które może być nieznane dla odbiorcy, który nie ma odpowiedniej wiedzy z dziedziny chemii.

</doc>
<doc id="184803" url="https://pl.wikipedia.org/wiki?curid=184803" title="Jan Stępień (pisarz)">
Jan Stępień (pisarz)

Jan Stępień (ur. 21 października 1949 w Głogowie) – polski rzeźbiarz, poeta, pisarz, rysownik, bioterapeuta. Jest członkiem Związku Literatów Polskich i Stowarzyszenia Kultury Europejskiej.
Napisał cztery powieści, opublikował pięć zbiorów opowiadań. Jest także autorem sześciu tomików wierszy. Jego wiersze i opowiadania tłumaczono na niemiecki, arabski oraz esperanto. Rzeźby, rysunki wystawia w wielu miastach Polski, w Belgii i na Węgrzech. Rysunki zamieszcza w miesięcznikach Medycyna dla Ciebie, Jupiter (dla austriackiej Polonii), Res Humana oraz w publikacjach książkowych. Jego sztuka "Koniec świata" została wyróżniona w szóstej edycji Tygodnia Sztuk Odważnych w Radomiu (2006). Jesienią 2009 Teatr im. Ludwika Solskiego w Tarnowie przedstawił prapremierę sztuki "W windzie". 
"Szalona Maria" (1991), "Szaleństwa Marii" (1999) to pozycje zadedykowane żonie Marii Szyszkowskiej, z którą od 1995 roku mieszka w Strzelcach pod Nałęczowem. Jest wegetarianinem.

</doc>
<doc id="184804" url="https://pl.wikipedia.org/wiki?curid=184804" title="Werner Liczka">
Werner Liczka



</doc>
<doc id="184805" url="https://pl.wikipedia.org/wiki?curid=184805" title="Werner Licka">
Werner Licka



</doc>
<doc id="184807" url="https://pl.wikipedia.org/wiki?curid=184807" title="Władysław Holewiński">
Władysław Holewiński

Władysław Eustachy Józefat Holewiński (ur. 19 września 1834 w Białej Podlaskiej, zm. 8 października 1919 w Warszawie) – polski prawnik, profesor Szkoły Głównej Warszawskiej i Cesarskiego Uniwersytetu Warszawskiego, członek Komisji Kodyfikacyjnej RP.
Życiorys.
Był synem Jana (inspektora szkolnego, dyrektora Instytutu Pedagogicznego w Warszawie) i Anny z Borkowskich. Uczęszczał do gimnazjum w Lublinie, w latach 1853-1857 studiował prawo na uniwersytecie w Petersburgu; studia zakończył ze stopniem kandydata praw. Uzupełniał studia we Francji i w Niemczech. W 1861 uzyskał w Petersburgu magisterium prawa na podstawie pracy "O stosunkach majątkowych między małżonkami, w razie niezawarcia umowy przedślubnej".
Podjął następnie pracę w wymiarze sprawiedliwości; był podprokuratorem przy trybunale cywilnym w Warszawie (1861-1863), dyrektorem Kancelarii (1863-1872) i dyrektorem Wydziału Kryminalnego (1872-1876) Komisji Rządowej Sprawiedliwości, prezesem Departamentu Cywilnego Izby Sądowej Warszawskiej (1876-1897). Od 1862 był jednocześnie związany ze Szkołą Główną Warszawską, gdzie kierował Katedrą Prawa Cywilnego i Handlowego, a w 1866 został mianowany profesorem zwyczajnym. Od 1869 kierował analogiczną katedrą Cesarskiego Uniwersytetu Warszawskiego, w latach 1869-1880 przewodniczył Sądowi Akademickiemu, 1872-1878 pełnił funkcję dziekana Wydziału Prawa.
Na uniwersytecie petersburskim obronił w 1872 doktorat z prawa cywilnego (na podstawie pracy "O proischiżdienii i dielenii objaziatielstw"). Był cenionym wykładowcą. Brał udział w pracach nad nowym rosyjskim kodeksem cywilnym; nie przyjął proponowanej mu godności członka Senatu rosyjskiego. Wcześniej zaliczał się do przeciwników powstania styczniowego.
W 1907 był w gronie członków-założycieli Towarzystwa Naukowego Warszawskiego, w 1917 nadano mu godność członka honorowego. Był również współtwórcą (1881) i wieloletnim prezesem (od 1900) Kasy im. Mianowskiego, a także prezesem honorowym Warszawskiego Towarzystwa Prawniczego. Odebrał doktoraty "honoris causa" Uniwersytetu Jagiellońskiego i Franciszkańskiego we Lwowie. Krótko przed śmiercią został mianowany profesorem honorowym Uniwersytetu Warszawskiego oraz członkiem Komisji Kodyfikacyjnej RP. Z małżeństwa z Anielą z Wosińskich miał trzy córki i dwóch synów. Pochowany na cmentarzu Powązkowskim w Warszawie (aleja pod katakumbami, miejsce 18, 19).
Zajmował się prawem zobowiązań, prawem rzeczowym i prawem porównawczym. W pracy "O zobowiązaniach podług Kodeksu Napoleona" (1869) dokonał szerokiej analizy porównawczej kodeksu Napoleona wobec prawa rosyjskiego wraz z szerokim komentarzem i jako pierwszy w polskiej nauce prawa przedstawił podstawy teorii zobowiązań. Z innych jego prac naukowych można wymienić:

</doc>
<doc id="184812" url="https://pl.wikipedia.org/wiki?curid=184812" title="Pistolet HK P11">
Pistolet HK P11

P11 – skonstruowany w firmie Heckler und Koch pistolet przeznaczony do użytku podwodnego.
Historia konstrukcji.
Po sformowaniu w 1959 roku pierwszych jednostek niemieckich płetwonurków bojowych ("Kampfschwimmers") rozpoczęto prace nad rozwojem uzbrojenia dla tego rodzaju formacji. Początkowo płetwonurków uzbrajano w pistolety maszynowe MP2 (licencyjny Uzi), pistolety P1 i noże, jednak potrzebna była broń pozwalająca na skuteczne prowadzenie ognia pod wodą.
Początkowo prowadzone eksperymenty ze stosowaniem kusz podwodnych wykazały, że mają one co prawda dobrą celność i zasięg, ale dyskwalifikuje je niska szybkostrzelność. Dlatego w drugiej połowie lat sześćdziesiątych rozpoczęto prace nad bronią przystosowaną do strzelania pod wodą. Pierwszą taką konstrukcją był BUW-2, ale prawdopodobnie nie był on produkowany seryjnie.
Do uzbrojenia wprowadzono pistolet P11 firmy Heckler und Koch. Jego projektowanie rozpoczęto prawdopodobnie na początku lat siedemdziesiątych, a do uzbrojenia przyjęty został w 1976 roku. Była to broń pięciostrzałowa, wyposażona w elektryczny układ odpalający. W następnych latach P11 znalazł się na uzbrojeniu płetwonurków kilku innych armii, ale do dziś nie występuje w oficjalnej ofercie firmy HK. 
Opis konstrukcji.
Pistolet P11 jest bronią pięciostrzałową. Mechanizm spustowy z elektrycznym odpalaniem naboi.
Broń składa się z dwóch głównych zespołów: wiązki pięciu luf z osadzonymi wewnątrz nabojami (wyloty luf są fabrycznie zaklejone cienką folią z tworzywa sztucznego) i chwytu pistoletowego z mechanizmem spustowym i odpalającym. Chwyt ma w tylnej części gniazdo, w którym osadza się wiązkę luf. Po osadzeniu lufy blokuje się przy pomocy skrzydełka umieszczonego po lewej stronie chwytu, nad kabłąkiem spustowym. Bezpiecznik ma postać kołka przechodzącego w poprzek szkieletu nad spustem. Zarówno ładowanie zespołu luf nabojami, jak i ładowanie baterii mechanizmu odpalającego, jest możliwe wyłącznie u producenta.

</doc>
<doc id="184815" url="https://pl.wikipedia.org/wiki?curid=184815" title="Senatorowie III kadencji Senatu Rzeczypospolitej Polskiej (1993–1997)">
Senatorowie III kadencji Senatu Rzeczypospolitej Polskiej (1993–1997)

Senatorowie III kadencji Senatu Rzeczypospolitej Polskiej zostali wyłonieni podczas wyborów parlamentarnych 19 września 1993 (data ta była jednocześnie początkiem tej kadencji) oraz w wyniku wyborów uzupełniających. Senatorowie złożyli ślubowanie na pierwszym posiedzeniu Senatu III kadencji wyznaczonym na 15 października 1993, ich kadencja upłynęła w dniu pierwszego posiedzenia następnego Sejmu – 20 października 1997.
100 senatorów wyłoniono w 49 okręgach wyborczych (każdy obejmował obszar jednego województwa), w których wybierano 2 senatorów na zasadzie większości względnej (województwo katowickie i warszawskie – 3 senatorów).
1. posiedzenie Senatu III kadencji rozpoczęło się 15 października 1993, funkcję marszałka seniora pełnił najstarszy wiekiem senator – Jan Mulak.
W trakcie kadencji przeprowadzono w dwóch terminach wybory uzupełniające. W trzech przypadkach przyczyną ich zarządzenia była śmierć senatorów wybranych w wyborach parlamentarnych w 1993, w jednym zrzeczenie się mandatu.
Dane zbiorcze o senatorach.
37 nowo wybranych senatorów reprezentowało Sojusz Lewicy Demokratycznej (SLD), 36 – Polskie Stronnictwo Ludowe (PSL), 9 – Niezależny Samorządny Związek Zawodowy „Solidarność” (NSZZ), 4 – Unię Demokratyczną (UD), po 2 – Bezpartyjny Blok Wspierania Reform (BBWR) i Unię Pracy (UP), po jednym – KW Klubu Inteligencji Katolickiej w Białymstoku oraz Stowarzyszenia Rodzin Katolickich Archidiecezji Białostockiej, Kongres Liberalno-Demokratyczny, Mniejszość Niemiecką, Niezależny Samorządny Związek Zawodowy Rolników Indywidualnych „Solidarność”, Porozumienie Ludowe i Zjednoczenie Polskie, 4 mandaty uzyskali kandydaci niezależni. Brak przynależności partyjnej deklarowało 42 wybranych senatorów.
W izbie zasiadło 13 kobiet i 87 mężczyzn. 31 senatorów posiadało doświadczenie parlamentarne (w tym: 22 było wcześniej wyłącznie senatorami; 1 – senatorem i posłem na Sejm; 8 – wyłącznie posłami). 69 osób wybrano do parlamentu po raz pierwszy.
Prezydium Senatu III kadencji.
Ponadto 15 października 1993 wybrano 7 sekretarzy: Krzysztofa Borkowskiego (PSL), Andrzeja Chronowskiego (NSZZ), Witolda Grabosia (SLD), Eugeniusza Grzeszczaka (PSL), Wandę Kustrzebę (SLD) i Janusza Okrzesika (UD).
Przynależność klubowa (stan na koniec kadencji).
Senatorowie III kadencji zrzeszeni byli w następujących klubach i kołach parlamentarnych:
Ponadto 5 senatorów było niezrzeszonych.
Przewodniczący komisji.
Tę samą funkcję w Senacie II kadencji pełnił Sylwester Gajewski.

</doc>
<doc id="184816" url="https://pl.wikipedia.org/wiki?curid=184816" title="Machu Piccu">
Machu Piccu



</doc>
<doc id="184817" url="https://pl.wikipedia.org/wiki?curid=184817" title="Przestrzeń jądra">
Przestrzeń jądra

Przestrzeń jądra – fragment pamięci operacyjnej systemu operacyjnego, na której operacje (zapis - odczyt) może wykonywać jedynie jądro systemu operacyjnego. Nazwą tą często określa się również kod jądra znajdujący się w chronionej pamięci oraz wszystkie procesy jądra.

</doc>
<doc id="184818" url="https://pl.wikipedia.org/wiki?curid=184818" title="Trakcja wielokrotna">
Trakcja wielokrotna

Trakcja wielokrotna – połączone ze sobą za pomocą sprzęgu mechanicznego, oraz pneumatycznego czynne pojedyncze pojazdy trakcyjne.
Sterowanie elektryczne w elektrycznych zespołach trakcyjnych realizowane jest przez sprzęg samoczynny systemu Scharfenberga, a w większości lokomotyw poprzez połączenie 3 kablami. Trakcja wielokrotna jest również powszechnie stosowana w tramwajach i w metrze. Sterowanie hamulcem pneumatycznym jednostek zależnych polega na przestawieniu ich zaworu sterującego w położenie neutralne.

</doc>
<doc id="184824" url="https://pl.wikipedia.org/wiki?curid=184824" title="Leon VIII">
Leon VIII

Leon VIII (łac. "Leo VIII", zm. 1 marca 965 w Rzymie) – papież w okresie od 6 grudnia 963 do stycznia 964 i od czerwca 964 do 1 marca 965.
Życiorys.
Przed wyborem na papieża był świeckim protoscriniariusem tzn. głównym notariuszem w Pałacu Laterańskim. Został wybrany podczas synodu rzymskiego za zgodą cesarza Ottona I, tuż po ucieczce swego poprzednika, Jana XII z Rzymu. W ciągu jednego dnia otrzymał wszystkie święcenia oraz został konsekrowany. Naruszało to prawo kanoniczne, dlatego niekiedy bywa zaliczany do grona antypapieży, jednak "Annuario Pontificio" wymienia go jako legalnego papieża na zasadzie "in dubio pro reo".
Po wyborze na papieża, Leon złożył przysięgę wierności Ottonowi. 3 stycznia 964 Jan XII wywołał powstanie, które zostało krwawo stłumione, jednak skłoniło to Leona do namówienia cesarza do zwolnienia zakładników przekazanych mu przez Rzym. Decyzja ta była niepopularna i doprowadziła do zamieszek w Rzymie, po wyjeździe cesarza w połowie stycznia. Spowodowało to ucieczkę Leona na dwór cesarski i powrót Jana na Stolicę Piotrową, który 26 lutego 964 roku ekskomunikował Leona i unieważnił wszystkie święcenia, jakie udzielił.
Gdy 14 maja 964 Jan XII umarł, Rzymianie błagali cesarza, by nowym papieżem został wybrany przez nich, Benedykt V. Otton jednak stanowczo się temu sprzeciwił; 23 czerwca wkroczył do Rzymu i przywrócił na urząd papieski Leona, który natychmiast odwołał Benedykta i zesłał na wygnanie do Hamburga. Leon zmarł 1 marca 965 roku.
Zabronił laikom wchodzić do prezbiterium podczas uroczystych nabożeństw.

</doc>
<doc id="184825" url="https://pl.wikipedia.org/wiki?curid=184825" title="Miłocin (Rzeszów)">
Miłocin (Rzeszów)

Miłocin – część Rzeszowa, umowna dzielnica miasta, dzielącą się administracyjnie na dwie jednostki pomocnicze – osiedla:
Osiedle Miłocin oraz Osiedle Miłocin – św. Huberta.
Do końca grudnia 2018 roku północna część dzielnicy stanowiła jeszcze odrębną podmiejską wieś w województwie podkarpackim, w powiecie rzeszowskim, administracyjnie należącą do oddalonej o około 10km siedziby gminy miejsko-wiejskiej w Głogowie Małopolskim.
Miłocin leży w północnej części Rzeszowa. Zajmuje powierzchnię ponad 2,2  km² i jest zamieszkiwany łącznie przez ok. 2 tys. osób. Przyłączona w 2010 r. do Rzeszowa południowa część Miłocina stanowi Osiedle Miłocin składające się z wybudowanych tu w latach 80. i 90. XX wieku domów jednorodzinnych i szeregówek w zwartej, miejskiej zabudowie pozbawionej całkowicie zabudowy gospodarczej i położonej na skraju rzeszowskiej dzielnicy mieszkaniowej Baranówka, tworząc z nią funkcjonalnie jednolitą całość.
W północnej części Miłocina, na północ od linii kolejowej Kijów-Lipsk leży Osiedle Miłocin – św. Huberta, utrzymała się ulicowa zabudowa jednorodzinna charakterystyczna dla przedmieść, z rozbudowującymi się obecnie nowymi zespołami domów jednorodzinnych i osiedlami szeregówek.
Na terenie Osiedla Miłocin przy zabytkowym zespole szkół rolniczych znajduje się zabytkowy park, z gatunkami drzew będącymi pod ochroną. Na obszarze dzielnicy ulokowana też będzie część Podkarpackiego Parku Naukowo-Technologicznego.
W 1971 w ramach regulacji ówczesnej granicy Rzeszowa miała miejsce wymiana gruntów z wsią Miłocin, w ramach której włączono do miasta małą enklawę w okolicy ul. Borowej. W 1977, w czasie kolejnej zmiany granic Rzeszowa, włączono do miasta niewielki fragment wsi w okolicy obecnej ul. Ślusarczyka, gdzie powstało Osiedle Baranówka IV B. 1 stycznia 2010 nastąpiło kolejne powiększenie miasta o tereny Osiedla Miłocin (tzw. Kolonia) o powierzchni 1,243 km², zabudowane miejskim osiedlem domków jednorodzinnych i szeregówek. Nowe ulice osiedla noszą nazwy przypraw, np. ul. Miętowa, Laurowa, Waniliowa. Na tym osiedlu znajduje się również stara zabudowa szkoły rolniczej pochodząca z XIX-wiecznej fundacji rzeszowianina Jana Towarnickiego z 1905 roku – obecnie Zespół Szkół Agroprzedsiębiorczości oraz jedna z wyższych uczelni Rzeszowa: Wyższa Szkoła Inżynieryjno-Ekonomiczna w Rzeszowie.
Z dniem 1 stycznia 2019 roku pozostała część Miłocina została włączona w całości do Rzeszowa, tworząc Osiedle Miłocin – św. Huberta, z zabytkową kaplicą św. Huberta pochodzącą z fundacji rodu Lubomirskich, dawnych właścicieli m.in. Rzeszowa i ówczesnego Miłocina.
Miłocin jest siedzibą parafii św. Huberta, należącej do dekanatu Rzeszów Fara, diecezji rzeszowskiej.

</doc>
<doc id="184826" url="https://pl.wikipedia.org/wiki?curid=184826" title="SquareEnix">
SquareEnix



</doc>
<doc id="184827" url="https://pl.wikipedia.org/wiki?curid=184827" title="Grand Prix Francji 2005">
Grand Prix Francji 2005

Wyniki Grand Prix Francji, dziesiątej rundy Mistrzostw Świata Formuły 1 w sezonie 2005.
Wyniki sesji.
Wyścig.
 
 

</doc>
<doc id="184828" url="https://pl.wikipedia.org/wiki?curid=184828" title="Yazoo">
Yazoo



</doc>
<doc id="184830" url="https://pl.wikipedia.org/wiki?curid=184830" title="Leszek Błażyński">
Leszek Błażyński

Leszek Błażyński (ur. 5 marca 1949 w Ełku, zm. 6 sierpnia 1992 w Katowicach) – polski bokser wagi muszej, mechanik.
Życiorys.
Dwukrotny brązowy medalista olimpijski z Monachium (1972) i Montrealu (1976). Mistrz Europy – Halle 1977) i wicemistrz (Madryt 1971), uczestnik Mistrzostw Europy Belgrad 1973 i Mistrzostw Świata 1978 (waga kogucia); dwukrotny mistrz Polski (1971, 1973) i trzykrotny wicemistrz 1969 (waga papierowa), 1972 i 1980; i 11-krotny reprezentant kraju w meczach międzypaństwowych.
Zawodnik klubów: Mazur Ełk (1964–1969), BBTS Włókniarz Bielsko-Biała (1969–1974) i Szombierek Bytom (1976–1983)
Łącznie stoczył 317 walk (282 zwycięstwa, 4 remisy, 31 porażek).
Został odznaczony m.in. Złotym, Srebrnym i Brązowym Medalem za Wybitne Osiągnięcia Sportowe, Złotym Krzyżem Zasługi (1972), Krzyżem Kawalerskim Order Odrodzenia Polski (1976).
Po zakończeniu kariery sportowej był trenerem bokserskim, okazjonalnie zajmował się też dziennikarstwem, a nawet występował w kabarecie (razem z Władysławem Komarem) i pojawił się w telewizji jako wokalista jazzowy.
6 sierpnia 1992 w Katowicach popełnił samobójstwo. Przyczyną była ciężka depresja po niedawnej śmierci żony. Został pochowany 11 sierpnia 1992 na Centralnym Cmentarzu Komunalnym w Katowicach przy ul. Murckowskiej.

</doc>
<doc id="184833" url="https://pl.wikipedia.org/wiki?curid=184833" title="Roboam">
Roboam

Roboam, Rechabeam (רחבעם, hebr. Rehawam) (zm. ok. 914 p.n.e.) − postać biblijna, król Judy. Syn Salomona i Naamy, z pochodzenia Ammonitki.
Po śmierci Roboama królem Judy został jego syn Abiasz.
Daty panowania.
Jako daty panowania, według różnych źródeł, podaje się lata:
Imię.
Imię "Rehabeam" jest pochodzenia hebrajskiego i oznacza "naród się rozmnożył, powiększył". W polskiej literaturze przedmiotu najbardziej popularna jest grecka forma tego imienia − Roboam.
Panowanie.
Był synem Salomona i Naamy, Ammonitki. Po śmierci ojca udał się do Sychem, gdzie miano go ogłosić królem. Tam opozycja na czele z przybyłym z Egiptu Jeroboamem synem Nebata zwróciła się z żądaniem, by zmniejszył ciężary nałożone przez Salomona. Roboam poprosił o trzy dni do namysłu, a następnie pod wpływem swoich młodszych doradców odrzucił żądanie, zapowiadając zwiększenie obciążeń. W efekcie Roboam został uznany królem jedynie przez Judę. Gdy ukamienowano Adonirama, przełożonego przymusowych robotników, wystraszony Roboam uciekł na rydwanie do Jerozolimy. Tymczasem zgromadzenie w Sychem obrało królem Jeroboama. W ten sposób doszło do definitywnego podziału państwa hebrajskiego na Królestwo Północne (Izrael), obejmujące obszar około 24000 kilometrów kwadratowych, i Południowe (Judę), wierne Roboamowi, obejmujące obszar około 8000 kilometrów kwadratowych.
Po powrocie do swojej stolicy Roboam rozpoczął przygotowania do wojny z Izraelem, ale pod wpływem słów Szemajasza, proroka Jahwe, zrezygnował ze zbrojnej rozprawy ze zbuntowanymi plemionami.
Przez pierwsze trzy lata panowania Roboam pozostawał wierny kultowi jahwistycznemu. Odbudował warowne miasta Betlejem, Etam, Tekoę, Bet-Sur, Soko, Adullam, Gat, Mareszę, Zif, Adoraim, Lakisz, Azekę, Soreę, Ajjalon i Hebron. W tym czasie do Judy napłynęła spora fala emigrantów z Królestwa Północnego - byli to głównie lewici, uchodzący po tym, jak Jeroboam wprowadził kult bałwochwalczy.
Później Roboam opowiedział się za kultami pogańskimi. Za jego panowania odrodził się też nierząd sakralny.
W piątym roku panowania Roboama państwo Judy zostało najechane przez faraona, którego źródła biblijne nazywają Sziszakiem (identyfikuje się go zwykle z Szeszonkiem I). W celu uniknięcia zburzenia Jerozolimy przez wojska faraona Roboam przekazał jako okup wszystkie skarby świątynne.
Roboam zerwał też z pokojową polityką względem Królestwa Północnego z okresu początków rządów, prowadząc wojnę z Jeroboamem I.
Żony i potomstwo.
Roboam miał 18 żon i 60 nałożnic. Doczekał się 28 synów i 60 córek. Źródła biblijne wymieniają z imienia trzy żony. Były to:
Z małżeństwa z Abihail pochodzili synowie:
Z małżeństwa z Maaką pochodzili synowie:

</doc>
<doc id="184835" url="https://pl.wikipedia.org/wiki?curid=184835" title="Kryminalni">
Kryminalni

Kryminalni – polski serial kryminalny w reżyserii Ryszarda Zatorskiego i Piotra Wereśniaka, wyprodukowany przez MTL Maxfilm i emitowany na antenie TVN od 18 września 2004 do 24 maja 2008 w soboty o godzinie 20:35.
Serial opowiada o pracy policjantów z Wydziału Kryminalnego Komendy Stołecznej Policji. Głównym bohaterem jest podinspektor Adam Zawada (Marek Włodarczyk), któremu w rozwiązaniu zagadek pomaga dwoje młodych podkomisarzy, Marek Brodecki (Maciej Zakościelny) i Barbara Storosz (Magdalena Schejbal).
Serial zdobył trzykrotnie nagrodę Telekamery w latach 2006–2008 w kategorii serialu kryminalnego, a w 2009 zdobył Złotą Telekamerę.
Fabuła.
Akcja serialu rozgrywa się współcześnie w Warszawie i okolicach. Większość odcinków stanowi zamkniętą całość, w których bohaterowie pracują nad rozwiązaniem nowej kryminalnej zagadki.
"Kryminalni: Misja śląska".
16 grudnia 2006 premierę miał film fabularny "" w reżyserii Macieja Pieprzycy. Produkcja była próbą połączenia trzech odcinków serialu "Kryminalni" (odc. 41, 42 i 43), znanych jako "Tryptyk śląski", opowiadających o "Grabarzu", który porywa kobiety będące fizycznie podobnymi do swojej matki, po czym zakopuje je żywcem w zrobionych własnoręcznie trumnach. Jedną z jego ofiar staje się podkomisarz Barbara Storosz.
W filmie główne role zagrali: Marek Włodarczyk jako komisarz Adam Zawada i Magdalena Schejbal jako podkomisarz Barbara Storosz, a także: Krzysztof Respondek (podkomisarz Łukasz Strzelecki;w napisach końcowych błędnie widnieje Maciej Strzelecki), Robert Talarczyk (Joachim Budny ps. "Grabarz") i Stanisław Mikulski (Jan Zawada, ojciec Adama).
Emisja za granicą.
W 2011 Endemol Shine Polska nabył na rzecz swojej rosyjskiej spółki zależnej Weit Media prawa do produkcji serialu. Na mocy zawartego porozumienia, umowa pozwala spółce Endemol Shine Polska na wyprodukowanie rosyjskiej adaptacji serialu.

</doc>
<doc id="184836" url="https://pl.wikipedia.org/wiki?curid=184836" title="Kleszcz">
Kleszcz

Kleszcz – dawna osada młynarska, od 1953 w granicach miasta Piotrków Trybunalski. Leży we wschodniej części miasta, wzdłuż ulicy Kleszcz, po południowej stronie jeziora Bugaj.
Historia.
Dawniej samodzielna miejscowość, od 1867 w gminie Uszczyn w powiecie piotrkowskim w guberni piotrkowskiej. Od 1919 w woj. łódzkim. Tam 19 października 1933 utworzono gromadę o nazwie "Wierzeje" w gminie Uszczyn, składającej się ze wsi Wierzeje, osady młynarskiej Kleszcz i gajówki Uszczyn.
Podczas II wojny światowej gromadę Wierzeje włączono do Generalnego Gubernatorstwa (dystrykt radomski, powiat Petrikau), nadal w gminie Uszczyn. W 1943 roku liczba mieszkańców wynosiła 308.
Po wojnie ponownie w województwie łódzkim i powiecie piotrkowskim, nadal jako składowa gromady Wierzeje, jednej z 13 gromad gminy Uszczyn. 
12 września 1953 Kleszcz wyłączono z gminy Uszczyn, włączając go do Piotrkowa Trybunalskiego.

</doc>
<doc id="184837" url="https://pl.wikipedia.org/wiki?curid=184837" title="Jacek Zdrojewski">
Jacek Zdrojewski

Jacek Feliks Zdrojewski (ur. 30 maja 1949 w Warszawie) – polski polityk i ekonomista, poseł na Sejm IV kadencji, w latach 2003–2004 wiceminister infrastruktury, przewodniczący Polskiej Lewicy.
Życiorys.
Ukończył studia na Wydziale Ekonomiczno-Społecznym Szkoły Głównej Planowania i Statystyki w Warszawie. Pracę zawodową rozpoczął w 1973 w Warszawskiej Fabryce Pomp. Pracował również jako dyrektor biura Warszawskiego Zespołu Poselskiego. W latach 1974–1979 działał w Towarzystwie Wolnej Wszechnicy Polskiej. Od 1983 do 1987 pełnił funkcję sekretarza warszawskiej rady Patriotycznego Ruchu Odrodzenia Narodowego.
W 1998 został wybrany na radnego Warszawy. W latach 1999–2002 sprawował funkcję wiceprezydenta Warszawy. W 2002 ponownie został wybrany na radnego. Od listopada 2003 do stycznia 2004 zajmował stanowisko podsekretarza stanu w Ministerstwie Infrastruktury. Od 2004 pełnił funkcję posła IV kadencji z okręgu warszawskiego, po objęciu mandatu w miejsce zmarłego Aleksandra Małachowskiego.
Działalność partyjną rozpoczynał jako członek Polskiej Zjednoczonej Partii Robotniczej, w której w latach 1987–1989 był kierownikiem Wydziału Propagandy Komitetu Wojewódzkiego. W 1998 wstąpił do Socjaldemokracji Rzeczypospolitej Polskiej, a w 1999 do Sojuszu Lewicy Demokratycznej. W 2004 zastąpił Józefa Oleksego na stanowisku przewodniczącego mazowieckiej rady wojewódzkiej SLD. W czerwcu 2005 zrezygnował z członkostwa w tej partii w związku z konfliktem pomiędzy nim a nowym przewodniczącym SLD Wojciechem Olejniczakiem.
W lipcu 2005 odszedł z SLD, wiążąc się z Samoobroną RP, jednak po kilku tygodniach ją porzucił i nie ubiegał się o reelekcję w kolejnych wyborach. W 2007 kandydował do Sejmu z listy Polskiej Partii Pracy, a następnie wspólnie z Leszkiem Millerem rozpoczął tworzenie struktur Polskiej Lewicy. Objął w tej partii funkcję sekretarza generalnego, a 9 stycznia 2010 przejął obowiązki przewodniczącego po rezygnacji Leszka Millera, który opuścił ugrupowanie. 27 lutego tego samego roku wybrany został na nowego przewodniczącego przez zgromadzenie krajowe ugrupowania.
6 kwietnia 2011 został zatrzymany przez funkcjonariuszy Centralnego Biura Antykorupcyjnego w związku z korupcją, do jakiej miało dojść przy przetargu na zakup wagonów do warszawskiego metra. Prokurator Prokuratury Apelacyjnej we Wrocławiu przedstawił mu zarzuty przyjęcia korzyści majątkowej w wysokości 400 tys. funtów, po czym został zwolniony za poręczeniem majątkowym. Jacek Zdrojewski zrezygnował następnie z kierowania Polską Lewicą i zawiesił swoje członkostwo w ugrupowaniu. 16 kwietnia został jednak ponownie wybrany na przewodniczącego przez zgromadzenie krajowe partii.
W 2015 wszedł w skład zarządu Związku Polskich Parlamentarzystów.

</doc>
<doc id="184839" url="https://pl.wikipedia.org/wiki?curid=184839" title="Bioko">
Bioko

Bioko (do 1973 zwana Fernando Po, Fernando Poo, w latach 1973–1979 Macias Nguema) – wulkaniczna wyspa należąca do Gwinei Równikowej. Jest to największa wyspa tego państwa.
Geografia.
Wyspa ta oddzieliła się od kontynentu 12 tys. lat temu. Położona jest w Zatoce Gwinejskiej u zachodnich wybrzeży Afryki, blisko 25 km od wybrzeży Kamerunu, 100 km na południe od wybrzeży Nigerii i 160 km na północny wschód od kontynentalnej części Gwinei Równikowej (zachodnia Afryka). Jest ostatnią z łańcucha czterech wysp ciągnących się przez 540 km w kierunku południowo-wschodnim, położonym w Zatoce Gwinejskiej.
Powierzchnia jej wynosi 2017 km². Ma pochodzenie wulkaniczne i kształt równoległoboku. Najwyższym, wulkanicznym szczytem Santa Isabel – 3008 m n.p.m. (ostatnia erupcja w 1923). Jest to jedyny krajowy wulkan. Na wyspie znajdują się jeziora kraterowe, między innymi Loreto i Claret.
Klimat wyspy jest równikowy wilgotny odmiany monsunowej, występuje jedna pora deszczowa (kwiecień–październik) – inaczej niż na kontynentalnej części Gwinei Równikowej. Roczna suma opadów wynosi od 2000 do 10 000 mm. Temperatura minimalna wynosi 20–21 °C, maksymalna 27–31 °C.
Podział administracyjny.
Bioko podzielone jest na dwie prowincje Bioko Norte i mniej licznie zamieszkałą prowincję Bioko Sur. Na wyspie znajduje się stolica państwa, Malabo (145 tys. mieszkańców – szacunkowo 2014). Inne większym miastem jest Luba, stolica Bioko Sur.
Demografia.
W 2015 populacja wyspy wynosiła 334 463 i stanowiła 27,3% populacji całego kraju; dla porównania, w 2001 było to 260 462 osób. Rdzennymi mieszkańcami wyspy są członkowie plemienia Bubi; ludzie zamieszkują tę wyspę od 1800 lat.
Historia.
Wyspa została odkryta w 1472 przez portugalskiego żeglarza Fernão do Pó, który nazwał ją "Flor Formosa" (port. Piękny Kwiat). Szybko jednak nadano jej nazwę na cześć odkrywcy (Fernão do Po w czasach portugalskich, natomiast jako kolonia hiszpańska Fernando Poo).
W latach 1827–1858 Brytyjczycy wynajmowali na potrzeby patroli zwalczających handel niewolnikami bazy w Port Clarence (obecnie Malabo) i San Carlos (obecnie Luba). Hiszpanie wyparli Brytyjczyków z wyspy w 1855 r. W 1854 na Bioko sprowadzono z Wyspy Świętego Tomasza kakaowce, co zmieniło gospodarkę kraju; w latach 60. XX wieku ich uprawa zaczęła dominować w gospodarce kraju. Na wyspę wprowadzono także kawowce. Rdzenni mieszkańcy nie chcieli pracować na plantacjach, przez co sprowadzano ich z różnych krajów – Angoli, Mozambiku, Ghany, państw Półwyspu Malajskiego i Chin. Ostatecznie zaczęto ich sprowadzać z Nigerii. Zatrudnieni pracownicy byli jednak źle traktowani; by zaprzestać tego w grudniu 1942 władze Nigerii i Hiszpanii podpisały specjalny traktat.
W 1888 roku na wyspie przebywał polski podróżnik Stefan Szolc-Rogoziński, który zakupił 500 hektarową plantację kakao i wraz z Leopoldem Janikowskim prowadził badania nad plemieniem Bubi. 
Od 1968 Bioko wchodzi w skład niepodległej Gwinei Równikowej. Podzielono wyspę na dwie prowincje Bioko Północne ("Bioko Norte") oraz Bioko Południowe ("Bioko Sur"). W 1973r. pod rządami Francisco Macías Nguema Bidyogo wyspie nadano nazwę Isla Macias Nguema Bidyogo. Przyjęła nazwę Bioko w 1979 roku na cześć Adolfo Bioko, królewskiego syna i brata króla Moka Malabo.
Szata roślinna.
Na Bioko odnotowano 1200 gatunków roślin, z czego 3% to endemity. Lasy na wyspie są w dobrym stanie, w przeciwieństwie do lasów w kontynentalnej części kraju. Założone niegdyś przez Hiszpanów plantacje kakaowców zarosły lasem równikowym. Można wyróżnić sześć typów roślinności na wyspie. Nizinne lasy deszczowe występują od poziomu do 800 m n.p.m. Przypominają swój odpowiednik z kontynentu, ale są uboższe gatunkowo, głównie ze względu na brak drzew z rodzaju "Aucoumea"; są jednak bogate w endemiczne figowce ("Ficus"). Górskie lasy występują od 800 m n.p.m. do 1400 m n.p.m. W nich odnaleźć można liczne endemity, jak paprocie z rodzaju "Cyathea". Między 1500 a 2500 m n.p.m. rosną lasy mgliste ("mossy forests"). Ponad 2500 m n.p.m. występują tylko zakrzewienia i subalpejskie łąki. Szóstym typem roślinności są namorzyny, rosnące u ujść rzek na wyspie.
Fauna.
Na wyspie odnotowano 65 gatunków ssaków, w tym 26 nietoperzy. W 1986 na wyspie przeprowadzono badania związane z szykowanym wówczas sprawozdaniem Międzynarodowej Unii Ochrony Przyrody (IUCN); wyspę uznano wówczas za jedno z najważniejszych miejsc na świecie, które należałoby objąć badaniami małp.
koczkodanowate:
galagowate:
Pośród innych ssaków wartymi wymienienia są: arbogóralek szary ("Dendrohyrax dorsalis"), łuskowiec leśny ("Manis tricuspis"), dujker zatokowy ("Cephalophus ogilbyi"), dujkerczyk modry ("Philantomba monticola"). Ponadto spotkać tu można wiewiórkolotki, jeżozwierze, pojany i wielkoszczury.
Na Bioko odnotowano 143 gatunki ptaków. Wiadomo o przynajmniej dwóch endemicznych; są to krępnik czarnogłowy ("Batis poensis") i szlarnik brunatny ("Zosterops brunneus"). Z nieendemicznych gatunków występują tu na przykład żako ("Psittacus erithacus"), krępaczki białoszyje ("Dyaphorophyia castanea"), ibisy białowąse ("Bostrychia hagedash"), łowce czekoladowe ("Halcyon badia"), dziwogony widłosterne ("Dicrurus modestus"), krogulce trzypręgowe ("Accipiter tachiro"), trerony krasnonose ("Treron calvus") i dzięcioły zmienne ("Dendropicos elliotii"). Badania nad awifauną wyspy rozpoczęły się jednak dopiero w momencie uzyskania niepodległości Gwinei Równikowej, czyli w 1968; ogółem awifauna całego kraju jest dość słabo poznana (stan wiedzy z 2016). Najdokładniejsze badania prowadzono jak dotąd przez około 100 dni w okresie od 1989 do 1992.
Na plażach Bioko gniazdują 4 gatunki żółwi morskich – żółw zielony ("Chelonia mydas"), żółw skórzasty ("Dermochelys coriacea"), żółw szylkretowy ("Eretmochelys imbricata") i żółw oliwkowy ("Lepidochelys olivacea"). Są to 4 spośród 52 gatunków gadów stwierdzonych na wyspach. Ponadto na Bioko występują przedstawiciele 43 gatunków ryb i 33 gatunków płazów. Jedyną endemiczną rybą jest "Aphyosemion oeseri".
Zagrożenia.
Największymi niebezpieczeństwami dla dziko występujących tu zwierząt i roślin jest kłusownictwo (mięso małp cieszy się szczególnym popytem) oraz skażenie środowiska naturalnego wydobywaną w pobliżu wyspy ropą naftową. W 2007 r. ówczesny prezydent kraju Teodoro Obiang Nguema Mbasogo zarządził zakaz polowania na małpy oraz spożywania ich mięsa i handlu nim, który pomógł jednak tylko tymczasowo. Innym zagrożeniem dla rodzimej przyrody jest nadmierny wypas. W 1998 rozpoczęto Bioko Biodiversity Protection Program.

</doc>
<doc id="184840" url="https://pl.wikipedia.org/wiki?curid=184840" title="Fernando Po">
Fernando Po



</doc>
<doc id="184841" url="https://pl.wikipedia.org/wiki?curid=184841" title="Fernando Poo">
Fernando Poo



</doc>
<doc id="184846" url="https://pl.wikipedia.org/wiki?curid=184846" title="Podział administracyjny Gwinei Równikowej">
Podział administracyjny Gwinei Równikowej

Gwinea Równikowa podzielona jest na dwa regiony. Regiony dzielą się na osiem prowincji, które dalej dzielą się na 31 dystryktów. 
Regiony.
Gwinea Równikowa dzieli się na 2 regiony: 
Prowincje.
Państwo Dzieli się na 8 prowincji (3 prowincje Regionu Wyspiarskiego i 5 prowincji Regionu Kontynentalnego):
Dystrykty.
Gwinea Równikowa dzieli się na 31 dystrykty:

</doc>
<doc id="184848" url="https://pl.wikipedia.org/wiki?curid=184848" title="Harold Abrahams">
Harold Abrahams

Harold Maurice Abrahams (ur. 15 grudnia 1899 w Bedford, zm. 14 stycznia 1978 w Londynie) – brytyjski lekkoatleta, sprinter, dwukrotny medalista igrzysk olimpijskich.
Życiorys.
Urodził się w rodzinie ubogich żydowskich imigrantów z Litwy. Jego starszy brat Sidney był lekkoatletą, olimpijczykiem, a później prezesem Sądu Najwyższego Cejlonu.
Abrahams studiował prawo w Gonville and Caius College na Uniwersytecie Cambridge. Jednocześnie uprawiał lekką atletykę – biegi krótkie i skok w dal. Wystąpił na Igrzyskach Olimpijskich w 1920 w Antwerpii w sztafecie 4 × 100 metrów (4. miejsce), biegu na 100 metrów, 200 metrów i skoku w dal (bez sukcesów).
Od 1923 za namową Erica Liddella zatrudnił trenera Sama Mussabiniego. Na miesiąc przed Igrzyskami Olimpijskimi w 1924 poprawił swój rekord Anglii w skoku w dal na 7,37 m, który utrzymał się przez następne 32 lata. Na Igrzyskach w Paryżu Abrahams zwyciężył w biegu na 100 m, zdobył srebrny medal w sztafecie 4 × 100 m i zajął 6. miejsce w biegu na 200 m.
W 1925 złamał nogę, co zakończyło jego karierę sportową. Następnie przez wiele lat pracował jako dziennikarz sportowy.
W 1934 Abrahams przeszedł na katolicyzm. Wzywał przeciwko bojkotowi Igrzysk Olimpijskich w Berlinie w 1936, co powodowało konsternację brytyjskich Żydów.
Historię startu Liddela i Abrahamsa na paryskich igrzyskach opisuje nagrodzony czterema Oscarami film "Rydwany ognia" w reż. Hugh Hudsona z 1981 r. W roli Harolda Abrahamsa wystąpił w nim Ben Cross.
Rekordy życiowe.
źródło:

</doc>
<doc id="184850" url="https://pl.wikipedia.org/wiki?curid=184850" title="Teatr im. Stefana Żeromskiego w Kielcach">
Teatr im. Stefana Żeromskiego w Kielcach

Teatr im. Stefana Żeromskiego w Kielcach – Zabytkowa kamienica, w którym mieści się teatr, znajduje się przy ulicy Sienkiewicza. Istnieje od 1945 r. Odbywa się tu kilka premier rocznie. Poza swoim repertuarem teatr prezentuje także spektakle zapraszanych zespołów. Każdy sezon kończy się plebiscytem o „Dziką Różę”, podczas którego publiczność nagradza najlepszych aktorów i najpopularniejsze przedstawienia.
Siedziba.
Jest jedną z najstarszych scen teatralnych w Polsce. Jej budowa rozpoczęła się w 1877 z polecenia Ludwika Stumpfa. Od jego imienia wziął swą pierwszą nazwę ówczesny Teatr Ludwika. Projektantem kamienicy był Franciszek Ksawery Kowalski, który oprócz teatru zaplanował w niej miejsce także na hotel i restaurację. Pierwsze przedstawienie w teatrze miało miejsce 6 stycznia 1879. W międzyczasie swoją siedzibę miał tu Hotel Polski.
W dniu 11 listopada 1918 w sali teatru i przed budynkiem miały miejsce zamieszki antyżydowskie, w których śmierć poniosły dwie osoby.
W ciągu ponad 100 lat swego istnienia budynek zachował swój pierwotny wygląd.

</doc>
<doc id="184852" url="https://pl.wikipedia.org/wiki?curid=184852" title="Eric Liddell">
Eric Liddell

Eric Henry Liddell (ur. 16 stycznia 1902 w Tiencinie, zm. 21 lutego 1945 w Weixian) – lekkoatleta szkocki, dwukrotny medalista olimpijski, później chrześcijański misjonarz w Chinach.
Kariera sportowa.
Urodził się w Chinach w rodzinie misjonarzy. Ukończył szkołę Eltham College w Anglii, a następnie rozpoczął studia na Uniwersytecie Edynburskim. W czasie studiów dał się poznać jako zapalony sportowiec grający w rugby union i uprawiający biegi lekkoatletyczne. Został siedmiokrotnym reprezentantem Szkocji w Pucharze Pięciu Narodów. Ukończył studia w 1924 r.
Krótko przed ukończeniem przez Liddella studiów odbyły się Igrzyska Olimpijskie w 1924 w Paryżu. Harmonogram zawodów lekkoatletycznych był podany na kilka miesięcy naprzód. Finał koronnej konkurencji Liddella – biegu na 100 metrów miał być rozegrany w niedzielę. Liddell, jako głęboko wierzący protestant, zdecydował się nie wziąć udziału w tej konkurencji. Zamiast tego skoncentrował się na trenowaniu biegu na 400 metrów. Na Igrzyskach Liddell najpierw zdobył brązowy medal w biegu na 200 metrów (pokonali go Amerykanie Jackson Scholz i Charlie Paddock, a mistrz olimpijski na 100 metrów Harold Abrahams był szósty). Następnie został mistrzem olimpijskim na 400 metrów, ustanawiając rekord świata wynikiem 47,6 s.
Życie prywatne.
Nie zdecydował się na karierę sportową. W 1925 powrócił do Chin, gdzie został misjonarzem, podobnie jak jego ojciec i matka. Sytuacja polityczna Chin w latach trzydziestych stała się bardzo niebezpieczna. Mimo zaleceń brytyjskiego rządu, Liddell pozostał w kraju, posyłając w 1941 roku (po ataku Japończyków na Pearl Harbour) do Kanady tylko żonę i córki.
W czasie okupacji japońskiej przebywał najpierw w Xiaozhang (gdzie dołączył do brata, lekarza), potem znów w Tiencinie, a od 1943 w obozie w Weixian. Nie zgodził się opuścić współtowarzyszy, mimo propozycji w ramach wymiany więźniów zorganizowanej przez Winstona Churchila. Umarł w 1945 roku. Bezpośrednią przyczyną zgonu był guz mózgu.
Historię startu Liddella i Abrahamsa na paryskich igrzyskach opisuje nagrodzony czterema Oscarami film "Rydwany ognia" w reż. Hugh Hudsona z 1981 r. W roli Erica Liddella wystąpił Ian Charleson.
Z kolei film "Na skrzydłach orłów" z 2016 r. przedstawia także jego dalsze życie jako misjonarza. W roli Liddella wystąpił Joseph Fiennes.
Rekordy życiowe.
źródło:

</doc>
<doc id="184853" url="https://pl.wikipedia.org/wiki?curid=184853" title="Lidice">
Lidice

Lidice () – wieś i gmina w Czechach, położona w kraju środkowoczeskim, w powiecie Kladno, na północny zachód od Pragi. Liczy 555 mieszkańców (stan na 2022 rok).
Podczas II wojny światowej, 10 czerwca 1942 roku członkowie służb mundurowych nazistowskich Niemiec: SS, Gestapo i OrPo, w ramach odwetu za zamach na Reinharda Heydricha dokonali w Lidicach masowej eksterminacji ich mieszkańców, a następnie zrównania z ziemią całej zabudowy wsi. Po wojnie wieś została odbudowana w pobliżu miejsca, w którym pierwotnie się znajdowała. Pierwotną lokalizację Lidic przeznaczono natomiast na urządzenie tzw. (cz. "Památník Lidice"), kompleksu łączącego zbiorowy grób ofiar niemieckiej eksterminacji z 1942 roku, pomnik i muzeum.
Historia.
Pierwotna wieś.
Pierwsza wzmianka o Lidicach pojawiła się w kronikach w 1318 roku. Najstarszym obiektem użyteczności publicznej we wsi był kościół św. Marcina, zbudowany w 1352 roku. Został on zniszczony w czasie wojen husyckich, jednak aż do XVI wieku kapłani utrakwistów głosili w nim kazania. Świątynia uległa ponownemu zniszczeniu podczas wojny trzydziestoletniej, po czym z inicjatywy wielkiej księżnej Toskanii Marii Anny została zastąpiona nowym, barokowym kościołem, który w kolejnych latach był kilkukrotnie przekształcany stylistycznie.
Innym istotnym budynkiem w Lidicach była szkoła wiejska, o której pierwsza wzmianka pochodzi z 1713 roku, kiedy liczyła 127 uczniów. Miała prosty system centralnego ogrzewania, co czyniło ją pierwszym tego typu obiektem na obszarze krainy Czechy. W 1824 roku wybudowano nową jednokondygnacyjną szkołę.
W II połowie XIX wieku dzięki rozwojowi przemysłu w pobliskim Kladnie (górnictwo węgla kamiennego, rozpalenie pierwszego wielkiego pieca w 1855 roku) Lidice stały się prężną osadą górniczą. Podczas gdy w 1848 roku wieś liczyła 270 mieszkańców żyjących w 33 domach, w 1890 roku liczba ta wzrosła do 506 osób i 50 domów.
W 1942 roku Lidice miały 503 mieszkańców, podzielonych na 167 rodzin żyjących w 106 domach.
Zagłada wsi.
Po udanym zamachu na protektora Czech i Moraw Reinharda Heydricha, dokonanym w Pradze przez dwóch wyszkolonych w Wielkiej Brytanii bojowników 27 maja 1942 roku, przywódca nazistowskich Niemiec Adolf Hitler wpadł we wściekłość i zapragnął odwetu. W pierwszych dniach po zamachu Gestapo i SS wytropiły i zamordowały na terenie Protektoratu czeskich agentów, członków antyniemieckiego ruchu oporu oraz każdego podejrzanego o zaangażowanie w zabójstwo Heydricha – łącznie ponad 1000 osób.
9 czerwca 1942 roku, tuż po pogrzebie Reinharda Heydricha, Karl Hermann Frank, Wyższy Dowódca SS i Policji w Protektoracie Czech i Moraw, mający ambicje przejęcia stanowiska protektora, przedstawił Hitlerowi plan dalszej zemsty za śmierć Heydricha. Przewidywał on wymordowanie mieszkańców i zrównanie z ziemią zabudowy Lidic, których niektórzy mieszkańcy w przeprowadzonym wcześniej przez Gestapo śledztwie zostali błędnie powiązani z zamachowcami oraz ruchem oporu. Jeszcze tego samego dnia Hitler wydał w Berlinie rozkaz o zagładzie Lidic, a kilka godzin później wieś otoczyły oddziały SS. Już po północy, 10 czerwca członkowie SS i Gestapo i OrPo rozstrzelali wszystkich obecnych wówczas w Lidicach mężczyzn powyżej 16. roku życia, zaś obecne na miejscu kobiety i dzieci przewieźli do szkoły w Kladnie, skąd następnie zdecydowaną większość z nich wysłali do obozów koncentracyjnych, gdzie wiele z nich zmarło. Niewielka liczba lidickich dzieci została poddana germanizacji poprzez umieszczenie w niemieckich rodzinach lub w domu dziecka w Puszczykowie (Gaukinderheim Puschkau) pod Poznaniem. 16 czerwca 1942 roku w Pradze rozstrzelano kolejnych 26 mieszkańców Lidic, którzy w dniu masakry we wsi z różnych przyczyn byli poza nią – dziewiętnastu mężczyzn oraz siedem kobiet. Dodatkowo trzy kobiety z Lidic zmarły w trakcie marszu śmierci w 1945 roku. Masakrę w Lidicach przypłaciło życiem ogółem 340 ich mieszkańców: 192 mężczyzn, 60 kobiet i 88 dzieci.
Po usunięciu mieszkańców Lidic postanowiono zatrzeć wszelkie ślady istnienia wsi, w związku z czym wszystkie jej zabudowania zostały zburzone, miejscowy cmentarz został rozkopany, a teren wyrównany przy pomocy buldożerów, po czym obsiany roślinnością. Nazwa wsi została później usunięta ze wszystkich niemieckich map.
Odbudowa.
Jeszcze w 1945 roku zorganizowano konkurs architektoniczny na projekt odbudowy Lidic, w którym zwyciężyła praca autorstwa architektów Františka Marka, Václava Hilský’ego, Richarda Podzemnego i Antonína Tenzera. W 1947 roku położono kamień węgielny pod odbudowę wsi w odległości 300 m od miejsca, w którym pierwotnie się znajdowała, zaś w maju 1948 roku rozpoczęto budowę pierwszych domów. Natomiast pierwotną lokalizację Lidic przeznaczono na urządzenie kompleksu łączącego zbiorowy grób lidickich mężczyzn, pomnik i muzeum – tzw. (cz. "Památník Lidice"). W sfinansowaniu odbudowy wsi pomogły przekazane przez angielskich górników i robotników, wynoszące ogółem około miliona ówczesnych funtów darowizny w ramach kampanii "Lidice Shall Live" (pol. „Lidice będą żyć”), zapoczątkowanej kilka miesięcy po tragedii z 1942 roku przez pochodzącego ze Stoke-on-Trent posła Barnetta Strossa. Po II wojnie światowej do odbudowanych Lidic wróciły 143 ocalałe z niemieckiej masakry kobiety i 17 ocalałych dzieci.
Zwycięski projekt odbudowy wsi nie został w pełni zrealizowany, jako, że na przestrzeni lat ulegał różnym zmianom, głównie z powodów finansowych i politycznych. W największym stopniu na kształt projektu wpłynęło dojście do władzy w Czechosłowacji komunistów w 1948 roku. W związku z tym nowe Lidice miały się stać wzorem socjalistycznego budownictwa mieszkaniowego. Wieś zabudowano jednolitymi, powtarzającymi się, reprezentującymi cztery typy architektoniczne domami, tworzącymi regularny układ urbanistyczny. Powstał w niej także mający duże znaczenie w realiach socjalistycznej Czechosłowacji dom kultury, będący jednym z ostatnich budynków w odbudowywanych Lidicach – jego budowa rozpoczęła się w połowie lat 50. XX wieku, a zakończyła w 1962 roku. Po 1948 roku z projektu odbudowy wypadł natomiast kościół i siedziba Instytutu Badawczego do spraw Bezpieczeństwa w Kopalniach (cz. "Výzkumný ústav pro bezpečnost v dolech"), który pierwotnie miał się mieścić w Lidicach, lecz przeciwko jego ulokowaniu w nich zaprotestowała Ostrawa, która chciała pozostać jedynym ośrodkiem spraw związanych z górnictwem, ponadto nie wybudowano szkoły podstawowej, a tylko przedszkole (szkoła podstawowa znajdowała się w pobliskim Buštěhradzie). W Lidicach nie powstał też hotel, pojawiający się w niektórych planach.
Lidice współcześnie.
W ostatnich latach w Lidicach powstały nowe domy niskoenergetyczne, które pod kątem architektonicznym nawiązują do zabudowy z lat 50. XX wieku.

</doc>
<doc id="184854" url="https://pl.wikipedia.org/wiki?curid=184854" title="Macias Nguema">
Macias Nguema



</doc>
<doc id="184857" url="https://pl.wikipedia.org/wiki?curid=184857" title="Bata">
Bata



</doc>
<doc id="184858" url="https://pl.wikipedia.org/wiki?curid=184858" title="Wyspy Morza Bałtyckiego">
Wyspy Morza Bałtyckiego



</doc>
<doc id="184859" url="https://pl.wikipedia.org/wiki?curid=184859" title="Guy Butler">
Guy Butler

Guy Montagu Butler (ur. 25 sierpnia 1899 w Harrow w Londynie, zm. 22 lutego 1981 w St Neots, Cambridgeshire) – brytyjski lekkoatleta, mistrz olimpijski. 
W roku 1919 studiował przez rok w Royal Military Academy w Sandhurst, a następnie w Trinity College na Uniwersytecie Cambridge.
Zdobył złoty medal na igrzyskach olimpijskich w Antwerpii w 1920 w biegu sztafetowym 4 × 400 metrów (sztafeta brytyjska biegła w składzie: Cecil Griffiths, Robert Lindsay, John Ainsworth-Davis i Butler). Na tych samych igrzyskach został wicemistrzem olimpijskim w biegu na 400 metrów.
Cztery lata później (w 1924) na igrzyskach olimpijskich w Paryżu zdobył ponownie dwa medale w tych samych konkurencjach (bieg na 400 metrów i sztafeta 4 × 400 metrów), tym razem brązowe. Startował także na igrzyskach olimpijskich w Amsterdamie w 1928, tym razem w biegu na 200 metrów, ale odpadł w ćwierćfinale.
Był mistrzem angielskiej Amateur Athletics Association w biegu na 440 jardów w 1919 i na 220 jardów w 1926, a także wicemistrzem w biegu na 440 jardów w 1920, 1922 i 1923 oraz w biegu na 220 jardów w 1927. był również rekordzistą świata w biegu na 300 jardów (30,6 s) w 1926.
Po zakończeniu kariery pracował jako nauczyciel, potem był dziennikarzem sportowym, a także jednym w pionierów filmowania lekkoatletów „w ruchu”.

</doc>
<doc id="184860" url="https://pl.wikipedia.org/wiki?curid=184860" title="Bata (Gwinea Równikowa)">
Bata (Gwinea Równikowa)

Bata – miasto w zachodniej części Gwinei Równikowej. Położone jest nad Zatoką Gwinejską. Jest ośrodkiem administracyjnym Prowincji Nadmorskiej. Według danych szacunkowych z 2015 roku liczyło około 312 tys. mieszkańców – będąc tym samym największym miastem kraju. 
Jest portem wywozu kawy, ziarna kakaowego, orzechów palmowych, oleju oraz drewna. W mieście rozwinięty jest przemysł drzewny oraz cementowy. W Bata funkcjonuje port lotniczy. 
7 marca 2021 roku doszło tu do serii eksplozji, w których zginęło 105 osób, a 615 zostało rannych. 

</doc>
<doc id="184862" url="https://pl.wikipedia.org/wiki?curid=184862" title="Gough Island">
Gough Island



</doc>
<doc id="184863" url="https://pl.wikipedia.org/wiki?curid=184863" title="Agnieszka Radwańska">
Agnieszka Radwańska

Agnieszka Roma Radwańska (, ur. 6 marca 1989 w Krakowie) – polska tenisistka, finalistka Wimbledonu 2012, wiceliderka rankingu WTA, zwyciężczyni kończącego sezon turnieju WTA Finals w 2015 roku, ambasador dobrej woli UNICEF. Jest starszą siostrą tenisistki Urszuli Radwańskiej.
Pierwsza polska tenisistka, która zarobiła na korcie ponad 1 mln dolarów amerykańskich. W przeciągu całej kariery zarobiła 27 683 807 dolarów amerykańskich, co plasuje ją na 9. miejscu w klasyfikacji wszech czasów. Zwyciężczyni dwudziestu turniejów WTA w grze pojedynczej i dwóch w grze podwójnej. Triumfatorka dwóch juniorskich turniejów wielkoszlemowych: Wimbledon 2005 i French Open 2006 w grze pojedynczej. Reprezentantka kraju w Pucharze Federacji oraz na Igrzyskach Olimpijskich 2008 w Pekinie, Igrzyskach Olimpijskich 2012 w Londynie, na których była chorążym, i Igrzyskach Olimpijskich 2016 w Rio de Janeiro. W 2015 roku razem z Jerzym Janowiczem zdobyła Puchar Hopmana. Zdobywczyni nagród WTA w kategorii "Debiut roku" (2006), "Ulubiona tenisistka publiczności" (2011, 2012, 2013, 2014, 2015), "Ulubiony profil na Facebooku" (2012), "Ulubione wideo" (2012) oraz "Zagranie roku" (2013, 2014, 2015, 2016, 2017). Jest drugą w historii Polką (po Jadwidze Jędrzejowskiej w 1937), która dotarła do finału turnieju wielkoszlemowego w singlu (Wimbledon 2012). Jest także drugą osobą z Polski w erze open (po Wojciechu Fibaku w 1977), która osiągnęła pierwszą dziesiątkę rankingu.
Życie prywatne.
Pochodzi ze sportowej rodziny: jej dziadek Władysław (zm. 2013) był hokeistą i trenerem Cracovii, a ojciec i zarazem były trener i manager Robert Radwański był tenisistą KS Nadwiślan Kraków, uprawiał też łyżwiarstwo figurowe w KS Krakowianka. Jej matka, pochodząca ze sportowej rodziny Marta (z domu Pietrzykowska, absolwentka studiów wyższych z dyplomem inżyniera), zajmowała się finansami córek. W tenisa gra także jej młodsza siostra, Urszula Radwańska. Do 2016 obie reprezentowały KS Nadwiślan.
Urodziła się w Krakowie, ale pierwsze lata życia spędziła w Niemczech, gdzie ojciec był trenerem w klubie Grün-Gold Gronau, w którym zaczęła grać w tenisa. Do Polski wraz z rodziną wróciła w 1995.
Ukończyła gimnazjum i liceum ogólnokształcące w Zespole Szkół Ogólnokształcących Mistrzostwa Sportowego im. Mikołaja Kopernika w Krakowie. W 2009 podjęła studia na kierunku turystyka i rekreacja na Akademii Wychowania Fizycznego im. Bronisława Czecha w Krakowie. 11 grudnia 2017 obroniła pracę licencjacką.
W 2013 uczestniczyła w promującej zdrowy i sportowy styl życia sesji zdjęciowej „The Body Issue” czasopisma „ESPN The Magazine”.
Prywatnie jest związana z Dawidem Celtem, swoim sparingpartnerem i trenerem z WKT Mera. 22 lipca 2017 wzięli ślub. 27 lipca 2020 urodziła syna Jakuba.
Przez rodzinę i przyjaciół nazywana pieszczotliwie Isią, pod tym pseudonimem opisywana jest także w mediach.
Kariera tenisowa.
Początki.
W wieku sześciu lat wygrała swój pierwszy dziecięcy turniej w Niemczech w Gronau. W kolejnych latach regularnie trenowała pod okiem ojca oraz brała udział w juniorskich zawodach w Polsce i za granicą. W sierpniu 2003 dotarła do pierwszego finału juniorskiego turnieju rozgrywanego w Zabrzu, gdzie pokonała ją Magdaléna Rybáriková 4:6, 4:6.
W 2004 wygrała dwa juniorskie turnieje singlowe w Gdyni i Zabrzu oraz w parze z siostrą Urszulą cztery juniorskie turnieje deblowe: w Bergheim, Gdyni, Zabrzu i Pradze.
2005.
23 kwietnia 2005 uzyskała status profesjonalny. Na początku czerwca wygrała turniej kategorii ITF PKO BP Ursynów Cup w Warszawie. Dwa tygodnie później odniosła swój pierwszy wielki sukces, wygrywając wielkoszlemowy juniorski Wimbledon 2005; w finale pokonała Tamirę Paszek 6:3, 6:4.
W sierpniu dotarła do finału turnieju ITF w Gdyni, a także razem z siostrą Urszulą wygrały dwa turnieje deblowe ITF w Gdyni i Kędzierzynie-Koźlu. W październiku, razem z siostrą Urszulą i Maksymilią Wandel, znalazła się w reprezentacji kraju startującej w finale Junior Fed Cup – juniorskiej wersji Pucharu Federacji. W Barcelonie na imprezie o randze drużynowych mistrzostw świata z udziałem 16 drużyn narodowych Polki wygrały wszystkie swoje mecze, pokonując w finale Francję 2:0. W pięciu występach singlowych Radwańska nie straciła seta, a w finale pokonała Alizé Cornet 7:6(5), 6:3.
Na koniec sezonu, w listopadzie, dotarła do finałów turniejów ITF w singlu w Mińsku i Průhonicach oraz w deblu w Stambule i Mińsku. Ponadto przez cały sezon występowała w turniejach juniorskich. W singlu w styczniu wygrała w Bratysławie i dotarła do finału w Przerowie, w czerwcu dotarła do finału w Halle, a w lipcu wygrała w Wels. W deblu wygrała pięć turniejów w Bratysławie, Norymberdze, St. Pölten, Halle i Wels, występując w parze z siostrą, oraz turniej w Méridzie, gdzie jej partnerką była Nataša Zorić.
2006.
W pierwszym półroczu występowała głównie w turniejach ITF, w kwietniu docierając nawet do finału debla we francuskim Dinan. Majowym J&amp;S Cup 2006 w Warszawie zadebiutowała w cyklu rozgrywek WTA Tour. Występ ten był możliwy dzięki „dzikiej karcie” przyznanej przez organizatorów, gdyż w tym czasie w rankingu WTA zajmowała 309. miejsce. W pierwszej rundzie wyeliminowała 6:4, 4:6, 6:4 Anastasiję Myskinę (zajmującą wtedy 12. miejsce w rankingu WTA). W drugiej rundzie pokonała Klárę Koukalovą i znalazła się w ćwierćfinale, w którym została pokonana przez rozstawioną z nr 3 Jelenę Diemientjewą (wówczas dziewiątą tenisistką w rankingu WTA) 7:5, 3:6, 1:6. Następnie odpadła w pierwszej rundzie turnieju ECM Prague Open w Pradze i nie przeszła kwalifikacji do Istanbul Cup.
11 czerwca wygrała, bez straty seta, French Open 2006 juniorek, odnosząc drugie wielkoszlemowe zwycięstwo w karierze. W finale pokonała najwyżej rozstawioną Anastasiję Pawluczenkową 6:4, 6:1. Po tym sukcesie została, jako pierwsza Polka w historii, liderką rankingu ITF Juniors w kategorii do 18 lat. 24 czerwca zagrała swój ostatni wygrany juniorski turniej, zarówno w singlu, jak i deblu, który był Gerry Weber Junior Open w Halle.
Po wygraniu juniorskiego Wimbledonu 2005 została doceniona przez organizatorów, otrzymując „dziką kartę” do turnieju głównego Wimbledon 2006, gdzie w trzech kolejnych rundach wygrała kolejno z Wiktoryją Azaranką 7:5, 6:4, Cwetaną Pironkową 7:5, 7:6(5) i Tamarine Tanasugarn 6:3, 6:2, awansując do 1/8 finału, gdzie przegrała 2:6, 2:6 z rozstawioną z numerem 2. Kim Clijsters.
Pomiędzy turniejami wielkoszlemowymi wystartowała w dwóch turniejach kategorii IV: Gaz de France Budapest Grand Prix w Budapeszcie, po przejściu eliminacji odpadając w I rundzie oraz w Nordea Nordic Light Open w Sztokholmie, odpadając już w eliminacjach.
W sierpniu przeszła eliminacje do US Open 2006. W I rundzie pokonała Yan Zi 6:0, 7:5, a w II rundzie przegrała z rozstawioną z numerem 27. Tatianą Golovin. Dało jej to awans do czołowej setki rankingu WTA w singlu.
Kolejny sukces przyszedł w turnieju FORTIS Championships Luxembourg w Luksemburgu. Po przejściu eliminacji dotarła do półfinału. W I rundzie wygrała z Marą Santangelo 5:7, 7:6(8), 6:3, w II rundzie wyeliminowała byłą liderkę światowego rankingu Venus Williams 6:3, 6:0, a w ćwierćfinale okazała się lepsza od rozstawionej z numerem 1. Jeleny Diemientjewej, wygrywając 7:5, 6:2. W półfinale przegrała jednak z rozstawioną z numerem 5. Francescą Schiavone 5:7, 6:2, 1:6.
W drugiej połowie października odpadła po pierwszym meczu eliminacyjnym do turnieju kategorii I Zurich Open. Wraz z końcem miesiąca wystąpiła w Generali Ladies Linz, gdzie dostała się do turnieju głównego dzięki wygraniu trzech meczów eliminacyjnych. W I rundzie wygrała z Anną-Leną Grönefeld 6:4, 7:5, jednak odpadła w II rundzie, gdzie spotkała się z rozstawioną z numerem 5. Aną Ivanović, przegrywając 2:6, 2:6. W ostatnim tygodniu października wzięła udział ostatniej edycji Gaz de France Stars w belgijskim Hasselt. Mimo porażki w II rundzie eliminacji z Olhą Sawczuk, wystąpiła w turnieju głównym jako „szczęśliwy przegrany” (w ostatniej chwili wycofało się sześć zawodniczek) i dotarła do II rundy. W I rundzie zmierzyła się z Jeleną Bowiną i pokonała ją 6:4, 6:2. Następnie kolejny raz spotkała się z rozstawioną z numerem 2. Francescą Schiavone, z którą przegrała 3:6, 4:6. Po tym turnieju awansowała na 53. miejsce w rankingu WTA, a sezon zakończyła na 57. pozycji. Od maja do listopada awansowała o 252 miejsca, a w ciągu sezonu awansowała o 324 miejsca.
2007.
Sezon rozpoczęła zwycięstwem 6:0, 6:2 nad Anną Wishnik w I rundzie eliminacji do turnieju Moorilla Hobart International w Hobart, w którym była rozstawiona z numerem 3. W II rundzie eliminacji wygrała 6:2, 6:3 z Ałłą Kudriawcewą, ale już w kolejnym meczu uległa 6:3, 4:6, 1:6 Wasilisie Bardinie. Przegrana spowodowana była drobną kontuzją stopy.
W pierwszej rundzie Australian Open 2007 pokonała Varvarę Lepchenko 5:7, 6:3, 6:2. W kolejnej rundzie uległa Anie Ivanović 2:6, 6:3, 2:6. W Australian Open wystąpiła także w deblu w parze z Martą Domachowską, już w pierwszej rundzie przegrały 4:6, 2:6 z Vanią King i Jeleną Kostanić Tošić.
W lutym została rozstawiona z jedynką w eliminacjach do turnieju Open Gaz de France 2007 w Paryżu. Po przejściu Gracii Radovanovic 6:0, 6:1 i Laury Pous Tió 6:3, 6:2, przegrała z Cwetaną Pironkową 6:4, 5:7, 3:6, jednak zakwalifikowała się jako „szczęśliwy przegrany”. W I rundzie przegrała z Martiną Müller 1:6, 0:6. Przegrana była spowodowana niewyleczoną jeszcze z Australii kontuzją stopy.
Mimo bólu wystartowała w eliminacjach do turnieju Dubai Duty Free Women’s Open 2007 w Zjednoczonych Emiratach Arabskich. W I rundzie pokonała 7:6, 7:5 Tetianę Perebyjnis, ale w kolejnym meczu uległa Anne Kremer 4:6, 6:4, 4:6.
Tydzień później w swoim debiucie w turnieju Pacific Life Open w Indian Wells doszła do II rundy, gdzie przegrała po zaciętej walce z ćwierćfinalistką Australian Open 2007, Lucie Šafářovą 3:6, 7:6, 6:7.
Duży sukces przyszedł podczas turnieju Sony Ericsson Open w Miami. W tym turnieju I kategorii, uznawanym za piąte zawody tenisowe świata, wygrała w I rundzie 6:1, 6:2 w 51 minut z Shenay Perry. W kolejnej rundzie wyeliminowała rozstawioną z numerem 27. Zheng Jie 6:3, 6:4. W III rundzie wygrała z turniejową piątką, szóstą rakietą świata, Martiną Hingis 4:6, 6:3, 6:2. W czwartej rundzie przegrała z 24. na świecie Tathianą Garbin 4:6, 2:6. Po tym turnieju awansowała na 42. miejsce w rankingu.
W marcu 2007 została uhonorowana nagrodą WTA Awards w kategorii "Debiut roku" za rok 2006. Wcześniej to prestiżowe wyróżnienie otrzymywały m.in. Daniela Hantuchová, Swietłana Kuzniecowa, Marija Szarapowa, Tatiana Golovin i Sania Mirza.
Pod koniec kwietnia wystąpiła w reprezentacji Polski w Pucharze Federacji w bułgarskim Płowdiw, w składzie z Martą Domachowską, Urszulą Radwańską i Klaudią Jans. Polki awansowały do półfinału turnieju o awans do II grupy światowej, gdzie przegrały z Ukrainkami 1:2.
W warszawskim turnieju J&amp;S Cup 2007, w pierwszej rundzie pokonała Cwetanę Pironkową 7:5, 6:1. W drugiej rundzie przegrała z Aloną Bondarenko 6:0, 4:6, 3:6.
W kolejnym turnieju kategorii I, Internazionali BNL d’Italia 2007 w Rzymie, odpadła już w I rundzie.
W maju wystartowała jeszcze w Istanbul Cup 2007, w tureckim Stambule. W singlu po zwycięstwach nad Jekatieriną Byczkową 7:5, 7:5 i Rominą Oprandi 6:1, 6:0, w ćwierćfinale trafiła na rozstawioną z numerem 1. Mariję Szarapową. Bardziej utytułowana zawodniczka pokonała Radwańską w trzech setach 2:6, 6:3, 0:6. Dzięki awansowi do ćwierćfinału Radwańska zajęła 38. miejsce w rankingu. Z kolei w deblu wraz z siostrą Urszulą nieoczekiwanie wygrały turniej. W drodze do finału pokonały między innymi rozstawione z numerem 3. siostry Bondarenko, a w finale pokonały rozstawione z numerem 1. Sanię Mirzę i Chan Yung-jan 6:1, 6:3. Siostry Radwańskie nie straciły w tym turnieju nawet seta.
Po udanym występie w Stambule wystąpiła w wielkoszlemowym turnieju French Open 2007, w którym odpadła już w I rundzie singla po porażce z Marą Santangelo. Lepiej poszło jej w deblu, gdzie z Michaëllą Krajicek dotarły do 1/8 finału. Zaraz po French Open zagrała w turnieju III kategorii DFS Classic 2007 w Birmingham, gdzie została rozstawiona z numerem 12. W pierwszej rundzie pokonała Anne Kremer 6:1, 6:3, ale w 1/16 finału przegrała z Jeleną Lichowcewą 5:7, 6:7. Tydzień później, na turnieju II kategorii International Women’s Open 2007 w Eastbourne, ograła Jill Craybas (grającą jako „szczęśliwa przegrana” i swoją partnerkę deblową w turnieju) 6:2, 5:7, 6:0, ale w 1/8 finału przegrała z liderką światowego rankingu WTA, Justine Henin 4:6, 1:6.
W I rundzie Wimbledonu 2007 ograła Cwetanę Pironkową 6:2, 6:1, a w II rundzie pokonała dzięki kreczowi przy wyniku 6:1, 4:0 Martinę Müller, rozstawioną z numerem 32. (klasyfikowaną oczko wyżej od Radwańskiej, na 34. miejscu) i w III rundzie rozpoczęła pojedynek z piątą rakietą globu, Swietłaną Kuzniecową, przerwany z powodu deszczu przy stanie 2:6, 3:4. Mecz został wznowiony w poniedziałek 2 lipca 2007 i zakończył się zwycięstwem Rosjanki 2:6, 3:6. W deblu wystąpiła wspólnie z Michaëllą Krajicek dochodząc do III rundy, a w mikście z Mariuszem Fyrstenbergiem odpadając już w I rundzie.
Tuż po Wimbledonie wygrała turniej rangi ITF w Bielli we Włoszech z pulą nagród 100 000 dolarów, pokonując w finale Karin Knapp 6:3, 6:3, a wcześniej kolejno Galinę Woskobojewą 6:4, 6:1, Rossanę de los Ríos 6:0, 6:2, Sarę Errani 7:5, 6:2 i Flavię Penettę 6:2, 3:6, 7:6.
Następnie wystąpiła również we Włoszech, w turnieju Internazionali Femminili di Tennis di Palermo 2007 w Palermo, docierając do ćwierćfinału. Pokonała Mariję Korytcewą 6:1, 6:4 oraz Klárę Zakopalovą 6:3, 6:4 i przegrała z późniejszą triumfatorką turnieju Ágnes Szávay 0:6, 3:6
5 sierpnia 2007 wygrała swój pierwszy turniej WTA, Nordea Nordic Light Open 2007 w Sztokholmie, gdzie nie tracąc seta kolejno pokonała: Tatjanę Malek 6:2, 6:1, Martę Domachowską 6:0, 6:3, Caroline Wozniacki 6:4, 6:1, Cwetanę Pironkową 6:4, 6:3, a w finale Wierę Duszewinę 6:1, 6:1. Stała się tym samym pierwszą w historii Polką, która triumfowała w turnieju rangi WTA w grze pojedynczej. Po tym turnieju awansowała na najwyższe w karierze 33. miejsce w rankingu WTA. Dwa tygodnie później przesunęła się na 32. pozycję.
W turnieju Pilot Pen Tennis rozgrywanym w amerykańskim New Haven pokonała w I rundzie Ai Sugiyamę w 3 setach 7:6(5), 3:6, 6:4, a następnie zagrała z rozstawioną z numerem 1. w tym turnieju, Swietłaną Kuzniecową, z którą przegrała 6:4, 1:6, 4:6.
Jej sukcesy w ostatnim roku sprawiły, że została rozstawiona w US Open 2007 (jako pierwsza Polka w historii turniejów wielkoszlemowych), z nr 30. W swoim pierwszym meczu pokonała Akiko Morigami 6:2, 6:1. W drugiej rundzie wygrała z Virginie Razzano 6:2, 6:3. W III rundzie pokonała broniącą tytułu, rozstawioną z nr 2 Mariję Szarapową 6:4, 1:6, 6:2. W czwartej uległa Szachar Pe’er 4:6, 1:6.
Pod koniec września wystąpiła w FORTIS Championships Luxembourg 2007, jednak nie powtórzyła sukcesu sprzed roku i odpadła już w I rundzie po porażce z Wiktoryją Azaranką 6:4, 5:7, 1:6.
Podczas Porsche Tennis Grand Prix 2007 w Stuttgarcie pokonała nr 11 rankingu Marion Bartoli 0:6, 6:2, 6:1, mimo że przegrywała 0:6, 0:2. W drugim pojedynku po raz trzeci w karierze przegrała z nr 2 rankingu WTA, Swietłaną Kuzniecową.
Następnie zagrała w Kremlin Cup 2007 w Moskwie, gdzie w pierwszej rundzie wygrała z Mariją Kirilenko 6:4, 4:6, 6:1, w drugiej natomiast przegrała z Wierą Zwonariową 2:6, 2:6.
Do turnieju głównego Zurich Open 2007 musiała się przedostawać przez eliminacje. Mimo porażki w finałowej rundzie z Karin Knapp dostała się jako „szczęśliwa przegrana”. W I rundzie pokonała Szachar Pe’er 6:4, 6:3, w II rundzie Danielę Hantuchovą 6:3, 6:3, jednak w ćwierćfinale nie sprostała liderce rankingu WTA i późniejszej zwyciężczyni, Justine Henin przegrywając 4:6, 2:6.
W Generali Ladies Linz 2007, ostatnim starcie w tym sezonie, przegrała w singlu już w pierwszej rundzie z kwalifikantką Alicią Molik 4:6, 6:3, 1:6. W deblu w parze z Peng Shuai doszły do drugiej rundy, oddając mecz walkowerem z powodu kontuzji stopy partnerki.
2008.
Sezon rozpoczęła od porażki w trzech setach 4:6, 6:1, 2:6 z Flavią Pennettą w I rundzie turnieju Moorilla Hobart International 2008 rozgrywanego w Hobart. Następnie wystąpiła w Australian Open 2008, rozstawiona z nr 29. Wygrała w I rundzie z Olhą Sawczuk 6:1, 6:0. W II rundzie pokonała Pauline Parmentier 7:5, 6:4, a w III rundzie wygrała po raz pierwszy w karierze z aktualną nr 2 w rankingu i rozstawioną z tym samym numerem Swietłaną Kuzniecową 6:3, 6:4. W IV rundzie wyeliminowała rozstawioną z nr 14 Nadię Pietrową wygrywając 1:6, 7:5, 6:0 (przy stanie 0:3 w drugim secie). W 1/4 finału uległa rozstawionej z nr 9 Danieli Hantuchovej 2:6, 2:6. Awansowała na najwyższą w karierze, 21. pozycję w rankingu WTA.
W turnieju najniższej, IV kategorii, Pattaya Women’s Open 2008, po raz pierwszy została rozstawiona zawodowo z numerem 1. W I rundzie pokonała Vanię King 7:5, 7:6, w II rundzie wygrała z Anne Kremer 6:2, 6:2. W ćwierćfinale wyeliminowała Tamarine Tanasugarn 6:2, 6:3, a półfinale zmierzyła się z Jekatieriną Byczkową i pokonując ją 6:1, 6:1, awansowała po raz drugi w życiu do finału turnieju z cyklu WTA. Wygrywając w finale z Jill Craybas 6:2, 1:6, 7:6(4), zdobyła drugi tytuł w karierze. Brała udział również w deblu z siostrą Urszulą. Awansowały do II rundy, gdzie przegrały z parą Hsieh i King 4:6, 5:7.
Podczas pierwszego w sezonie turnieju kategorii I, Qatar Total Open 2008 w Dosze, została rozstawiona z nr 16. W pierwszym meczu wygrała z Akiko Morigami 7:5, 6:0, a w drugim pojedynku pokonała Tathianę Garbin 6:3, 6:3. Do ćwierćfinału awansowała bez gry, ponieważ jej rywalka Ana Ivanović oddała mecz walkowerem. Powodem absencji była kontuzja stawu skokowego. W czwartym meczu wygrała z Dominika Cibulková 6:4, 6:7(1), 6:4. Dopiero w półfinale musiała uznać wyższość Marii Szarapowej przegrywając 4:6, 3:6. Był to jej najlepszy dotychczas występ w turniejach tej rangi. Po tym występie zanotowała awans o jedno miejsce w rankingu WTA na miejsce 19. W grze podwójnej w parze z Janette Husárovą doszła do ćwierćfinału pokonując pary: Eleni Daniilidu/Jasmin Wöhr i rozstawioną z numerem 5. parę Nathalie Dechy/Dinara Safina. W meczu o 1/2 finału przegrały z parą rozstawioną jako nr 3, Květa Peschke/Rennae Stubbs 6:7, 1:6.
Na przełomie lutego i marca zagrała w Barclays Dubai Tennis Championships w Zjednoczonych Emiratach Arabskich. Jako że ten turniej był bardzo mocno obsadzony, musiała zagrać w kwalifikacjach, gdzie była rozstawiona z nr 1. Mecz I rundy z Eleną Baltachą wygrała 6:1, 6:2. Kolejny pojedynek z Evą Hrdinovą wygrała pierwszy raz w karierze bez utraty gema, 6:0, 6:0. Mecz o awans do turnieju głównego wygrała ze Zheng Jie 6:3, 3:6, 6:2. Tam, w I rundzie przegrała z rozstawioną z nr 6 Anną Czakwetadze 2:6, 6:2, 4:6.
Następnie wzięła udział w kolejnym turnieju kategorii I, Pacific Life Open w Indian Wells. Została rozstawiona z nr 10, więc nie brała udziału w meczach I rundy. W II rundzie wygrała z Mariją Korytcewą 6:1, 7:6, w III z Peng Shuai 6:3, 3:6, 6:3, a w IV z Ashley Harkleroad 4:6, 6:2, 6:4. W ćwierćfinale spotkała się po raz piąty w karierze ze Swietłaną Kuzniecową, przegrywając 2:6, 4:6. W rezultacie tych rozgrywek, awansowała na 16. pozycję w rankingu WTA.
Pod koniec marca wzięła udział w prestiżowym turnieju Sony Ericsson Open w Miami. Zaczynając zawody w II rundzie dzięki rozstawieniu z nr 17, przegrała z Michelle Larcher de Brito, która to wystąpiła w turnieju dzięki „dzikiej karcie”, 6:2, 3:6, 5:7. Od ponad dwóch lat nie przegrała z tak nisko sklasyfikowaną zawodniczką.
W Amelia Island na Florydzie, w turnieju Bausch &amp; Lomb Championships, rozgrywanym na kortach ziemnych o zielonej nawierzchni specyficznej dla wschodniego nadmorskiego USA, z racji rozstawienia z numerem 7., także rozpoczęła zawody od II rundy. Rozegrała dwa zacięte trzysetowe mecze. Najpierw pokonała Giselę Dulko 6:2, 1:6, 7:6, by w III rundzie ulec rozstawionej z nr 11 Amélie Mauresmo 6:3, 5:7, 6:7, przy tym nie wykorzystując wygrywającej piłki w decydującym tie-breaku.
Wystartowała również w drugim turnieju na tej samej nawierzchni w Charleston, Family Circle Cup 2008. W I rundzie wygrała z Martą Domachowską 6:4, 4:6, 6:3. W II rundzie spotkała się z Ediną Gallovits, wygrywając 6:7, 6:2, 7:5. Turniej zakończyła porażką w III rundzie z Patty Schnyder wynikiem 2:6, 3:6.
Na przełomie kwietnia i maja wystąpiła w turnieju pokazowym Suzuki Warsaw Masters 2008 w Warszawie. Znalazła się w "Grupie czerwonej" wraz z Martą Domachowską i Jeleną Diemientjewą. Pierwszy mecz przeciwko Domachowskiej skreczowała z powodu choroby przy stanie 1:1 w setach. W drugim meczu grupowym, z Diemientjewą, przegrała 7:5, 3:6, 2:6 i tym samym zakończyła udział w turnieju.
Tydzień później wystartowała w Qatar Telecom German Open 2008 w Berlinie, gdzie pokonała w I rundzie Angelique Kerber 6:0, 5:3 (krecz rywalki). W II rundzie pokonała Angelikę Bachmann 6:1, 6:1. W III rundzie po raz pierwszy w swojej karierze zagrała z Sereną Williams, przegrywając 3:6, 1:6.
Następnie w Internazionali BNL d’Italia, ostatnim w pierwszym półroczu turnieju rangi I, w I rundzie zagrała z kwalifikantką Akgul Amanmuradovą, wygrywając 6:3, 6:0. W II rundzie pokonała Robertę Vinci 3:6, 6:2, 6:2. Uległa jednak w III rundzie rozstawionej z nr 6 Annie Czakwetadze, 4:6, 6:1, 1:6.
Pod koniec maja zwyciężyła w Istanbul Cup 2008 w Stambule. W I rundzie, rozstawiona z nr 2 miała „wolny los”, w II pokonała Soranę Cîrsteę 6:0, 6:0. W ćwierćfinale pokonała Andreję Klepač 1:6, 6:2, 6:4, a w półfinale wygrała z rozstawioną z nr 8 Cwetaną Pironkową 7:6, 3:6, 6:1. Zwycięstwem w finale nad rozstawioną z nr 1 Jeleną Diemientjewą 6:3, 6:2, wygrała trzeci turniej singlowy w swojej karierze, pierwszy z kategorii III. Po tym turnieju, 24 maja 2008, została pierwszą w historii polską tenisistką, która zarobiła na korcie ponad 1 milion dolarów amerykańskich.
We French Open 2008 została rozstawiona z numerem 14. Jej pierwszy mecz z Mariją Korytcewą przy stanie 5:4 przełożono na kolejny dzień z powodu deszczu. Ostatecznie zakończył się on zwycięstwem Radwańskiej 6:4, 6:3. W II rundzie pokonała Jelenę Pandžić 6:2, 6:0. W III rundzie pokonała faworytkę gospodarzy, rozstawioną z nr 19 Alizé Cornet 6:4, 6:4, lecz w IV rundzie uległa rozstawionej z nr 3 Jelenie Janković 3:6, 6:7.
W ramach przygotowań do Wimbledonu wzięła udział w turnieju na kortach trawiastych International Women’s Open 2008 w Eastbourne z pulą nagród 600 tys. dolarów amerykańskich. Dzięki rozstawieniu z nr 4, miała w I rundzie „wolny los”. W II rundzie wygrała z Virginie Razzano 3:6, 6:3, 6:4, w ćwierćfinale po raz drugi w karierze zagrała z Argentynką Giselą Dulko. Zwycięstwo 7:5, 7:5 dało jej awans do półfinału, gdzie spotkała się z Marion Bartoli rozstawioną z nr 2. Przy stanie 3:3 w pierwszym secie, mecz został przerwany z powodu opadów deszczu. Mimo przerwy, Radwańskiej udało się pokonać finalistkę Wimbledonu 2007 7:5, 6:3 i awansować do finału. W finale pokonała po zaciętym meczu Nadię Pietrową 6:4, 6:7(11), 6:4 wygrywając trzeci turniej WTA w sezonie, a pierwszy z kategorii II w karierze. Dzięki temu zwycięstwu awansowała na 11. pozycję w rankingu WTA.
W Wimbledonie 2008 w I rundzie pokonała Ivetę Benešovą 6:3, 6:0. W II rundzie po raz trzeci spotkała się z rodaczką Martą Domachowską, pokonując ją 6:1, 6:3. W III rundzie zmierzyła się z Anastasiją Pawluczenkową i wygrała 6:3, 6:2. Pierwszą rozstawioną przeciwniczką była w IV rundzie nr 4 Swietłana Kuzniecowa, którą pokonała 6:4, 1:6, 7:5 i awansowała po raz pierwszy do ćwierćfinału Wimbledonu. Jednakże w nim po raz kolejny nie sprostała rozstawionej z nr 6 Serenie Williams (późniejszej finalistce), przegrywając 4:6, 0:6. Tak dobry występ na kortach trawiastych w Londynie umożliwił jej awans na 10. miejsce rankingu WTA.
Po dwutygodniowej przerwie na kortach, wzięła udział w turnieju rangi IV w Sztokholmie, gdzie broniła tytułu wywalczonego rok wcześniej. W I rundzie pokonała Francuzkę Nathalie Dechy 6:2, 6:3. W II szybko uporała się z Mariją Korytcewą 6:1, 6:1, natomiast w III znowu pokonała inną Francuzkę, Camille Pin 6:2 i w drugim secie przy stanie 1:0 dla Radwańskiej, rywalka skreczowała. W półfinale spotkała się z Dunką Caroline Wozniacki, jednakże nie sprostała młodszej koleżance i przegrała 4:6, 1:6. Sprawa była o tyle utrudniona, że Polce wróciła kontuzja ręki, której nabawiła się na Wimbledonie. Mimo przegranej awansowała na 9. miejsce w rankingu WTA, co zapewnił jej zły występ Anny Czakwetadze na turnieju Rogers Cup.
Na Igrzyskach Olimpijskich w Pekinie odpadła już w drugiej rundzie po przegranym meczu z Francescą Schiavone 3:6, 6:7(6). Wcześniej wygrała mecz z zawodniczką Tajwanu Chan Yung-jan 6:1, 7:6(6). W turnieju singlowym była rozstawiona z numerem 8. Podobnie nieudanie zakończyła się przygoda Polki z olimpijskim turniejem deblowym, gdzie para Radwańska/Domachowska odpadła już w pierwszej rundzie, ulegając siostrom Bondarenko z Ukrainy 3:6, 2:6. W wyniku słabej gry w sierpniu, 25 sierpnia wypadła z pierwszej dziesiątki rankingu WTA, lokując się na 11. miejscu.
Podczas US Open 2008, ostatniego turnieju wielkoszlemowego w sezonie, była rozstawiona z numerem 9. i powtórzyła osiągnięcie sprzed roku docierając do IV rundy, bez straty seta pokonując kolejno Jarosławę Szwiedową z Kazachstanu 6:4, 6:2, Marianę Duque Mariño z Kolumbii 6:0, 7:6(3) i nr 18 Dominikę Cibulkovą ze Słowacji 6:0, 6:3. Lepsza od niej okazała się dopiero rozstawiona z nr 7 Venus Williams, której uległa 1:6, 3:6. Dzięki dobremu występowi 8 września powróciła do pierwszej dziesiątki rankingu WTA.
W połowie września wystartowała w przedostatnim w sezonie turnieju rangi I, z uwagi na Igrzyska Olimpijskie przesuniętym ze stycznia, Toray Pan Pacific Open 2008 w Tokio, gdzie została rozstawiona z nr 6. W pierwszej rundzie pokonała Aiko Nakamurę 6:1, 6:4, a w II Marion Bartoli 6:2, 6:3. W ćwierćfinale spotkała się z Nadią Pietrową i po słabym meczu po raz pierwszy jej uległa 3:6, 0:6. Również ćwierćfinał osiągnęła w deblu do którego w parze z Anną Czakwetadze dostała się dzięki dzikiej karcie. Zawodniczki nie sprostały parze Dellacqua/Schiavone przegrywając 2:6, 4:6.
Zmęczenie intensywnym sezonem dało o sobie znać w ostatnim wrześniowym turnieju China Open 2008, w którym odpadła już w I rundzie zarówno w singlu, jak i w deblu. W singlu przegrała po słabym meczu ze Zheng Jie 2:6, 3:6, a w deblu w parze z Giselą Dulko ponownie została pokonana przez Zheng Jie, tym razem w parze Yan Zi 4:6, 4:6.
W kolejnym turnieju, Porsche Tennis Grand Prix 2008 w Stuttgarcie ponownie zaprezentowała się słabo. W I rundzie wygrała z Sandrą Záhlavovą 6:3, 6:2, natomiast w II uległa Wiktorii Azarance 1:6, 5:7, mimo prowadzenia w II secie 5:2.
Po nieudanym występie w Stuttgarcie wystartowała w turnieju Zurich Open 2008, w którym również nie zanotowała udanego występu. W I rundzie pokonała kwalifikantkę Wierę Duszewinę 6:4, 6;1 zaś w II rundzie przegrała z niżej notowaną w rankingu Katariną Srebotnik 6:2, 6:7, 6:3 mimo prowadzenia w drugim secie 5:2.
W turnieju Generali Ladies Linz 2008 była rozstawiona z numerem 3. i dzięki temu miała wolny los w I rundzie, w drugiej pokonała Kaię Kanepi 6:2, 6:4. W ćwierćfinale wygrała z Nadią Pietrową 6:3, 6:2 i awansowała do półfinału, gdzie spotkała się po raz trzeci w swojej karierze z Aną Ivanović. Uległa jej 2:6, 6:3, 5:7.
Jest pierwszą polską tenisistką, która została zaproszona do turnieju WTA Tour Championships w Dausze. Wystąpiła jako pierwsza rezerwowa, zastępując w ostatnim meczu rundy grupowej chorą Anę Ivanović. W jedynym spotkaniu pokonała Swietłanę Kuzniecową 6:2, 7:5 i zajęła 3. miejsce w Grupie Białej.
2009.
Agnieszka na początku sezonu wystąpiła w Medibank International 2009 w Sydney. Polka, rozstawiona z numerem 6., w pierwszej rundzie pokonała Sybille Bammer 6:3, 6:4, w drugiej wygrała z Danielą Hantuchovą 6:3, 7:5. W ćwierćfinale przegrała z turniejową „trójką” Jelenie Diemientjewej 6:2, 5:7, 6:4. Następnie przyszedł czas na turniej wielkoszlemowy Australian Open 2009, w którym w pierwszej rundzie przegrała z Kateryną Bondarenko 6:7(7), 6:4, 1:6.
W Open Gaz de France 2009 w Paryżu w pierwszej rundzie wygrała z Oksaną Lubcową 6:1, 6:1. W drugiej rundzie pokonała Alisę Klejbanową 6:7, 6:4, 6:2. Mimo dnia odpoczynku przegrała w trzeciej rundzie z turniejową „ósemką” Amélie Mauresmo 2:6, 0:6.
W Dubaju swój udział w turnieju singlowym zakończyła na I rundzie, przegrywając ze swoją młodszą siostrą Urszulą 4:6, 3:6. W deblu, w parze z Mariją Kirilenko doszły do finału, pokonując m.in. w drugiej rundzie debel Peschke/Raymond, a w półfinale parę Medina Garrigues/Schiavone. W finale przegrały z deblem Black/Huber 3:6, 3:6.
W Monterrey Open 2009, jako najwyżej rozstawiona, przegrała w pierwszej rundzie z późniejszą finalistką Li Ną 6:7, 6:4, 0:6.
W BNP Paribas Open rozgrywanym w Indian Wells w Kalifornii (grała z nr 7) miała w pierwszej rundzie „wolny los”. W drugiej rundzie wygrała z Samanthą Stosur 3:6, 6:3, 7:5, w trzeciej z Aleksandrą Wozniak 6:1, 6:4. W 1/8 pokonała Ágnes Szávay 6:0, 5:7, 6:3. W ćwierćfinale przegrała z Anastasiją Pawluczenkową 6:7, 4:6.
Podczas Sony Ericsson Open rozgrywanego w Miami pokonała w drugiej rundzie (w pierwszej miała „wolny los”) Tamarine Tanasugarn 4:6, 6:3, 6:2, w III rundzie pokonała Kaię Kanepi 6:4, 6:3. W IV rundzie przegrała z Venus Williams 6:4, 1:6, 4:6.
Na kortach ziemnych turnieju Porsche Tennis Grand Prix 2009 w Stuttgarcie (była rozstawiona z nr 8) w pierwszej rundzie poradziła sobie z Aleksandrą Wozniak 7:6(2), 6:0, w drugiej rundzie pokonała kwalifikantkę Cwetanę Pironkową 6:3, 6:3. W ćwierćfinale nie podołała liderce światowego rankingu Dinarze Safinie, przegrywając 4:6, 2:6.
W turnieju Internazionali BNL d’Italia w Rzymie doszła do ćwierćfinału. W pierwszej rundzie rozgromiła Ukrainkę Alonę Bondarenko 6:0, 6:1, w drugiej rundzie rozegrała ciężki mecz z Aravane Rezaï. Wygrała spotkanie 4:6 6:2 7:6(7) – w 3. secie prowadziła 5:0, jednak prowadzenia nie zdołała utrzymać, gdyż Rezaï doprowadziła do wyrównania. O losach meczu zadecydował tie-break, Polka przegrywała już 2-5, ostatecznie jednak to ona wygrała 9-7. W trzeciej rundzie spotkała się z Aną Ivanović. Po 20 minutach wygrała pierwszego seta 6:1, w drugim uległa 3:6, w trzecim secie przegrywała 0:4, jednak udało jej się wygrać seta 6:4 i to Polka mogła cieszyć się z awansu do ćwierćfinału. Po meczu z Ivanović razem z Ágnes Szávay miały rozegrać mecz deblowy, jednak do spotkania nie doszło z powodu wycofania się Radwańskiej, która zmagała się z kontuzją. Mecz ćwierćfinałowy był widowiskiem jednostronnym, Radwańska przegrała 1:6, 2:6 z Venus Williams.
W turnieju Madrid Open niespodziewanie przegrała w I rundzie z Samanthą Stosur 6:7(4), 1:6, zdobywając zaledwie 5 pkt. do rankingu. Porażka Radwańskiej wynikała najprawdopodobniej z urazu kręgosłupa oraz przemęczenia. Miała wystąpić na turnieju Warsaw Open 2009, ale z powodu kontuzji pleców nie zagrała, choć za główną przyczynę absencji Radwańskiej w turnieju uważa się kwestie finansowe.
W wielkoszlemowym turnieju Roland Garros w Paryżu w pierwszej rundzie pokonała Rossanę de los Ríos 6:3, 6:1, a w II wygrała z Mariją Korytcewą 6:1, 6:4. W III rundzie zrewanżowała się za przegraną w I rundzie Australian Open pokonując Katerynę Bondarenko 6:2, 6:4. W IV rundzie nie sprostała turniejowej „siódemce” Swietłanie Kuzniecowej przegrywając 4:6, 6:1, 1:6.
W turnieju AEGON International 2009 w Eastbourne jako obrończyni tytułu doszła do ćwierćfinału, po drodze pokonała w I rundzie swoją siostrę Urszulę 6:1, 6:1, rewanżując się jej za porażkę w Dubaju. W II rundzie pokonała Li Na po jej kreczu przy stanie 3:1. W ćwierćfinale niespodziewanie uległa Virginii Razzano 6:7, 5:7.
Na kortach wielkoszlemowego Wimbledonu w I rundzie pokonała Maríę José Martínez Sánchez 7:5, 6:1. W II rundzie pokonała Peng Shuai 6:2, 6:7, 9:7. W III rundzie pokonała Li Nę 6:4, 7:5. W IV rundzie Polka wygrała 6:4, 7:5 z Melanie Oudin, tym samym po raz trzeci w karierze osiągając ćwierćfinał w Wielkim Szlemie, w tym drugi raz z rzędu w Wimbledonie. W ćwierćfinale uległa pięciokrotnej triumfatorce Wimbledonu, Venus Williams 1:6, 2:6.
Po ponad trzytygodniowym odpoczynku udała się na tournée w ramach US Open Series, będące przygotowaniem przed wielkoszlemowym US Open 2009. Pierwszy turniej, Bank of the West Classic 2009, odbył się w Stanfordzie. Pokonała w I rundzie Soranę Cîrsteę 6:0, 6:1. Natomiast w drugiej rundzie uległa dość niespodziewanie niżej notowanej Danieli Hantuchovej w trzech setach 6:4, 6:7, 6:1.
Kolejny turniej serii, East West Bank Classic, odbył się na kortach w Los Angeles. W pierwszej rundzie rozstawiona z nr 8. miała wolny los. Drugą rundę przeszła, pokonując w dwóch setach trwających niespełna godzinę Ai Sugiyamę 6:2, 6:1. W III rundzie pokonała Annę Czakwetadze 6:3, 6:3. W meczu o półfinał nieoczekiwanie przegrała w trzech wyrównanych setach z Soraną Cîrsteą 6:7(4), 6:1, 5:7, którą tydzień wcześniej bez problemu pokonała w Stanfordzie. Był to ósmy ćwierćfinał Radwańskiej w tym sezonie i zarazem ósmy przegrany.
W turnieju Western &amp; Southern Financial Group Masters &amp; Women’s Open w Cincinnati przeszła I rundę, pokonując Ai Sugiyamę 6:2, 6:1. Swój występ zakończyła na drugiej rundzie przegrywając z Sybille Bammer 0:6, 5:7.
Następnie zagrała w turnieju Rogers Cup w Kanadzie. Rozstawiona z nr 14, odprawiła w I rundzie Carlę Suárez Navarro 6:3, 6:3. W II rundzie pokonała Ágnes Szávay 6:1, 6:1. W III rundzie Polka pokonała Katerynę Bondarenko 7:5, 6:3, natomiast w ćwierćfinale nie sprostała Marii Szarapowej, ulegając jej 2:6, 6:7(5) (mimo że w drugim secie prowadziła 5:2 i 30:0). Był to jej dziewiąty przegrany ćwierćfinał w sezonie.
Kolejny turniej odbył się w New Haven. Polka w pierwszej rundzie pokonała po bardzo zaciętym pojedynku Włoszkę Robertę Vinci w trzech setach 2:6, 6:2, 7:6(5), w kolejnej rundzie nie dokończyła pojedynku z Virginie Razzano z powodu kontuzji prawej ręki. Skreczowała po drugim secie, przy wyniku 6:3, 4:6.
Mimo kontuzji wystąpiła w wielkoszlemowym turnieju US Open 2009. W pierwszej rundzie wygrała z Patricią Mayr 6:1, 6:2. Drugą rundę przegrała po trzysetowym pojedynku z Mariją Kirilenko 4:6, 6:2, 4:6 (w trzeciej, decydującej partii Polka wygrywała przy swoim serwisie 4:3, 30:0, jednak Rosjanka zdołała odwrócić losy meczu).
W Tokio Polka pokonała w I rundzie Jekatierinę Makarową 7:5, 6:3. W drugiej rundzie wygrała w trzech setach ze Słowaczką Danielą Hantuchovą 6:3, 3:6, 6:3 (od stanu 6:3, 3:0 Hantuchova wygrała 7 kolejnych gemów). W III rundzie pokonała kwalifikantkę Andreę Petković 6:4, 3:6, 6:3. W dziesiątym ćwierćfinale w sezonie pokonała Magdalénę Rybárikovą 6:3, 6:1, pierwszy raz w sezonie awansując do półfinału. Na półfinale zakończyła swój występ na tokijskich kortach, ulegając późniejszej triumfatorce Marii Szarapowej 3:6, 6:2, 4:6.
Po turnieju w Tokio wystartowała na imprezie China Open w Pekinie o randze Premier Mandatory (z pulą nagród 4,5 mln dol.), gdzie dotarła do pierwszego w tym sezonie finału. W I rundzie Polka miała wolny los. W II natomiast pokonała Patty Schnyder. W swoim następnym meczu zmierzyła się z Maríą José Martínez Sánchez. Mecz ten wygrała, jednakże nie bez trudu (po przegraniu 4:6 pierwszego seta, przegrywała w drugim już 0:4, lecz zdołała wygrać kolejnych 6 gemów i zwyciężyła 6:4, a w trzecim secie zdominowała rywalkę, oddając jej tylko dwa gemy). Do swojego 11. ćwierćfinału w sezonie przystępowała w roli outsiderki, mając za przeciwniczkę Jelenę Diemientjewą rozstawioną z numerem 4. Zagrała jednak swój najlepszy mecz w tym roku i pokonała wyżej notowaną Rosjankę 7:5, 6:3. W półfinale wygrała z Marion Bartoli 6:4, 6:3. W finale po raz 9. w karierze zmierzyła się z Swietłaną Kuzniecową, która tym razem grała na najwyższym poziomie i okazała się za mocna, pokonując Polkę 6:2, 6:4. Po tym turnieju Radwańska powróciła do pierwszej dziesiątki rankingu WTA, po prawie całym sezonie spędzonym na miejscach 11-14.
Prosto z Pekinu poleciała do Linz na turniej Generali Ladies Linz 2009 rangi International, aby walczyć o awans do WTA Tour Championships, na które wciąż zachowała szanse. Rozstawiona z numerem 2., w I rundzie pokonała Monicę Niculescu 6:4, 6:2, a w II rundzie Alizé Cornet 6:4, 7:5, a w ćwierćfinale Lucie Šafářovą 6:3, 7:6(9). W półfinale gładko uległa Petrze Kvitovej 3:6, 2:6.
Przed ostatnim turniejem sezonu, odbywającym się w Moskwie Kremlin Cup 2009, wciąż miała teoretyczne szanse na awans do turnieju WTA Tour Championships i mimo zmęczenia sezonem spróbowała to wykorzystać. Odpadła jednak już w I rundzie, przegrywając z Mariją Kirilenko 3:6, 3:6. Mimo to zachowała 10. miejsce w rankingu "Race to the Sony Ericsson Championships" dzięki czemu pojechała do Dauhy jako druga rezerwowa.
Sezon zakończyła występem w Sony Ericsson Championships 2009, zastępując w ostatnim meczu rundy grupowej pierwszą rezerwową Wierę Zwonariową, która wcześniej zastąpiła Dinarę Safinę, jednak również musiała się wycofać z powodu kontuzji. Radwańska rozegrała trwający 2,5 godziny mecz z Wiktoryją Azaranką, wygrywając po kreczu Białorusinki przy stanie 4:6, 7:5, 4:1. Radwańska przegrywała już 4:6, 2:5 i Azaranka miała piłkę meczową, jednak Polka zdołała ją wybronić i wygrać pięć kolejnych gemów, doprowadzając do remisu 1:1 w setach. W tym momencie zaczęły się problemy zdrowotne Azaranki i przez cały trzeci set musiała korzystać z pomocy medycznej. W końcu, przy stanie 40:15 dla Radwańskiej w szóstym gemie trzeciego seta, Azaranka poddała się i skreczowała. Tym zwycięstwem Radwańska zapewniła awans do półfinału Caroline Wozniacki, jednocześnie zarabiając za występ 250 tys. dol.
2010.
Sezon 2010 rozpoczęła od turnieju Medibank International 2010 w Sydney, gdzie ze względu na udział wysoko sklasyfikowanych zawodniczek po raz pierwszy od dłuższego czasu nie była rozstawiona. W I rundzie pokonała Jill Craybas 6:0, 6:4, która wygrała w finale eliminacji z Urszulą Radwańską 6:4, 6:3. W II rundzie turnieju spotkała się z ówczesnym numerem 2 – Dinarą Safiną, z którą przegrała mecz 5:7, 4:6.
W Australian Open 2010 została rozstawiona z numerem 10. W I rundzie łatwo pokonała Tatianę Malek 6:1, 6:0. W II rundzie odprawiła w dwóch setach Ałłę Kudriawcewą 6:0, 6:2. Natomiast w trzeciej niespodziewanie uległa niżej rozstawionej Francesce Schiavone 2:6, 2:6. W Melbourne wystartowała także w deblu, notując dużo lepszy wynik. Grając w parze z Mariją Kirilenko jako para rozstawiona z numerem 15., dotarły do półfinału, pokonując po drodze m.in. rozstawione z numerem 3. Hiszpanki Llagosterę Vives i Martínez Sánchez 6:1, 6:2. Uległy dopiero w półfinale deblowi numer 1 Black/Huber po trzysetowym pojedynku zakończonym wynikiem 1:6, 6:1, 3:6. Półfinał debla jest najlepszym osiągnięciem w turniejach wielkoszlemowych w karierze Radwańskiej.
W następnym turnieju Barclays Dubai Tennis Championships 2010 w Dubaju w I rundzie miała „wolny los” dzięki rozstawieniu z numerem 7. W drugiej rundzie pokonała Anastasiję Sevastovą 6:3, 6:3. Trzecie runda to pojedynek z rozstawioną z nr 10 Flavią Pennettą. Mecz zakończył się dosyć szybkim zwycięstwem Radwańskiej 6:3, 6:0. W ćwierćfinale zagrała z Reginą Kulikową, wygrywając 3:6, 6:4, 6:3. W półfinale uległa Wiktorii Azarance 3:6, 4:6. Za występ zdobyła 395 punktów, co dało jej awans na najwyższą w karierze 8. pozycję w rankingu tenisistek.
Po turnieju w Dubaju udała się do Stanów Zjednoczonych. Pierwszym turniejem był BNP Paribas Open w Indian Wells, w którym została rozstawiona z numerem 5., dzięki czemu w I rundzie miała wolny los. W II rundzie Polka wygrała po kreczu z Anną Czakwetadze 6:2, 5:3. W III rundzie pewnie pokonała Giselę Dulko 6:1, 6:0. W IV rundzie pokonała Marion Bartoli 6:3, 6:2. W ćwierćfinale wygrała z turniejową „czwórką” Jeleną Diemientjewą 6:4, 6:3, docierając tym samym do drugiego półfinału w sezonie 2010. W półfinale przegrała z rozstawioną z nr 2 Caroline Wozniacki 2:6, 3:6.
Następnie wystartowała w kolejnym dużym amerykańskim turnieju Sony Ericsson Open w Miami. W I rundzie miała „wolny los” natomiast w II zwyciężyła z Jekatieriną Makarową 7:5, 6:0. W III rundzie wygrała z byłą liderką rankingu tenisistek Aną Ivanović 7:5, 7:5. W IV rundzie wygrała z Jarosławą Szwiedową z Kazachstanu 6:1, 6:4. W ćwierćfinale nie sprostała wyżej rozstawionej Venus Williams, ulegając jej w dwóch setach 3:6, 1:6.
Sezon na kortach ziemnych zaczęła od turnieju Porsche Tennis Grand Prix w Stuttgarcie, gdzie w I rundzie pokonała byłą liderkę rankingu Anę Ivanović 7:6, 6:4, ale w II rundzie przegrała z niżej notowaną Szachar Pe’er 3:6, 7:6, 2:6. Następnie wystartowała w turnieju Internazionali BNL d’Italia w Rzymie, gdzie w I rundzie miała wolny los, w II rundzie pokonała Robertę Vinci 6:1, 6:0, a w III rundzie przegrała z Lucie Šafářovą 6:1, 3:6, 6:7. W turnieju Mutua Madrileña Madrid Open w Madrycie odpadła w II rundzie przegrywając z Patty Schnyder 6:3, 4:6, 4:6.
W turnieju French Open 2010 pokonała w I rundzie 6:0, 7:5 Elenę Baltachę, w II rundzie przegrała z Jarosławą Szwiedową 5:7, 3:6. W turnieju w Eastbourne, będąc rozstawioną z numerem 4., odpadła już w I rundzie, przegrywając z Wiktoryją Azaranką 6:7, 1:6.
Na Wimbledonie została rozstawiona z numerem 7. W I rundzie pokonała Melindę Czink 6:3, 6:3, w II pewnie wygrała z Albertą Brianti 6:2, 6:0, w III rundzie pokonała Sarę Errani 6:3, 6:1, ale w IV rundzie przegrała z Li Ną 3:6, 2:6.
Sezon na kortach twardych zaczęła od turnieju Bank of the West Classic w Stanfordzie, gdzie w I rundzie wygrała z Chanelle Scheepers 7:5, 4:6, 6:3, w II rundzie pokonała Olgę Sawczuk 7:6, 6:2, następnie w ćwierćfinale pokonała Mariję Kirilenko 7:5, 6:0. Odpadła w półfinale, przegrywając z Mariją Szarapową 6:1, 2:6, 2:6.
Następnym turniejem na twardych kortach był Mercury Insurance Open w San Diego, gdzie w pierwszej rundzie ponownie spotkała się z Chanelle Scheepers i ponownie zwyciężyła 7:5, 6:3. W drugiej rundzie zwyciężyła z byłą liderką rankingu WTA Dinarą Safiną 6:1, 6:3. W ćwierćfinale wygrała z Szachar Pe’er 6:2, 6:0, a w półfinale pokonała Danielę Hantuchovą 6:4, 6:2. W swoim pierwszym finale w sezonie 2010 uległa przeciwniczce z poprzedniego finału w Pekinie, Swietłanie Kuzniecowej, 4:6, 7:6(7), 3:6.
W kolejnym turnieju Western &amp; Southern Financial Group Women’s Open 2010 w Cincinnati Polka w pierwszej rundzie miała wolny los, w II rundzie pokonała Alisę Klejbanową 6:4, 6:2. W III rundzie uległa Marii Szarapowej 2:6, 3:6. Była to jej druga przegrana z Szarapową w ciągu 2 tygodni, po porażce w półfinale turnieju w Stanfordzie.
W turnieju Rogers Cup w Montrealu dzięki wolnemu losowi rozpoczęła grę od II rundy, wygrywając z Vanią King 6:0, 6:3. Odpadła w III rundzie, pokonana ponownie przez Swietłanę Kuzniecową 4:6, 6:1, 3:6.
W ostatnim Wielkim Szlemie sezonu – US Open 2010 – dotarła tylko do II rundy, pokonując Arantxę Parrę Santonję 6:4, 6:3 i ulegając Peng Shuai 6:2, 1:6, 4:6. W deblu, w parze z Mariją Kirilenko, dotarły do III rundy.
Po prawie miesięcznej przerwie, pomimo kontuzji – pękniętego palca u nogi – wyjechała na turnieje do Azji, gdzie miała bronić dużej ilości punktów zdobytych rok wcześniej (półfinał w Tokio i finał w Pekinie). W Toray Pan Pacific Open 2010 w Tokio dotarła do ćwierćfinału, po I rundzie z wolnym losem pokonując kolejno Olgę Goworcową 6:2, 6:3 i Andreę Petkovic 6:3, 6:3. W ćwierćfinale przeciwko Caroline Wozniacki kontuzja nie pozwoliła jej na dokończenie trzeciego z kolei meczu i skreczowała przy stanie 0:5 w I secie. Mimo to wystąpiła w kolejnym turnieju w Pekinie China Open 2010, odpadając w I rundzie po zaciętym meczu z dużo niżej notowaną Angelique Kerber zakończonym wynikiem 7:5, 6:7(3), 5:7. Był to jednocześnie ostatni mecz Radwańskiej w sezonie, gdyż tego samego dnia ogłosiła, że z powodu kontuzji nie wystąpi co najmniej do końca roku. Zakończyła rok na 14 pozycji, po raz pierwszy od 2007 poza pierwszą 10.
2011.
Podczas Australian Open doszła do ćwierćfinału. W pierwszej rundzie wygrała z Kimiko Date-Krumm 6:4, 4:6, 7:5. W kolejnych meczach wygrała z Petrą Martić oraz z Simoną Halep. W 4. rundzie pokonała Peng Shuai. W ćwierćfinale została pokonana przez późniejszą zwyciężczynię, Kim Clijsters. Po dobrym występie w Australii Polka wróciła na 10 miejsce w Rankingu WTA.
W pierwszej rundzie Dubai Duty Free Tennis Championships miała „wolny los”. W drugiej rundzie pokonała Anastasiję Sevastovą, a w trzeciej Marion Bartoli. W ćwierćfinale przegrała ze Swietłaną Kuzniecową.
Tydzień później, w Dubaju, odpadła w 1. rundzie. Przegrała z Lucie Šafařovą 6:7, 3:6. W BNP Paribas Open doszła do czwartej rundy, gdzie została pokonana przez Wiktoryję Azarankę.
Podczas Sony Ericsson Open w Miami, po pierwszej wolnej rundzie, w drugiej pokonała Barborę Záhlavovą Strýcovą. W trzeciej wygrała z Mariją Kirilenko.
W IV rundzie wygrała z Francescą Schiavone 6:0, 6:2. W ćwierćfinale spotkała się z Rosjanką Wierą Zwonariową przegrywając 5:7, 3:6.
W turnieju wystąpiła również w deblu, w parze z Danielą Hantuchovą. Wygrały cały turniej, pokonując w finale Liezel Huber i Nadię Pietrową.
Na kortach ziemnych turnieju Porsche Tennis Grand Prix wygrała z Jamie Hampton 6:0, 6:1. W 2. rundzie wygrała ze Schiavone, a w ćwierćfinale pokonała Kristinę Barrois. Odpadła w półfinale, przegrywając z Caroline Wozniacki.
Na przełomie maja i czerwca wystąpiła w paryskim French Open. W pierwszej rundzie turnieju pokonała Patricię Mayr-Achleitner 6:1, 6:2. W kolejnej rundzie uporała się z Sanią Mirzą 6:2, 6:4. W rundzie 3 spotkała się z Yaniną Wickmayer, którą pokonała 6:4, 6:4. W czwartej rundzie trafiła na Mariję Szarapową, z którą przegrała 6:7, 5:7. Polka miała szansę na wygranie meczu w dwóch setach, bowiem prowadziła 4:1 i 40:15 w pierwszym secie oraz 5:4 i 40:0 w drugim.
Do 2011 jej trenerem pozostawał ojciec Robert. Od czerwca 2011 na turnieje jeździł z nią trener Tomasz Wiktorowski.
W Eastbourne przegrała w ćwierćfinale z Petrą Kvitovą 6:1, 2:6, 6:7, pokonując wcześniej Jarmile Gajdosovą oraz Francescę Schiavone. Na Wimbledonie została rozstawiona z 13. Przegrała w drugiej rundzie z Petrą Cetkovską 6:3, 6:7, 4:6, mimo prowadzenia 4:1 w decydującym secie.
Na kortach o twardej nawierzchni w Stanfordzie Polka doszła do ćwierćfinału, w którym uległa Sabine Lisicki 7:6(4), 2:6, 6:2. W drodze do ćwierćfinału wygrała z Záhlavovą-Strýcovą 6:1, 6:2 oraz Chang Kai-chen 6:4, 3:6, 6:0.
Następnie wystąpiła w San Diego. W pierwszej rundzie, jako zawodniczka rozstawiona z trójką, miała wolny los. W drugiej rundzie pokonała Elenę Baltachę 6:0, 7:5. W trzeciej rundzie pokonała Christinę McHale 6:1, 6:0. Natomiast w ćwierćfinale pokonała Danielę Hantuchovą 0:6, 6:4, 6:4. W półfinale wygrała z Andreą Petković 4:6, 6:0, 6:4. W finale spotkała się z Wierą Zwonariową i wygrała 6:3, 6:4.
W kolejnym turnieju z serii US Open series w Toronto Polka w pierwszej rundzie pokonała Jelenę Wiesninę z Rosji 6:4, 6;1, z którą kilka miesięcy wcześniej przegrała w Madrycie. W II rundzie pokonała Petrę Martić 6:3, 6:3. Następnie, po prawie dwugodzinnej grze, wygrała po raz drugi z rzędu z Wierą Zwonariową 6:4, 7:6. W ćwierćfinale rozprawiła się z Andreą Petković 6:4, 6:3. W półfinale natomiast poległa z Samanthą Stosur 2:6, 7:5, 2:6.
W Cincinnati nie wystąpiła z powodu kontuzji barku. Wystąpiła za to w New Haven i tam w 1. rundzie pokonała Jekatierinę Makarową 6:1, 6:2. W 2. rundzie poległa w meczu z Petrą Cetkovską, która doszła w tym turnieju do finału, 4:6, 7:5, 3:6.
Podczas US Open doszła do drugiej rundy turnieju. W pierwszej rundzie wygrała ze swoją siostrą – Urszulą Radwańską 6:1, 6:1. W kolejnym meczu spotkała się późniejszą półfinalistką – Angelique Kerber. Mecz zakończył się przegraną Radwańskiej 3:6, 6:4, 3:6
Następnym turniejem, w którym wystąpiła, był tokijski Toray Pan Pacific Open. W pierwszej rundzie nie miała większych problemów z pokonaniem zawodniczki gospodarzy Misaki Doi 6:1, 6:1. W drugiej rundzie pokonała 3:6, 6:3, 6:3 Angelique Kerber, z którą przegrała w drugiej rundzie US Open. W kolejnej rundzie spotkała się z wyżej notowaną rywalką – Jelena Janković, którą pokonała z wynikiem 2:6, 6:4, 6:0. W następnej rundzie grała przeciwko Kai Kanepi. Ten mecz również zakończył się zwycięstwem Radwańskiej: 6:2, 7:6. Natomiast w półfinale pokonała Wiktoryję Azarankę 6:3, 4:6, 6:2. W finale ponownie spotkała się z Wierą Zwonariową i znowu wygrała, tym razem 6:3, 6:2.
W chińskim China Open rozgrywki rozpoczęła od drugiej rundy. Pokonała w niej zawodniczkę gospodarzy – Zheng Jie 6:1, 6:4. W kolejnej rundzie zmierzyła się ze Szwedką Sofią Arvidsson, z którą wygrała 6:4, 6:2. W ćwierćfinale zmierzyła się z Aną Ivanović, która przy stanie 3:6, 2:3 skreczowała. W kolejnej rundzie wygrała z Flavią Pennettą 6:2, 6:4. Tydzień po zwycięstwie w Tokio wygrała kolejny turniej rangi Premier. Tym razem w finale zmierzyła się z wyżej rozstawioną Andrea Petković. Mecz zakończył się wynikiem 7:5, 0:6, 6:4.
W kończącym sezon rozgrywek kobiecych turnieju TEB BNP Paribas WTA Championships 2011 była rozstawiona z numerem 8. Pierwszy mecz – z Caroline Wozniacki – przegrała 7:5, 2:6, 4:6. Kolejne spotkanie – z Wierą Zwonariową – wygrała 1:6, 6:2, 7:5. Ostatni swój pojedynek w turnieju przegrała z wynikiem 6:7(4), 3:6 z przyszłą zwyciężczynią turnieju – Petrą Kvitovą. Ostatecznie zajęła trzecie miejsce w grupie.
Od lutego do października 2011 menadżerem tenisowym rodziny Radwańskich był Ken Meyerson. Dzięki współpracy z nim podpisano kontrakt z producentem strojów – włoską firmą Lotto, w których występowała Radwańska.
2012.
Sezon olimpijski 2012 rozpoczęła od udziału w turnieju w Sydney. W pierwszej rundzie zmierzyła się z kwalifikantką, którą była jej młodsza siostra, Urszula. Starsza Radwańska wygrała 6:1, 6:1. W drugiej rundzie trafiła na zawodniczkę z pierwszej dziesiątki rankingu WTA, Andreę Petković. Wygrała z nią 7:5, 6:4, odnosząc szóste zwycięstwo nad Niemką w ich szóstym meczu. W spotkaniu ćwierćfinałowym zagrała z pierwszą rakietą świata, Caroline Wozniacki, z którą wygrała 3:6, 7:5, 6:2, po raz pierwszy w swojej karierze, odnosząc zwycięstwo nad aktualną liderką rankingu. W półfinale została pokonana przez Wiktoryję Azarankę wynikiem 6:1, 3:6, 2:6. Z udziału w grze podwójnej zrezygnowała.
W Australian Open została rozstawiona z numerem 8. W pierwszej rundzie gry pojedynczej zmierzyła się z Bethanie Mattek-Sands, z którą wygrała w trzech setach: 6:7(10), 6:4, 6:2. W kolejnej rundzie zmierzyła się z kwalifikantką Paulą Ormaecheą, z którą wygrała 6:3, 6:1. W trzeciej rundzie pokonała Galinę Woskobojewą 6:2, 6:2, a następnie Julię Görges w dwóch setach: 6:1, 6:1. W spotkaniu ćwierćfinałowym przegrała z Wiktoryją Azaranką 7:6(0), 0:6, 2:6.
W zawodach gry podwójnej występowała w parze ze Słowaczką Danielą Hantuchovą. W pierwszej rundzie debel pokonał parę Ana Tatiszwili i Anastasija Jakimawa wynikiem 6:1, 6:0. W kolejnej rundzie słowacko-polski debel zmierzył się z Tamirą Paszek oraz Jasmin Wöhr. Tym razem rozstawiony z numerem 8. zespół wygrał bez straty gema. W trzeciej rundzie Włoszki rozstawione z numerem 11., Sara Errani i Roberta Vinci, zwyciężyły nad Radwańską i Hantuchovą. Pierwszy set zakończył się po 10 gemach, a drugi po ośmiu.
Następnie wystąpiła w cyklu WTA Tour w turnieju Qatar Total Open rozgrywanym na kortach twardych w Dausze. Zaczęła zmagania od drugiej rundy, w której pokonała Anne Keothavong 6:1, 6:2. Następnie wygrała z Varvarą Lepchenko 7:5, 6:1. W ćwierćfinale wygrała z Christiną McHale 6:1, 6:1. W półfinale przegrała z późniejszą triumfatorką turnieju, liderką rankingu singlowego, Wiktoryją Azaranką 2:6, 4:6.
Kolejnym startem Radwańskiej był turniej Dubai Duty Free Tennis Championships rozgrywany na kortach twardych w Dubaju. W pierwszej rundzie zawodów rozstawiona z numerem 5. pokonała po ponad dwuipółgodzinnym pojedynku Aleksandrą Wozniak 6:1, 6:7(6), 7:5. Następnie zwyciężyła w spotkaniu z Szachar Pe’er 7:5, 6:4. W ćwierćfinale turnieju wygrała z Sabiną Lisicką 6:2, 6:1. Półfinał zakończył się zwycięstwem Polki nad Jeleną Janković 6:2, 2:6, 6:0. W finale Radwańska pokonała Julię Görges 7:5, 6:4. Było to jej czwarte zwycięstwo w turnieju rangi Premier, dzięki niemu awansowała na piąte miejsce w rankingu WTA.
W turnieju rangi International w Kuala Lumpur była rozstawiona z numerem 1. oraz z dziką kartą. W meczu pierwszej i drugiej rundy pokonała kolejno Akgul Amanmuradovą i Karolínę Plíškovą. Spotkanie ćwierćfinałowe przeciw Hsieh Su-wei oddała walkowerem.
W Indian Wells zmagania rozpoczęła od drugiej rundy. W pierwszym swym meczu pokonała Soranę Cîrsteę, a w kolejnym rozstawioną Flavię Pennettę. W czwartej rundzie odniosła zwycięstwo nad zawodniczką z dziką kartą – Jamie Hampton. Spotkanie to zakończyło się kreczem Amerykanki przy stanie 6:3, 4:6, 3:0. Ćwierćfinałową rywalką Polki była Wiktoryja Azaranka, która poprzez wygraną odniosła czwarte w sezonie zwycięstwo nad Radwańską. Mecz zakończył się wynikiem 0:6, 2:6. Po zakończeniu turnieju awansowała na najwyższe w swojej karierze – czwarte miejsce w rankingu singlowym WTA.
W Miami zmagania ponownie rozpoczęła od drugiej rundy. W pierwszych trzech meczach pokonała kolejno: Madison Keys (6:1, 6:1), Sílvię Soler Espinosę (6:1, 6:2) oraz Garbiñe Muguruzę Blanco (6:3, 6:2). W ćwierćfinale spotkała się z wracającą po kontuzji Venus Williams, którą pokonała 6:4, 6:1 po raz pierwszy od 2006. Półfinałową rywalką Polki była Marion Bartoli, która w poprzedniej rundzie, jako pierwsza w sezonie 2012, pokonała liderkę rankingu Wiktoryję Azarankę. Mecz z zakończył się wynikiem 6:4, 6:2, Francuzka ani razu nie utrzymała swojego podania, a przy stanie 4:2 w drugim secie zawodniczki musiały udać się do szatni na niespełna 20 minut, ponieważ na korcie nastąpiła awaria zasilania i zgasły światła. W finałowym spotkaniu Radwańska spotkała się z wiceliderką rankingu Mariją Szarapową. Mecz zakończył się zwycięstwem polskiej tenisistki 7:5, 6:4. Tym samym wygrała najbardziej prestiżowy turniej w swojej karierze. W całym turnieju Polka nie straciła seta. W turnieju deblowym wraz z Danielą Hantuchovą broniły tytułu, jednak odpadły w drugiej rundzie po porażce z Wierą Duszewiną i Szachar Pe’er 2:6, 5:7.
Sezon na kortach ziemnych rozpoczęła od turnieju rangi Premier Series w Stuttgarcie. W swoim pierwszym meczu, w drugiej rundzie, pokonała kwalifikantkę Grétę Arn 6:3, 6:4. W spotkaniu ćwierćfinałowym pokonała Li Nę wynikiem 3:6, 6:2, 6:3. Jej półfinałową przeciwniczką była Wiktoryja Azaranka, z którą przegrała 1:6, 3:6. Był to ich piąty pojedynek w tym roku.
W notowaniu z 7 maja 2012 awansowała na trzecie miejsce w rankingu singlowym.
W turnieju Premier Mandatory na kortach ziemnych w Madrycie osiągnęła półfinał. W pierwszej rundzie pokonała rozstawioną z "dziką kartą" Larę Arruabarrena 6:3, 6:1. W kolejnym spotkaniu pokonała Sarę Errani 6:0, 6:1. W kolejnej rundzie pokonała Robertę Vinci 7:6(1), 6:4. Jej ćwierćfinałową przeciwniczką była Varvara Lepchenko. Została ona pokonana przez Polkę 6:4, 6:4. W półfinale, po raz szósty w sezonie, zagrała przeciwko Wiktorii Azarance, z którą przegrała 2:6, 4:6.
Zmagania w turnieju rangi Premier 5 w Rzymie zaczęła od drugiej rundy. Przegrała w niej z Petrą Cetkovską 4:6, 6:4, 1:6. W turnieju Premier na kortach w Brukseli grę rozpoczęła w drugiej rundzie. Pokonała w niej Łesię Curenko ze stratą jednego gema. W ćwierćfinale pokonała reprezentantkę gospodarzy, Alison Van Uytvanck, 6:2, 6:1. Jej półfinałową rywalką była Kaia Kanepi, z którą wygrała 7:6(8), 6:3. W finale spotkała się z Simoną Halep, którą pokonała 7:5, 6:0. Był to jej trzeci triumf w tym sezonie.
Podczas wielkoszlemowego French Open w grze pojedynczej została rozstawiona z numerem 3. W pierwszej rundzie pokonała Bojanę Jovanovską 6:1, 6:0. W kolejnym meczu zwyciężyła z Venus Williams 6:2, 6:3. W trzeciej rundzie uległa Swietłanie Kuzniecowej, z którą przegrała 1:6, 2:6. W grze podwójnej w parze z Angelique Kerber w pierwszym meczu pokonała rozstawiony z numerem 8. duet Benešová–Záhlavová-Strýcová. W kolejnym spotkaniu debel uległ Włoszkom – Pennetcie i Schiavone.
W turnieju rangi Premier Series na kortach trawiastych w Eastbourne przegrała w pierwszej rundzie z Cwetaną Pironkową 2:6, 4:6.
Na wielkoszlemowym Wimbledonie osiągnęła finał, co było największym sukcesem polskiej tenisistki od czasów Jadwigi Jędrzejowskiej. W pierwszej rundzie turnieju pokonała Magdalénę Rybárikovą 6:3, 6:3. W kolejnej rundzie wygrała z Jeleną Wiesniną 6:2, 6:1. W trzecim spotkaniu pokonała Heather Watson wynikiem 6:0, 6:2. W meczu czwartej rundy zwyciężyła z kwalifikantką Camilą Giorgi 6:2, 6:3. W ćwierćfinale spotkała się z Mariją Kirilenko. Mimo przerw spowodowanych opadami mecz dokończony został w tym samym dniu. Wygrała w nim Radwańska 7:5, 4:6, 7:5. W meczu półfinałowym pokonała Angelique Kerber 6:3, 6:4. W meczu o mistrzostwo zmierzyła się z czterokrotną zwyciężczynią turnieju, Sereną Williams. Mecz zakończył się przegraną Polki 1:6, 7:5, 2:6. Dzięki osiągniętemu finałowi awansowała na drugie miejsce w rankingu singlowym WTA. W grze podwójnej występowała razem z siostrą Urszulą Radwańską. Razem dotarły do trzeciej rundy, dzięki zwycięstwom 6:2, 6:3 nad Szachar Pe’er i Yaniną Wickmayer oraz 7:5, 6:1 nad Iriną Falconi i Chanelle Scheepers. Spotkanie o ćwierćfinał przeciw drugim w rankingu Sarze Errani i Robercie Vinci poddały walkowerem.
Podczas igrzysk olimpijskich osiągnęła pierwszą rundę singla, w której przegrała 5:7, 7:6(5), 4:6 z Julią Görges. Razem z siostrą dotarły do drugiej rundy debla. W pierwszej pokonały parę ze Słowacji, a w kolejnym meczu uległy Amerykankom rozstawionym z numerem 1. W meczu miksta wystąpiła razem z Marcinem Matkowskim. Debel odpadł w pierwszej rundzie po przegranej z Australijczykami.
Od 1 września 2012 jej pełnoprawnym trenerem był Tomasz Wiktorowski.
W turniejach Premier 5 w Montrealu i Cincinnati dochodziła do ćwierćfinałów. W obu zawodach przegrywała z Li Ną. Następnie zagrała w turnieju w New Haven. Pierwszą rundę miała wolną, a w następnej spotkała się z Wolhą Hawarcową. Mecz poddała poprzez krecz przy stanie 0:6, 1:2. W wielkoszlemowym US Open rozstawiona była z numerem 2. W pierwszej rundzie pokonała Ninę Bratczikową 6:1, 6:1. W kolejnym meczu spotkała się z Carlą Suárez Navarro, a pojedynek wygrała wynikiem 4:6, 6:3, 6:0. W następnej fazie zwyciężyła z Jeleną Janković 6:3, 7:5. W czwartej rundzie uległa Robercie Vinci 1:6, 4:6. W związku z osiągnięciem przez Mariję Szarapową półfinału spadła w rankingu WTA na trzecie miejsce.
W turnieju rangi Premier 5 w Tokio, gdzie broniła tytułu zdobytego rok wcześniej, osiągnęła finał. Zmagania rozpoczęła od drugiej rundy, gdyż była rozstawiona z numerem 3. W pierwszym meczu pokonała Jelenę Janković 6:2, 7:5. W kolejnej rundzie zwyciężyła z Jamie Hampton 6:4, 6:3. W ćwierćfinałowym pojedynku wygrała z Caroline Wozniacki 6:4, 6:3. W półfinale wygrała z Angelique Kerber wynikiem 6:1, 6:1. W finale przegrała z Nadieżdą Pietrową 0:6, 6:1, 3:6. W turnieju w Pekinie zmagania rozpoczęła od drugiej rundy. W swoim pierwszym meczu pokonała Zhang Shuai 6:2, 6:3. W kolejnej rundzie wygrała z Lourdes Domínguez Lino 2:6, 6:1, 6:4. W ćwierćfinale po raz trzeci w sezonie przegrała z Li Na, tym razem wynikiem 4:6, 2:6. W kończących sezon Mistrzostwach WTA w Stambule dotarła do półfinału. W fazie grupowej pokonała Petrę Kvitovą i Sarę Errani oraz przegrała z Mariją Szarapową. W półfinale uległa Serenie Williams 2:6, 1:6 i odpadła z dalszej rywalizacji. Sezon zakończyła na czwartym miejscu w rankingu singlowym WTA.
2013.
Sezon rozpoczęła od udziału w turnieju w Auckland, gdzie występowała jako najwyżej rozstawiona. W pierwszej rundzie pokonała Grétę Arn, wynikiem 6:2, 6:2. W kolejnym pojedynku zwyciężyła z Simoną Halep 6:3, 6:1. Ćwierćfinałową przeciwniczką Radwańskiej była Jelena Wiesnina, którą Polka pokonała 6:3, 6:3. W następnym spotkaniu zwyciężyła z Jamie Hampton 7:6(5), 7:6(4). W walce o tytuł zmierzyła się z Yaniną Wickmayer. Mecz zakończył się wynikiem 6:4, 6:4 dla Radwańskiej. W kolejnym tygodniu wzięła udział w turnieju rangi WTA Premier w Sydney. Rozstawiona z numerem 1. rozgrywki rozpoczęła od drugiej rundy, w której pokonała Kimiko Date-Krumm 6:4, 6:3. W kolejnych meczach zwyciężyła z Robertą Vinci 6:4, 7:5, a także z Li Na 6:3, 6:4. W finale spotkała się z Dominiką Cibulkovą, którą pokonała bez straty gema. Wielkoszlemowy Australian Open rozpoczęła od wygranej 7:5, 6:0 w meczu z Bojaną Bobusic, która dostała się do turnieju dzięki dzikiej karcie. W drugiej rundzie pokonała Irinę-Camelię Begu wynikiem 6:3, 6:3. W następnym spotkaniu okazała się lepsza od Heather Watson, wygrywając 6:3, 6:1. W meczu czwartej rundy pokonała Anę Ivanović 6:2, 6:4. W pojedynku ćwierćfinałowym przegrała z Li Na wynikiem 7:5, 6:3.
Zawody w Dosze, jako rozstawiona z numerem 4., rozpoczęła od drugiej rundy, w której pokonała Anastasiję Rodionową 6:3, 6:2. W kolejnym pojedynku zwyciężyła Anę Ivanović 6:1, 7:6(6). W meczu ćwierćfinałowym wygrała z Caroline Wozniacki wynikiem 6:2, 7:5. W półfinale zmierzyła się z liderką rankingu, Wiktoryją Azaranką, podobnie jak rok wcześniej. Polka ponownie uległa Białorusince wynikiem 3:6, 3:6. W następnym tygodniu broniła tytułu w Dubaju. Jako rozstawiona z numerem 3., zawody rozpoczęła od spotkania drugiej rundy z Juliją Putincewą, które wygrała 7:5, 6:3. W ćwierćfinale uległa Petrze Kvitovej wynikiem 2:6, 4:6.
Z okazji pierwszego Światowego Dnia Tenisa obchodzonego 4 marca, wystąpiła w zawodach BNP Paribas Showdown, zastępując w pojedynku z Caroline Wozniacki kontuzjowaną Li Na. Radwańska zwyciężyła Dunkę stosunkiem 6:4, 6:4. W Indian Wells Polka zaczęła zawody od drugiej rundy, w której wygrała z Marią Sanchez 6:2, 6:1. W kolejnym meczu pokonała wynikiem 6:7(3), 6:3, 6:4 numer dwudziesty siódmy imprezy, Soranę Cîrsteę. Udział w Miami rozpoczęła od wygranego 6:3, 6:2 meczu drugiej rundy z Hsieh Su-wei. Następnie rozstawiona z numerem 4. Polka pokonała Magdalénę Rybárikovą 7:6(5), 2:6, 6:3. W czwartej rundzie zwyciężyła ze Sloane Stephens wynikiem 4:6, 6:2, 6:0. W meczu o ćwierćfinał pokonała Kirsten Flipkens 4:6, 6:4, 6:2. W spotkaniu półfinałowym uległa Serenie Williams 6:0, 6:3.
Sezon gry na nawierzchni ceglanej rozpoczęła od zawodów WTA Premier Mandatory w Madrycie. Rozstawiona z numerem 4. w pierwszej rundzie trafiła na Cwetanę Pironkową, którą pokonała 6:2, 6:4. W następnym meczu przegrała z Laurą Robson 3:6, 1:6. W następnym tygodniu wzięła udział w turnieju WTA Premier 5 w Rzymie. W swoim pierwszym meczu – spotkaniu drugiej rundy – uległa Simonie Halep 7:6(2), 1:6, 2:6. Wielkoszlemowy turniej French Open rozpoczęła od pokonania Szachar Pe’er 6:1, 6:1 w pierwszej rundzie. W kolejne spotkanie z Mallory Burdette zakończyło się triumfem Polki 6:2, 6:3. W trzeciej rundzie zwyciężyła z kwalifikantką Dinah Pfizenmaier 6:3, 6:4. Mecz o ćwierćfinał przeciwko Anie Ivanović zakończył się wynikiem 6:2, 6:4. W ćwierćfinale zmierzyła się z Sarą Errani, której uległa 4:6, 6:7(6).
Okres gry na kortach trawiastych rozpoczęła od udziału w turnieju w Eastbourne. Jako najwyżej rozstawiona odpadła w pierwszej rundzie po porażce z kwalifikantką Jamie Hampton 6:7(2), 2:6. Na Wimbledonie osiągnęła półfinał zawodów singlowych. W pierwszej rundzie turnieju zwyciężyła z kwalifikantką Yvonne Meusburger 6:1, 6:1, a następnie pokonała Mathilde Johansson 6:1, 6:3. W kolejnym meczu wygrała z Madison Keys 7:5, 4:6, 6:3. W meczu o ćwierćfinał triumfowała nad Cwetaną Pironkową 4:6, 6:3, 6:3. W spotkaniu następnej rundy pokonała Chinkę Li Na 7:6(5), 4:6, 6:2, rewanżując się za przegraną w tej samej fazie zawodów w Melbourne. W meczu półfinałowym uległa Sabine Lisicki 4:6, 6:2, 7:9, przez co nie zdołała obronić punktów za finał poprzedniej edycji rywalizacji.
Występy w US Open Series rozpoczęła od udziału w zawodach w Stanfordzie, gdzie, jako najwyżej rozstawiona, awansowała do finału, eliminując po drodze Francescę Schiavone 6:4, 6:3, Varvarę Lepczenko 7:6(2), 3:6, 6:3 i Jamie Hampton 6:3, 6:2, w którym uległa Dominice Cibulkovej 6:3, 4:6, 4:6. Kolejnym startem Polki był turniej w Carlsbadzie, gdzie przegrała w ćwierćfinale z Samanthą Stosur 5:7, 6:2, 3:6. W Toronto osiągnęła półfinał. Przegrała w nim z Sereną Williams wynikiem 6:7(3), 4:6. W Cincinnati awansowała do ćwierćfinału, w którym miała się zmierzyć z Li Na. Mecz ten poddała jednak walkowerem, gdyż postanowiła wrócić do kraju na pogrzeb swojego dziadka. Na US Open Polka osiągnęła czwartą rundę zawodów, pokonując kolejno Sílvię Soler Espinosę 6:1, 6:2, Maríę-Teresę Torró-Flor 6:0, 7:5 i Anastasiję Pawluczenkową 6:4, 7:6(1). W spotkaniu o ćwierćfinał przegrała z Jekatieriną Makarową 6:4, 6:4, przegrywając od stanu 4:0 w pierwszym secie 8 kolejnych gemów.
Następnie jako najwyżej rozstawiona wzięła udział w zawodach rangi WTA International w Seulu. Do finału awansowała bez straty seta, przegrywając jedynie jedenaście gemów. W meczu mistrzowskim wygrała z Pawluczenkową 6:7(6), 6:3, 6:4, osiągając trzynasty tytuł singlowy w karierze. Zawody w Tokio rozpoczęła od dwóch zwycięstw. W ćwierćfinale uległa Angelique Kerber 4:6, 4:6. W kolejnym turnieju WTA Premier Mandatory w Pekinie dotarła do półfinału, pokonując m.in. Angelique Kerber 7:6(7), 6:4 w meczu ćwierćfinałowym. W półfinale przegrała z Sereną Williams w dwóch setach po 2:6.
W rozgrywkach WTA Tour Championships w Stambule przegrała wszystkie mecze fazy grupowej (z Williams, Kvitovą i Kerber), nie zdobywając seta. Sezon zakończyła na piątym miejscu w rankingu singlowym WTA Tour.
2014.
Rozpoczęła sezon 2014 od udziału razem z Grzegorzem Panfilem w rozgrywkach Pucharu Hopmana. Reprezentanci Polski wygrali wszystkie mecze fazy grupowej, a w finale ulegli Francuzom wynikiem 2-1. W Sydney przegrała w pierwszym meczu z Bethanie Mattek-Sands 5:7, 2:6. Udział w Australian Open rozpoczęła od pokonania Juliji Putincewej 6:0, 5:7, 6:2. W drugiej rundzie pokonała Wolhę Hawarcową wynikiem 6:0, 7:5. W następnym spotkaniu okazała się lepsza od rozstawionej Anastasiji Pawluczenkowej, wygrywając 5:7, 6:2, 6:2. W meczu czwartej rundy pokonała Garbiñe Muguruzę 6:1, 6:3. W pojedynku ćwierćfinałowym triumfowała nad obrończynią tytułu Wiktoryją Azaranką 6:1, 5:7, 6:0, dzięki czemu po raz pierwszy w karierze awansowała do półfinału tej imprezy. W meczu o finał przegrała z Dominiką Cibulkovą 1:6, 2:6. Po Australian Open powróciła na 3. miejsce w rankingu WTA. W lutym, wygrywając dwa pojedynki singlowe i jeden deblowy (wraz z Alicją Rosolską), zapewniła Polsce zwycięstwo ze Szwecją w Grupie Światowej II w Pucharze Federacji.
Do turnieju w Dosze przystąpiła jako rozstawiona z numerem 2., w związku z czym rywalizację rozpoczęła od drugiej rundy, w której pokonała Soranę Cîrsteę 7:5, 6:0. W kolejnym meczu zwyciężyła po kreczu Mirjany Lučić-Baroni przy stanie 6:4, 0:1. W ćwierćfinale pokonała Yaninę Wickmayer 6:2, 6:1, natomiast w spotkaniu półfinałowym uległa Simonie Halep 7:5, 6:2. W Dubaju w swoim pierwszym meczu przegrała z Flavią Pennettą 4:6. 1:6.
W marcu brała udział w rozgrywkach rangi WTA Premier Mandatory w Indian Wells i Miami. W pierwszym z turniejów w początkowych fazach pokonała Heather Watson (6:4, 6:3), Annikę Beck (6:0, 6:0) i Alizé Cornet (7:5, 6:3). W ćwierćfinale wygrała z Jeleną Janković 7:5, 2:6, 6:4, a w półfinale okazała się lepsza od Halep, którą pokonała 6:3, 6:4. W finale ponownie uległa Pennetcie, tym razem wynikiem 2:6, 1:6. Na kortach Tennis Center at Crandon Park pokonała Rominę Oprandi 6:0, 6:4, następnie Jelenę Wiesninę 7:5, 6:3 i Elinę Switolinę 7:6(5), 5:7, 6:2. W ćwierćfinale uległa Dominice Cibulkovej 6:3, 6:7(5), 3:6, nie wykorzystując trzech piłek meczowych.
W Katowicach w pierwszej rundzie pokonała Kristýnę Plíškovą 6:3, 6:2, a w kolejnym spotkaniu Francescę Schiavone 6:4, 6:3. W meczu ćwierćfinałowym triumfowała nad Yvonne Meusburger 6:4, 6:1. W półfinale przegrała z Cornet 6:0, 2:6, 4:6. W ramach baraży o Grupę Światową Fed Cup wygrała dwa mecze singlowe i jeden deblowy przeciwko reprezentantkom Hiszpanii, dzięki czemu Polska awansowała do Grupy Światowej Pucharu Federacji 2015.
Okres gry na nawierzchni ceglanej rozpoczęła od zawodów w Stuttgarcie. Jako najwyżej rozstawiona rozgrywki rozpoczęła od drugiej rundy. W niej pokonała Robertę Vinci 6:3, 6:2. W ćwierćfinale przegrała z późniejszą mistrzynią Mariją Szarapową 4:6, 3:6. Turniej w Madrycie rozpoczęła od zwycięstw nad nierozstawionymi Eugenie Bouchard, Swietłaną Kuzniecową i Robertą Vinci. W ćwierćfinale wygrała z Caroline Garcią 6:4, 4:6, 6:4. W meczu o finał ponownie poniosła porażkę w meczu z Szarapową, tym razem wynikiem 1:6, 4:6. W Rzymie triumfowała nad Paulą Ormaecheą i Francescą Schiavone, w obu przypadkach spotkaniach straciła pięć gemów. W meczu ćwierćfinałowym uległa Jelenie Janković, przegrywając 4:6, 4:6. Na French Open pokonała Zhang Shuai 6:3, 6:0 i Karolínę Plíškovą 6:3, 6:4. W trzeciej rundzie przegrała z Ajlą Tomljanović 4:6, 4:6.
Okres sezonu na kortach trawiastych rozpoczęła od turnieju w Eastbourne. Po raz trzeci z rzędu zakończyła udział na I rundzie. Tym razem przegrała z Anastasiją Pawluczenkową 4:6, 6:3, 6:7(4). Udział w Wimbledonie zaczęła od zwycięstwa 6:2, 6:1 nad kwalifikantką Andreeą Mitu. W kolejnej rundzie wygrała z Casey Dellacqua 6:4, 6:0. W trzecim spotkaniu pokonała inną kwalifikantkę Michelle Larcher de Brito 6:2, 6:0. W meczu czwartej rundy uległa Jekatierinie Makarowej 3:6, 0:6.
Udział w US Open Series rozpoczęła od porażki w drugiej rundzie zawodów w Stanfordzie z Varvarą Lepchenko 3:6, 6:3, 4:6. W Montrealu pokonała Barborę Záhlavovą-Strýcovą 6:4, 6:4 w meczu drugiej rundy, natomiast w kolejnym spotkaniu zwyciężyła z Sabine Lisicki 6:1, 3:6, 6:3. W pojedynku ćwierćfinałowym wygrała 6:2, 6:2 z Wiktoryją Azaranką, a w półfinale pokonała Jekatierinę Makarową 7:6(1), 7:6(3). W meczu mistrzowskim triumfowała 6:4, 6:2 nad Venus Williams, osiągając tym samym czternaste karierowe zwycięstwo w grze pojedynczej. W Cincinnati pokonała w drugiej rundzie Kurumi Narę 6:2, 6:2, a w następnym meczu wygrała z Sabine Lisicki 6:1, 6:1. W ćwierćfinale uległa Caroline Wozniacki 4:6, 6:7(5). Udział w US Open rozpoczęła od zwycięstwa z Sharon Fichman 6:1, 6:0. W drugiej rundzie przegrała z Peng Shuai 3:6, 4:6.
Okres gry w Azji rozpoczęła od turnieju w Seulu. W pierwszej rundzie pokonała Polonę Hercog 6:3, 6:3, a w kolejnej zwyciężyła Chanelle Scheepers, nie tracąc gema. W ćwierćfinale uległa Varvarze Lepchenko 7:6(4), 2:6, 2:6. Następnie wystąpiła w turnieju w Wuhanie, gdzie odpadła w pierwszym meczu, przegrywając z Caroline Garcią 6:3, 6:7(4), 6:7(7). W zawodach WTA Premier Mandatory w Pekinie w pierwszej rundzie pokonała Coco Vandeweghe 6:4, 6:3, a w meczu drugiej rundy przegrała z Robertą Vinci 4:6, 4:6.
W rozgrywkach WTA Finals w Singapurze wygrała wynikiem 6:2, 6:3 mecz fazy grupowej z Kvitovą oraz przegrała 5:7, 3:6 z Wozniacki i 5:7, 7:6(4), 2:6 z Szarapową. W półfinale uległa Simonie Halep 2:6, 2:6. Sezon zakończyła na szóstym miejscu w rankingu singlowym WTA Tour.
W grudniu poinformowała, że do jej sztabu szkoleniowego dołączyła Martina Navrátilová.
2015.
Sezon 2015 rozpoczęła od udziału razem z Jerzym Janowiczem w rozgrywkach Pucharu Hopmana. W fazie grupowej reprezentanci Polski wygrali dwa mecze – 3:0 z Australią i 2:1 z Wielką Brytanią; trzeci mecz z Francuzami Alizé Cornet i Benoît Paire rozpoczął się od porażki Radwańskiej z Cornet w trzech setach 4:6, 6:2, 5:7. W drugiej rundzie Janowicz pokonał Paire’a 6:4, 7:6 (8-6), co zagwarantowało Polakom grę w finale. Na deblowe spotkanie z parą francuską Polacy wyszli na kort; wygrali pierwszego seta 6:4 by następnie skreczować chcąc zachować siły na finał. Tam czekał ich pojedynek z Sereną Williams i Johnem Isnerem. W pierwszej rundzie Radwańska wygrała z Williams 6:4, 6:7(3), 6:1; w drugiej Janowicz uległ Isnerowi 6:7(10), 4:6. W decydującym mikście Polacy zwyciężyli 7:5, 6:3. Polska została 13. krajem w historii triumfującym w Pucharze Hopmana, który uważa się za nieoficjalne mistrzostwa świata par mieszanych. Kolejnym turniejem, w którym wzięła udział Agnieszka Radwańska, były zawody w Sydney. W pierwszej rundzie wygrała z Alizé Cornet 6:3, 6:2, natomiast w drugim meczu uległa Garbiñe Muguruzie 6:3, 6:7(4), 2:6. W Australian Open rozstawiona z numerem 6. pokonała w pierwszej rundzie Kurumi Narę 6:3, 6:0. W kolejnym, trwającym zaledwie 44 minuty meczu zdominowała Johannę Larsson łatwo wygrywając 6:0, 6:1. W trzeciej rundzie zmierzyła się z Varvarą Lepchenko, odnosząc zwycięstwo wynikiem 6:0, 7:5. Następnie uległa Venus Williams 3:6, 6:2, 1:6. Po pierwszym turnieju wielkoszlemowym spadła w rankingu WTA Tour na 8. miejsce. W dniach 8–9 lutego wzięła udział w odbywającym się w Krakowie spotkaniu I rundy Grupy Światowej Pucharu Federacji z Rosjankami. Agnieszka Radwańska uległa Swietłanie Kuzniecowej 4:6, 6:2, 2:6, a w całym meczu Polki przegrały 0–4.
Kolejnym turniejem Radwańskiej były zawody w Dubaju, które rozpoczęła od triumfu w drugiej rundzie nad Caroline Garcią 6:3, 2:6, 6:3. W kolejnym meczu przegrała z Garbiñe Muguruzą 4:6, 2:6. W Dosze Polka wygrała w drugiej rundzie z Flavią Pennettą 6:1, 6:1. W swoim pierwszym ćwierćfinale w sezonie przegrała z Venus Williams 4:6, 6:1, 3:6. W rozgrywkach w Indian Wells w drugiej rundzie pokonała Alison Riske 6:3, 6:1, zaś w trzeciej uległa Heather Watson 4:6, 4:6. W Miami wygrała z Anną Schmiedlovą 6:4, 7:5 i Iriną-Camelią Begu 6:2, 4:6, 6:2. W czwartej rundzie przegrała 7:5, 0:6, 4:6 z Carlą Suárez Navarro. W Katowicach, tak jak rok wcześniej, osiągnęła półfinał, pokonując dwie Belgijki: Yaninę Wickmayer i An-Sophie Mestach, a także Klárę Koukalovą. W meczu o finał Polka uległa Camili Giorgi 4:6, 2:6. Podczas barażu o Grupę Światową pokonała Martinę Hingis, zaś dwukrotnie uległa Timei Bacsinszky – najpierw w singlu, a następnie razem z Alicją Rosolską w meczu gry podwójnej przeciwko deblowi Bacsinszky–Golubic. Po tej porażce drużyna spadła do Grupy Światowej II.
W marcu rozpoczął działalność polski fan club wspierający tenisistkę, a w połowie roku Radwańska udzieliła mu autoryzacji.
Okres gry na kortach ceglanych rozpoczęła od porażki 6:7(8), 4:6 z Sarą Errani w pierwszej rundzie w Stuttgarcie. W kwietniu ze sztabu trenerskiego Radwańskiej odeszła Martina Navrátilová. W Madrycie tenisistka pokonała Larę Arruabarrenę oraz Casey Dellacquę, by w kolejnym meczu przegrać z Caroline Wozniacki 3:6, 2:6. Na French Open rozstawiona z numerem 14. uległa w swoim pierwszym meczu Annice Beck 2:6, 6:3, 1:6.
Rozgrywki na nawierzchni trawiastej zainaugurowała półfinałem osiągniętym w Nottingham, gdzie pokonała Ałłę Kudriawcewą, Christinę McHale i Lauren Davis, nie tracąc w żadnym meczu więcej niż czterech gemów. W spotkaniu o finał nie sprostała Monice Niculescu, ulegając 7:5, 4:6, 4:6. W Eastbourne zwyciężyła Irinę Falconi, wyżej rozstawioną Karolínę Plíškovą oraz Cwetanę Pironkową, a w półfinale Sloane Stephens. W finale przegrała z Belindą Bencic 4:6, 6:4, 0:6. Na Wimbledonie w pierwszej rundzie turnieju zwyciężyła z Lucie Hradecką 6:3, 6:2, a następnie pokonała Ajlę Tomljanović 6:0, 6:2. W kolejnym meczu wygrała z Casey Dellacquą 6:1, 6:4. W meczu o ćwierćfinał triumfowała nad pogromczynią obrończyni tytułu – Jeleną Janković – 7:5, 6:4. W spotkaniu następnej rundy pokonała Madison Keys 7:6(3), 3:6, 6:3, osiągając tym samym trzeci półfinał na kortach All England Lawn Tennis and Croquet Club. W meczu półfinałowym ponownie przegrała z Garbiñe Muguruzą 2:6, 6:3, 3:6.
Udział w US Open Series przygotowującym do ostatniego w sezonie turnieju wielkoszlemowego rozpoczęła w Stanfordzie. Na inaugurację wygrała z Misaki Doi 1:6, 6:2, 6:0. W ćwierćfinale uległa Angelique Kerber 6:4, 4:6, 4:6. Turniej w Toronto zaczęła od zwycięstwa nad Julią Görges 7:5, 6:3. W walce o ćwierćfinał pokonała Alizé Cornet 6:2, 4:6, 6:4. W kolejnej fazie nie sprostała Simonie Halep, przegrywając 6:0, 3:6, 1:6. Następny tydzień w turnieju w Cincinnati zakończyła na pierwszej rundzie. W ostatnich zawodach cyklu w Connecticut Polka doszła do ćwierćfinału, w którym uległa Petrze Kvitovej. W wielkoszlemowym US Open pokonała w pierwszej rundzie Kateřinę Siniakovą 6:2, 6:3 i w drugiej rundzie Magdę Linette 6:3, 6:2, by zakończyć udział w turnieju po przegranej w trzeciej rundzie z Madison Keys 3:6, 2:6.
Okres gry na kortach w Azji zainaugurowała zwycięstwem w zawodach WTA Premier w Tokio. W turnieju pokonała, nie tracąc ani jednego seta, m.in. Karolínę Plíškovą, Dominikę Cibulkovą, a w finale wynikiem 6:2, 6:2 Belindę Bencic. Dzięki temu awansowała w rankingu WTA Tour na 7. miejsce. Na przełomie września i października Polka brała udział w turnieju rangi WTA Premier 5 w Wuhanie, gdzie w pierwszym meczu uległa Venus Williams 1:6, 6:7(4). Następnie rywalizowała w turnieju WTA Premier Mandatory w Pekinie. W rozgrywkach pokonała dwie zawodniczki amerykańskie (Coco Vandeweghe i Madison Keys; obie po kreczu przy stanie 6:3, 0:0) oraz dwie Niemki (Monę Barthel 4:6, 6:1, 6:4 i Angelique Kerber 6:1, 6:4). W półfinale nie sprostała jednak Garbiñe Muguruzie, przegrywając 6:4, 3:6, 4:6. W Tiencinie zdobyła 16. tytuł w karierze po półfinałowym zwycięstwie 6:3, 6:1 nad Karolíną Plíškovą i finałowym triumfie 6:1, 6:2 z Danką Kovinić. Tym samym zapewniła sobie udział w kończącym sezon turnieju w Singapurze i zrezygnowała z gry w Moskwie, gdzie otrzymała dziką kartę.
W fazie grupowej WTA Finals przegrała z Mariją Szarapową 6:4, 3:6, 4:6 i Flavią Pennettą 6:7(5), 4:6, lecz pokonanie Simony Halep 7:6(5), 6:1 zapewniło jej drugie miejsce w grupie i awans do półfinału. Zmierzyła się w nim z Garbiñe Muguruzą, z którą wygrała w trzech setach 6:7(5), 6:3, 7:5. W finale pokonała Petrę Kvitovą 6:2, 4:6, 6:3, odnosząc pierwszy w karierze triumf w Turnieju Mistrzyń.
Sezon 2015 zakończyła na piątym miejscu w rankingu singlowym WTA Tour. Zajęła też trzecie miejsce w 81. Plebiscycie Przegląd Sportowy na najlepszego polskiego sportowca roku.
2016.
Zaczęła sezon od startu w Shenzhen, pokonując Aleksandrę Krunić, Zhang Shuai oraz Wang Qiang, Annę-Lenę Friedsam, by w ostatnim spotkaniu o tytuł wygrać z Alison Riske 6:3, 6:2, zdobywając 18. tytuł w karierze. Dzięki zwycięstwu krakowianka awansowała z piątego na czwarte miejsce w rankingu WTA Tour, spychając z niego Mariję Szarapową, zostając w ten sposób rozstawioną z numerem 4. na Australian Open. Z udziału w Sydney wycofała się. W pierwszym w sezonie turnieju wielkoszlemowym dotarła do półfinału, eliminując Christinę McHale 6:3, 6:2, Eugenie Bouchard 6:4, 6:2, Mónikę Puig 6:4, 6:0, a w czwartej rundzie Annę-Lenę Friedsam 6:7(6), 6:1, 7:5, przegrywając w trzecim secie 2:5. W ćwierćfinale pokonała Carlę Suárez Navarro 6:1, 6:3, zaś w meczu o finał musiała uznać wyższość turniejowej jedynki Sereny Williams. Mecz zakończył się porażką Polki 0:6, 4:6.
Następnie wystąpiła w turnieju w Dosze, gdzie pokonała m.in. Monikę Niculescu 7:5, 6:1 i Robertę Vinci 3:6, 6:2, 6:3. W półfinale rywalką była Suárez Navarro, późniejsza zwyciężczyni turnieju. Hiszpanka miała w kalendarzu jeszcze mecz gry podwójnej; z tego względu półfinał z jej udziałem musiał odbyć się jako pierwszy. Radwańska miała najmniej czasu na regenerację z wszystkich półfinalistek (poprzednie spotkanie zakończyło się już po północy czasu miejscowego), co istotnie wpłynęło na przebieg spotkania – Polka wyraźnie przegrała 2:6, 0:6. W Indian Wells zwyciężyła w swoim pierwszym meczu z Dominiką Cibulkovą 6:3, 3:6, 7:5. Następnie pokonała Niculescu 6:2, 6:1 oraz Jelenę Janković 6:3, 6:3 i Petrę Kvitovą 6:2, 7:6(3). W półfinale ponownie lepsza okazała się Serena Williams. W Miami pokonała Alizé Cornet 6:0, 6:1 i Madison Brengle 6:3, 6:2. Turniej zakończyła na czwartej rundzie, przegrywając z Timeą Bacsinszky 6:2, 4:6, 2:6. Z powodu przewlekłego zapalenia barku zrezygnowała z udziału w turnieju w Katowicach i barażu o utrzymanie w II grupie światowej Fed Cup.
Okres gry na nawierzchni ceglanej zainaugurowała w Stuttgarcie, będąc rozstawioną z 1. numerem, gdzie po pokonaniu Andrei Petković 1:6, 6:1, 6:2 i Karolíny Plíškovej 6:2, 7:6(8) w półfinale przegrała z kwalifikantką Laurą Siegemund 4:6, 2:6. Jako najwyżej rozstawiona przegrała w pierwszej rundzie w Madrycie z Dominiką Cibulkovą 4:6, 7:6(3), 3:6. Na French Open zwyciężyła w swoim pierwszym meczu z Bojaną Jovanovski 6:0, 6:2. Następnie pokonała Caroline Garcia 6:2, 6:4 i Barborę Strýcovą 6:2, 6:7(6), 6:2. W czwartej rundzie uległa Cwetanie Pironkowej 6:2, 3:6, 3:6. Niedzielny pojedynek był kilkakrotnie przerywany przez opady deszczu; ostatecznie został przełożony dopiero na wtorek. Po powrocie na kort Radwańska nie potrafiła przyzwyczaić się do nasiąkniętej wodą mączki i przegrała sześć kolejnych gemów. Po drugim secie mecz ponownie został przerwany, tym razem na dwie godziny. W trzecim secie Polka zdołała wygrać trzy gemy, ale Pironkowa, która wyeliminowała niewymuszone błędy popełniane w niedzielę, odwróciła losy meczu i awansowała po raz pierwszy do ćwierćfinału French Open.
Pierwszym turniejem Radwańskiej rozgrywanym na nawierzchni trawiastej w tym sezonie były zawody w Birmingham. W pierwszej rundzie trafiła na będącą w dobrej dyspozycji Coco Vandeweghe, która tydzień wcześniej triumfowała w Ricoh Open w ’s-Hertogenbosch. Przy stanie 4:4 w pierwszym secie zawodniczki musiały opuścić kort z powodu opadów deszczu. Mecz został wznowiony kolejnego dnia, ale brytyjska aura znów dała o sobie znać, przez co rozpoczęcie meczu znacznie się opóźniło. Przez opady w trakcie drugiego seta kort ponownie musiał zostać zakryty. Kilkakrotne przerwy w meczu wybiły z rytmu obie zawodniczki – po powrocie na kort Polka przełamała Amerykankę, a set ostatecznie zakończył się zwycięstwem Radwańskiej. W dziewiątym gemie trzeciego seta Polka nie obroniła piłki meczowej; spotkanie zakończyło się porażką Radwańskiej 5:7, 6:4, 3:6. W Eastbourne wygrała dwa mecze – po kreczu Mirjany Lučić-Baroni przy stanie 6:4, 2:1 oraz Eugenie Bouchard 6:3, 6:3, ale w ćwierćfinale ponownie lepsza okazała się Dominika Cibulková, z którą Radwańska tym razem przegrała 6:4, 6:7(2), 3:6. Przy prowadzeniu Radwańskiej 3:2 w drugim secie mecz został przerwany z powodu opadów deszczu. Kolejnego dnia Słowaczka prezentowała się znacznie lepiej na korcie niż Polka. W trzecim secie Cibulková przełamała Radwańską i objęła prowadzenie 4:3. Od tamtego momentu Polka nie wygrała już gema. Radwańska przegrała spotkanie, będąc zmuszona zejść z kortu z prowadzeniem. Na Wimbledonie pokonała w pierwszej rundzie Katerynę Kozłową 6:2, 6:1. W kolejnym meczu wygrała z Aną Konjuh 6:2, 4:6, 9:7, broniąc trzech piłek meczowych. Przy stanie 7:7 w decydującym secie Chorwatka doznała kontuzji kostki, pechowo stając na piłce. Mimo dogrania meczu do końca nie była już w stanie stawić czoła Polce. W trzeciej rundzie zmierzyła się z Kateřiną Siniakovą, odnosząc zwycięstwo wynikiem 6:3, 6:1. Pogromczynią Radwańskiej w czwartej rundzie ponownie okazała się Słowaczka. Polka przegrała to spotkanie z Dominiką Cibulkową 3:6, 7:5, 7:9, nie wykorzystując piłki meczowej.
Cykl zawodów US Open Series miała rozpocząć od udziału w turnieju w Stanfordzie, wycofała się z powodu kontuzji prawej ręki. W Montrealu wygrała z Monicą Niculescu 6:1, 7:5, w trzeciej rundzie okazała się lepsza Anastasija Pawluczenkowa, wygrywając 4:6, 7:6(4), 1:6. Tydzień później na Igrzyskach Olimpijskich w Rio de Janeiro przegrała w pierwszej rundzie gry pojedynczej ze Zheng Saisai 4:6, 5:7. Szybkie pożegnanie się z turniejem olimpijskim w singlu tłumaczyła trzydniową podróżą i przeziębieniem. 5 dni później w grze mieszanej w parze z Łukaszem Kubotem ulegli w pierwszej rundzie rumuńskiej parze Irina-Camelia Begu–Horia Tecău wynikiem 6:4, 6:7(1), 8–10. Polacy prowadzili w spotkaniu 6:4, 5:4, ale Rumuni zdołali doprowadzić do tie-breaka i wygrali drugiego seta. W decydującym super tie-breaku Polacy prowadzili do stanu 6:5, jednak kolejne trzy wymiany należały do pary rumuńskiej. Radwańska i Kubot zdołali wywalczyć jeszcze dwa punkty, jednak Begu i Tecău nie dali sobie wydrzeć zwycięstwa i wygrali decydującą partię 10–8.
Po turnieju olimpijskim wzięła udział zawodach w Cincinnati, gdzie w pierwszym meczu pokonała Andreę Petković 6:0, 6:1, a w drugiej rundzie Johannę Kontę 6:7(1), 6:4, 6:0. W ćwierćfinale przegrała z Simoną Halep 5:7, 1:6. Do turnieju w New Haven przystąpiła jako najwyżej rozstawiona. W drugiej rundzie wygrała z Jeļeną Ostapenko 7:5, 6:1, w ćwierćfinale pokonała Kirsten Flipkens 6:1, 6:4, natomiast w spotkaniu półfinałowym okazała się lepsza od Petry Kvitovej 6:1, 6:1. W meczu o mistrzostwo spotkała się z Eliną Switoliną. W pierwszym secie Polka dominowała na korcie. Dzięki wygranym 20 punktom z pierwszych 27 punktów meczu, szybko wyszła na prowadzenie 5-0. Pierwszy set zakończył się już po 29 minutach z wynikiem 6:1. Drugi set był znacznie bardziej wyrównany; obie zawodniczki trzykrotnie wzajemnie się przełamywały. Mecz rozstrzygnął się w tie-breaku. Dzięki zdobytym pięciu punktom z rzędu Radwańska zwyciężyła go 7–3, a cały mecz 6:1, 7:6(3). Ponadto w żadnym ze spotkań w New Haven nie przegrała seta. Był to 19. tytuł w karierze Radwańskiej i dzięki niemu triumfowała również w cyklu turniejów US Open Series. Na ostatnim turnieju wielkoszlemowym w sezonie US Open wygrała z amerykańską kwalifikantką Jessiką Pegula, oddając tylko dwa gemy w całym spotkaniu (6:1, 6:1). W następnym meczu zwyciężyła Naomi Broady 7:6(9), 6:3. W trzeciej rundzie pokonała Caroline Garcia 6:2, 6:3. Rywalizacje zakończyła na czwartej rundzie ulegając Anie Konjuh 4:6, 4:6.
Jesienne starty w Azji rozpoczęła od turnieju w Tokio, gdzie była rozstawiona z drugim numerem i broniła tytułu z ubiegłego roku. W II rundzie pokonała Barborę Strýcovą 6:3, 3:6, 7:5. W ćwierćfinale wygrała z mistrzynią olimpijską z Rio de Janeiro Mónicą Puig 6:2, 6:3. Dobrze dysponowana Polka zdobyła w tym spotkaniu 8 asów serwisowych, a po pierwszym podaniu wygrała 27 z 37 wymian. W półfinale przegrała z Caroliną Wozniacki: 6:4, 5:7, 4:6.
W ostatnim tygodniu września wzięła udział w turnieju Dongfeng Motor Wuhan Open, w którym zmagania rozpoczęła w II rundzie wygraną w meczu z Jekatieriną Makarową – 6:4, 6:1, a w 1/8 finału zrewanżowała się Carolinie Wozniacki, wygrywając z nią 6:4, 6:2. W ćwierćfinale przegrała ze Swietłaną Kuzniecową 6:1, 6:7(9), 4:6.
W październiku wzięła udział w turnieju China Open w Pekinie. W pierwszej rundzie pokonała Wang Qiang 6:2. 6:2. W drugiej rundzie wygrała z Jekatieriną Makarową 6:3, 6:4, a w 1/8 finału pokonała Carolinę Wozniacki z wynikiem 6:3, 6:1,a w ćwierćfinale pokonała Jarosławę Szwiedową 6:1, 6:2. W półfinale pokonała Elinę Switolinę 7:6(3), 6:3. W finale pokonała Johannę Kontę 6:4, 6:2 i wygrała swój 20. tytuł w karierze, nie przegrywając seta w całym turnieju. Było to trzecie zwycięstwo Radwańskiej w turnieju rangi WTA Premier Mandatory (poprzednio China Open w 2011 oraz Sony Ericsson Open w 2012 na kortach w Miami). Tym samym została czwartą zawodniczką, obok Sereny Williams, Wiktorii Azaranki i Marii Szarapowej, z co najmniej trzema tytułami w turniejach tej rangi. Po tym sukcesie przystąpiła do obrony zeszłorocznego tytułu na Tianjin Open. W 1/16 finału wygrała z Tatjaną Marią 6:1, 6:2; natomiast w 1/8 finału pokonała Jewgieniję Rodinę 6:1, 6:1, po czym wycofała się z turnieju z powodu urazu prawego uda.
W kończącym sezon turnieju WTA Finals – obrończyni tytułu z 2015 – została rozstawiona z numerem 2. W fazie grupowej przegrała mecz ze Swietłaną Kuzniecową (5:7, 6:1, 5:7), po czym zwyciężyła w spotkaniach z Garbiñe Muguruzą (7:6(1), 6:3) i Karolíną Plíškovą (7:5, 6:3), co zapewniło jej awans do półfinału, w którym uległa liderce rankingu Angelique Kerber – 2:6, 1:6.
Sezon 2016 zakończyła na trzecim miejscu w rankingu WTA.
2017.
Na początku sezonu 2017 zmieniła firmę dostarczającą rakiety z francuskiego Babolata na japońskiego Srixona. Zaczęła grać specjalnie dla niej przygotowanym modelem Revo CV 3.0 „Aga”. Rozgrywki w sezonie 2017 rozpoczęła od walki o obronę tytułu w Shenzhen, gdzie została rozstawiona z numerem 1. W pierwszej rundzie pokonała (po obronie piłek meczowych) grającą z dziką kartą Duan Yingying 6:2, 6:7(4), 7:5, a następnie zwyciężyła z Soraną Cîrsteą 6:0, 6:3. W ćwierćfinale przegrała z Alison Riske 2:6, 6:3, 0:6. W Sydney Polka zwyciężyła Christinę McHale 7:6(1), 6:1, w ćwierćfinale Duan Yingying 6:3, 6:2, a w półfinale Barborę Strýcovą 6:1, 6:2. W finale przegrała z Johanną Kontą 4:6, 2:6. W pierwszym w sezonie turnieju wielkoszlemowym – Australian Open – została rozstawiona z numerem trzecim. W pierwszej rundzie wygrała z Cwetaną Pironkową 6:1, 4:6, 6:1. W kolejnym meczu przegrała z Mirjaną Lučić-Baroni 3:6, 2:6. Był to jej najsłabszy występ w Melbourne od 2009 roku.
Jej kolejnym turniejem były zawody w Dosze, gdzie przegrała w drugiej rundzie z Caroline Wozniacki 5:7, 3:6. Występ w Dubaju rozpoczęła od triumfu w drugiej rundzie nad Elise Mertens 6:3, 6:2, zaś w kolejnym meczu przegrała z Catherine Bellis 4:6, 6:2, 2:6.
W rozgrywkach w Indian Wells w drugiej rundzie pokonała Sara Sorribes Tormo 6:3, 6:4, natomiast w trzeciej uległa Peng Shuai 4:6, 4:6. W Miami wygrała z Wang Qiang 7:6(3), 6:1, a w kolejnym meczu przegrała z Mirjaną Lučić-Baroni 0:6, 3:6.
Po miesięcznej przerwie powróciła do rywalizacji, rozpoczynając okres gry na nawierzchni ceglanej od porażki 2:6, 4:6 z Jekatieriną Makarową w pierwszej rundzie w Stuttgarcie. Następnie wzięła udział turnieju charytatywnym Tie Break Tens w Madrycie – format zawodów polegał na rozgrywaniu wyłącznie meczów w tie-breaku, bez setów i gemów. W ćwierćfinale wygrała z Garbiñe Muguruzą 10–5, zdobywając dziewięć kolejnych punktów ze stanu 1–5. W półfinale przegrała ze Swietłaną Kuzniecową 6–10. Dzień później, po rozlosowaniu drabinki w Madrycie, gdzie miała się zmierzyć w pierwszej rundzie z Misaki Doi, wycofała się z turnieju z powodu kontuzji stopy.
Do rywalizacji wróciła na wielkoszlemowym French Open. W pierwszej rundzie pokonała posiadaczkę dzikiej karty Fionę Ferro 6:1, 6:1. W drugiej rundzie wygrała z Alison Van Uytvanck 6:7(3), 6:2, 6:3. Turniej zakończyła porażką w trzeciej rundzie z Alizé Cornet 2:6, 1:6.
Z uwagi na problemy zdrowotne sezon na kortach trawiastych rozpoczęła w Eastbourne, gdzie odpadła po swoim pierwszym meczu, przegrywając w II rundzie z Lauren Davis 6:7(1), 6:1. Następnie wzięła udział w Wimbledonie, w którym jako zawodniczka rozstawiona z numerem 9. dotarła do IV rundy rozgrywek. W pierwszej rundzie wygrała z Jeleną Janković 7:6(3), 6:0, w drugiej rundzie z Christiną McHale 5:7, 7:6(7), 6:3, a w trzeciej rundzie z Timeą Bacsinszky 3:6, 6:4, 6:1. Z mistrzostw wyeliminowała ją Swietłana Kuzniecowa, z którą Polka przegrała 1:6, 4:6.
W turnieju w Toronto w pierwszym meczu wygrała z Coco Vandeweghe 6:3, 6:2, w kolejnym spotkaniu pokonała Tímeę Babos 6:0, 6:1, by w trzeciej rundzie ulec Caroline Wozniacki 3:6, 1:6. Następnie w Cincinnati przegrała w swoim pierwszym meczu z Julią Görges 4:6, 4:6. W New Haven po zwycięstwach odniesionych nad Eugenie Bouchard (6:3, 7:5) i Peng Shuai (7:5, 6:3) uległa Darii Gawriłowej, przegrywając w półfinale 4:6, 4:6. W turnieju wielkoszlemowym US Open po pokonaniu Petry Martić 6:4, 7:6(3) i Julii Putincewej 7:5, 6:2 tenisistka zakończyła udział na trzeciej rundzie po porażce z Coco Vandeweghe 5:7, 6:4, 4:6.
Na turnieju w Wuhanie zanotowała zwycięstwo nad Magdaléną Rybárikovą 6:4, 7:5 oraz Julią Görges 7:5, 7:5, by w trzeciej rundzie przegrać z Ashleigh Barty 6:4, 0:6, 4:6. W Pekinie pokonała kolejno Carinę Witthöft 7:5, 6:3 oraz Zhang Shuai 7:5, 7:5, a w trzecim spotkaniu uległa Darii Kasatkinie 6:4, 5:7, 2:6. W ostatnim swoim turnieju w sezonie w Hongkongu w pierwszej rundzie pokonała Zhang Ling 6:1, 6:2, a następnie przegrała z Samanthą Stosur 6:3, 4:6, 0:6.
2018.
Rozgrywki w sezonie 2018 rozpoczęła od udziału w zawodach w Auckland. W pierwszej rundzie pokonała Beatriz Haddad Maię 6:2, 4:6, 6:2, a w kolejnym spotkaniu wygrała z Taylor Townsend 6:3, 7:5. W meczu ćwierćfinałowym przegrała z Sachią Vickery 2:6, 2:6. Podobny rezultat osiągnęła w Sydney, wpierw wygrywając z Johanną Kontą 6:3, 7:5 i Catherine Bellis 7:6(4), 6:0. W kolejnej rundzie uległa natomiast Camili Giorgi 1:6, 2:6. Na Australian Open wygrała z Kristýną Plíškovą 2:6, 6:3, 6:2 oraz z Łesią Curenko 2:6, 7:5, 6:3. W trzeciej rundzie przegrała z Hsieh Su-wei 2:6, 5:7.
W kolejnym turnieju w Dosze zwyciężyła w pierwszym spotkaniu z Moną Barthel 3:6, 6:3, 7:5, zaś jej kolejny mecz z Petrą Kvitovą zakończył się porażką 7:6(3), 3:6, 4:6. W Dubaju w pierwszej rundzie przegrała z Darją Kasatkiną 5:7, 4:6. W zawodach w Indian Wells przegrała w drugiej rundzie z Naomi Ōsaką 3:6, 2:6. Kvitová i Ōsaka następnie triumfowały w całych zawodach, zaś Kasatkina osiągnęła finał w Dubaju i Indian Wells. W Miami przeszła przez drugą rundę, wygrywając 6:3, 7:6(4) z Alison Van Uytvanck. W następnym pojedynku wyeliminowała liderkę światowego rankingu, Simonę Halep, wygrywając z nią 3:6, 6:2, 6:3. W czwartej rundzie nie sprostała Wiktoryji Azarance, ulegając jej wynikiem 2:6, 2:6.
Podczas zawodów w Stambule skreczowała w spotkaniu pierwszej rundy przeciw Donnie Vekić przy stanie 1:6, 0:2. Po przerwie wystąpiła w Eastbourne, gdzie pokonała Tímeę Babos 6:3, 6:1, rozstawioną Darję Gawriłową 5:7, 7:6(4), 6:0 oraz w ćwierćfinale Jeļenę Ostapenko 6:2, 7:5; mecz trzeciej rundy z Kvitovą nie odbył się z powodu walkowera Czeszki. W półfinale Radwańska przegrała z Aryną Sabalenką 3:6, 6:1, 3:6. Na kortach Wimbledonu jako ostatnia rozstawiona zawodniczka zwyciężyła w pierwszym pojedynku z kwalifikantką Eleną-Gabrielą Ruse 6:3, 4:6, 7:5. W kolejnej rundzie uległa Lucie Šafářovej 5:7, 4:6.
W rozgrywanych w Cincinnati zawodach z cyklu US Open Series przegrała w pierwszym meczu z Karolíną Plíškovą 3:6, 3:6. Podobny rezultat zanotowała w New Haven, tym razem ulegając Kvitovej 1:6, 6:7(3). Podczas US Open nie sprostała w pierwszej rundzie Tatjanie Marii, kończąc spotkanie wynikiem 3:6, 3:6. Podczas zawodów w Seulu wygrała z Bethanie Mattek-Sands 6:4, 7:5, lecz w następnym pojedynku lepsza okazała się Irina-Camelia Begu, z którą Radwańska przegrała 4:6, 3:6.
Od momentu startu w Seulu nie trenowała, uskarżając się na problemy z prawą stopą. 14 listopada 2018 ogłosiła zakończenie kariery tenisowej.
Po zakończeniu kariery.
Po zakończeniu tenisowej kariery zapowiedziała stworzenie sieci swoich apartamentów w największych miastach w Polsce. W połowie 2018 uruchomiła pierwszy apartamentowiec – AGA Tenis Apartments w Krakowie, w którym dostępnych jest 10 apartamentów, a każdy z nich urządzony jest w stylu nawiązującym do lokalizacji, w których zawodniczka osiągała największe tenisowe sukcesy (Wimbledon, Dubaj, Miami, Tiencin, Pekin, Tokio, Sydney, Montreal, Stambuł i Singapur).
9 stycznia 2019 została ambasadorką dobrej woli UNICEF.
Od 1 marca 2019 do 12 kwietnia 2019 brała udział w dziewiątej emitowanej przez telewizję Polsat edycji programu "Dancing with the Stars. Taniec z gwiazdami", a jej partnerem tanecznym był Stefano Terrazzino, z którym zajęła szóste miejsce.
W lipcu 2022 wzięła udział w turnieju legend Wimbledonu w deblu wraz z Jeleną Janković. Zakończyły zmagania na fazie grupowej, bez awansu do finału imprezy.

</doc>
<doc id="184864" url="https://pl.wikipedia.org/wiki?curid=184864" title="Luba (Gwinea Równikowa)">
Luba (Gwinea Równikowa)

Luba – miasto w Gwinei Równikowej, położone na wyspie Bioko. Jest stolicą prowincji Bioko Południowe. W 2005 roku liczyło 8655 mieszkańców. 
Luba (obok Malabo i Bata) jest jednym z głównych portów kraju. 

</doc>
<doc id="184867" url="https://pl.wikipedia.org/wiki?curid=184867" title="Władysław Jabłonowski (pisarz)">
Władysław Jabłonowski (pisarz)

Władysław Jabłonowski herbu Prus I, pseud. "Gryf", "J. A. Błoński", "St. Ostroga", "Władysław Jab" (ur. 22 września 1865 w Żabokrzyczu na Podolu, zm. 21 czerwca 1956 w Sopocie) – polski krytyk literacki, nowelista, działacz polityczny, senator II kadencji (1928–1930) wybrany z listy Związku Ludowo-Narodowego w województwie łódzkim.
Filister honoris causa Korporacji Akademickiej Baltia.
Życiorys.
Był synem Juliana (doktora medycyny, chirurga) i Marii z książąt Woronieckich, bratankiem Władysława i Aleksandra. Uczęszczał do gimnazjum w Białej Cerkwi, po jego ukończeniu (1884) służył krótko w wojsku rosyjskim. W latach 1885–1886 studiował nauki przyrodnicze na Politechnice Lwowskiej, w 1887 odbył podróż do Grecji i Turcji. Kontynuował studia na uniwersytecie w Genewie (w latach 1888–1891 filozofia i filologia, w 1891 licencjat z nauk społecznych), na uniwersytecie w Paryżu i Collège de France (1891–1892, psychologia, filozofia, filologia), na uniwersytecie w Lipsku (1892–1893). Lata 1894–1895 spędził na zesłaniu w okolicach Orenburga, dokąd trafił za utrzymywanie kontaktów z rewolucjonistami rosyjskimi.
Był aktywnym działaczem politycznym i społecznym. W latach 1888–1890 przewodniczył Towarzystwu "Polonia" w Genewie, w okresie studiów w Szwajcarii nawiązał kontakt m.in. z Teodorem Tomaszem Jeżem i Georgijem Plechanowem. Od 1888 należał do Związku Młodzieży Polskiej "Zet". Organizował manifestacje z okazji 100-lecia powstania kościuszkowskiego oraz brał udział w krakowskim pochówku Mickiewicza, co również przyczyniło się do skazania go na zesłanie. Później trafił jeszcze do więzienia w X pawilonie Cytadeli Warszawskiej w 1904. W 1893 Jabłonowski był jednym z założycieli Ligi Narodowej, w styczniu 1905 – Stronnictwa Narodowej Demokracji w Galicji, gdzie blisko współpracował z Romanem Dmowskim. Kontakty utrzymywał także m.in. z Sienkiewiczem, Żeromskim, Reymontem, Beblem, Liebknechtem. W latach 1909–1912 pełnił mandat poselski w III Dumie Państwowej. W 1908 został przyjęty w poczet członków Towarzystwa Naukowego Warszawskiego (początkowo członek rzeczywisty, od 1938 członek zwyczajny). W 1897 ożenił się z Heleną Ośniałowską.
W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich".
Wybrany członkiem Rady Stanu w 1918 roku.
W latach 1919–1922 zasiadał w Sejmie Ustawodawczym, a w okresie 1922–1935 w Senacie II RP I, II i III kadencji (początkowo z ramienia Związku Ludowo-Narodowego). Był korespondentem "Gazety Warszawskiej" w Rzymie. W swojej książce na temat przemian we Włoszech pod rządami Mussoliniego pt. "Amica Italia" z uznaniem opisywał włoski faszyzm, jego zachwyt budził antydemokratyczny charakter faszyzmu. Bardzo pozytywnie oceniał faszystowski korporacjonizm. Był natomiast zdeklarowanym przeciwnikiem Piłsudskiego, szczególnie wyprawy kijowskiej i przewrotu majowego. Wielokrotnie odbywał podróże do Włoch, prowadząc m.in. rozmowy z przedstawicielami Watykanu (w tym z kardynałem Pietro Gasparrim, sekretarzem stanu) na temat sytuacji Kościoła polskiego; w 1926 z powodzeniem realizował misję dyplomatyczną, torującą drogę Augustowi Hlondowi do godności prymasa Polski, zarazem utrącając kandydaturę sprzyjającego Niemcom jezuity Stanisława Sopucha. Brał udział w uroczystościach jubileuszowych 700-lecia uniwersytetów w Neapolu (1924) i Perugii (1927), jako przedstawiciel Senatu RP i Towarzystwa Naukowego Warszawskiego. W czasie II wojny światowej mieszkał w Warszawie, a po powstaniu warszawskim w Olesinie koło Nadarzyna; ostatnie lata życia spędził w Sopocie. Był odznaczony m.in. Krzyżem Komandorskim włoskiego Orderu Św. Maurycego i Św. Łazarza.
W pracy literackiej zajmował się krytyką oraz historią literatury rosyjskiej. Prowadził badania nad psychologicznymi aspektami poezji Słowackiego. Krytycznie oceniał twórczość Mariana Gawalewicza i Marii Rodziewiczówny. Zajmował się twórczością m.in. de Maupassanta, Anatole France’a, d’Annunzia, Rollanda, Carducciego, Daudeta, Dostojewskiego, Gorkiego, Maeterlincka. Występował w obronie modernistów polskich przed atakami pozytywistów; badał francuską krytykę literacką oraz dzieje stosunków dekabrystów z Polską. W pracy "Dwie kultury. Studya historyczno-literackie" (1913) dokonał porównania historii kultury i literatury Rosji i Europy zachodniej. Współpracował z wieloma czasopismami, m.in. „Głosem” (1893–1899), „Ateneum”, „Myślą Polską”, „Tygodnikiem Ilustrowanym”, był redaktorem „Biblioteki Dzieł Wyborowych”. W 1903 wziął udział w II Międzynarodowym Kongresie Historyków w Rzymie.
Niezależnie od działalności jako krytyk sam był literatem. Cieszył się uznaniem przede wszystkim jako nowelista. Ogłosił zbiór nowel "W zatoce śmierci" (1899), był ponadto autorem pamiętników "Z biegiem lat" (1939) i "Krótkiego życiorysu" (1944). W 1922 opublikował przekład "Żywota Michała Anioła" Ascanio Condiviego.
Władysław Jabłonowski spoczywa wraz ze swoim stryjem na cmentarzu Powązkowskim w Warszawie (kw. 209–VI–24).

</doc>
<doc id="184869" url="https://pl.wikipedia.org/wiki?curid=184869" title="Reasekuracja">
Reasekuracja

Reasekuracja – odstąpienie całości lub części ubezpieczonego ryzyka bądź grupy ryzyk wraz z odpowiednią częścią składek innemu zakładowi ubezpieczeń (reasekuratorowi) w zamian za partycypację w wypłacie potencjalnych świadczeń. Jest to tzw. „ubezpieczenie ubezpieczycieli”, co oznacza cesję (przekazanie) części lub całości (w takim przypadku nazywanej frontingiem) ryzyka wraz z częścią (lub całością) składek innemu ubezpieczycielowi (czyli reasekuratorowi). W zamian reasekurator zobowiązuje się do wypłaty odszkodowania w przypadku zaistnienia zdarzenia losowego, za które odpowiedzialny jest cedent ryzyka.
Innymi słowy reasekuracja jest umową, na mocy której jeden zakład ubezpieczeń, zwany cedentem odstępuje całość lub część ubezpieczonego ryzyka bądź grupy ubezpieczonych ryzyk określonego rodzaju, wraz z odpowiednią częścią składek innemu zakładowi ubezpieczeń, zwanemu reasekuratorem, który ze swojej strony zobowiązuje się do zapłaty cedentowi odpowiedniej części świadczeń wypłaconych ubezpieczającym. Umowa ta służy przedłużeniu i rozszerzeniu ubezpieczenia. Scedowane rodzaje ryzyka mogą, w całości lub w części, podlegać dalszemu podziałowi i przekazaniu innym zakładom ubezpieczeń.
Reasekuracja jest działaniem wtórnym do ubezpieczenia i nie powoduje powstawania nowych funduszy ubezpieczeniowych, a jej przedmiotem jest ogólna sytuacja majątkowa zakładu reasekurowanego.
W umowie reasekuracji występują dwa podmioty: zakład ubezpieczeń odstępujący ryzyko (reasekurowany, cedent) oraz zakład ubezpieczeń przyjmujący ryzyko (reasekurator, cesjonariusz).
Biorąc pod uwagę rolę, jaką pełnią strony umowy reasekuracyjnej, wyróżnia się reasekurację czynną (przyjmowanie ryzyka) i bierną (odstępowanie ryzyka). Reasekuracja umożliwia uzyskanie przez ubezpieczyciela ochrony w przypadku, gdy część ryzyka przekracza jego możliwości finansowe, albo gdy zakłócona może być równowaga jego portfela ubezpieczeniowego. Dzięki reasekuracji ubezpieczyciel zachowuje elastyczność w swojej polityce akceptacyjnej (tzn. jest w stanie akceptować wiele dodatkowych, różnych ryzyk), a to z kolei umożliwia mu oferowanie swoim klientom lepszych jakościowo usług.
Do najważniejszych funkcji reasekuracji zalicza się:
Dwa największe światowe towarzystwa reasekuracyjne to Munich Re i Swiss Re.

</doc>
<doc id="184870" url="https://pl.wikipedia.org/wiki?curid=184870" title="Teknoman">
Teknoman

 – francusko-amerykański serial animowany przygotowany na podstawie japońskiego oryginału, pod tytułem "Tekkaman Blade" z 1992 i wyprodukowanego przez firmę Tatsunoko Production. Serial był emitowany na kanale Fox Kids/Jetix oraz dwukrotnie przez TV4.
Opis fabuły.
Czołówka serialu sugeruje, iż jego tematem jest atak kosmitów na Ziemię. W rzeczywistości jest on poświęcony głównie problemom osobistym młodego mężczyzny – Nicka Cartera, na którego wszyscy mówią Blade. W 2087 r. świat zaatakowali obcy. Niedługo później, Blade spadł z nieba jak meteoryt, nie czyniąc sobie prawie żadnej szkody. Posiada szmaragdowy kryształ, który ubiera go w teknozbroję – zaawansowany technologicznie pancerz. Z jej pomocą, niszczy główne siły armii Wenomoidów (w japońskim oryginale Radam), tymczasowo opóźniając ofensywę.
Anime cechuje się złożoną fabułą. Ziemia zostaje zaatakowana przez tajemniczą rasę Wenomoidów (ang. "venom" – jad, trucizna). Ta zaawansowana technologicznie cywilizacja, choć nie pojawia się w serialu ani przez moment, zza kurtyny steruje wydarzeniami, wysyłając do walki Teknomanów – ludzi uzbrojonych w specjalne teknozbroje oraz kolejne fale krabopająków – silnych i ogromnych, ale bezmyślnych stworzeń nie znających strachu i nie dbających o własny los.
Blade został znaleziony przez Rycerzy Kosmosu, dowodzonych przez komandora Jamisona. Są małą grupą naukowców próbujących badać obcych, aby znaleźć ich słabe punkty. Po tym jak przyjęli Blade’a, zaczęli też walczyć. Byli mu potrzebni, gdyż sam nie może dostać się na orbitę. Poważnym zagrożeniem jest Kosmiczny Pierścień, stacja orbitalna okalająca całą planetę, zamieniona przez Wenomoidów w cmentarz oraz bazę.
Blade jest najsłabszym z Teknomenów (prócz Sary, lecz jej występ był krótki). Nie stanowi poważnego zagrożenia dla większości z nich. Największą wadą jest jednak jego psychika. Stale dręczony przez wizje przeszłości, którą pamięta jak przez mgłę, halucynacje, lęki, melancholię oraz wybuchowy temperament. Każda transformacja odbija się na jego zdrowiu. Nie może walczyć dłużej niż 30 minut, gdyż najpierw gwałtownie traci siły, a następnie rozum. Tylko raz przekroczył limit, co poskutkowało szaleństwem, zniszczeniem i prawie morderstwem. Problemy te nie dotyczą innych Teknomenów. Prócz Sary, wszyscy spędzili w komórkach rozrodczych pełny czas.
Rodzina Carterów, na którą składali się: ojciec, jego trzech synów (Nick, Cain i Konrad) oraz córka Sara, była zapewne grupą astronautów-amatorów. Towarzyszyli im także:
Przypadkiem znaleźli obcy statek kosmiczny. Tam coś w rodzaju ogromnych komórek, wchłonęło ich. Powoli, aczkolwiek skrupulatnie niszczyły w ich umysłach człowieczeństwo w celu zmiany w Teknomenów, generałów krabo-pająków. Ojciec rodziny został odrzucony, co równało się z wyrokiem śmierci. Nim odszedł, zdołał uwolnić Nicka, od tego czasu Teknomana Blade’a. Ponieważ nie przeszedł całego procesu, jego umysł nie stracił tego co ludzkie, jednak przypłacił to i tak zdrowiem psychicznym. Ojciec wyjaśnił mu, iż właśnie stracił swą rodzinę. Żyją, lecz przestali być ludźmi w szeroko pojętym znaczeniu tego słowa. Musi wrócić na Ziemię, a gdy znów ich spotka, zniszczyć. Umieścił Nicka w kapsule ratunkowej i wystrzelił w stronę Ziemi. Chwilę później, nie żył. Nim dotarł do celu minął rok. Rok samotności to wiele czasu na przemyślenia.
Ważniejsze postacie.
Teknomani.
Uszeregowani chronologicznie:
Wersja polska.
Wersja polska: Master Film
Reżyseria: Waldemar Modestowicz
Dialogi:
Dźwięk:
Montaż:
Kierownictwo produkcji: Beata Jankowska
Wystąpili:
i inni
Lektor: Stefan Knothe

</doc>
<doc id="184872" url="https://pl.wikipedia.org/wiki?curid=184872" title="Letnie Igrzyska Olimpijskie 1920">
Letnie Igrzyska Olimpijskie 1920

Letnie Igrzyska Olimpijskie 1920 (oficjalnie Igrzyska VII Olimpiady) – edycja letnich igrzysk olimpijskich, rozegrana w Antwerpii (Belgia) między kwietniem a wrześniem 1920.
Na igrzyska nie zostały zaproszone kraje, które uznano za agresorów w I wojnie światowej – Niemcy, Austria, Węgry, Bułgaria i Turcja, która dodatkowo pochłonięta była odpieraniem, trwającej od maja 1919 greckiej inwazji. Antwerpia, która była w trakcie usuwania zniszczeń wojennych oraz zmagała się z problemami ekonomicznymi, miała niewiele czasu na przygotowanie tego gigantycznego przedsięwzięcia. Sam wybór miasta na gospodarza igrzysk w dużej części był ukłonem MKOl wobec państwa, które wbrew prawu międzynarodowemu zostało napadnięte przez Niemcy i które w poważnym stopniu odczuło konsekwencje działań wojennych.
Podczas ceremonii otwarcia tych igrzysk po raz pierwszy wypowiedziana została przysięga olimpijska, po raz pierwszy też zawisła flaga olimpijska. Także tutaj po raz pierwszy podczas igrzysk wypuszczono gołębie jako znak pokoju, co miało związek z zakończoną niedawno I wojną światową.
Na igrzyskach olimpijskich w Antwerpii zadebiutowały sporty zimowe – łyżwiarstwo figurowe i hokej (zawody w tych dyscyplinach przeprowadzono w kwietniu), które 4 lata później pojawiły się na pierwszych zimowych igrzyskach olimpijskich w Chamonix.
W marcu 1919, po raz pierwszy w historii do udziału w igrzyskach zaproszona została reprezentacja Polski. Był to spory sukces polityki zagranicznej nowo utworzonego państwa, bowiem nie posiadało ono swego przedstawiciela w strukturze MKOl, ani nie istniała jeszcze wówczas żadna rodzima organizacja olimpijska (PKOl założono dopiero 12 października 1919). Po trzymiesięcznych przygotowaniach do startu w imprezie – ze względu na toczoną w tym czasie wojnę z Rosją Radziecką – 12 lipca 1920 PKOl podjął decyzję o odwołaniu polskich sportowców z udziału w igrzyskach, rezygnując tym samym z wysłania kadry olimpijskiej do Antwerpii.
Państwa uczestniczące.
Na Igrzyskach w Antwerpii zadebiutowało 5 państw: Brazylia, Czechosłowacja, Estonia, Królestwo Serbów, Chorwatów i Słoweńców i Nowa Zelandia.

</doc>
<doc id="184874" url="https://pl.wikipedia.org/wiki?curid=184874" title="Therion">
Therion

Therion (gr. θηρίον – "bestia") – szwedzki zespół muzyczny założony w 1987 r. przez Christofera Johnssona. Zespół zadebiutował w 1991 r. albumem "Of Darkness..." należącym do gatunku death metal. Późniejsze dokonania łączą w sobie elementy muzyki poważnej, w tym opery, z szeroko pojętym nurtem metalowym. Od wydania albumu "Theli" (1996) ich muzykę klasyfikuje się jako symfoniczny metal z wpływami heavy metalu i progresywnego rocka.
Inspiracją dla nazwy zespołu stał się album "To Mega Therion" zespołu Celtic Frost. Teksty utworów nawiązują najczęściej do tematów mitologicznych; autorem większości tekstów jest obecnie Thomas Karlsson, założyciel Dragon Rouge (organizacji zajmującej się praktykowaniem magii). Utwory pisane są w językach – angielskim, szwedzkim, rosyjskim, niemieckim, francuskim, akadyjskim, łacińskim, hebrajskim, egipskim, starogreckim oraz enochiańskim. Zespół dwukrotnie zmieniał swoją nazwę: przed rokiem 1988 istniał jako Blitzkrieg, następnie jako Megatherion.
Muzycy.
Źródło.
Historia zespołu.
Początki: Blitzkrieg i Megatherion (1987–1989).
Początek istnienia grupy datuje się na rok 1987. Wówczas to w Upplands Väsby, mieście położonym obok Sztokholmu (Szwecja) powstał zespół o nazwie Blitzkrieg. Obok założyciela Christofera Johnssona (pierwotnie jako basista i wokalista), zespół liczył dwóch członków – gitarzystę Petera Hanssona oraz perkusistę Oskara Forssa. Johnsson i Hansson spotkali się wcześniej w kilku innych grupach muzycznych, natomiast Forss był szkolnym przyjacielem Johnssona.
W muzyce Blitzkrieg wyraźnym echem odbijał się wpływ takich zespołów jak Metallica czy Slayer, natomiast brzmienie zbliżone było do zespołów Venom i Motörhead. Przed rozpadem, który miał miejsce w roku 1989, grupa wykonała dwa koncerty (na każdym było mniej niż 100 ludzi), nie wydała jednak jakiegokolwiek dema, ani tym bardziej albumu. Do dziś zachowała się jedynie część nagrań. Utwór „Fight Fire With Fire'”, cover piosenki zespołu Metallica, dostępny jest na oficjalnej stronie internetowej Theriona, natomiast dwa inne utwory, „Rockn' Roll Jam” i „Scared to Death (Excerpt)”, znajdują się na płycie "Bells of Doom".
W tym samym roku Johnsson wraz z Hanssonem zreaktywowali zespół. W zespole zaszło wiele zmian – grupa zmieniła swoją nazwę na Megatherion, styl muzyki na death metal, zaś ich główną inspiracją stała się szwajcarska grupa Celtic Frost. Niedługo potem do zespołu powrócił Forss. Johnsson postanowił być gitarzystą i wokalistą, brakowało tylko gitarzysty basowego, którym został Erik Gustafsson z deathmetalowego zespołu Dismember. Skompletowana w ten sposób grupa zmieniła swoją nazwę na "Therion".
Debiutanckie nagrania oraz pierwszy kontrakt (1989–1993).
W 1989 r. wraz z nową obsadą, zespół wydał na kasetach magnetofonowych dwa deathmetalowe dema "Paroxysmal Holocaust" i "Beyond the Darkest Veils of Inner Wickedness". Rok później powstała pierwsza płyta EP, będąca demem, "Time Shall Tell".
Po wydaniu trzech dem, zespół podpisał kontrakt z wytwórnią Deaf Records. Rezultatem tej umowy stał się pierwszy studyjny album Theriona – "Of Darkness..." wydany w roku 1991. Płytę charakteryzowało progresywne deathmetalowe brzmienie oraz dosadne, polityczne teksty piosenek.
Kontrakt z Deaf Records obejmował jedynie jeden album, ponadto relacje między wytwórnią a zespołem były napięte. Z tych powodów grupa zmieniła wytwórnię na Active Records. Erik Gustafsson zmuszony był powrócić do swojego ojczystego kraju (USA); skład grupy liczył trzech pierwotnych członków. W 1992 r. zespół wydał swój drugi album – "Beyond Sanctorum". Głównym motywem przewodnim tekstów piosenek był okultyzm; rodzaj muzyki określić można jako eksperymentalny death metal. Zbierając bardzo dobre noty recenzentów, album szybko zdobył dużą popularność. Therion rozpoczął swoje pierwsze koncerty, które odbywały się głównie w środkowej Europie. Po wydaniu "Beyond Sanctorum", zespół muzyczny borykał się z kilkoma problemami. Oskar Forss z powodu oczekiwania na narodziny swojego drugiego dziecka opuścił skład. Hansson postąpił tak samo; przyczyną były problemy zdrowotne. Koncerty odbywały się w zmienionym składzie. Nowym perkusistą został Piotr Wawrzeniuk, który występował wcześniej wraz z Johnssonem w zespole Carbonized; gitarzystę zastąpił Magnus Barthelsson; basistę Andreas Wahl.
Muzyczna metamorfoza (1993–1996).
Odmieniony skład zapoczątkował nowy okres w dziejach grupy i w 1993 r. zaowocował wydaniem kolejnego albumu – "". Jest to najbardziej eksperymentalny spośród wszystkich albumów Theriona – tradycyjne deathmetalowe brzmienie współgra z elementami jazzu, muzyką industrialną, poważną, perską i arabską, heavy metalem lat 80. XX w., a nawet chórem. Po premierze firma Active Records postanowiła zredukować swoją działalność i zaprzestała wydawania nowych płyt. Z tego powodu zespół zmienił swojego wydawcę na Megarock Records.
Pomimo sporego sukcesu i wielu fanów, zespół borykał się z problemami finansowymi. Przyczyniło się to do opuszczenia grupy przez Barthelsona i Wahla. Nowym basistą został Fredrik Isaksson. Po kilkumiesięcznej przerwie, do zespołu napłynęła oferta od wydawcy Nuclear Blast. Znakomite stosunki z Megarock Records sprawiły, że obecny wydawca zgodził się na zerwanie kontraktu bez jakichkolwiek roszczeń, co w świecie muzycznych kontraktów zdarza się niezwykle rzadko. Therion znalazł się pod szyldem Nuclear Blast począwszy od 1994 r.
"Lepaca Kliffoth", pierwszy album pod przewodnictwem nowego wydawnictwa wydany został w 1995 r. Promował go, pierwszy w historii grupy singel "The Beauty in Black", który sprzedał się w rekordowej ilości, 35 000 egzemplarzy. I tym razem zespół nie bał się eksperymentować – na płycie obok metalu słychać chóry sopranów i basów-barytonów, a także więcej melodii i instrumentów klawiszowych. Fredrik Isaksson, dotychczasowy basista, z powodu osobistych problemów i braku zrozumienia z Piotrem opuścił zespół. Zastąpił go Lars Rosenberg z deathmetalowej grupy Entombed.
Christofer nie zamierzał rezygnować z eksperymentów. Aby zrealizować swoją muzyczną wizję, potrzebował "większego budżetu, dwóch chórów, lepszego studia nagraniowego i dużo więcej czasu w studiu". Markus Steiger, szefem Nuclear Blas, po negocjacjach zgodził się na warunki Chrisa, dzięki czemu lider Theriona mógł swobodnie realizować swoje zamiary. Przed rozpoczęciem nagrań do zespołu dołączył jeszcze Jonas Mellberg z Entombed.
Kierunek: symfoniczny metal (1996–2004).
Nagrany w roku 1996 w Hamburgu album "Theli" był wydarzeniem przełomowym zarówno dla zespołu, jak i jego fanów. Tym razem symfoniczno-metalowa symbioza niemal całkowicie wyparła deathmetalowe korzenie Theriona. To przede wszystkim utwór "To Mega Therion", znajdujący się na trackliście "Theli" miał decydujący wpływ na sukces albumu. Na płycie, prócz Johnssona i Wawrzeniuka, słychać głosy dwóch chórów. Gościnnie głosu użyczył Dan Swanö. Warto dodać, że z powodu fatalnej pomyłki kilka pierwszych wydań "Theli" zawierało kolędy nagrane przez niemiecki chór. Feralne egzemplarze zostały wcześnie wykryte i bezpłatnie wymienione, dziś stanowią nie lada gratkę dla kolekcjonerów i fanów Theriona. Po nagraniach do płyty "Theli", Mellberg i Rosenberg mieli problemy z alkoholem. Jonas bezpowrotnie opuścił studio.
Po ogromnym i niespodziewanym sukcesie, zespół koncertował z fińskim zespołem Amorphis. Z powodu braku odpowiednich funduszy, zamiast chóru wynajęto amatorskich śpiewaków. Wawrzeniuk, z powodu studiów, nie mógł występować na żywo. Zastąpił go Tommy Eriksson z zespołu Shadowseed. Tobias Sidegard został nowym gitarzystą zespołu, natomiast Kimberly Goss instrumentalistką i wokalistką. Trasa koncertowa osiągnęła spory sukces, entuzjazmu nie podzielał jednak sam Christofer, który dosyć krytycznie wyrażał się na temat tego wydarzenia. Rosenberg nadal nie mógł sobie poradzić ze swoim alkoholowym problemem; w następstwie został wyrzucony z grupy przez Johnssona. Na domiar złego, główny sopran zaczął zażywać narkotyki, dzieląc swój los z Larsem.
W planach zespołu była druga trasa, z Wawrzeniukiem jako tenorem i dwoma profesjonalnymi sopranistkami. Koncerty odbyły się w 1997 r., kiedy to Therion obchodził dziesięciolecie istnienia zespołu. W 1997 r. została wydana płyta "A’arab Zaraq – Lucid Dreaming". Album zawiera kilka nagrań z sesji nagraniowej dla "Theli", kilka coverów, a także ścieżkę dźwiękową do filmu "The Golden Embrace".
W roku 1998 wydany został album "Vovin". W nagraniu płyty po raz pierwszy wzięła udział prawdziwa orkiestra symfoniczna. Głównymi sopranami były austriacka piosenkarka Martina Hornbacher oraz Sarah Jezebel Deva. Muzyka na albumie była bardziej melodyjna, czystsza, tym samym zdobywając sobie szersze grono słuchaczy. "Vovin" sprzedał się w dwukrotnie większym nakładzie niż jego poprzednik, "Theli".
Therion wraz z zespołem Moonspell rozpoczął intensywną, dwumiesięczną trasę koncertową. Wokalistka Cinthia Acosta Vera śpiewała męskie partie chóralne. Tommy Eriksson pełnił w czasie trasy rolę gitarzysty. Sami Karppinen został wypożyczony na czas koncertów jako perkusista. Po skończonej trasie przyjął ofertę zostania stałym członkiem zespołu, a sam Therion wydał nową płytę zatytułowaną "Crowning of Atlantis". Album zawiera m.in. covery utworów Manowar, Loudness, a także kilka utworów koncertowych.
Dzięki kontaktom Karppinena, do zespołu przybyli bracia Niemann – Kristian (gitarzysta) i Johan (basista). "Deggial", nowy album, jest jeszcze bardziej symfoniczny, a zarazem trudniejszy w odbiorze od poprzednika. W nagraniu udział wzięła orkiestra symfoniczna, po raz pierwszy w pełnym składzie. W trakcie koncertów promujących płytę, Therion po raz pierwszy występował jako główny zespół. Towarzyszył mu Voivod, Flowing Tears, a także znani piosenkarze, m.in. Anders Engberg.
Christoffer zdecydował się na odważny krok, postanawiając wybudować własne studio nagraniowe. W nowo powstałym budynku nazwanym Mystic Art powstał kolejne nagranie grupy. W zamyśle Johnssona album miał powstać w oparciu o mitologię nordycką. "Secret of the Runes", nowa płyta, której liryki bazują na nordyckich światach, pozostaje niezmiennie symfoniczno-metalowa. Kwintesencją "Secret of the Runes" jest utwór-prolog "Ginnungagap".
Wraz z zespołami My Insanity oraz Evergrey, Therion rozpoczął nową trasę koncertową. Po tym wydarzeniu Karppinen zdecydował się na opuszczenie zespołu, by w pełni skoncentrować się na pracy w studio Modern Art jako technik dźwiękowy. Karpinnen wziął odpowiedzialność za znalezienie nowego perkusisty, a był nim Richard Evensand.
W 2001 r. powstał album "Bells of Doom" dostępny jedynie dla członków płatnego Fan Klubu, obecnie nazwanego Therion Society. Johnsson postanowił stworzyć ową społeczność, by dać możliwość fanom z całego świata bezpośredniego kontaktu z zespołem, udział w forum, na którym członkowie zespołu są aktywni, dostęp do plików muzycznych i teledysków, a także innych korzyści. "Bells of Doom" zawiera nagrania z roku 1987, z czasów gdy zespół występował pod nazwą "Blitzkrieg", utwory z dem oraz niepublikowane wcześniej piosenki.
W 2002 r. na piętnastolecie zespołu wydany został dwupłytowy, pierwszy studyjny album na żywo, zatytułowany "Live in Midgård".
Lemuria \ Sirius B (2004–2005).
Do 2004 r. zespół zgromadził nowy materiał liczący 55 piosenek, z których jednak nie wszystkie zostały w pełni ukończone. Ze względu na to, że taki materiał wystarcza na trzy studyjne albumy, zespół zdecydował wydać podwójny album, a pozostałe utwory umieścić później na ostatnim albumie trylogii. Nagrania dwóch płyt były prowadzone w Mystic Art. Prócz instrumentarium wykorzystywanego w muzyce poważnej (gitara, kontrabas, perkusja) użyto takich instrumentów jak bałałajka, mandolina czy domra. We własnym studio nagrano także główne wokale i część solowych partii operowych. Nagrania praskiej orkiestry, fortepianu, klawikordu, solowych partii operowych i 32. osobowego chóru dokonano w Pradze. Muzykę prawdziwych kościelnych organów nagrano w najstarszym kościele w Kopenhadze. W sumie, w przygotowaniu wydanego w 2004 r. podwójnego albumu "Lemuria"/"Sirius B" brało udział 171 muzyków, a nagrania trwały 9 miesięcy. Na płytach dominuje głos Piotra Wawrzeniuka i Matsa Levéna. Muzyka jest bardziej melodyjna i gitarowa niż dotychczas, występuje dużo więcej elementów heavymetalowych.
Perkusista zespołu, Evensanda, równolegle występował w zespole Soilwork, co wywołało konflikt terminów koncertów obydwu zespołów. Z tego powodu zdecydował się on ostatecznie na pozostanie w Soilwork. W 2004 r. nowym perkusistą Theriona został Petter Karlsson, który razem z zespołem odbył trasę koncertową promującą album "Lemuria"/"Sirius B".
18 lipca 2005 r. wydany został album "Atlantis Lucid Dreaming". Jak sama nazwa wskazuje, jest to połączenie utworów z płyt "A’arab Zaraq – Lucid Dreaming" i "Crowning of Atlantis". 21 marca 2006 roku Christopher ogłosił, że występ na ProgPower Festival 2006 w Wielkiej Brytanii będzie ostatnim na którym będzie śpiewał.
2006–2008.
20 kwietnia 2006 ogłoszona została nowa trasa Theriona na rok 2007. Zespół był supportowany przez Grave Digger i Sabaton. 5 maja 2006 wydane zostało DVD Celebrators of Becoming. 15 sierpnia 2006 Christopher Johnsson ogłosił wydanie albumu kończącego trylogię "Lemuria/Sirius B." Jego tytuł Gothic Kabbalah został podany do wiadomości 19 października 2006. Płyta została wydana 16 stycznia 2007. Tematem płyty jest mitologia grecka, gotycka kabała i mit Lwa Północy.
18 października 2006 ogłoszono, że 9 grudnia Therion zagra w Bukareszcie wraz z orkiestrą symfoniczną. Gościem specjalnym był Uli John Roth. Ukazała się DVD z tego koncertu. W 2008 wydano na DVD koncert, który zespół zagrał 14 lutego 2007 w Warszawie. Wydanie kolejnego albumu – "Sitra Ahra" – było planowane na 17 września 2010.
6 września 2008 Therion zagrał w Płocku na nadwiślańskiej plaży. Wyjątkowo wstęp na koncert był całkowicie bezpłatny, a zespół wziął w nim udział bez honorarium.

</doc>
<doc id="184888" url="https://pl.wikipedia.org/wiki?curid=184888" title="Wojny klonów">
Wojny klonów

Wojny klonów – fikcyjny konflikt zbrojny toczony w świecie "Gwiezdnych wojen" George’a Lucasa.
Część akcji Wojen przedstawiona jest w filmach ' oraz ', a także w serialu animowanym "" i licznych komiksach. Stronami Wojen Klonów są Republika Galaktyczna i Konfederacja Niezależnych Systemów (której najważniejszymi członkami były Federacja Handlowa, Międzygalaktyczny Klan Bankowy oraz Unia Technokratyczna).
Wojny klonów zostały po raz pierwszy wspomniane w filmie jako dawny konflikt zbrojny na skalę galaktyki, jednak bez żadnych szczegółów – nawet z jakim przeciwnikiem walczyła Republika i jakie znaczenie w czasie wojen miały wspomniane klony. Dopiero film "Atak klonów" z 2002 roku przyniósł odpowiedzi na te pytania, ukazując początek i przyczyny wojny, której koniec przedstawiony został w filmie "Zemsta Sithów". Kampania multimedialna prowadzona w latach 2002-2007 doprowadziła do powstania licznych książek, komiksów oraz , szczegółowo dokumentujących wydarzenia tego fikcyjnego konfliktu. Stworzona została spójna chronologia, którą jednak zburzyło stworzenie w 2008 roku , a następnie .
Przebieg.
Inspiratorem wojen był kanclerz Palpatine (jako Darth Sidious), który poprzez wywołanie niestabilności chciał zwiększyć i przedłużyć swoją władzę nad galaktyką. W tym celu potajemnie wspierał działania sił separatystycznych, aż do momentu, w którym przestały być mu one potrzebne. Szkolił także i kontrolował przywódców Separatystów – przede wszystkim Hrabiego Dooku.
Wojny rozpoczęły się bitwą na Geonosis w roku 22 BBY, a skończyły w 19 BBY podstępnym wymordowaniem przez Dartha Vadera – na rozkaz kanclerza – przywódców separatystów na planecie Mustafar. Po zakończeniu Wojen Palpatine obwołał się Imperatorem, a Republikę przekształcił w Imperium Galaktyczne.
Nazwa Wojen pochodzi od klonów (stworzonych potajemnie z inspiracji Palpatine’a), które były trzonem armii Republiki w walce z armią droidów Federacji Handlowej, a następnie zostały wykorzystane przez Kanclerza do wymordowania większości Jedi oraz stworzenia oddziałów szturmowców.

</doc>
<doc id="184896" url="https://pl.wikipedia.org/wiki?curid=184896" title="Aeris Gainsborough">
Aeris Gainsborough

 – jedna z głównych, grywalnych postaci jRPG Final Fantasy VII na PlayStation. Wystąpiła także w grach Final Fantasy Tactics i Kingdom Hearts jako postać poboczna, lecz uznaje się, że ich fabuła nie pokazuje tego, co naprawdę stało się z Aeris, gdyż pojawiła się w nich głównie po to, by więcej graczy zainteresowało się tymi pozycjami. Stanowi ona jednak komentarz do relacji Clouda i Aeris w Final Fantasy VII.
Aeris pojawia się także w kontynuacji Final Fantasy VII – filmie oraz grach
poprzedzających wydarzenia ukazane w FFVII – oraz . Te trzy pozycje pokazują jej oficjalne, prawdziwe losy.
Imię.
Zarówno w Internecie jak i innych materiałach można spotkać się z pisownią zarówno "Aeris" jak i "Aerith". Obie wersje są poprawne, a istnienie dwóch wiąże się ze strukturą języka japońskiego.
W japońskiej wersji gry oficjalna transkrypcja imienia tej bohaterki to "Aerith". W japońskim dźwięk "th" wymawia się prawie tak samo jak "s" (podobnie jak dźwięk "r" jest bardzo podobny do "l"). Jednakże w języku angielskim istnieje już znaczna różnica między wymową "s" a wymową "th". Tworząc więc angielską wersję Final Fantasy VII producent gry, Square, przemianował Aerith na Aeris, by uniknąć błędów w wymowie jej imienia. Tak więc zarówno pisownia "Aerith" jak i "Aeris" są poprawne, ale wymowa – tylko "Aeris".
Historia Aeris w Final Fantasy VII.
Po serii nieszczęśliwych wydarzeń, Aeris zostaje schwytana i przetrzymywana w głównym budynku ShinRy, Cloud i jego drużyna ratują ją i nie mając już dokąd wracać, opuszczają Midgar. W międzyczasie bohaterowie dowiadują się, że Aeris jest ostatnią żyjącą osobą z ludu "Cetra", i ma do wykonania jakieś zadanie, jednak sama jeszcze nie wie jakie. Podczas dalszych przygód poznajemy Aeris lepiej, jest to postać miła i sympatyczna, wydaje się być nawet zainteresowana Cloudem gdyż ten przypomina jej swoją pierwszą sympatię. W miarę rozwoju wydarzeń, Aeris dowiaduje się coraz więcej o swej tajemniczej misji, zaczyna sobie zdawać sprawę, że być może to ona jest jedyną osobą mogącą ocalić zagrożoną planetę. Gdy drużyna dowiaduje się, że Sephiroth szuka świątyni starożytnych, Aeris również bardzo chce się tam udać. Na miejscu drużyna dowiaduje się o zamiarach Sephirota i skutecznie przeszkadza mu w znalezieniu poszukiwanej przez niego Czarnej Materii.
Gdy Cloud się budzi dowiaduje się o zniknięciu Aeris, z wskazówek ze swojego snu dowiaduje się dokąd poszła i rusza za nią. W końcu dociera do Zapomnianej Stolicy, dawnego miasta starożytnych. Znajduje Aeris w samym centrum miasta w budynku będącym czymś w rodzaju starożytnej kaplicy, zastaje modlącą się Aeris, gdy do niej podchodzi znów zaczyna tracić zmysły, jednak tym razem jego wola jest silniejsza. Następna scena jest zaskoczeniem. Z góry zeskakuje Sephiroth i przebija swym mieczem modlącą się Aeris zabijając ją, a następnie z bezczelnym uśmiechem spoglądając na Clouda. Sephirioth znika, pozostawiając drużynę z martwą Aeris. Aeris ginie dosyć wcześnie, pozostawiając graczom pewien niedosyt, gdyż późniejsze wydarzenia na pewno byłyby dla niej znaczące, tymczasem umiera jeszcze przed połową gry.
Losy Aeris w Final Fantasy Tactics.
Aeris jest w tej grze kwiaciarką w Zarghidas i jej obecność wiąże się w questem pozwalającym na włączenie Clouda Strife'a do drużyny. W tym mieście można kupić od niej kwiatek. Tu też jest atakowana przez złodziejaszków.

</doc>
<doc id="184900" url="https://pl.wikipedia.org/wiki?curid=184900" title="Sensible Soccer (seria)">
Sensible Soccer (seria)

Sensible Soccer – seria gier komputerowych, zręcznościowo-managerskich symulatorów rozgrywek piłki nożnej. Stworzona została przez Sensible Software i wydana na komputery Amiga i Atari ST w 1992.
Opis.
Mecze rozgrywa się boisku na które jest widok z lotu ptaka. Skład zespołów można edytować. Ponadto grę cechuje nieskomplikowany interfejs, a także obsługa.

</doc>
<doc id="184902" url="https://pl.wikipedia.org/wiki?curid=184902" title="SWOS">
SWOS



</doc>
<doc id="184904" url="https://pl.wikipedia.org/wiki?curid=184904" title="Edward Poradko">
Edward Poradko

Edward Poradko (ur. 21 listopada 1924 w Wólce, zm. 28 lutego 1997 w Warszawie) – generał dywizji Wojska Polskiego, szef Zarządu II Sztabu Generalnego WP (1979–1981), szef Wojskowej Służby Wewnętrznej (1981–1986), ambasador PRL w Afganistanie (1986-1990)
Życiorys.
Urodził się we wsi Wólka w powiecie Biłgoraj w województwie lubelskim. W latach 1931-1938 ukończył 7 klas szkoły powszechnej w miejscowości Hucisko. Podczas okupacji był robotnikiem na robotach przymusowych przy budowie dróg, a w lutym 1941 został wywieziony na roboty przymusowe do III Rzeszy. W maju 1942 uciekł i powrócił w rodzinne strony, gdzie wstąpił do Polskiej Partii Robotniczej i walczył w szeregach Gwardii Ludowej jako łącznik. Od stycznia 1944 był członkiem oddziału partyzanckiego "Lipy" Brygady Ziemi Lubelskiej Armii Ludowej. Nosił pseudonim "Lis". W stopniu kaprala brał udział w akcjach bojowych m.in. w lasach Janowskich, lasach lipskich i lasach parczewskich.
Od 1 sierpnia 1944 służył w Milicji Obywatelskiej na posterunku w Stalowej Woli, a od listopada 1944 był funkcjonariuszem Urzędu Bezpieczeństwa Publicznego w Przemyślu. W grudniu 1944 został na własną prośbę powołany do służby w ludowym Wojsku Polskim w stopniu kaprala. Został skierowany do 9 zapasowego pułku piechoty w Lublinie, a od 1 stycznia 1945 był kursantem Centralnej Szkoły Oficerów Polityczno-Wychowawczych w Łodzi. Już 19 stycznia 1944 został przeniesiony do Oficerskiej Szkoły Informacji WP. Rozkazem Naczelnego Dowódcy WP z 1 stycznia 1945 został mianowany na pierwszy stopień oficerski chorążego. W lutym 1945 ukończył przeszkolenie, został awansowany na stopień podporucznika i rozpoczął karierę w stalinowskich organach kontrwywiadu informacji wojskowej. Został zastępcą oficera informacji w 3 Szkolnym pułku czołgów. Brał udział w walkach z podziemiem niepodległościowym.
W lutym 1946 został oficerem informacji I sekcji Okręgowego Zarządu Informacji nr I w Warszawie, a w lipcu 1946 starszym oficerem informacji 2 pułku saperów w Wydziale Informacji garnizonu Modlin. W lipcu 1947 został wyznaczony na starszego oficera informacji II sekcji Okręgowego Zarządu Informacji nr 9, a w marcu 1948 powrócił do garnizonu Modlin na stanowisko kierownika sekcji informacji. W grudniu 1948 został starszym oficerem informacji 54 pułku artylerii w Giżycku, w strukturze 18 Dywizji Piechoty w Ełku. W lipcu 1949 powrócił do Warszawy, gdzie został zastępcą kierownika 2 sekcji Okręgowego Zarządu Informacji nr I. Równolegle w latach 1947-1950 ukończył wieczorowo 3 klasy gimnazjum ogólnokształcącego w Warszawie.
W październiku 1951 został przeniesiony na kierownika 4 sekcji w Okręgowym Zarządzie Informacji nr 8, gdzie w maju 1952 awansował na szefa wydziału. W czerwcu 1954 został przeniesiony do Marynarki Wojennej, gdzie objął funkcję zastępcy szefa Zarządu Informacji Marynarki Wojennej w Gdyni. Od lipca 1955 do sierpnia 1956 przebywał na Kursie Specjalistycznym Służby Kontrwywiadu i Wywiadu w Wyższej Szkole Komitetu Bezpieczeństwa ZSRR w Moskwie. Po powrocie do kraju został zastępcą szefa Zarządu Informacji Śląskiego Okręgu Wojskowego we Wrocławiu w stopniu podpułkownika.
Po reorganizacji wojskowych organów bezpieczeństwa i przekształceniu w styczniu 1957 Informacji Wojskowej w Wojskową Służbę Wewnętrzną był zastępcą szefa Zarządu Wojskowej Służby Wewnętrznej Śląskiego Okręgu Wojskowego. W latach 1957-1958 ukończył szkołę średnią we Wrocławiu. W grudniu 1958 został zastępcą szefa Zarządu WSW Wojsk Lotniczych i Obrony Przeciwlotniczej Obszaru Kraju w Warszawie. Po reorganizacji lotnictwa w sierpniu 1962 został zastępcą szefa Zarządu - szefem Oddziału I Zarządu WSW Wojsk Obrony Powietrznej Kraju i Instytucji Lotniczych. Od lipca 1967 do maja 1969 szef Zarządu WSW Wojsk Obrony Powietrznej Kraju. Następnie od maja 1969 do lutego 1974 był szefem Zarządu II Szefostwa Wojskowej Służby Wewnętrznej. W tym okresie (w latach 1968-1972) odbył studia w systemie zaocznym w Wojskowej Akademii Politycznej im. Feliksa Dzierżyńskiego w Warszawie, gdzie w listopadzie 1972 uzyskał dyplom magistra pedagogiki.
Od lutego 1974 był zastępcą szefa w Zarządzie II Sztabu Generalnego Wojska Polskiego (wywiadu wojskowego, gen. Czesława Kiszczaka). W 1974 ukończył Wyższy Kurs Akademicki przy Akademii Dyplomatycznej ZSRR w Moskwie. W latach 1975-1977 przebywał w składzie delegacji PRL w Międzynarodowej Komisji Nadzoru i Kontroli w Wietnamie. W październiku 1976 został zaliczony do korpusu oficerów bezpieczeństwa i prewencji wojskowej w grupie kontrwywiadu. W kwietniu 1979 zastąpił na stanowisku Szefa Zarządu II SG WP generała Czesława Kiszczaka, który został mianowany szefem WSW. W 1979 ukończył również Kurs Operacyjno-Strategiczny w Wojskowej Akademii Sztabu Generalnego Sił Zbrojnych ZSRR im. Klimenta J. Woroszyłowa w Moskwie
W październiku 1980 na mocy uchwały Rady Państwa PRL został awansowany do stopnia generała brygady; nominację wręczył mu 11 października 1980 w Belwederze przewodniczący Rady Państwa prof. Henryk Jabłoński. W lipcu 1981 ponownie zastąpił gen. Czesława Kiszczaka, tym razem na stanowisku szefa Wojskowej Służby Wewnętrznej. Na czele WSW stał przez 5 lat (do października 1986). 24 września 1983 na mocy uchwały Rady Państwa PRL został awansowany do stopnia generała dywizji; nominację wręczył mu 10 października 1983 w Belwederze przewodniczący Rady Państwa prof. Henryk Jabłoński.
W październiku 1986 został mianowany przez Radę Państwa PRL na stanowisko ambasadora nadzwyczajnego i pełnomocnego PRL (od grudnia 1989 RP) w Afgańskiej Republice Demokratycznej, do Polski powrócił w lipcu 1990. Od 15 listopada 1990 w stanie spoczynku w związku z osiągnięciem ustawowej granicy wieku w posiadanym stopniu. Wcześniej, 19 października 1990 został pożegnany przez ówczesnego ministra obrony narodowej wiceadmirała Piotra Kołodziejczyka.
Członek PPR, a następnie PZPR. Wielokrotnie był członkiem instancji partyjnych na różnych szczeblach w wojsku. Delegat na X Zjazd PZPR (lipiec 1986). Na VIII Kongresie ZBoWiD (1985) został powołany w skład Rady Naczelnej tej organizacji.
Pochowany na wojskowych Powązkach (kwatera FII-dod.-14).
Ordery i odznaczenia.
W 1982 znalazł się w grupie wojskowych działaczy partyjnych wyróżnionych przez Sekretariat KC PZPR medalem 100-lecia Polskiego Ruchu Robotniczego.
Życie prywatne.
Był synem Ludwika, robotnika i Marii z domu Serafin. Mieszkał w Warszawie. Był dwukrotnie żonaty; od 1946 z Henryką z domu Woźniak (1927-1962), a po raz drugi od 1966 z Honoratą Maciejewską, księgową. Miał dwie córki i syna.

</doc>
<doc id="184905" url="https://pl.wikipedia.org/wiki?curid=184905" title="Załogowe loty kosmiczne 1986-1990">
Załogowe loty kosmiczne 1986-1990



</doc>
<doc id="184908" url="https://pl.wikipedia.org/wiki?curid=184908" title="Senatorowie II kadencji Senatu Rzeczypospolitej Polskiej (1991–1993)">
Senatorowie II kadencji Senatu Rzeczypospolitej Polskiej (1991–1993)

Senatorowie II kadencji Senatu Rzeczypospolitej Polskiej zostali wyłonieni podczas wyborów parlamentarnych 27 października 1991. Senatorowie złożyli ślubowaniu na pierwszym posiedzeniu Senatu II kadencji wyznaczonym na 26 listopada 1991, ich kadencja upłynęła 31 maja 1993 w dniu wejścia w życie zarządzenia Prezydenta Rzeczypospolitej Polskiej w sprawie rozwiązania Sejmu Rzeczypospolitej Polskiej.
100 senatorów wyłoniono w 49 okręgach wyborczych (każdy obejmował obszar jednego województwa), w których wybierano 2 senatorów na zasadzie większości względnej (województwo katowickie i warszawskie – 3 senatorów).
1. posiedzenie Senatu II kadencji rozpoczęło się w dniu 26 listopada 1991, funkcję marszałka seniora pełnił najstarszy wiekiem senator – Jan Zamoyski.
W trakcie kadencji nie wygasł żaden mandat senatorski.
Dane zbiorcze o senatorach.
21 nowo wybranych senatorów reprezentowało Unię Demokratyczną (UD), 11 – Niezależny Samorządny Związek Zawodowy „Solidarność” (NSZZ), po 9 – Porozumienie Obywatelskie Centrum (POC) i Wyborczą Akcję Katolicką (WAK), 8 – Polskiego Stronnictwa Ludowego Sojusz Programowy (PSL SP), 7 – Ruch Ludowy „Porozumienie Ludowe” (PL), 6 – Kongres Liberalno-Demokratyczny, po 4 – Konfederację Polski Niepodległej i Sojusz Lewicy Demokratycznej, 3 – Partię Chrześcijańskich Demokratów, 2 – komitety nawiązujące do Komitetu Obywatelskiego „Solidarność” i po 1 inne komitety wyborcze (łącznie 16). Brak przynależności partyjnej deklarowało 42 wybranych senatorów. 27 członków izby wyższej obroniło swój mandat z poprzedniej kadencji.
W izbie zasiadło 8 kobiet i 92 mężczyzn. 31 senatorów posiadało doświadczenie parlamentarne (w tym: 26 było wcześniej wyłącznie senatorami; 1 – senatorem i posłem na Sejm; 4 – wyłącznie posłami). 69 osób wybrano do parlamentu po raz pierwszy.
Prezydium Senatu II kadencji.
Ponadto 27 listopada 1991 wybrano 7 sekretarzy: Tadeusza Brzozowskiego (PL), Marka Czemplika (UD), Tomasza Jagodzińskiego (KSN), Leszka Lewoca (ZChN), Wiktora Stasiaka (NSZZ) i Adama Struzika (PSL).
Przynależność klubowa (1993).
Senatorowie II kadencji zrzeszeni byli w następujących klubach parlamentarnych (według stanu na 1993):
Ponadto 3 senatorów było niezrzeszonych.
Przewodniczący komisji.
3 senatorów pełniło tę samą funkcję w Senacie I kadencji: Władysław Findeisen, Jerzy Stępień i Zbigniew Romaszewski.

</doc>
<doc id="184910" url="https://pl.wikipedia.org/wiki?curid=184910" title="Hufnal">
Hufnal

Hufnal (), podkowiak – duży gwóźdź wykonywany przez kowala metodą kucia rozżarzonego pręta na kowadle.
Posiada przekrój zbliżony do kwadratowego na całej swojej długości (łącznie ze słabo wykształconym łbem). Przekrój hufnala, największy przy łbie, zmniejsza się stopniowo aż do utworzenia ostrza, potrzebnego do przebicia końskiego kopyta. Stal, z którego wykonywane są hufnale, jest poprzez proces wolnego chłodzenia zmiękczona, dzięki czemu część hufnala wychodząca z kopyta daje się zaginać, uniemożliwiając odpadnięcie podkowy. Stosowany do przybijania podków koniom oraz w ciesielstwie. Spotyka się też hufnale wykonane metodami przemysłowymi.

</doc>
<doc id="184912" url="https://pl.wikipedia.org/wiki?curid=184912" title="Wojny Klonów">
Wojny Klonów



</doc>
<doc id="184914" url="https://pl.wikipedia.org/wiki?curid=184914" title="Baton Rouge">
Baton Rouge

Baton Rouge – miasto w południowej części Stanów Zjednoczonych, stolica stanu Luizjana.
Leży nad rzeką Missisipi, około 120 km na północny zachód od Nowego Orleanu.
Obszar metropolitalny 706 tys. mieszkańców (dane z 2000 roku).
W mieście rozwinął się przemysł rafineryjny, stoczniowy oraz chemiczny.
Etymologia.
Miasto zostało zbudowane w pobliżu zatkniętej w ziemię czerwonej włóczni indiańskiej. "Bâton-Rouge" po francusku oznacza właśnie "Czerwony Kij".
Telekomunikacja.
W 2010 roku Baton Rouge zaczęła naciskać na rynek telekomunikacyjny, aby stać się miastem do testowania nowych superszybkich prędkości linii światłowodowych Google, znanych jako GeauxFiBR.

</doc>
<doc id="184916" url="https://pl.wikipedia.org/wiki?curid=184916" title="Komputerowe gry sportowe">
Komputerowe gry sportowe



</doc>
<doc id="184917" url="https://pl.wikipedia.org/wiki?curid=184917" title="NDH">
NDH



</doc>
<doc id="184926" url="https://pl.wikipedia.org/wiki?curid=184926" title="El Paso (Teksas)">
El Paso (Teksas)

El Paso – miasto w Stanach Zjednoczonych, na południowo–zachodnim skraju stanu Teksas, ośrodek administracyjny hrabstwa El Paso, położone nad rzeką Rio Grande, u podnóża Gór Franklin, przy granicy z Meksykiem naprzeciw meksykańskiego miasta Ciudad Juárez. 
W 2020 miasto liczyło 678,8 tys. mieszkańców; obszar metropolitalny El Paso obejmujący m.in. miejscowości: Horizon City i Socorro, w 2020 zamieszkany był przez 865,6 tys. osób. Jest drugim co do wielkości miastem z większością latynoską w Stanach Zjednoczonych, gdzie ponad 81% mieszkańców to Latynosi. 
Miasto jest węzłem komunikacyjnym, w pobliżu funkcjonuje port lotniczy El Paso. Ośrodek naukowo–handlowy oraz przemysłowy w sektorze m.in. petrochemicznym, hutnictwa miedzi, odzieżowym oraz spożywczym. 
Położenie.
Miasto położone jest w południowo–zachodniej części Stanów Zjednoczonych w Hrabstwie El Paso, graniczy od północy ze stanem Nowy Meksyk. 
Historia.
Od 1598 funkcjonuje pod nazwą El Paso (hiszp. "El Paso del Norte"), kiedy to hiszpański konkwistador Juan de Oñate uznał miejsce jako strategiczne. Franciszkanie założyli tu misje w 1659 – podczas powstania Indian Pueblo chronili się w niej hiszpańscy kolonizatorzy. Pod koniec XVIII stulecia osada składała się z kilku przysiółków i folwarków zamieszkanych przez około 5 tys. osób. Od 1859 funkcjonuje jako miasto – gwałtowny rozwój El Paso podlegał m.in. doprowadzeniu linii kolejowej w 1881 (w ciągu kilku lat populacja miasta wzrosła dziesięciokrotnie). W 1913 otwarto Uniwersytet Teksasu w El Paso, od 1959 działa Muzeum Sztuki.
Znajduje się tu baza wojskowa Fort Bliss, siedziba Centrum Obrony Powietrznej Armii Stanów Zjednoczonych, a na północ od miasta poligon White Sands Missile Range.
El Paso jest jednym z największych przejść granicznych pomiędzy Stanami Zjednoczonymi a Meksykiem – miesięcznie przez miasto przechodzą tysiące migrantów uciekających od biedy i przemocy w kraju ojczystym.
Demografia.
Etniczność.
Pod względem etnicznym w 2020 w El Paso, dominowała ludność rasy białej (59,6%), następnie rasa mieszana (20,7%), rasa czarna – Afroamerykanie (3,4%), Azjaci (1,3%), Indianie (0,6%), Hawajczycy i mieszkańcy innych wysp Pacyfiku (0,2%). Latynosi stanowili 81,6% ludności miasta.
Religia.
W 2020 do największych grup religijnych obszaru metropolitalnego El Paso należały:

</doc>
<doc id="184932" url="https://pl.wikipedia.org/wiki?curid=184932" title="Rio Grande (rzeka w Ameryce Północnej)">
Rio Grande (rzeka w Ameryce Północnej)

Rio Grande (hiszp. Río Bravo del Norte) – rzeka w Ameryce Północnej.
Długość rzeki wynosi 3051 km, powierzchnia dorzecza ponad 470 tys. km².
Źródła rzeki znajdują się około 5 km na południowy wschód od terenu niemunicypalnego Howardsville w Górach Skalistych, w amerykańskim stanie Kolorado. W górnym biegu rzeka płynie na południe, przez stan Nowy Meksyk. Następnie skręca na południowy wschód w okolicach miasta El Paso w stanie Teksas. Przez następne 2000 km swojego biegu, rzeka wyznacza granicę między Stanami Zjednoczonymi i Meksykiem. Rzeka uchodząc do Zatoki Meksykańskiej tworzy szeroką deltę. Ujście jest na granicy pomiędzy teksańskim hrabstwem Cameron a gminą Matamoros w Tamaulipas.
Główne miasta nad rzeką to Albuquerque, El Paso, Ciudad Juárez, Nuevo Laredo i Matamoros.

</doc>
<doc id="184935" url="https://pl.wikipedia.org/wiki?curid=184935" title="MOS Technology">
MOS Technology

MOS Technology, Inc. - nieistniejąca już amerykańska firma produkująca półprzewodniki, znana także pod nazwą CSG (Commodore Semiconductor Group).
MOS Technology była znana z produkcji mikroprocesorów i kalkulatorów. Najbardziej znanym produktem tej firmy był mikroprocesor 6502.

</doc>
<doc id="184936" url="https://pl.wikipedia.org/wiki?curid=184936" title="Manipulacja (psychologia)">
Manipulacja (psychologia)

Manipulacja ( – manewr, fortel, podstęp; "manus" - ręka, "manipulus" - dłoń) – forma wywierania wpływu na osobę lub grupę w taki sposób, by nieświadomie i z własnej woli realizowała cele manipulatora. Umiejętność rządzenia innymi, znajomość zasad dowodzenia, prowadzenia negocjacji, aby skłonić partnera do zmiany zdania.
Inspirowana interakcja społeczna mająca na celu skłonienie osoby lub grupy ludzi do działania sprzecznego z ich dobrze pojętym interesem. Zazwyczaj osoba lub grupa ludzi poddana manipulacji nie jest świadoma środków, przy użyciu których wywierany jest na nią wpływ. Autor manipulacji dąży zwykle do osiągnięcia korzyści osobistych, ekonomicznych lub politycznych kosztem poddawanych niej osób.
Manipulować można treścią i sposobem przekazywania informacji. Manipulację językową często stosuje się w propagandzie i podczas tzw. prania mózgu.
Mimo tego, że manipulacja postrzegana jest jako zachowanie nieetyczne, często używana jest w kontaktach handlowych i negocjacjach.
Manipulacja w państwach totalitarnych i demokratycznych.
W państwach totalitarnych manipulacja jest jednym z podstawowych narzędzi sprawowania władzy nie mniej ważnym niż aparat terroru. Ograniczając , stosując cenzurę mediów itp. władze kontrolują interakcje społeczne.
W społeczeństwie demokratycznym manipulacja jest bardziej wyrafinowana i mniej widoczna, używana jest przez polityków, np. w kampaniach wyborczych oraz w gospodarce wolnorynkowej w różnych często ukrytych formach w reklamie. Choć w systemach demokratycznych przekraczanie pewnych (zresztą niezbyt dobrze określonych) barier w manipulowaniu ludźmi jest niezgodne z prawem. Przykładem mogą być tutaj ograniczenia prawne narzucane reklamom.
Istotnym narzędziem manipulacji opinią publiczną są środki masowego przekazu i jawna bądź niejawna cenzura, oraz działania operacyjne tajnych służb.
Podejście socjo-kognitywistyczne.
W podejściu socjo-kognitywistycznym (według modelu IPK), manipulacja może dotyczyć podstawowych czynników, które wpływają na nasze decyzje, takich jak:
Nie zawsze obiekt manipulacji jest ostatecznym celem manipulatora. Na przykład podburzanie opinii publicznej przeciw cudzoziemcom może umożliwić demokratyczne uchwalenie praw ograniczających wolności obywatelskie zwiększając władzę aparatu państwa.
Społeczeństwa o niskim poziomie upowszechnienia szkolnictwa lub w trudnej sytuacji ekonomicznej są bardziej podatne na manipulację.
Środkami manipulacji mogą być:
Techniki manipulacji według Roberta Cialdiniego.
Autor książki "Wywieranie wpływu na ludzi. Teoria i praktyka" do podstawowych technik wywierania wpływu zalicza:
W praktyce synergię wykazuje stosowanie kilku wymienionych technik jednocześnie.

</doc>
<doc id="184938" url="https://pl.wikipedia.org/wiki?curid=184938" title="Peter Hoeg">
Peter Hoeg



</doc>
<doc id="184939" url="https://pl.wikipedia.org/wiki?curid=184939" title="Peter Høeg">
Peter Høeg

Peter Høeg (ur. 17 maja 1957 w Kopenhadze) – duński pisarz.
Należy do grona najpopularniejszych współczesnych pisarzy w swoim kraju.
Życiorys.
W 1984 ukończył literaturoznawstwo na Uniwersytecie Kopenhaskim. Cztery lata później wydał swoją pierwszą powieść.
Pisarstwo Høega uhonorowano szeregiem , m.in. duńską nagrodą Złote Laury ("De Gyldne Laurbær") w 1993. Powieścią przełomową, która przyniosła mu popularność wśród szerokiej publiczności, jest "Smilla w labiryntach śniegu". Powieść tę przetłumaczono na kilkanaście języków (na polski w 1996) oraz sfilmowano pod tytułem: "Biały labirynt".

</doc>
<doc id="184942" url="https://pl.wikipedia.org/wiki?curid=184942" title="Freddy Adu">
Freddy Adu

Fredua Koranteng „Freddy” Adu (ur. 2 czerwca 1989 w Temie, Ghana) – amerykański piłkarz pochodzenia ghańskiego występujący na pozycji ofensywnego pomocnika lub napastnika.
Dzieciństwo.
Adu urodził się i wychowywał w portowym mieście Tema na południu Ghany. Gdy miał 8 lat, jego matka dostała zieloną kartę i razem z rodziną przeniosła się do Rockville. W 2003 zostali obywatelami Stanów Zjednoczonych. Tam Adu uczył się w prywatnych szkołach i występował w młodzieżowych drużynach piłkarskich. Podczas jednego z turniejów U-14 (na którym otrzymał tytuł MVP imprezy) został zauważony przez przedstawicieli S.S. Lazio oraz Juventusu. W wieku 14 lat został wybrany podczas draftu MLS do drużyny D.C. United.
Profesjonalna kariera.
Debiutując w amerykańskiej MLS 3 kwietnia 2004 roku został najmłodszym zawodnikiem w historii amerykańskiego sportu. Już w dwa tygodnie później strzelił swoją pierwszą bramkę w lidze. Dobrymi występami zwrócił na siebie uwagę wielu europejskich klubów, m.in. Manchester United, Inter Mediolan czy PSV Eindhoven. Wraz z trenowaną przez Piotra Nowaka drużyną D.C. United zdobył Puchar MLS. Zaliczył również świetne występy w młodzieżowych reprezentacjach USA: U-17 (do lat 17) i U-21 (do lat 21). Wystąpił dwunastokrotnie w pierwszej reprezentacji USA strzelając jednego gola w meczu przeciwko Gwatemali. 12 grudnia 2006 przeszedł do Realu Salt Lake, a w 2007 podpisał kontrakt z Benfiką. W lipcu 2008 został wypożyczony do AS Monaco. W 2009 został również wypożyczony do CF Os Belenenses, a w 2010 do Arisu Saloniki. Następnie został wypożyczony do zespołu z drugiej ligi tureckiej Çaykur Rizespor. Po kilku latach spędzonych w Europie postanowił wrócić do MLS, do zespołu Philadelphia Union, trenowanego wówczas przez Piotra Nowaka. W lipcu 2014 podpisał kontrakt z FK Jagodina. W 2015 grał w Kuopion Palloseura, a następnie przeszedł do Tampa Bay Rowdies.

</doc>
<doc id="184943" url="https://pl.wikipedia.org/wiki?curid=184943" title="Wyższa Szkoła Kultury Społecznej i Medialnej">
Wyższa Szkoła Kultury Społecznej i Medialnej



</doc>
<doc id="184944" url="https://pl.wikipedia.org/wiki?curid=184944" title="Paradontoza">
Paradontoza



</doc>
<doc id="184945" url="https://pl.wikipedia.org/wiki?curid=184945" title="Lista obozów niemieckich (1933–1945)">
Lista obozów niemieckich (1933–1945)

Poniższa lista jest zestawieniem obozów koncentracyjnych Rzeszy Niemieckiej opracowanym na podstawie danych Niemieckiego Ministerstwa Sprawiedliwości. Badacze poszczególnych obozów i ich podobozów oraz komand zewnętrznych doszli miejscami do odmiennych konkluzji. Dzieje kilkunastu tysięcy obozów nazistowskich są wciąż badane i ich historia jest daleka do pełnego odkrycia. Stąd też różnice mogące się pojawiać w tego typu spisach są naturalnym wyrazem postępu badań historycznych bądź ścieraniem się tez badawczych. W porównaniu do oryginału poprawiono tu kilka ewidentnych błędów oraz zamieniono nazwy lokalizacji na zgodne z rzeczywistością historyczną, np. tam gdzie w dokumentach niemieckich widniała „Polska” podano zgodnie z historią „Generalne Gubernatorstwo” bądź analogicznie na miejsce „Czech” wpisano „Protektorat Czech i Moraw” i „Okręg Rzeszy Kraj Sudetów”.
__BEZSPISU__
Indeks.
A B C D E F G H I J K L M N O P Q R S T U V W Z

</doc>
<doc id="184948" url="https://pl.wikipedia.org/wiki?curid=184948" title="Manipulacja (technologia)">
Manipulacja (technologia)

Manipulacja to czynności wykonywane przez człowieka lub maszynę w celu właściwego rozmieszczenia przedmiotów lub narzędzi w przestrzeni roboczej. Dla przykładu, aby zmontować telefon komórkowy należy złożyć w całość wszystkie elementy we właściwej kolejności poprzez odpowiednie nimi manipulowanie.
Człowiek manipuluje przedmiotami korzystając ze swojego ciała, a w szczególności rąk i oczu. Kontrola poprawności wykonywanej czynności możliwa jest poprzez wykorzystanie zmysłów wzroku oraz dotyku. Maszyny manipulacyjne (manipulatory przemysłowe) poruszają przedmiotami korzystając z ramion i chwytaków poruszanych przez napędy elektryczne, pneumatyczne lub hydrauliczne. Manipulator może być sterowany przez człowieka (teleoperator) lub komputer działający według z góry ustalonego programu. Jeżeli maszyna manipulacyjna przypomina człowieka i może być reprogramowana to nazywana jest robotem przemysłowym.
Ludzkie zdolności manipulacyjne są efektem ewolucji naczelnych, która pozwoliła im na opanowanie zdolności do posługiwania się narzędziami oraz wytwarzania ich. Przodkowie człowieka dzięki opanowaniu tych umiejętności stali się najsprawniejszymi drapieżnikami na Ziemi. Rozwój zdolności manipulacyjnych przyczynił się również do polepszenia wyobraźni przestrzennej i ludzkiej kreatywności. W wieku XIX podczas rewolucji przemysłowej zdolności człowieka zostały wykorzystanie do produkcji masowej. Czynności manipulacyjne zostały uproszczone, przez co wymagały mniejszej uwagi oraz umiejętności. Praca polegająca na powtarzaniu stale tych samych czynności okazała się szkodliwa dla ludzi, a szczególnie dla dzieci. 
Na początku XX wieku możliwe stało się zbudowanie pierwszych manipulatorów przemysłowych. Początkowo były to proste układy elektro-mechaniczne. Zastosowano też wiele prostszych maszyn, które ułatwiły pracę. Rewolucja informatyczna pozwoliła na wyprodukowanie przypominających człowieka robotów, które można było zaprogramować do powtarzania 24 godziny na dobę tych samych czynności. W ten sposób możliwe stało się zredukowanie czasu pracy do 8 godzin dziennie oraz rezygnacja z pracy dzieci. Skutkiem ubocznym stał się wzrost bezrobocia wśród niewykwalifikowanych pracowników.
Obecnie większość robotów może manipulować przedmiotami wyłącznie według z góry założonego przez inżynierów planu. Nie potrafią dostosowywać się do otoczenia. Wzrost mocy obliczeniowej procesorów budzi nadzieję, że roboty będą w XXI wieku mogły dorównać człowiekowi w jego zdolnościach manipulacyjnych, a nawet go wyprzedzić. Takie maszyny mogą zastąpić ludzi całkowicie w produkcji przemysłowej, czy chirurgii, gdzie wymagana jest bardzo duża precyzja i szybkość działania.

</doc>
<doc id="184949" url="https://pl.wikipedia.org/wiki?curid=184949" title="Stanisław Bielecki">
Stanisław Bielecki



</doc>
<doc id="184950" url="https://pl.wikipedia.org/wiki?curid=184950" title="Witold Leder">
Witold Leder

Witold Leder (ur. 8 grudnia 1913, zm. 16 kwietnia 2007) – polski działacz ruchu robotniczego, pułkownik ludowego Wojska Polskiego, autor i tłumacz.
Życiorys.
Urodził się w Paryżu jako syn Władysława Ledera (1880–1938) i Lili Hiriszfeld (1885–1962). Rodzice byli działaczami SDKPiL, przebywali na emigracji politycznej. W latach I wojny światowej przebywał w Genewie. W Polsce od 1919, następnie przebywał z ojcem, reprezentantem Czerwonych Związków Zawodowych i radzieckim dyplomatą w Niemczech, Włoszech, Francji, Anglii i ponownie w Niemczech. Tam też zdał egzamin maturalny. Studia techniczne rozpoczął we Francji, a po 1933, kiedy rodzina przeniosła się do ZSRR, kontynuował je i ukończył w Akademii Wojskowej w Moskwie. W 1938 po aresztowaniu ojca w ramach Wielkiej Czystki (wrzesień 1937) i jego śmierci (luty 1938) usunięty z Akademii i z Armii Czerwonej. Z matką i bratem deportowany do Czkałowa (Orenburga). Pracował tam dorywczo, zajmując się m.in. tłumaczeniami. Od 1943 żołnierz Polskich Sił Zbrojnych w ZSRR. Był oficerem w 1 i 2 pułku lotniczym. Członek PPR i następnie PZPR. Oficer wywiadu wojskowego Oddziału II Sztabu Generalnego WP, od marca 1946 zastępca szefa Oddziału II Sztabu Generalnego WP ds. operacyjnych. Aresztowany wraz z innymi pracownikami Oddziału II (Wacław Komar, Stanisław Flato, Stanisław Bielski) w ramach sprawy Tatara, Utnika i Nowickiego w marcu 1952, był przetrzymywany w śledztwie i torturowany. Zwolniony 6 grudnia 1954, rehabilitowany i ponownie przyjęty do Wojska. Po 1956 pracował jako wicedyrektor Instytutu Lotnictwa. Od 1958 aż do przejścia na emeryturę jako kierownik działu międzynarodowego miesięcznika KC PZPR „Nowe Drogi”. W okresie „Solidarności” (1980–1981) aktywnie uczestniczył w organizowaniu się rewizjonistycznych środowisk PZPR. Na emeryturze zajmował się tłumaczeniem literatury społeczno-politycznej, historycznej i ekonomicznej. Pochowany na Cmentarzu Wojskowym na Powązkach w Warszawie (kwatera A2-8-6). Jego bratem był psychiatra Stefan Leder (1919–2003), zaś synem filozof Andrzej Leder.
W 1946 otrzymał Krzyż Kawalerski Orderu Odrodzenia Polski.

</doc>
<doc id="184952" url="https://pl.wikipedia.org/wiki?curid=184952" title="Dzień Pamięci">
Dzień Pamięci

Dzień Pamięci (ang. "Remembrance Day"; fr. "Jour du Souvenir" lub "Jour de l’Armistice" – Dzień Rozejmu) – święto obchodzone w krajach Wspólnoty Narodów oraz we Francji na cześć poległych żołnierzy w wojnach obchodzone 11 listopada. W ten dzień o godzinie 11 cześć poległym oddawana jest w formie dwóch minut ciszy. Każdy z obywateli, o ile ma sposobność, przystaje na tę chwilę.
Święto upamiętnia podpisanie 11 listopada (o godzinie 11) rozejmu kończącego I wojnę światową.
Dzień ten nazywany jest także Dniem Maku (ang. "Poppy Day"), z uwagi na zwyczaj noszenia w tym dniu sztucznych maków przypiętych do ubrania na znak pamięci. Maki te są sprzedawane przez Brytyjską Legię Królewską ("The British Royal Legion"), a dochód przeznaczony jest na rzecz weteranów.
Obchody na świecie.
Dzień ten jest też obchodzony m.in. w Kanadzie, Australii, Nowej Zelandii i Belgii.
W Stanach Zjednoczonych jest obchodzony pod nazwą Dnia Weteranów.
W Polsce z tej okazji, od wielu lat w drugą niedzielę listopada, składane są kwiaty m.in. na cmentarzu wojennym Wspólnoty Brytyjskiej w Poznaniu.

</doc>
<doc id="184953" url="https://pl.wikipedia.org/wiki?curid=184953" title="Remembrance Day">
Remembrance Day



</doc>
<doc id="184956" url="https://pl.wikipedia.org/wiki?curid=184956" title="Kałuża">
Kałuża

Kałuża – niewielki zbiornik wody lub innej cieczy na powierzchni ziemi, najczęściej występujący po intensywnych opadach deszczu. 
Kałuże powstają w bezodpływowych zagłębieniach gruntu o niewielkiej przepuszczalności wodnej lub będącym w stanie nasycenia wodą. Średnica kałuży waha się zwykle od kilkudziesięciu centymetrów do kilku lub kilkunastu metrów, a głębokość wynosi od kilku do kilkunastu centymetrów.
Znaczenie kałuż.
Tworzenie się kałuż odgrywa dużą rolę w gospodarce wodnej, ograniczając spływanie wód opadowych po niewielkich i średnich opadach deszczu.
Kałuże gruntowe są zwykle zjawiskiem krótkotrwałym zależnym od przesiąkliwości gruntu (do kilku godzin lub dni), głównie ze względu na niewielkie rozmiary i wsiąkanie w grunt oraz parowanie. Znacznie dłużej utrzymują się, jeśli podłoże jest nieprzepuszczalne, np. asfalt czy beton. Stają się wówczas istotnym utrudnieniem dla ludzi, jeśli powstają na szlakach komunikacyjnych. Na przykład w miastach, gdzie duża część powierzchni ziemi pokryta jest takimi materiałami, jak asfalt lub beton, kałuże utrudniają pieszym poruszanie się oraz grożą ochlapaniem przez zbyt szybko przejeżdżające samochody.
Innym niebezpieczeństwem dla pojazdów mechanicznych poruszających się ze znaczną prędkością, jest kwestia poślizgu na wodzie kałuży (aquaplaning). Podczas przejeżdżania przez kałużę, gdy woda spod opon nie zostanie całkowicie odprowadzona, następuje całkowita utrata przyczepności danych kół powodująca utratę sterowności pojazdu. Opony posiadają bieżnik w postaci rowków ułatwiających odprowadzanie wody. Jeśli opona ma ukośne rowki, to istotny jest kierunek zakładania opony, gdyż w przeciwnym wypadku woda kumulowałaby się przed oponą. W samochodach terenowych poruszających się w terenie z mniejszą prędkością kałuże nie stanowią problemu.
Kałuże są też w znacznym stopniu uciążliwe dla pieszych.
Poza wyżej wymienionymi utrudnieniami, znaczenie kałuż jest stosunkowo niewielkie. W nielicznych przypadkach mogą przyczynić się do poważnych strat materialnych, np. jeśli kałuża powstanie w głębokiej dziurze w asfalcie w ten sposób maskując ją. Kierowca, nie zdając sobie sprawy z głębokości wyrwy, może przejeżdżając przez nią uszkodzić koła pojazdu lub nawet zawieszenie. 
Kontrola i prewencja.
Aby nie dopuścić do powstawania kałuż, drogi i chodniki powinno budować się z pewnym wybrzuszeniem (wypukłością). Dzięki tej wypukłości woda spływa do rynsztoka z boku ulicy. Rynsztok (ściek) jest połączony z odpływem wody. Jednak nawet najlepiej zaprojektowana droga musi być utrzymywana w dobrym stanie, żeby zapobiec powstawaniu kałuż w zagłębieniach. Niezależnie używa się okazjonalnie materiałów porowatych, co umożliwia filtrację wody bezpośrednio do gruntu i zapobiega powstawaniu kałuż.
Biologia.
Zwierzęta domowe wykorzystują kałuże do picia wody. Mniejsze zwierzęta, m.in. ptaki, wykorzystują kałuże do kąpieli. Kałuże, zwłaszcza te utrzymujące się dłużej, tworząc stojącą wodę stanowią ważny element w rozwoju drobnej fauny i flory. Woda w nich zawarta jest ciepła, dobrze natleniona, stojąca służy między innymi larwom komara do rozwoju.
Mokre iły na granicy kałuż służą jaskółkom do budowania gniazd, a eliminacja kałuż na wsiach może częściowo odpowiadać za zanik populacji jaskółek.
W hydrobiologii kałuże są uznawane za małe zbiorniki astatyczne.
Kałuża w języku potocznym.
Przysłowia związane z kałużą:
Istnieją też dowcipy związane z kałużą. Najpopularniejsze z nich dotyczą wojskowej definicji kałuży:

</doc>
<doc id="184958" url="https://pl.wikipedia.org/wiki?curid=184958" title="Formant">
Formant



</doc>
<doc id="184959" url="https://pl.wikipedia.org/wiki?curid=184959" title="Formant (akustyka)">
Formant (akustyka)

Formant – pasmo częstotliwości w dźwięku (np. głosu ludzkiego lub instrumentu muzycznego), w granicach którego wszystkie tony składowe ulegają szczególnemu wzmocnieniu. Zbiór wszystkich formantów danego dźwięku określa jego barwę.
Analiza rozkładu formantów i identyfikacja położenia formantu głównego w sygnale cyfrowym przy zadanych częstotliwościach próbkowania stosowana jest np. w oprogramowaniu do rozpoznawania mowy, w analizach zjawisk fizycznych, które można przeprowadzać w dziedzinach czasu i częstotliwości.
Historycznie, w 1948 roku, Potter i Peterson zasugerowali, że oznaczanie trajektorii głównych rezonansów może być efektywnym sposobem analizy ilościowej prowadzącej do oznaczania samogłosek. W publikacji z 1952 pojawia się zestawienie wartości formantów f1 i f2 na płaszczyźnie, uzyskane doświadczalnie dla samogłosek amerykańskiej odmiany języka angielskiego.

</doc>
<doc id="184962" url="https://pl.wikipedia.org/wiki?curid=184962" title="Game Boy Color">
Game Boy Color

 – przenośna konsola gier wideo wyprodukowana i wydana w 1998 roku przez Nintendo, będąca następcą konsoli Game Boy. Nowością w stosunku do poprzednika było wprowadzenie kolorowego wyświetlacza oraz portu podczerwieni. Najlepiej sprzedającą się grą na konsolę była "Pokémon Gold i Silver".
Dane techniczne.
Game Boy Color ma następujące dane techniczne: procesor 8-bitowy Z80, działający w trybie prędkości pojedynczej (4 MHz) i podwójnej (8 MHz), RAM 32 KB + 96 KB VRAM + 256 KB WRAM, dźwięk 4 kanałowy FM stereo, wyświetlacz ciekłokrystaliczny, 160 × 144 pikseli, produkowany przez Sharp Corporation, paletę 32768 kolorów (w tym do 56 kolorów jednocześnie na ekranie). Waży 138 gramów i jest zasilany przez 2 baterie AA o żywotności do 10 godzin.
Historia.
Game Boy Color był odpowiedzią na naciski twórców gier, którzy uważali, że Game Boy nie spełniał ich oczekiwań pod względem możliwości technologicznych. Gracze domagali się też kolorowego wyświetlacza.
Powstały produkt, wydany w 1998 roku, wprowadził niewielkie zmiany w stosunku do Game Boya. Prędkość procesora zwiększono dwukrotnie, natomiast pojemność kartridży – czterokrotnie. Konsola oferowała kompatybilność wsteczną względem kartridżów z Game Boya, przy czym gry na tamtą platformę zostały dostosowane do Game Boya Color poprzez zastąpienie odcieni szarości kolorami. Mimo kompromisowych rozwiązań konsola uzyskała znaczącą popularność wśród graczy. Jej sprzedaż włącznie z oryginalnym Game Boyem wyniosła 118 milionów egzemplarzy.

</doc>
<doc id="184963" url="https://pl.wikipedia.org/wiki?curid=184963" title="Nauka humanistyczna">
Nauka humanistyczna



</doc>
<doc id="184964" url="https://pl.wikipedia.org/wiki?curid=184964" title="Muzykologia">
Muzykologia

Muzykologia (z gr.) – nauka humanistyczna, której przedmiotem jest muzyka we wszystkich swych aspektach.
Dyscypliny.
Wyróżnia się następujące działy muzykologii:
Dzieje.
Teoria muzyki była uprawiana w starożytności w Chinach, Egipcie, Grecji (pitagorejczycy, Platon, Arystoteles), a także w średniowieczu (św. Augustyn, Boecjusz, Awicenna), kiedy wchodziła w skład siedmiu sztuk wyzwolonych.
Jej początki jako dyscypliny uniwersyteckiej kształtowały się w latach 80. i 90. XIX wieku. Koncepcyjne założenia dyscypliny ufundował austriacki uczony, prof. Guido Adler, który pierwszy (w 1885 roku) dokonał systematyki tej dziedziny wiedzy. Od czasów Adlera zwykło się dzielić muzykologię na trzy zasadnicze działy: historyczny (historia muzyki), systematyczny (szeroko rozumiana teoria muzyki, w tym estetyka, psychologia i socjologia muzyczna) i porównawczy (dziś – etnomuzykologia i antropologia muzyczna). Przedmiotem zainteresowań badawczych Adlera była przede wszystkim historia muzyki i badania nad stylem muzycznym. Drugim badaczem, który położył podwaliny pod nowocześnie rozumianą muzykologię był niemiecki uczony Hugo Riemann. Jego działalność naukowa wiąże się przede wszystkim z teorią muzyki (nauka harmonii, nauka o składni muzycznej, nauka o muzycznych formach).
Muzykologia w Polsce.
Na uniwersytetach znajdujących się obecnie lub w przeszłości na ziemiach polskich muzykologia powstała stosunkowo wcześnie, bo u progu drugiej dekady XX wieku: we Wrocławiu (1910, prof. Otto Kinkeldey), Krakowie (1911, prof. Zdzisław Jachimecki) oraz we Lwowie (1912, prof. Adolf Chybiński).
W Polsce muzykologię można studiować na 6 uczelniach. Studia na wydziałach historycznych oferują Uniwersytet Warszawski, Uniwersytet Jagielloński, Uniwersytet Wrocławski, Uniwersytet im. Adama Mickiewicza w Poznaniu, natomiast na wydziale teologicznym Uniwersytet Opolski, a na wydziale nauk humanistycznych Katolicki Uniwersytet Lubelski Jana Pawła II.

</doc>
<doc id="184966" url="https://pl.wikipedia.org/wiki?curid=184966" title="Siekierzyszki">
Siekierzyszki

Siekierzyszki – istniejąca w przeszłości wieś na Białorusi w rejonie wołożyńskim obwodu mińskiego. W dwudziestoleciu międzywojennym w granicach II Rzeczypospolitej, w powiecie wołożyńskim.
Wcześniej okolica szlachecka w powiecie oszmiańskim. Gniazdo rodowe rodu Siekierzów herbu Siekierz. Obecnie miejsce po wiosce porasta las.

</doc>
<doc id="184971" url="https://pl.wikipedia.org/wiki?curid=184971" title="Rajd Akropolu">
Rajd Akropolu



</doc>
<doc id="184972" url="https://pl.wikipedia.org/wiki?curid=184972" title="Pistolet maszynowy KGP-9">
Pistolet maszynowy KGP-9

KGP-9 – węgierski pistolet maszynowy zaprojektowany w zakładach Fegyver és Gázkészülékgyár (FÉG). Po raz pierwszy zaprezentowany w 1993 roku na targach wojskowo-policyjnych C+D w Budapeszcie. Od 2000 roku produkowany seryjnie. Znajduje się na uzbrojeniu węgierskiej policji.
Opis konstrukcji.
Pistolet maszynowy KGP-9 działa na zasadzie odrzutu zamka swobodnego. Zamek teleskopowy, w przednim położeniu otacza lufę, wyposażony w iglicę przerzutową. KGP-9 strzela z zamka zamkniętego (kurkowy mechanizm uderzeniowy) ogniem pojedynczym i seriami. Przełącznik rodzaju ognia połączony z bezpiecznikiem umieszczony przed spustem, wewnątrz kabłąka spustowego. Komora zamkowa tłoczona z blachy. Rękojeść przeładowania umieszczona w lewej, górnej części komory zamkowej, nieruchoma w czasie strzelania. Zasilanie z magazynków o pojemności 25 naboi. Przyrządy celownicze składają się z muszki i celownika przerzutowego o nastawach 75 i 150 m. Łoże i chwyt pistoletowy z tworzywa sztucznego. Kolba w kształcie litery T składana na prawą stronę komory zamkowej. Możliwa jest wymiana lufy na dłuższą; w takim wypadku KGP-9 staje się karabinkiem o dłuższym zasięgu od standardowego pistoletu maszynowego.

</doc>
<doc id="184973" url="https://pl.wikipedia.org/wiki?curid=184973" title="Dusina (Polska)">
Dusina (Polska)

Dusina – wieś w Polsce położona w województwie wielkopolskim, w powiecie gostyńskim, w gminie Gostyń.
Nazwa.
Miejscowość ma metrykę średniowieczną i jest notowana od XV wieku. Po raz pierwszy wymieniona została w 1401 jako "Duszino", 1406 "pro Duszina", 1428 "Pyanschicze alias Dusschna, Panschicze", 1580-81 "Duszina", 1775 "Dusina", 1846 "Dusin", 1881 "Dusina". Nazwa miejscowości pochodzi od nazwy osobowej "Dusza" z dodaniem sufiksu "-ino", "-ina". Oboczną nazwą miejscowości jest nieużywana obecnie nazwa "Pęszyce" pochodząca od nazwy osobowej "Pęsza" będącej formą słowiańskiego imienia Pękosław z dodanym sufiksem "-ice".
Historia.
We wsi odnaleziono gród datowany na połowę X w. do XII w. oraz ślady osady na leżącej dwa kilometry na północny wschód od rzeki Kani w pobliżu jej ujścia do Kanału Obrzańskiego. Od początku swojego istnienia była wsią rycerską należącą do lokalnej polskiej szlachty. Od połowy XV wieku wieś należała do Macieja Borka z Osiecznej, a następnie do rodziny Gostyńskich jego potomków. W 1595 została zakupiona przez Stanisława Radzewskiego. W 1581 w okresie Rzeczypospolitej Obojga Narodów wieś Dusina położona była w powiecie kościańskim województwa poznańskiego.
Około 1810 majątek zostaje nabyty przez rodzinę Kurnatowskich herbu Łodzia. W 1865 Jan Nepomucen Kurnatowski wybudował według projektu polskiego architekta Stanisława Hebanowskigo dwór nawiązujący w swojej formie do renesansu włoskiego. Pod koniec XIX wieku jako wieś, dominium oraz folwark leżące w powiecie śremskim miejscowość odnotował Słownik geograficzny Królestwa Polskiego. W 1881 wieś liczyła 20 domów, w których mieszkało 167 mieszkańców w tym 6 ewangelików oraz 161 katolików. Słownik odnotowuje również 65 analfabetów. Całe dominium liczyło 3404 morg rozległości i dzieliło się na dwie części: wieś oraz folwark "Pożegowo" liczący 21 domów zamieszkanych przez 281 mieszkańców w tym 15 ewangelików oraz 266 katolików. Słownik wymienia w nim również 72 analfabetów. Właścicielem pod koniec XIX wieku był Nepomucen Kurnatowski.
W 1909 stanowiła własność Feliksa Kurnatowskiego i położona była w powiecie gostyńskim rejencji poznańskiej w Wielkim Księstwie Poznańskim. W 1927 w okresie międzywojennym majątek stał się własnością Jana Kurnatowskiego.
W latach 1975–1998 miejscowość administracyjnie należała do województwa leszczyńskiego.

</doc>
<doc id="184976" url="https://pl.wikipedia.org/wiki?curid=184976" title="Daleszyn">
Daleszyn

Daleszyn (niem. (1815-1919) "Daleschin", (1939-45) "Lindendorf") – wieś w Polsce położona w województwie wielkopolskim, w powiecie gostyńskim, w gminie Gostyń.
Wieś szlachecka Dalieszino położona była w 1581 roku w powiecie kościańskim województwa poznańskiego. 
Historia.
We wsi działa Szkoła Podstawowa im. Janusza Kusocińskiego.

</doc>
<doc id="184977" url="https://pl.wikipedia.org/wiki?curid=184977" title="Sytuacja prawna i społeczna osób LGBT w Europie">
Sytuacja prawna i społeczna osób LGBT w Europie

Sytuacja prawna i społeczna osób LGBT w Europie jest mocno zróżnicowana w całej Europie. Kontakty homoseksualne są obecnie legalne we wszystkich 46 krajach Europy. Pierwszym krajem na kontynencie, który zalegalizował kontakty homoseksualne, była Francja (w 1791 r. – jednocześnie pierwszy kraj na świecie), a ostatnim Cypr (w 2014 r. – Cypr Północny). Polska zalegalizowała kontakty homoseksualne w 1932 roku.
Obecnie w nielicznych krajach europejskich istnieją przepisy prawne bezpośrednio dyskryminujące mniejszości seksualne. W szczególności chodzi o nierówny wiek dopuszczający kontakty seksualne (wyższy dla osób homoseksualnych, a niższy dla heteroseksualnych). W niektórych krajach geje w dalszym ciągu są wykluczeni ze służby wojskowej z powodu swojej orientacji seksualnej.
W Europie najbardziej zaangażowane w obronę i promowanie praw mniejszości seksualnych są Unia Europejska i Rada Europy. Przyjęły one wiele rezolucji dotyczących przestrzegania praw osób homoseksualnych. UE podpisała międzynarodowe porozumienia z krajami Afryki Północnej i kilkoma z Bliskiego Wschodu, zobowiązujące je do przestrzegania praw człowieka, w tym praw osób homoseksualnych (chociaż seks homoseksualny w dalszym ciągu pozostaje tam nielegalny i grozi za niego kilkuletnie więzienie oraz grzywny), podpisała również porozumienia z Arabią Saudyjską, Jemenem i Pakistanem, zobowiązujące te kraje do zniesienia kary śmierci za kontakty homoseksualne.
W Parlamencie Europejskim lewicowe i centrowe frakcje polityczne jak zieloni, socjaliści i komuniści, a także liberałowie oraz niektórzy chrześcijańscy demokraci popierają prawa osób LGBT. Przeciwna jest im natomiast zdecydowana większość chrześcijańskich demokratów.
W 2018 roku stowarzyszenie ILGA Europe przedstawiło w dorocznym raporcie sytuację osób o odmiennej orientacji seksualnej w 49 państwach europejskich. Żaden kraj nie uzyskał maksymalnego wyniku 100%. Czołowe miejsca zajęły w rankingu Malta, Belgia i Norwegia, uzyskując odpowiednio 91,04%, 78,76% i 77,74%. Najniżej ocenianymi państwami były: Azerbejdżan (4,70%), Armenia (7,20%) i Turcja (8,60%).
Ochrona prawna przed dyskryminacją.
Przepisy zakazujące dyskryminacji przez wzgląd na orientację seksualną istnieją w systemach prawnych zdecydowanej większości krajów europejskich, zazwyczaj zawarte w kodeksach karnych i kodeksach pracy. Tylko jedno państwo na kontynencie, Portugalia, posiada taki zakaz wprost sformułowany w konstytucji; podobny zakaz znajduje się w konstytucji szwajcarskiej, która nie wymienia bezpośrednio w katalogu kategorii chronionych orientacji seksualnej, zastępując ją szerokim pojęciem „sposobu życia”.
Unia Europejska chroni mniejszości seksualne przed dyskryminacją w Traktacie amsterdamskim z 1997 roku, a także w Karcie Praw Podstawowych z 2000 roku. Parlament Europejski przyjął również dwie dyrektywy w 2000 roku, zakazujące dyskryminacji przez wzgląd na orientację seksualną, do których ratyfikacji są zobowiązane kraje członkowskie i kandydujące do Unii Europejskiej.
Unia Europejska przyjęła również dyrektywę, na mocy której wszystkie kraje członkowskie zobowiązane są do zagwarantowania prawa azylu przez wzgląd na orientację seksualną jako jedną z kategorii chronionych. Obecnie tylko kilkanaście państw Unii Europejskiej, a także Australia, Kanada, Nowa Zelandia, RPA, USA i Wielka Brytania dają taką możliwość.
Uznanie związków osób tej samej płci.
W większości krajów europejskich (niemal w całej Europie Zachodniej) związki między osobami tej samej płci już od dawna są prawnie uznawane. Ich uznanie funkcjonuje w trzech typach:
Parlament Europejski przyjął 14 lipca 2005 roku (stosunkiem głosów 360 za, 272 przeciw, 20 się wstrzymało) dyrektywę zobowiązującą wszystkie państwa członkowskie Unii Europejskiej do uznawania małżeństw osób tej samej płci, nawet jeśli w danym kraju związki jednopłciowe nie są uznawane.
Adopcja dzieci przez pary jednopłciowe.
Wiele krajów przyznaje parom jednopłciowym także prawo adopcji dzieci: Szwecja (2003²), Hiszpania (2000¹/2005²), Holandia (2005²), Wielka Brytania (2005²), Belgia (2000¹/2006²), Islandia (2000¹/2006²), Norwegia (2001¹/2009²), Dania (1999¹/2010²), Francja (2013²), Malta (2014²), Andora (2014²), Cypr (2015¹), Irlandia (2015²), Luksemburg (2015²), Austria (2013¹/2016²), Estonia (2016¹), Portugalia (2016²), Włochy (2016¹), Finlandia (2009¹/2017²), Niemcy (2005¹/2017²), San Marino (2019¹), Liechtenstein (2021¹), Chorwacja (2014¹/2021²), Słowenia (2006¹/2022²) i Szwajcaria (2016¹/2022²). Szereg innych państw, a także wiele z wyżej wymienionych, rozważa taką możliwość, w tym także przyznanie prawa do adopcji parom niespokrewnionym z dzieckiem.
¹ – tylko biologiczne dzieci partnera.
² – bez ograniczeń.
Sytuacja prawna osób LGBT w poszczególnych krajach Europy.
1 Ostateczna data legalizacji kontaktów homoseksualnych. W niektórych krajach federacyjnych depenalizacja aktów homoseksualnych postępowała nierównomiernie – uwzględniono datę ostatniego regionu, który je zdepenalizował. Obecnie nielegalne są one jedynie w Czeczenii.
² Ostateczna data zrównania wieku osób legalnie dopuszczających się aktów homo- i heteroseksualnych. W niektórych krajach federacyjnych zrównywanie wieku postępowało nierównomiernie – uwzględniono datę ostatniego regionu, który go zrównał.
³ „Całkowity”, tj. w kodeksie karnym, konstytucji bądź innym akcie dającym ogólny zakaz dyskryminacji z powodu orientacji seksualnej we wszystkich dziedzinach życia lub „częściowy”, tj. chroni przed dyskryminacją tylko w wybranych, jednej lub więcej dziedzinach życia, np. miejsce pracy, służba w armii itd., ale nie we wszystkich dziedzinach życia.
4 „Związki partnerskie” przyznające zazwyczaj większość praw z tych, jakie mają małżeństwa osób przeciwnej płci lub „konkubinaty” przyznające zazwyczaj część lub tylko kilka podstawowych praw z tych, jakie mają małżeństwa osób przeciwnej płci.
5 Małżeństwa osób tej samej płci przyznające identyczne prawa, jakie przysługują małżeństwom osób przeciwnej płci (z wyjątkiem adopcji dzieci w Portugalii). Zielonym kolorem tła oznaczono rok zalegalizowania małżeństw homoseksualnych, a kolorem czerwonym – rok wprowadzenia w danym kraju konstytucyjnej definicji ograniczającej małżeństwo do związku osób różnej płci.
6 Przyznaje prawo do adopcji dzieci parom niespokrewnionym z dzieckiem lub tylko adopcji dzieci jednego z partnerów.
7 Oznacza możliwość prawnej zmiany płci. Rok oznacza wejście w życie prawa dotyczącego tego aspektu. Brak wymogów dotyczących sterylizacji osób transpłciowych w trakcie procesu zmiany płci. Znak „–” oznacza brak informacji o takich regulacjach w danym państwie.
8 Konstytucje piętnastu państw Europy definiują małżeństwo jako związek kobiety i mężczyzny (Armenia, Białoruś, Bułgaria, Chorwacja, Czarnogóra, Gruzja, Litwa, Łotwa, Mołdawia, Polska, Rosja, Serbia, Słowacja, Ukraina i Węgry).
Życie osób LGBT na kontynencie.
W całej Europie akceptacja dla osób o innej orientacji seksualnej niż heteroseksualna jest bardzo wysoka – średnio 69% (2019). Jednak występują znaczne różnice między zachodem a wschodem kontynentu.
Przedstawiciele mniejszości seksualnych spotykają się z nietolerancją, agresją, a nawet zbrodniami na tle uprzedzeń homofobicznych. Incydenty te nie omijają również tak tolerancyjnych państw jak Holandia czy Szwecja. Sprawcami aktów nienawiści są przede wszystkim gangi młodzieży, ultraprawicowi skinheadzi, jak i bojówki skrajnie prawicowych ugrupowań politycznych, prowadzących kampanie antyhomoseksualną.
W samej Europie działa szereg organizacji LGBT o zasięgu międzynarodowym i regionalnym. Zajmują się one przede wszystkim niesieniem pomocy przedstawicielom społeczności LGBT w zakresie prawnym i psychologicznym, a także walką z nietolerancją czy organizacją imprez kulturowych.
Również stanowiska niektórych kościołów, zwłaszcza protestanckich, są otwarte. Kościół Szwecji udzielił zezwolenia na udzielanie małżeństw parom jednopłciowym w październiku 2009. Podobnie Kościół anglikański w Wielkiej Brytanii czy ewangelicki w Niemczech. Niezmienne stanowisko w tej sprawie zajmują Kościół katolicki oraz prawosławny, które potępiają związki osób tej samej płci.

</doc>
<doc id="185382" url="https://pl.wikipedia.org/wiki?curid=185382" title="He-Man i władcy wszechświata (serial animowany 2002)">
He-Man i władcy wszechświata (serial animowany 2002)

He-Man i władcy wszechświata (ang. "He-Man and the Masters of the Universe" / "Masters of the Universe vs. the Snake Men") – amerykański serial animowany, remake serii o He-Manie z 1983 roku.
Fabuła.
Przed kilkoma laty Eternia pogrążona była w wojnie. Na czele armii stali kapitan Randor i zły Keldor. Randor obronił Aulę Mądrości, i pokonał Keldora. W zamian Rada Starszych przekazała Randorowi władzę nad Eternią i otoczyła krainę Magicznym Murem. Czarodziejka ostrzegła Randora, że kiedyś Eternia znów stanie w obliczu zagrożenia i wtedy pojawi się bohater, który ocali Eternię.
Obecnie Adam, ma szesnaście lat, jest lekkomyślnym nastolatkiem, który niezbyt przykłada się do treningów, które mają przygotować go do walki o Eternię. Wojownik wie, że nadszedł już czas, by Adam udał się z nim do Posępnego Czerepu (ang. "Castle Grayskull"), gdzie Czarodziejka obdarzy go mocą. Jako He-Man, najpotężniejszy człowiek we wszechświecie, Adam musi stawić czoła najeźdźcom.
Bohaterowie.
Wrogowie.
W kolejnych odcinkach, nieemitowanych w Polsce, pojawiają się inne postacie stojące po stronie Szkieletora.
Wersja polska.
Opracowanie i udźwiękowienie wersji polskiej: Studio Sonica
Reżyseria: Jerzy Dominik
Dialogi: Katarzyna Krzysztopik
Dźwięk i montaż: Ilona Czech-Kłoczewska
Organizacja produkcji: Elżbieta Kręciejewska
Wystąpili:
i inni

</doc>
<doc id="185386" url="https://pl.wikipedia.org/wiki?curid=185386" title="Senatorowie I kadencji Senatu Rzeczypospolitej Polskiej (1989–1991)">
Senatorowie I kadencji Senatu Rzeczypospolitej Polskiej (1989–1991)

Senatorowie I kadencji zostali wybrani 4 i 18 czerwca 1989 oraz w wyniku wyborów uzupełniających przeprowadzonych 8 października 1989, 4 i 18 lutego 1990 oraz 27 maja i 10 czerwca 1990. Kadencja senatorów rozpoczęła się z dniem drugiej tury wyborów parlamentarnych (18 czerwca 1989), a zakończyła się 25 listopada 1991.
W wyniku wyborów parlamentarnych w 1989 (tzw. wyborów kontraktowych lub czerwcowych) wybrano 100 senatorów. Były to pierwsze wybory do Senatu w powojennej historii Polski – izba ta została zlikwidowana na skutek sfałszowanego w 1946 przez komunistów referendum. Utworzenie Senatu oraz przeprowadzenie do niego całkowicie wolnych oraz demokratycznych wyborów było jednym z podstawowych uzgodnień Okrągłego Stołu, które solidarnościowa opozycja zawarła ze skupioną wokół PZPR władzą.
7 kwietnia 1989 Sejm PRL dokonał nowelizacji konstytucji, wprowadzając do niej instytucję Senatu Polskiej Rzeczypospolitej Ludowej, a także uchwalił ordynację wyborczą. Zgodnie z nią senatorowie zostali wybrani w 49 okręgach wyborczych obejmujących obszar poszczególnych województw – w 47 wybierano po dwie osoby, a w 2 – warszawskim i katowickim – po trzech przedstawicieli do izby wyższej. 29 grudnia 1989 dokonano kolejnej zmiany konstytucji – nazwę Polska Rzeczpospolita Ludowa zastąpiono nazwą Rzeczpospolita Polska, tym samym senatorowie Senatu PRL stali się senatorami Senatu RP.
99 spośród 100 senatorów wyłonionych w wyborach czerwcowych zostało wybranych jako przedstawiciele opozycyjnego Komitetu Obywatelskiego „Solidarność”. 92 z nich wygrało już 4 czerwca, pozostałych 7 zwyciężyło w ponownym głosowaniu z 18 czerwca. 1 mandat uzyskał niezależny kandydat Henryk Stokłosa, który został wybrany w drugiej turze.
Wśród senatorów wybranych w wyborach kontraktowych znalazło się 6 kobiet i 94 mężczyzn. Cztery osoby spośród nich legitymowały się stażem parlamentarnym – w różnych kadencjach Sejmu PRL zasiadali uprzednio Gustaw Holoubek, Edmund Osmańczyk, Ryszard Reiff i Stanisław Stomma; mandat poselski sprawowała wcześniej również Dorota Simonides, która wygrała jedne z wyborów uzupełniających do izby wyższej.
Przed zakończeniem I kadencji wygasł mandat 5 senatorów (we wszystkich przypadkach na skutek śmierci parlamentarzysty). Grzegorz Białkowski nie dożył dnia złożenia ślubowania. Po jego śmierci, a także po zgonach Edmunda Osmańczyka i Adama Stanowskiego, przeprowadzano trzykrotnie wybory uzupełniające. Mandaty po Mieczysławie Tarnowskim i Janie Józefie Lipskim pozostały nieobsadzone do końca kadencji – senatorowie ci zmarli już po uchwale Sejmu RP z 9 marca 1991, która przewidziała na jesień tego samego roku rozwiązanie obu izb parlamentu i przeprowadzenie w pełni wolnych wyborów.
Pierwsze posiedzenie Senatu I kadencji rozpoczęło się w dniu 4 lipca 1989 w Sali Posiedzeń Sejmu. Funkcję marszałka seniora pełnił najstarszy wiekiem senator – Stanisław Stomma.
Prezydium Senatu I kadencji.
Funkcje sekretarza Senatu pełnili Anna Bogucka-Skowrońska, Andrzej Czapski, Stanisław Obertaniec, Krzysztof Pawłowski, Andrzej Piesiak, Jerzy Stepień (do 26 września 1989), Bartłomiej Kołodziej (od 26 września 1989).
Senatorowie I kadencji.
Senatorowie wybrani w 1989.
"Pogrubieniem wyróżniono imiona i nazwiska senatorów wyłonionych w I turze wyborów".
"Kolorem szarym wyróżniono senatorów, których mandat wygasł w czasie trwania kadencji izby".
Senatorowie wybrani w wyborach uzupełniających.
"Pogrubieniem wyróżniono imiona i nazwiska posłów wyłonionych w I turze wyborów".
Przynależność klubowa (stan na koniec kadencji).
23 czerwca 1989 posłowie i senatorowie wybrani z poparciem Komitetu Obywatelskiego „Solidarność” (a więc 99 ze 100 senatorów) zrzeszyli się w Obywatelskim Klubie Parlamentarnym na czele z posłem Bronisławem Geremkiem. Po przemianach wewnątrz obozu solidarnościowego pod koniec kadencji w Senacie funkcjonowały dwa kluby parlamentarne:
Dwóch parlamentarzystów izby wyższej na koniec kadencji pozostawało senatorami niezrzeszonymi.

</doc>
<doc id="185387" url="https://pl.wikipedia.org/wiki?curid=185387" title="Emocjonalizm">
Emocjonalizm

Emocjonalizm − w znaczeniu najbardziej ogólnym pogląd, według którego głównym motorem wszelkich działań człowieka są emocje.
W filozofii emocjonalizmem nazywa się kierunki, które szczególnie podkreślały znaczenie emocji w etyce i epistemologii, np. naturalizm w wersji Rousseau.

</doc>
<doc id="185388" url="https://pl.wikipedia.org/wiki?curid=185388" title="Elektrodynamika">
Elektrodynamika

Elektrodynamika – dział fizyki zajmujący się badaniem zachowania się ciał obdarzonych ładunkiem elektrycznym, w szczególności:
Elektrodynamikę dzieli się na dwie odrębne teorie:
Najistotniejszą różnicą między powyższymi teoriami są odmienne formalizmy opisujące te teorie:

</doc>
<doc id="185389" url="https://pl.wikipedia.org/wiki?curid=185389" title="Reprezentacja Malty w piłce nożnej mężczyzn">
Reprezentacja Malty w piłce nożnej mężczyzn

Reprezentacja Malty w piłce nożnej – narodowy zespół piłkarski Malty. Od 1957 roku reprezentuje Maltę w międzynarodowych rozgrywkach piłkarskich. Swoje największe sukcesy Malta zanotowała 11 października 2006 roku wygrywając z Węgrami 2:1, oraz 6 czerwca 2017 wygrywając z Ukrainą 1:0. Z kolei 5 czerwca 1982 roku maltańska drużyna zdobyła pierwsze 3 punkty w eliminacjach do Mistrzostw Europy 1984 (pokonała wtedy reprezentację Islandii 2:1). Aktualnie trenowana jest przez Devisa Mangię.

</doc>
<doc id="185391" url="https://pl.wikipedia.org/wiki?curid=185391" title="Zalesie">
Zalesie

Miejscowości i ich części w Polsce.
Nazwa Zalesie jest dziewiątą wg liczności wystąpień nazwą miejscowości w Polsce.

</doc>
<doc id="185395" url="https://pl.wikipedia.org/wiki?curid=185395" title="Nośniki oddziaływań">
Nośniki oddziaływań

Nośniki oddziaływań – w teoriach kwantowych oddziaływania są przenoszone przez pewne cząstki zwane właśnie nośnikami oddziaływań lub kwantami oddziaływań. Istnieją dwie kategorie takich cząstek – rzeczywiste cząstki (przenoszące oddziaływania elementarne) oraz quasicząstki (pseudocząstki).
Oddziaływania przenoszone przez cząstki rzeczywiste:
Pseudocząstki:

</doc>
<doc id="185398" url="https://pl.wikipedia.org/wiki?curid=185398" title="Reprezentacja Islandii w piłce nożnej mężczyzn">
Reprezentacja Islandii w piłce nożnej mężczyzn

Reprezentacja Islandii w piłce nożnej mężczyzn () jest drużyną występującą jako przedstawiciele Islandii w tym sporcie. Mogą grać w niej jedynie osoby posiadające obywatelstwo Islandii. Organizacją odpowiedzialną za kadrę narodową jest Knattspyrnusamband Íslands ("KSÍ", pol. "Federacja Piłkarska Islandii"). Stadionem narodowym reprezentacji jest Laugardalsvöllur w mieście Reykjavík, stolicy wyspy, mieści około 15 000 osób.
Historia.
Mimo że Federacja Piłkarska Islandii powstała już w 1921 roku, pierwszy mecz drużyna narodowa rozegrała dopiero 29 lipca 1930 przeciw Wyspom Owczym, wygrywając go na wyjeździe 1:0. Obie drużyny pozostawały wtedy jeszcze niezrzeszone z FIFA. Pierwszy mecz w ramach FIFA odbył się w Reykjavíku przeciw Danii 27 lipca 1946, Islandia przegrała wtedy 0-3. Przez pierwsze dwadzieścia lat istnienia zespół nie brał udziału w eliminacjach do mistrzostw świata ani Europy w piłce nożnej, pierwsze próby podjęto dopiero w 1954 jednak jej kandydatura do udziału w turnieju w Szwajcarii została odrzucona. Udana próba odbyła się dopiero w 1958, jednak Islandia nie zakwalifikowała się. Od tamtej pory nie brała udziału w imprezach międzynarodowych, swych sił spróbowała dopiero w 1964 w mistrzostwach Europy, ale nie zakwalifikowała się. Od 1974 regularnie występuje w eliminacjach obu imprez. W 1994 drużyna została wyróżniona najlepszym jak dotąd notowaniem w rankingu FIFA, zajęła wtedy 37 pozycję.
Eliminacje do Mistrzostw Europy w Piłce Nożnej 2004.
Grupa E.
Jednym z lepszych okresów kadry Islandii są eliminacje do mistrzostw Europy w 2004 roku, kiedy zajęła trzecie miejsce w grupie, o jeden punkt zaledwie pozostając za Szkocją, wyprzedzając Litwę i Wyspy Owcze. Kolejne eliminacje nie okazały się już jednak takim sukcesem, w tym okresie Islandia zajęła najniższą dotąd, 117 pozycję w rankingu FIFA.
Eliminacje do Mistrzostw Europy w Piłce Nożnej 2008.
Grupa F.
Klasyfikacja po zakończeniu eliminacji:
Eliminacje do Mistrzostw Świata w Piłce Nożnej 2014.
Grupa E.
Przełomowe okazały się eliminacje do Mistrzostw Świata 2014, w których reprezentacja Islandii zajęła drugie miejsce w grupie E, ustępując jedynie Szwajcarii, a wyprzedzając Słowenię, Norwegię, Albanię i Cypr. W barażach los skojarzył ich z reprezentacją Chorwacji. Ostatecznie 0:0 w Reykjavíku i 0:2 w Zagrzebiu pozbawiło ich szans na mundial na ostatniej prostej.
Eliminacje do Mistrzostw Europy w Piłce Nożnej 2016.
Grupa A.
Kolejne eliminacje, tym razem na Mistrzostwa Europy 2016 i kolejny sukces. Warte podkreślenia jest, że awans zapewniony został już na dwie kolejki przed końcem eliminacji, a przypieczętowały go dwa zwycięstwa z trzecią drużyną ostatnich mistrzostw świata – Holandią – 2:0 u siebie i 1:0 na wyjeździe.
Mistrzostwa Europy w Piłce Nożnej 2016.
Grupa F.
Na mistrzostwach Europy Islandia trafiła do grupy z Portugalią, Węgrami i Austrią. Po remisach 1:1 z dwoma pierwszymi zespołami, Islandczycy w ostatnim meczu pokonali Austrię 2:1 po golu Arnóra Ingviego Traustasona w ostatniej minucie spotkania. W 1/8 finału spotkali się z reprezentacją Anglii, z którą wygrali 2:1 po golach Ragnara Sigurðssona i Kolbeinna Sigþórssona. W ćwierćfinale Euro Islandczycy zagrali z gospodarzem turnieju – Francją, z którą przegrali 2:5 odpadając tym samym z turnieju. Bramki dla Islandczyków w tym meczu zdobywali kolejno Kolbeinn Sigþórsson oraz Birkir Bjarnason. Po tym turnieju selekcjoner reprezentacji, Lars Lagerbäck pożegnał się z kadrą. Funkcję tę przejął po nim jego dotychczasowy asystent Heimir Hallgrímsson. Obecnie trenerem reprezentacji Islandii jest Szwed Erik Hamrén.
Eliminacje do Mistrzostw Świata w Piłce Nożnej 2018.
 Grupa I 
W eliminacjach do kolejnego turnieju (Mistrzostwa Świata 2018 w Rosji) Islandczycy grali w grupie I razem z Chorwacją, Ukrainą, Turcją, Finlandią i Kosowem. Dzięki siedmiu zwycięstwom, remisowi i dwóm porażkom z 22 punktami na koncie awansowali oni bezpośrednio z pierwszego miejsca do turnieju głównego.
Mistrzostwa Świata w Piłce Nożnej 2018.
Grupa D.
Islandczycy na mundialu w Rosji grali w grupie D razem z Argentyną, Chorwacją, oraz Nigerią. Po niespodziewanym remisie 1:1 w pierwszym spotkaniu z Albicelestes doznali oni dwóch porażek (z Nigerią 0:2 i Chorwacją 1:2) i zajmując ostatnie miejsce w grupie z jednym punktem na koncie pożegnali się z imprezą już po fazie grupowej.
Rekordziści.
Stan na 26 czerwca 2018.
Skład.
Skład reprezentacji Islandii na Mistrzostwa Świata w Piłce Nożnej 2018:

</doc>
<doc id="185399" url="https://pl.wikipedia.org/wiki?curid=185399" title="Coldplay">
Coldplay

Coldplay – brytyjski zespół muzyczny, grający muzykę rockową, założony przez wokalistę Chrisa Martina i gitarzystę Jonny’ego Bucklanda w 1996 na University College London jako Pectoralz. Po dołączeniu do składu basisty Guya Berrymana grupa zmieniła swoją nazwę na Starfish, a w 1998 – na Coldplay. Przedtem, do składu zespołu dołączył perkusista i multiinstrumentalista Will Champion oraz menadżer Phil Harvey. Niedługo potem ukazał się debiutancki minialbum zespołu – "Safety", a rok później – epki "Brothers &amp; Sisters" oraz "The Blue Room", będącą pierwszą minipłytą wydaną pod szyldem wytwórni Parlophone.
Międzynarodową rozpoznawalność przyniosło zespołowi wydanie singla „Yellow” w 2000, zapowiadający ich debiutancki album pt. "Parachutes", który otrzymał nominację do nagrody Mercury Prize. Druga płyta, "A Rush of Blood to the Head" z 2002, zdobyła wiele wyróżnień muzycznych, w tym tytuł „Albumu roku” według magazynu „New Musical Express” oraz „Najlepszej płyty wszech czasów” według słuchaczy BBC Radio 2. W 2005 premierę wydali trzeci album pt. "X&amp;Y", który został najczęściej kupowanym krążkiem roku. Trzy lata później premierę miał czwarty krążek formacji, "Viva la Vida or Death and All His Friends", który zdobył Nagrodę Grammy podczas 51. ceremonii w kategorii „Najlepszy rockowy album” oraz nominację do statuetki w kategorii „Album roku”. W październiku 2011 ukazało się piąte wydawnictwo od Coldplay pt. "Mylo Xyloto", które zajęło pierwsze miejsce na liście najchętniej kupowanych płyt w 34 krajach, a w Wielkiej Brytanii zostało najchętniej kupowanym albumem rockowym roku. W maju 2014 wydany został szósty album zespołu pt. "Ghost Stories". Zdobył on nagrodę Billboard Music Award w kategorii „Najlepszy rockowy album”. W Grudniu 2015 wyszła siódma płyta formacji pt. A Head Full of Dreams. Krążek był nominowany do nagrody „Brytyjski album roku” podczas 2016 Brit Awards oraz zajął pierwsze miejsce na liście UK Albums Chart. Ósmy album pt. Everyday Life wydano w listopadzie 2019. Składa się on z dwóch części (Sunrise i Sunset). Płyta znalazła się w pierwszej dziesiątce Billboard 200. Dwa lata później ukazał się dziewiąty krążek zespołu pt. Music of the Spheres. Singiel My Universe promujący płytę zajął pierwsze miejsce na Billboard Hot 100, a sam album zajął pierwsze miejsca na listach „Najlepszy album alternatywny” i „Najlepszy album rockowy” tygodnika Billboard.
Coldplay zdobył mnóstwo nagród w swojej karierze, m.in. osiem statuetek Brit Awards (w tym trzy za wygraną w kategorii „Najlepszy brytyjski zespół”), pięć wyróżnień na ceremonii MTV Video Music Awards oraz siedem Nagród Grammy. Od początku działalności, grupa sprzedała ponad 55 milionów płyt oraz angażowała się w wiele akcji charytatywnych, takich jak Live 8, , Sound Relief czy Sport Relief.
Historia.
1996–1999: Początki.
Chris Martin i Jonny Buckland poznali się we wrześniu 1996 podczas tygodnia zapoznawczego na University College London (UCL). Muzycy planowali założyć własny zespół muzyczny, czego efektem było utworzenie duetu o nazwie Pectoralz. Po rozpoczęciu współpracy do duetu dołączył basista Guy Berryman, który był jednym z ich dobrych znajomych z uczelni. W 1997 zespół zmienił nazwę i jako Starfish grał koncerty w lokalnych klubach. W tym czasie Martin zaproponował funkcję menadżera grupy wieloletniemu przyjacielowi – Philowi Harveyowi, studentowi Uniwersytetu Oksfordzkiego. Niedługo potem do składu zespołu dołączył perkusista Will Champion. Chociaż nigdy wcześniej nie uczył się grać na perkusji, tylko na fortepianie, gitarze, basie i flażolecie, szybko opanował grę na instrumencie. Zespół postanowił ostatecznie przybrać nazwę Coldplay, którą zaproponował muzykom Tim Crompton. W 1997 członkowie formacji współpracowali także ze studentem muzyki klasycznej, Timem Rice-Oxleyem, z którym grali swoje utwory na fortepianie. Po kilkutygodniowych spotkaniach Martin zaproponował mu stanowisko klawiszowca w grupie, jednak ten zrezygnował z powodu grania w swoim własnym zespole o nazwie Keane.
W 1998 ukazał się debiutancki, czteroutworowy minialbum Coldplay pt. "Safety EP", który został wydany w 500 egzemplarzach. Większość kopii zespół rozesłał po firmach fonograficznych i po znajomych, a 50 sztuk udostępnił do sprzedaży. W grudniu tego samego roku, grupa podpisała kontrakt z niezależną wytwórnią Fierce Panda, która była odpowiedzialna za wydanie ich kolejnej EP-ki pt. "Brothers &amp; Sisters", nagranej w cztery dni w lutym 1999.
Po zdaniu egzaminów końcowych przez członków zespołu na początku 1999 Coldplay podpisał kontrakt z wytwórnią Parlophone na wydanie ich pierwszych pięciu płyt. Niedługo po nawiązaniu współpracy muzycy udali się do studia nagraniowego, gdzie powstał materiał na ich trzeci mini-album pt. "The Blue Room EP". W październiku zostało wydane 500 egzemplarzy płyty, a wydawnictwo promował singiel „Bigger Stronger”, który trafił na listę airplay BBC Radio 1.
1999–2001: "Parachutes".
Zespół planował nagrać swój debiutancki album studyjny w dwa tygodnie, jednak z powodu gościnnych występów podczas tras koncertowych (m.in. podczas "Carling Tour") oraz innych koncertów, płyta powstała od września 1999 do kwietnia-maja 2000. Krążek nagrywany był głównie w Liverpool’s Parr Street Studios, a także w Rockfield Studios, Matrix Studios i Wessex Sound Studios, a jego producentem został Ken Nelson. Miksem całości zajął się amerykański realizator dźwięku Michael Brauer.
W marcu 2000 ukazał się pierwszy singiel z nadchodzącego albumu – „Shiver”, który dotarł do 35. miejsca brytyjskiej listy przebojów. W czerwcu Coldplay wyruszył w swoją pierwszą trasę koncertową, którego częścią był występ podczas Glastonbury Festival, oraz wydał kolejny singiel – „Yellow”, który dotarł do czwartego miejsca brytyjskich list przebojów, stając się przełomowym utworem w karierze zespołu. 10 lipca odbyła się premiera pierwszego albumu grupy – "Parachutes", jego wydawcą została wytwórnia Parlophone. Płyta zadebiutowała na pierwszym miejscu UK Albums Chart, a 7 listopada ukazała się w Ameryce Północnej, pod szyldem wytwórni Nettwerk. Trzecim singlem z płyty został utwór „Trouble”, który został wydany w zaledwie tysiącu egzemplarzy, przeznaczonym jedynie dla fanów oraz dziennikarzy.
We wrześniu 2000 album "Parachutes" otrzymał nominację do nagrody Mercury Music Prize. Po rosnącym zainteresowaniu muzyką zespołu Coldplay postanowił wyruszyć w amerykańską trasę koncertową "US Club Tour", która rozpoczęła się w lutym 2001. W tym samym miesiącu grupa otrzymała dwie statuetki Brit Awards w kategoriach „Najlepszy brytyjski zespół” oraz „Najlepszy brytyjski album”. Płyta zdobyła pozytywne recenzje od krytyków muzycznych i została wyróżniona Nagrodą Grammy w kategorii „Najlepszy album alternatywny” podczas ceremonii w 2002 oraz certyfikatem podwójnej platynowej płyty w Stanach Zjednoczonych.
2001–2003: "A Rush of Blood to the Head".
Po sukcesie pierwszej płyty Coldplay powrócił do studia nagraniowego we wrześniu 2001, aby nagrać materiał na drugi album studyjny pt. "A Rush of Blood to the Head", którego producentem ponownie został Ken Nelson. Zespół początkowo miał nagrywać w studiu w Londynie, jednak ostatecznie postanowił przenieść pracę do Liverpoolu, gdzie powstało kilka utworów z pierwszego krążka. Pierwszym utworem nagranym na nową płytę został numer „In My Place”, który został wybrany na główny singiel albumu. Podczas sesji, muzycy napisali ponad 20 nowych utworów, w tym utwór „In My Place” oraz „Animals”, który grali jeszcze podczas trasy koncertowej promującej płytę "Parachutes". Tytuł nowej płyty ogłoszony został na oficjalnej stronie zespołu, natomiast jego premiera nastąpiła w sierpniu 2002. Wydawnictwo promowały single „In My Place”, „Clocks” oraz ballada „The Scientist”, która inspirowana była tytułowym numerem George’a Harrisona z jego płyty "All Things Must Pass" z 1970.
W czerwcu Coldplay rozpoczął trasę koncertową promującą nowy album – "A Rush of Blood to the Head Tour", która trwała do września 2003. Zespół zagrał koncerty na pięciu kontynentach, wystąpił m.in. podczas festiwali w Glastonbury i Werchter. Występ w Hordern Pavilion w Sydney został nagrany oraz wydany w formie CD i DVD pt. "Live 2003". W lutym Narodowa Akademia Sztuki i Techniki Rejestracji wyróżniła płytę "A Rush of Blood to the Head" tytułem „Najlepszego alternatywnego albumu 2003 roku”, natomiast utwór „Clocks” – mianem „Nagrania roku”. Oprócz tego, w tym samym roku Coldplay także otrzymał dwie statuetki podczas ceremonii Brit Awards (organizowanej w londyńskim Earls Court Exhibition Centre), wygrywając w kategoriach „Najlepszy brytyjski zespół” i „Najlepszy brytyjski album”, a 28 sierpnia wystąpił podczas gali MTV Video Music Awards w nowojorskim Radio City Music Hall, podczas której zaśpiewał utwór „The Scientist”. Klip do singla został wyróżniony trzema nagrodami: za „Najlepszy teledysk”, „Przełomowy teledysk” oraz „Najlepszą reżyserię”.
W grudniu, czytelnicy magazynu „Rolling Stone” wskazali Coldplay najlepszym artystą oraz zespołem roku. W tym samym miesiącu grupa wydała własną wersję utworu „2000 Miles” z repertuaru zespołu The Pretenders, nagraną podczas jednego z koncertu w Chicago. Piosenka była udostępniona do sprzedaży na oficjalnej stronie Coldplay, a cały zysk z kupna trafił na konto organizacji Future Forests i Stop Handgun Violence. Singiel został najczęściej kupowanym utworem w 2003 w Wielkiej Brytanii.
2004–2006: "X&amp;Y".
W 2004 zespół postanowił zrobić sobie krótką przerwę od koncertowania i skoncentrować się na nagrywaniu materiału na nową płytę, która ukazała się w czerwcu 2005. Album został najchętniej kupowanym krążkiem roku, osiągając wynik 8,3 miliona sprzedanych egzemplarzy. Płyta pojawiła się na listach najchętniej kupowanych albumów w 20 krajach, została także trzecim najszybciej sprzedającym się krążkiem w historii brytyjskiego notowania. Pierwszym singlem promującym wydawnictwo został utwór „Speed of Sound”, który w kwietniu zadebiutował w radiu oraz w internetowych sklepach, a w maju ukazał się w formie płyty. W tym samym roku wydane zostały także dwa pozostałe single z albumu, czyli „Fix You” i „Talk”.
Od czerwca 2005 do lipca 2006 Coldplay wystąpił podczas swojej trasy koncertowej zatytułowanej Twisted Logic Tour, grając m.in. podczas festiwali w Coachelli, Glastonbury i na Wyspie Wight. W lipcu 2005 zespół zagrał podczas koncertu "Live 8" w Londynie, podczas którego gościnnie zaśpiewał z nim Richard Ashcroft. W sierpniu tego samego roku podczas ceremonii MTV Video Music Awards 2005 zaprezentowali nową wersję singla „Speed of Sound”, a we wrześniu nagrali nową wersję piosenki „How You See the World”, przeznaczoną na specjalny album charytatywny "Help!: A Day in the Life" organizacji War Child, walczącej o bezpieczeństwo dzieci i młodzieży z terenów dotkniętych konfliktami zbrojnymi. W kolejnym roku Coldplay otrzymał dwie statuetki (za „Najlepszy album” i „Najlepszy singiel”) podczas ceremonii wręczenia Nagród Brit (przyznawanych przez brytyjski przemysł fonograficzny) oraz wydał nowe single – „The Hardest Part”, „What If”. Ostatni, szósty („White Shadows”) miał swoją premierę w Meksyku w czerwcu 2007.
2006–2009: "Viva la Vida or Death and All His Friends".
W październiku 2006 Coldplay rozpoczął pracę nad czwartym albumem studyjnym pt. "Viva la Vida or Death and All His Friends", którego producentem został Brian Eno. Na początku 2007 zespół wyruszył w trasę koncertową po Ameryce Łacińskiej, zagrał w Chile, Argentynie, Brazylii i Meksyku. Resztę roku grupa spędziła na nagrywaniu materiału na płytę. W wywiadach Martin opisał krążek jako nowy kierunek dla Coldplay: odejście od trzech poprzednich płyt, które opisał jako „trylogia”.
Pierwszym singlem z nowego albumu został utwór „Violet Hill”, który ukazał się w maju 2008. Początkowo piosenkę można było pobrać za darmo na stronie oficjalnej zespołu (w sumie utwór pobrano ok. 2 miliony razy), później singiel trafił do sprzedaży elektronicznej. Utwór dotarł m.in. do ósmego miejsca listy przebojów w Wielkiej Brytanii, Norwegii i Szwecji. Tytułowa piosenka z płyty, „Viva la Vida”, został drugim singlem promującym wydawnictwo i zapewnił zespołowi debiut na pierwszym miejscu amerykańskiej listy przebojów magazynu "Billboard". Trzeci singiel, „Lost!”, został wydany pod koniec tego samego roku, a w jego nowej wersji gościnnie pojawił się Jay-Z. Sam album osiągnął największy sukces komercyjny w dorobku grupy, zyskując tytuł najczęściej kupowanej płyty w 2008 oraz trafiając (często w pierwszym tygodniu) na szczyt list sprzedaży w Argentynie, Australii, Austrii, Belgii, Danii, Finlandii, Francji, Grecji, Hiszpanii, Holandii, Irlandii, Kanadzie, Niemczech, Norwegii, Nowej Zelandii, Portugalii, Szwajcarii, Szwecji, we Włoszech oraz w Wielkiej Brytanii, gdzie po trzech dniach od premiery płyta odnotowała wynik 302 tysięcy sprzedanych egzemplarzy, a krajowy nadawca BBC opisał ją jako „jedną z najszybciej sprzedających się w historii brytyjskiego przemysłu fonograficznego”. Pod koniec czerwca album pobił rekord najczęściej kupowanego albumu w historii.
W październiku tego samego roku Coldplay wygrał dwie statuetki przyznawane przez magazyn "Q" za „Najlepszy album” oraz „Najlepszy występ”. Miesiąc później zespół zdobył tytuł Artysty sprzedającego najwięcej płyt na świecie podczas ceremonii wręczenia nagród World Music Awards w Monte Carlo. Oprócz tego, formacja wygrała także dwie inne statuetki dla rockowego oraz brytyjskiego artysty sprzedającego najwięcej płyt oraz wydała minialbum pt. "Prospekt’s March EP". Na płycie znalazły się utwory z sesji nagraniowej oraz późnych edycji albumu "Viva la Vida or Death and All His Friends". Krążek promował singiel „Life in Technicolor II”.
W czerwcu 2008 Coldplay rozpoczął swoją nową trasę koncertową zatytułowaną "Viva la Vida Tour" darmowym koncertem w londyńskim Brixton Academy. Dwa dni później zespół wystąpił podczas koncertu otwartego, transmitowanego na żywo, przed siedzibą BBC Television Centre. W maju 2009 ukazał się album koncertowy "LeftRightLeftRightLeft", zawierający zapis występów grupy podczas trasy. Płyta dostępna była także za darmo na oficjalnej stronie internetowej formacji. W październiku Coldplay otrzymał Nagrodę Amerykańskiego Stowarzyszenia Kompozytorów, Autorów i Wydawców (ASCAP) za singiel „Viva la Vida”, a w grudniu czytelnicy magazynu "Rolling Stone" okrzyknęli zespół mianem czwartego najlepszego artysty dekady. Po zakończeniu trasy Coldplay zapowiedział swoje kolejne tournée, zatytułowane "Latin America Tour", które odbyło się w lutym i marcu 2010 na terenie Ameryki Łacińskiej.
W grudniu członkowie zespołu zostali posądzeni przez Joego Satrianiego o popełnienie przez nich plagiatu w utworze „Viva la Vida”, podczas nagrywania którego inspirować mieli się piosenką „If I Could Fly” z jego albumu "Is There Love in Space?" z 2004. Coldplay zaprzeczył oskarżeniom. Ostatecznie, rok później obie strony rozliczyły się ze sobą. W marcu tego samego roku grupa zagrała podczas koncertu charytatywnego Sound Relief, zorganizowanego w Sydney Cricket Ground na rzecz ofiar pożarów buszu w Wiktorii.
W 2009 Coldplay otrzymał nominacje do nagród brytyjskiego przemysłu fonograficznego w czterech kategoriach: „Brytyjski zespół”, „Brytyjski występ na żywo”, „Brytyjski singiel” („Viva la Vida”) i „Brytyjski album” ("Viva la Vida or Death and All His Friends"). Oprócz tego, podczas 51. ceremonii wręczenia Nagrody Grammy formacja otrzymała trzy statuetki w kategoriach: „Piosenka roku” („Viva la Vida”), „Najlepszy rockowy album” ("Viva la Vida or Death and All His Friends") oraz „Najlepszy wokalnie występ duetu/grupy popowej” („Viva la Vida”).
2009–2013: "Mylo Xyloto".
W połowie 2011 Coldplay zakończył pracę nad nowym albumem. W wywiadzie dla BBC Radio 1 Martin i Champion przyznali, że na płycie znajdą się teksty o „miłości, uzależnieniu, nerwica natręctw, ucieczce i pracy dla kogoś, kogo nie lubisz”. W rozmowie zespół potwierdził także występy na festiwalach: Pinkpop, T in the Park, Austin City Limits Music Festival, Rock in Rio, Lollapalooza oraz podczas festiwalu w Werchter i Glastonbury.
Na początku czerwca 2011 Coldplay opublikował pierwszy singiel z nowego albumu, którym został utwór „Every Teardrop Is a Waterfall”. W tym samym miesiącu Coldplay wystąpił po raz pierwszy w Polsce na Heineken Opener Festival w Gdyni. We wrześniu ukazał się drugi utwór zapowiadający płytę „Paradise”, a podczas letnich festiwali zespół zaprezentował także pięć innych piosenek z krążka: „Charlie Brown”, „Hurts Like Heaven”, „Us Against the World”, „Princess of China” i „Major Minus”. Premiera albumu "Mylo Xyloto" odbyła się pod koniec października tego samego roku. Płyta trafiła na pierwsze miejsca list najchętniej kupowanych albumów w Australii, Belgii, Francji, Holandii, Irlandii, Kanadzie, Niemczech, Norwegii, Nowej Zelandii, Polsce, Portugalii, Szwajcarii, Szwecji, Wielkiej Brytanii i Stanach Zjednoczonych. Wydawnictwo sprzedało się w ponad 8 milionach egzemplarzy na całym świecie. Album został najchętniej kupowanym krążkiem rockowym roku w Wielkiej Brytanii, osiągnął wynik 908 tysięcy sprzedanych egzemplarzy. Drugi singiel z płyty, „Paradise”, został natomiast najczęściej kupowanym singlem rockowym, sprzedając się w ponad 410 tysiącach kopii. Teledysk do utworu otrzymał tytuł Najlepszego rockowego klipu podczas ceremonii wręczania MTV Video Music Awards.
19 października, pięć dni przed oficjalną premierą płyty, Coldplay wystąpił podczas specjalnego koncertu memorialnego ku czci Steve’a Jobsa, zorganizowanego przez Apple Inc. 26 października na madryckiej Plaza de Toros de Las Ventas zespół zagrał koncert transmitowany na żywo na kanale YouTube, reżyserem całego wydarzenia został Anton Corbijn. Pod koniec listopada grupa otrzymała nominacje do trzech Nagród Grammy, a w styczniu kolejnego roku – do dwóch statuetek Brit, spośród których jedną wygrała (po raz trzeci w kategorii „Najlepszy zespół brytyjski”).
9 września 2012 Coldplay wystąpił jako jeden z gości muzycznych podczas ceremonii zamknięcia Letnich Igrzysk Paraolimpijskich w Londynie. Oprócz tego, początkujące zespoły uczestniczące w Bandstand Marathon wykonały podczas wydarzenia ich przebój „Viva la Vida”. W listopadzie tego samego roku ukazał się film dokumentalny "Coldplay Live 2012", który przedstawiał kulisy ostatniej trasy koncertowej.
21 listopada, po koncercie w Brisbane, będącego częścią trasy "Mylo Xyloto Tour", Coldplay ogłosił, że zamierza zrobić sobie trzyletnią przerwę od koncertowania. Jak tłumaczył później zespół, nie chodziło im o brak występów, tylko o brak planów dotyczących koncertów w Brisbane w ciągu kolejnych trzech lat. Oprócz występów związanych z trasą koncertową, zespół pojawił się także podczas koncertów noworocznych zorganizowanych w Barclays Center. Trasa "Mylo Xyloto Tour" została okrzyknięta czwartą najbardziej dochodową trasą w 2012, przynosząc ponad 171 milionów dolarów zysków ze sprzedaży biletów.
W sierpniu 2013 Coldplay poinformował, że ich nowy utwór, „Atlas”, pojawi się na oficjalnej ścieżce dźwiękowej filmu "". Premiera filmu odbyła się we wrześniu tego samego roku. W grudniu ogłoszono, że nowa płyta zespołu zostanie wydana w Stanach Zjednoczonych przez wytwórnię Atlantic Records z powodu restrukturyzacji w Warner Music Group po zakupie przez nią wytwórni Parlophone.
Od 2014: "Ghost Stories".
W marcu 2014 Coldplay zagrał gościnnie podczas iTunes Festival, organizowanego w Austin, i zaprezentował wówczas piosenki zapowiadające nową płytę: „Always in My Head”, „Magic”, „Another’s Arms” i „Midnight”. Premiera albumu "Ghost Stories" odbyła się 19 maja. Pierwszym oficjalnym singlem promującym wydawnictwo został utwór „Magic”, a drugim – „A Sky Full of Stars”, którego współproducentem został szwedzki DJ Avicii. 11 grudnia 2014 zespół wystąpił na rozdaniu nagród BBC Music Awards w Earls Court Exhibition Centre w Londynie.

</doc>
<doc id="185401" url="https://pl.wikipedia.org/wiki?curid=185401" title="Fidelisa">
Fidelisa

Fidelisa – imię żeńskie pochodzenia łacińskiego. Wywodzi się od słowa "fidelis", ‘wierny, pewny’. Oznacza kobietę „pełną wiary”.
Męskim odpowiednikiem jest Fidelis.
Fidelisa imieniny obchodzi 21 sierpnia.

</doc>
<doc id="185402" url="https://pl.wikipedia.org/wiki?curid=185402" title="RTCN Katowice/Kosztowy">
RTCN Katowice/Kosztowy

RTCN Katowice/Kosztowy – Radiowo-Telewizyjne Centrum Nadawcze znajdujące się w Mysłowicach. Centrum zostało oddane do użytku 23 czerwca 1976 r. Maszt ma 358,70 metrów wysokości i obecnie jest to pierwszy co do wysokości maszt i jednocześnie obiekt budowlany w Polsce. Jest zbudowany z rur połączonych w segmenty. Maszt wyposażony jest w anteny radiowe, telewizyjne, a także GSM, UMTS i inne. Maszt stoi dzięki piętnastu odciągom.
Wraz z uruchomieniem RTCN Katowice/Kosztowy, nowy obiekt przejął od Centrum Linii Radiowych w Siemianowicach Śląskich-Bytkowie rolę transmitowania polskich programów TV i radiowych dla województwa śląskiego.
Nienadawane programy telewizyjne.
Wyłączone programy telewizyjne – cyfrowe.
1 czerwca 2020 roku wyłączono nadawanie testowego multipleksu w związku w wygaśnięciem pozwolenia radiowego.
Wyłączone programy telewizyjne – analogowe.
Przekaz analogowy wyłączono 20 maja 2013 r.

</doc>
<doc id="185410" url="https://pl.wikipedia.org/wiki?curid=185410" title="Dąb (Katowice)">
Dąb (Katowice)

Dąb () – część oraz dzielnica Katowic, położona w północnej części miasta, nad Rawą.
Dawniej wieś oraz gmina. Dąb jest najwcześniej wzmiankowaną osadą w obecnych granicach Katowic, był odnotowany już w dokumencie z 19 marca 1299 roku przekazującym wieś Chorzów i Krasny Dąb klasztorowi bożogrobców, do którego należał Dąb aż do XIX w. Na przełomie XIX i XX w. nastąpił szybki rozwój Dębu za sprawą lokalizacji nowych zakładów przemysłowych, zwłaszcza kopalni węgla „Eminencja” (od 1954 roku „Gottwald”, a od 1990 roku „Kleofas”) oraz huty „Baildon”. W 1924 roku Dąb został włączony do Katowic. Po upadku głównych zakładów przemysłowych pod koniec XX w. oraz rozwojem sektorów usług i handlu Dąb pozostaje ośrodkiem wielofunkcyjnym.
Zabudowa Dębu w znacznej mierze pochodzi z przełomu XIX i XX w. (ciągnie się ona głównie wzdłuż historycznych ciągów komunikacyjnych – ul. Dębowej i Agnieszki, a także prostopadłych do niej ulic) z dużym udziałem zabudowy okresu powojennego. Jest on bardzo dobrze skomunikowany dzięki Drogowej Trasie Średnicowej i drodze krajowej nr 79 (ul. Chorzowskiej), a także linii tramwajowej biegnącej równolegle do drogi w kierunku Chorzowa i Śródmieścia Katowic. Dąb ma powierzchnię 1,86 km² (1,13% powierzchni miasta) i liczył w 2007 roku 7694 mieszkańców (2,4% ludności Katowic).
Geografia.
Położenie.
Dąb jest jednostką pomocniczą Katowic (nr 10), znajdującą się w grupie dzielnic północnych. Graniczy ona od północy z Wełnowcem-Józefowcem, od wschodu z Koszutką i Śródmieściem, od południa z Załężem, a od zachodu z miastem Chorzowem (z Parkiem Śląskim) i Osiedlem Tysiąclecia. Granica dzielnicy biegnie następująco:
Według podziału fizycznogeograficznego Jerzego Kondrackiego Dąb znajduje się w mezoregionie Wyżyna Katowicka (341.13), będącym częścią krainy geograficznej Wyżyna Śląska, która jest częścią podprowincji Wyżyna Śląsko-Krakowska.
Geologia i gleby.
Dąb znajduje się w zapadlisku górnośląskim, będącym północną częścią dużej struktury geologicznej śląsko-morawskiej, którą wypełniają utwory pochodzące z górnego karbonu, zwłaszcza osady węglonośne warstw rudzkich (westfal A), leżące w obrębie struktur paleozoicznych wyżyn środkowopolskich. Warstwy te wraz z młodszymi są na znacznej większości obszaru dzielnicy (prócz położonego na wyższych wysokościach, niewielkiego obszaru w rejonie ul. Złotej i Bukowej oraz w rejonie Kolonii Agnieszka) przykryte przez utwory czwartorzędowe, głównie pochodzenia polodowcowego, powstałe w czasie zlodowacenia południowopolskiego. Składają się na nie głównie gliny zwałowe, ich zwietrzeliny oraz piaski i żwiry lodowcowe, natomiast w północnej części również piaskowce, zlepieńce, mułowce i iłowce.
Gleby na obszarze Dębu uległy silnej antropopresji wskutek rozwoju osadnictwa, przez co znaczny jest tu udział gleb inicjalnych. Występują tu głównie gleby antropogeniczne, wytworzone z glin zwałowych. Są one skażone metalami ciężkimi (ołowiem, kadmem i cynkiem), których źródłem są zanieczyszczenia przemysłowe i powstające ze spalania węgla. Znaczna powierzchnia gleb w Dębie należy do III klasy bonitacyjnej. Do IV klasy należą niewielkie skrawki w rejonie skweru Kalemby oraz przy granicy z Osiedlem Tysiąclecia.
Ukształtowanie powierzchni.
Według jednostek morfologicznych, północna część Dębu położona jest na Wzgórzach Chorzowskich, które tworzą szereg falistych, zaokrąglonych lub spłaszczonych wzniesień, które to na terenie dzielnicy dochodzą do 290 m n.p.m. w jej północnej części. Stoki Wzgórz Chorzowskich ciągną się wzdłuż ulicy Agnieszki oraz Dębowej i Złotej do doliny Rawy. Jest on rozcięty obniżeniami dolinnymi (w tym wzdłuż ul. Dębowej).
Najwyższy punkt Dębu, dochodzący do 295 m n.p.m., znajduje się w północnych krańcach Dębu przy skrzyżowaniu ul. Agnieszki z ul. Bytkowską i Mikusińskiego. Obszar Dębu obniża się w kierunku południowym. Południowa część położona jest w Obniżeniu Rawy. Poziom Rawy przy granicy Dębu, Osiedla Tysiąclecia i Załęża wynosi 265 m n.p.m. Różnica wysokości między najwyższym i najniższym punktem w Dębie wynosi około 30 m.
Klimat.
Warunku klimatyczne Dębu w niewielkim stopniu różnią się od klimatu dla całych Katowic. Jest on modyfikowany zarówno przez czynniki klimatotwórcze, jak i lokalne, a także przez działalność człowieka (np. efekt miejskiej wyspy ciepła). Na klimat dzielnicy w większym znaczeniu mają wpływy oceaniczne z przewagą nad wpływami kontynentalnymi oraz sporadycznie docierające tu od południowego zachodu przez Bramę Morawską masy powietrza zwrotnikowego. Średnia roczna temperatura w stacji w Muchowcu w wieloleciu 1961-2005 wynosiła 8,1 °C. Najcieplejszym miesiącem jest lipiec (17,8 °C), a najchłodniejszym styczeń (–2,2 °C). Średnie roczne usłonecznienie w wieloleciu 1966-2005 wynosiło 1474 godziny. Średnia roczna suma opadów w skali roku w wieloleciu 1951-2005 wynosiła 713,8 mm. Średni czas zalegania pokrywy śnieżnej wynosi 60–70 dni, a okres wegetacyjny trwa średnio 200–220 dni. W ciągu roku przeważają wiatry zachodnie i południowo-zachodnie, a najrzadsza jest cyrkulacja północna. Średnia prędkość wiatru wynosi 2,4 m/s.
Hydrografia i hydrogeologia.
Powierzchnia Dębu położona jest w całości w lewym dorzeczu Wisły, w zlewni Rawy. Rzeka ta, będąca dopływem Czarnej Przemszy, na terenie Dębu biegnie z zachodu na wschód wzdłuż południowej granicy z Załężem, ma w całości uregulowany przebieg i jest obwałowana. Stanowi ona odbiornik oczyszczonych i surowych ścieków oraz wód opadowych. W latach 1992–2002 udział wód obcych (ścieków komunalnych i przemysłowych) wynosił około 70%, co powodowało głębokie zaburzenia naturalnego przepływu wody. Poziom wód gruntowych w dolinie rzeki jest niski, przy czym wody te na obszarze dzielnicy mogą występować na bardzo zmiennych głębokościach z powodu zróżnicowania podłoża oraz skanalizowania Dębu i uszczelnienia koryta Rawy. W Dębie nie występuje żaden zbiornik wodny, natomiast już w XVI w. na Rawie istniało szereg stawów spiętrzeniowych, które służyły kuźniom, były wykorzystywane jako rybniki, a także miały zapobiegać powodziom. Dawny Staw Załęski, który znajdował się w południowo-wschodniej części Dębu, powstał pod koniec XV w.
Dąb położony jest w obrębie śląsko-krakowskiego regionu hydrogeologicznego. Utwory wodonośne występują tu we wszystkich warstwach stratygraficznych, lecz ich znaczenie jest uzależnione od czynników geologicznych, hydrogeologicznych oraz wpływu człowieka. Większe kompleksy występują w dolinie Rawy i Kłodnicy. Dzielnica znajduje się w obrębie Głównego Zbiornika Wód Podziemnych nr 329 Bytom, mającego charakter krasowo-szczelinowy, lecz nie posiada on na terenie Dębu zasobów użytkowych.
Przyroda i ochrona środowiska.
W okresie przedindustrialnym w rejonie Dębu rozciągały się rozległe kompleksy leśne, zwłaszcza na północ i zachód od Dębu. Dominował tu drzewostan świerkowy, ale także występowały tu drzewa liściaste. Lasy te zamieszkiwały różne gatunki zwierząt, zwłaszcza saren, jeleni, lisów i dzików. Pod względem roślinności potencjalnej, obszar Dębu w wyższych partiach porastałyby grądy subkontynentalne lipowo-dębowo-grabowe, natomiast w dolinie Rawy niżowe łęgi olszowe i jesionowo-olszowe siedlisk wodnogruntowych. W późniejszych latach na skutek industrializacji i urbanizacji dzielnicy udział terenów zielonych zmalał, lecz wciąż pozostaje dosyć duży. W zachodniej części Dąb graniczy z rozległym kompleksem parkowym – Parkiem Śląskim. W mieszkalnej części Dębu żyją gatunki synantropijne zwierząt, takie jak gołąb skalny, wróbel zwyczajny, sierpówka, jerzyk zwyczajny, kawka zwyczajna, sroka zwyczajna i kos. Duży wpływ na skład gatunkowy roślin miała działalność człowieka, przez co występuje tu roślinność synantropijna oraz ruderalna.
W Dębie nie ma żadnych powierzchniowych form ochrony przyrody i pomników przyrody. Występują tu natomiast następujące obszary zieleni urządzonej i skwery:
Historia.
Początki i okres do XVIII wieku.
Pierwsza wzmianka o Dębie pojawia się w dokumencie z 19 marca 1299 roku wystawionym przez księcia Kazimierza bytomskiego przekazującego wieś Chorzów i Krasny Dąb ("Chorzow et Crasni Damb") klasztorowi bożogrobców w Miechowie jako fundację na utrzymanie klasztoru oraz Szpitala św. Ducha w Bytomiu. Wcześniejsze istnienie Dębu mógłby sugerować dokument papieża Innocentego II z 1136 roku zatwierdzający sądownictwo arcybiskupa gnieźnieńskiego nad Chorzowem i okolicznymi włościami, a także dokument Władysława opolskiego z 1257 roku mówiący m.in. o odbudowaniu zniszczonego najazdem Tatarów Chorzowa i Białobrzezia przez zakon Bożogrobców. Białobrzezie to prawdopodobnie pierwotna nazwa Dębu.
Dąb opisuje również Jan Długosz w "Liber beneficiorum dioecesis Cracoviensis" wydanym w 1480 roku. Według Długosza, książę Kazimierz bytomski w 1299 roku darował wieś Dąb klasztorowi bożogrobców jako dotację do szpitala św. Ducha w Bytomiu. Biskup krakowski Jan Muskata zaakceptował to postanowienie księcia Kazimierza i wymieniał w swoich dokumentach miejscowość już jako Dąb.
Od XIII aż do XIX w. Dąb wraz z Chorzowem był własnością zakonu bożogrobców w Miechowie. W imieniu klasztoru obu wsiami zarządzał proboszcz Parafii św. Marii Magdaleny w Chorzowie. Po kasacie zakonu bożogrobców i reformie administracyjnej w państwie pruskim w 1810 roku, Dąb stał się samodzielną gminą.
Ludność w Dębie była wyznania katolickiego, najbliższe kościoły zaś znajdowały się w Bogucicach, Michałkowicach i Chorzowie, stąd też wraz ze wzrostem liczby ludności zaistniała potrzeba budowy własnej świątyni. Budowę pierwszego kościoła w Dębie rozpoczęto w 1873 roku. Pierwszy, drewniany kościół został poświęcony 28 lutego 1875 roku przez księdza Leopolda Markiefkę z Bogucic. Znaczny wzrost ludności, a także powstanie kościoła spowodowało odłączenie Dębu od parafii chorzowskiej i utworzenie parafii św. Jana i Pawła Męczenników. Nastąpiło to 11 sierpnia 1894 roku, w skład parafii weszła również wieś Józefowiec. Budowę obecnego kościoła według planu architekta Ludwiga Schneidera rozpoczęto w 1901 roku. Biskup wrocławski kardynał Georg Kopp konsekrował kościół 15 października 1902 roku.
W początkowym okresie istnienia wsi dominowała gospodarka rolna. Od czasów średniowiecza dominowała uprawa żyta i owsa, a od XVIII w. uprawiono również jęczmień, groch, tatarkę i proso. Uprawę ziemniaków na terenie Dębu rozpowszechniono w XIX w. Dzięki zasobom gliny i piasku czynne tu też były piaskownie i doły cegielniane. W Dębie znajdował się prawdopodobnie pierwszy ośrodek górnictwa kruszcowego i węglowego na terenie dzisiejszych Katowic. Wydobywano tu również rudę żelaza, którą przetwarzano w kuźnicy Boguckiej. Niezbyt zasobne złoża wyczerpały się już w drugiej połowie XVI w. Prawie dwieście lat później zaczęto kopać w Dębie szyby, tym razem przeznaczone do wydobywania węgla kamiennego. W 1787 roku powstała kopalnia „Fürstin Hedwig”, której własność nadano proboszczowi parafii chorzowskiej – Ludwikowi Bojarskiemu, w 1790 roku zaniechano wydobywania, ale już w 1805 roku powstała nowa kopalnia „Neue Hedwig”, która wydobywała lepszy węgiel trzynastoma szybami o głębokości od 10 do 30 metrów. Ta kopalnia również była własnością parafii chorzowskiej.
XIX i początek XX wieku.
W pierwszej połowie XIX wieku na obszarze Dębu rozwinęło się również hutnictwo. Powstała huta cynku „Friden” oraz w 1823 roku huta żelaza – pudlingarnia Johna Baildona. Rozwój hutnictwa spowodował wzrost zapotrzebowania na węgiel. W 1838 roku powstała w Dębie nowa kopalnia „Waterloo”, której właścicielami byli John Baildon i klasztor bożogrobców w Miechowicach. W 1826 roku na terenie dąbskiego dominium klasztornego powstały dwie kolonie – Józefowiec i Bederowiec, założone przez proboszcza parafii chorzowskiej Józefa Bedera. Dąb jako własność klasztorna został w 1840 roku przejęty przez państwo pruskie (w ramach reformy administracyjnej), a 5 lat później przekazany (wieś, kopalnie „Fürstin Hedwig”, „Neue Hedwig” i połowę kopalni „Waterloo”) Szpitalowi Św. Ducha w Bytomiu, który był współwłaścicielem wsi od 1299 roku.
Udziały Johna Baildona po jego śmierci przeszły w obce ręce – ostatecznie kopalnia „Waterloo” stała się własnością Fritza von Friedlaender-Fuld, a pudlingarnia stała się własnością koncernu Obereisen (1887 rok).
Począwszy od drugiej połowy XIX wieku, Dąb przekształcał się ze wsi w osadę przemysłową. W latach czterdziestych XIX wieku Dąb posiadał 52 domy, folwark, szkołę, dwa młyny i dwie karczmy. Działała tu huta cynku „Agnes”, huta żelaza „Baildon” oraz kopalnie węgla kamiennego: „Arthur” i „Waterloo”. W 1907 roku rozpoczęła produkcję kopalnia „Eminencja” („Eminenz”) będąca własnością Szpitala Św. Ducha, parafii w Chorzowie oraz huty „Baildon”.
W 1828 roku powstała w Dębie pierwsza szkoła – w wynajętej chałupie. Własny budynek szkoła otrzymała dopiero trzydzieści lat później. Do 1847 roku uczono tu wyłącznie w języku polskim, a do 1872 roku język polski był językiem wykładowym. W końcu XIX wieku Dąb był ważnym ośrodkiem polskiego życia kulturalnego. Działały tu: Związek Chrześcijańskich Robotników (lata 1882–1885), który wystawiał wiele inscenizacji teatralnych, Towarzystwo Św. Alojzego (od 1892 roku), które także organizowało przedstawienia teatralne, chór Echo (od 1896 roku), Towarzystwo Katolickich Robotników i młodzieżowe Kółko Towarzyskie, a w latach osiemdziesiątych XIX wieku rozwinęła w Dębie działalność Czytelnia Polska.
Lata międzywojenne.
Po kapitulacji Niemiec i zakończeniu I wojny światowej w 1918 roku powstała niepodległa Polska, a z nią odżyła sprawa losów Górnego Śląska. W czasie trzech powstań śląskich mieszkańcy Dębu aktywnie w nich uczestniczyli. Podczas plebiscytu na Górnym Śląsku, w 20 marca 1921 roku 54% uprawnionych mieszkańców gminy Dąb opowiedziało się za przyłączeniem do Polski. W III powstaniu, skoncentrowane właśnie w Dębie oddziały powstańcze uderzyły 3 maja 1921 roku na Katowice. Wraz z częścią Górnego Śląska znalazł się on w granicach odrodzonej Polski. 20 czerwca 1922 roku nastąpiło uroczyste przejęcie gminy Dąb przez władze polskie. Do października 1924 roku Dąb był gminą wiejską wraz ze wsiami Józefowiec i Bederowiec oraz koloniami Agnieszka i Sośnina. Po przyłączeniu Dębu do Katowic – 15 października 1924 roku wyłączony Józefowiec znalazł się w granicach gminy Wełnowiec.
Po 1918 roku życie społeczne i kulturalne w Dębie bardzo się ożywiło – rozpoczęło działalność Towarzystwo Polek i Towarzystwo Oświaty im. św. Jacka oraz oddział Towarzystwa Gimnastycznego „Sokół” i klub sportowy Dąb Katowice
II wojna światowa.
2 września 1939 roku wojska niemieckie wkroczyły do Dębu. Dzień później doszło większych starć z Niemcami przy trasie Katowice-Chorzów, gdzie patrol porucznika Franciszka Kruczka walczył z oddziałem Freikorpsu pod dowództwem Ewalda Wutzena. Ostatnie walki na terenie Katowic trwały do 7 września 1939 roku. Niemcy po zajęciu Dębu przystąpili do czystek etnicznych – w kopalni „Eminencja” zwolniono wszystkich dawnych powstańców śląskich, a w hucie „Baildon” rozstrzelano grupę powstańców. W obozach zagłady zginęło wielu mieszkańców Dębu, w tym ks. Karol Żmij, ks. Józef kania, Jan Oleś i Józef Walus. W latach 1941–1945 na terenie Huty Baildon funkcjonowało kilka obozów pracy. Na początku 1945 roku rozpoczęła się ofensywa Armii Czerwonej w rejonie Dębu. W styczniu tegoż roku trwały naloty radzieckich bombowców, które uszkodziły kilka budynków.
Lata powojenne.
Po II wojnie światowej wznowiono prace w największych zakładach przemysłowych w dzielnicy. W hucie „Baildon” produkcję wznowiono 1 lutego 1945 roku. W ciągu najbliższych lat hutę zmodernizowano, zwłaszcza w latach 50. i 60. XX w. Wydobycie w kopalni „Eminencja” wznowiono również 1 lutego 1945 roku, w marcu 1953 roku kopalni nadano imię po zmarłym prezydencie Czechosłowacji – Klemencie Gottwaldzie. W międzyczasie do kopalni przyłączono pole wydobywcze „Katowice”. 1 stycznia 1974 roku tę kopalnię przyłączono do kopalni „Kleofas” w Załężu. W 1955 roku przy ul. Krzyżowej kopalnia „Gottwald” uruchomiła przedszkole i dom kultury, a w 1961 roku basen przy ul. Dębowej. W 1981 roku otwarto przychodnię na rogu ul. Żelaznej i Chorzowskiej.
Od lat 90. XX w. rozpoczęto stopniową likwidację wydobycia w kopalni „Kleofas”, które trwało do 1994 roku. Na terenie zlikwidowanej kopalni 18 listopada 2005 roku otwarto do użytku nowe centrum handlowe – Silesia City Center, a 22 lutego 2007 roku rozpoczęto budowę osiedla Dębowe Tarasy.
Demografia.
Liczba ludności na terenie Dębu z biegiem czasu ulegała dużym zmianom. Pierwsze dane dotyczące ludności Dębu pochodzą z 1598 roku, kiedy to ówczesną wieś zamieszkiwało 10 kmieci, zagrodnik i 2 sołtysów. W 1660 roku w Dębie mieszkało 11 gospodarzy, 9 zagrodników, młynarz i karczmarz. W 1763 roku mieszkało już 10 chałupników z polem, 10 chłopów, 6 zagrodników i sołtys. Dokładniejsze dane dotyczące liczby ludności pochodzą od XVIII w. – w 1780 roku w Dębie mieszkało 152, a w 1825 roku 423 osoby. Gwałtowny wzrost liczby mieszkańców Dębu nastąpił na przełomie XIX i XX wieku, a wraz z tym na przestrzeni jednego zaledwie wieku wieś przekształciła się w duży ośrodek przemysłowy. Związane to było z dynamicznie rozwijającymi się na tym terenie zakładami przemysłowymi, zwłaszcza z uruchomieniem wydobycia w kopalni „Eminencja”. W Dębie w 1988 roku mieszkało łącznie 10 423 osób. Wtedy to w strukturze ludności dominowały osoby w wieku 45–59 lat. W późniejszym okresie notuje spadek liczby ludności – w 1997 roku dzielnica liczyła około 9800 mieszkańców, a gęstość zaludnienia wynosiła 5160 osób/km². W 2007 dzielnicę zamieszkiwało 7694 osób, a gęstość zaludnienia wynosiła 4141 osób/km², tj. ponad dwukrotnie większa od gęstości zaludnienia całych Katowic, która wynosiła w 2007 roku 1916 osób/km². Okres ten charakteryzował się dominacją liczby osób w wieku 60 lat i więcej oraz niewielkim udziałem osób w wieku przedprodukcyjnym. Od tego czasu nastąpił tylko pojedynczy okres wzrostu liczny mieszkańców Dębu – w 2009 roku mieszało w Dębie 7730 osób, a w 2010 roku było ich 7930. Od tego czasu notuje się dalszy spadek liczby osób zamieszkujących obszar dzielnicy.
Szczegółowe dane dotyczące liczby ludności w poszczególnych latach w Dębie przedstawia poniższy wykres:
W 2007 roku w jednostce urbanistycznej Dąb-Józefowiec mieszkało łącznie 21 785 osób. Według prognoz opracowanych w 2007 roku, w wariancie pesymistycznym w 2020 roku w tej jednostce miało mieszkać 19 771, a w 2030 roku – 17 188 osób. W wariancie optymistycznym liczba ludności miała wynieść w 2020 roku – 20 035, a w 2030 roku – 17 338 osób. W prognozie uwzględniającej saldo migracji szacuje się wzrost liczby osób faktycznie zamieszkałej, wynikający zwłaszcza z nowych inwestycji w budownictwie mieszkaniowym. Według tej prognozy w 2020 roku liczba ludności jednostki miała wynieść 23 723, a w 2030 roku – 24 545 osób.
Polityka i administracja.
Dąb został włączony do Katowic w 1924 roku, wraz z Bogucicami, Brynowem, Ligotą, Załężem i Zawodziem. Obszar gminy wynosił wówczas 4,06 km². Dąb w latach międzywojennych przydzielono do dzielnicy III Załęże-Dąb, natomiast 7 października 1954 roku obszar Dębu przydzielono do dzielnicy Załęże-Śródmieście. W dniu 1 stycznia 1992 roku w Katowicach utworzono 22 pomocnicze jednostki samorządowe, wśród nich również opisywaną tu dzielnicę. Uchwała Rady Miejskiej Katowic z 29 września 1997 roku pozostawia dotychczasową strukturę jednostek pomocniczych.
Wg statutu z 29 kwietnia 2015 roku, organem stanowiącym Dębu jest 15 osobowa Rada, a organem wykonawczym jest Zarząd .
W wyborach do rady miasta Dąb należy do okręgu nr 4 (Osiedle Tysiąclecia, Dąb, Załęże, Osiedle Witosa, Załęska Hałda-Brynów). W latach 2010–2014 okręg ten miał 6 przedstawicieli w Radzie Miasta.
Gospodarka.
W Dębie po 1989 roku zaszły istotne zmiany gospodarcze. Do najważniejszych zmian należą likwidacje dwóch ważnych zakładów przemysłowych: huty „Baildon” i kopalni „Gottwald” („Kleofas”). W kopalni wydobycie węgla kamiennego trwało do 1994 roku. Huta „Baildon” w połowie 2001 roku ogłosiła upadłość, co doprowadziło do restrukturyzacji terenów po dawnej hucie. Na jej terenie rozpoczęły działalność przedsiębiorstwa powiązane z przemysłem metalurgicznym, a także powstały nowe zakłady, również handlowo-usługowe. Uchwalony 27 lipca 2016 roku miejscowy plan zagospodarowania przestrzennego, obejmujący centralną część Załęża oraz tereny dawnej huty „Baildon” umożliwia lokalizację działalności pozaprzemysłowych.
Na terenach dawnej huty Baildon znajdują się następujące zakłady przemysłowe z przemysłu metalurgicznego: producent linii, maszyn i oprzyrządowania do ciągnienia drutu spawalniczego ITALMEC, producent urządzeń i materiałów do spawania i cięcia ESAB oraz producent stali stopowej i stop niklu BGH. Ponadto powstało tam kilka kompleksów biurowych i przemysłowo-technologicznych, w tym Centrum Biurowe „Chorzowska 108”, Park Przemysłowo-Technologiczny Revita Park (kompleks zrewitalizowanych budynków, przystosowanych do funkcji biurowo-usługowej, szkoleniowo-konferencyjnej, logistyczno-produkcyjnej oraz naukowo-badawczej), Silesia Business Park (zespół czterech budynków biurowych, powstałych w latach 2013–2018, zaprojektowanych przez Medusa Group), a także szereg mniejszych przedsiębiorstw. Na rogu ulic Chorzowskiej i Grundmanna, w miejscu dawnej hali Baildon, znajduje się również kompleks biurowy Face2Face Business Campus, składający się z dwóch budynków (w tym 14-kondygnacyjnego wysokościowca) o całkowitej powierzchni około 46 tysięcy m², którego budowa trwała od maja 2018 roku. Za kompleksem Silesia Business Park znajduje się market budowlany Leroy Merlin. Został on otwarty 13 czerwca 2019 roku.
Tereny dawnej kopalni „Gottwald” wraz z okolicznymi działkami wzdłuż północnej części ul. Chorzowskiej to również obszar, który przeszedł rewitalizację. Są to także tereny koncentracji działalności handlowo-usługowej. Bezpośrednio na terenach po kopalni powstał jedna z największych galerii handlowej w Górnośląsko-Zagłębiowskiej Metropolii – Silesia City Center. Jej otwarcie nastąpiło w listopadzie 2005 roku. Galeria została rozbudowana w latach 2010–2011. Mieści ona ponad 300 sklepów na powierzchni 86 tysięcy m². Na wschód od niej, przy ul. Ściegiennego 3 powstał ukończony w 2010 roku budynek biurowo-konferencyjny Katowice Business Point o powierzchni biurowej wynoszącej 16,2 tysięcy m². W budynku swoją siedzibę ma m.in. spółka Tauron Polska Energia. Na zachód, wzdłuż ul. Baildona ulokowano dwa duże obiekty biurowe, które wg stanu z połowy sierpnia 2020 roku są w budowie. Są to: Silesia for Business (w budowie od września 2019 roku; docelowo będzie mieć 60 tys. m² powierzchni biurowej i 1,2 tys. m² handlowo-usługowej) i Biurowiec Carbon Office (w budowie od 2019 roku; docelowo będzie mieć 8,45 tys. m² powierzchni biurowej).
W Dębie wykształciły się dwa ośrodki usługowo-handlowe o zasięgu lokalnym. Pierwszy to ul. Dębowa na odcinku od ul. Chorzowskiej do ul. Sportowej. Na tym obszarze usługi zlokalizowane są przy głównej ulicy, która ma wiejski rodowód. Drugi to obszar na pograniczu Dębu i Wełnowca-Józefowca w rejonie skrzyżowania ulic: Szczecińskiej, Krzyżowej, Kotlarza i Ściegiennego oraz skrzyżowania: Agnieszki, Krzyżowej, Dębowe i Bukowej. Największym obiektem handlowym w Dębie jest Silesia City Center, a ponadto Dębie zlokalizowanych jest kilka sklepów dyskontowych i samoobsługowych. Są to: Aldi i Społem. Znajduje się tu też, położone przy ul. Agnieszki, targowisko miejskie, zarządzane przez Zakład Targowisk Miejskich w Katowicach.
Transport.
Transport drogowy.
Do głównych ciągów komunikacyjnych Dębu należą drogi wykształcone wraz z rozwojem urbanistycznym dzielnicy zwłaszcza ul. Dębowa, przy której zlokalizowana jest najstarsza zabudowa dzielnicy. Do pozostałych głównych wewnętrznych ciągów komunikacyjnych należą ulice: Agnieszki, Baildona, Bracka, Krzyżowa, Ściegiennego i Złota.
Dąb jest bardzo dobrze skomunikowany z resztą regionu. Biegną tu dwie z ważniejszych dróg drogi Górnośląsko-Zagłębiowskiej Metropolii – (Drogowa Trasa Średnicowa; na obszarze Dębu Estakada Orląt Lwowskich) i (ul. Chorzowska). Drogi te są połączone z ul. Bracką i ul. Bocheńskiego i dalej na południe przez Załęże z w duży węzeł drogowy. W powiązaniach wewnątrzmiejskich Dąb ma bardzo dobre połączenia ze Śródmieściem (wzdłuż ul. Chorzowskiej i Drogowej Trasy Średnicowej), a także z ościennymi dzielnicami oraz wzdłuż głównych dróg m.in. z Bogucicami, Koszutką, Giszowcem i Szopienicami-Burowcem.
Publiczny transport zbiorowy.
Publiczny transport zbiorowy na obszarze Dębu funkcjonuje w formie autobusów i tramwajów, obsługiwanych na zlecenie Zarządu Transportu Metropolitalnego. Brak jest natomiast sieci kolejowej. Na terenie dzielnicy według stanu z sierpnia 2020 roku znajduje się 7 przystanków, z czego 3 to przystanki tramwajowo-autobusowe, a 4 to przystanki autobusowe. Linie autobusowe kursują na głównych trasach dzielnicy, natomiast linia tramwajowa biegnie równolegle do ulicy Chorzowskiej, na wydzielonym torowisku. Główne ciągi transportu zbiorowego w Dębie to:
Początki sieci tramwajowej na terenie dzielnicy sięgają końca XIX wieku. Wtedy to o koncesję na budowę wąskotorowej linii tramwaju parowego na trasie Królewska Huta – Dąb – Katowice – Wełnowiec – Huta Laura wystąpiła berlińska spółka Kramer &amp; Co., którą uzyskała 23 marca 1896 roku. W tym samym roku wybudowano odcinek Katowice (na wysokości obecnego ronda Jerzego Ziętka) – Wełnowiec – Huta Laura, natomiast dwa lata później rozpoczęto budowę linii tramwajowej Katowice (Rynek) – Dąb – Królewska Huta, którą ukończono w sierpniu, a uruchomiono 25 listopada 1898 roku. Trasa na terenie Dębu aż do 1940 roku pozostała wąskotorowa. Wówczas to na odcinku Katowice Rynek – Dąb – Chorzów Rynek oddano do użytku trasę normalnotorową.
Infrastruktura rowerowa.
W Dębie występuje sieć ścieżek rowerowych, które znajdują się w następujących ciągach ulic:
Według docelowej sieci ścieżek rowerowych opublikowanej przez Urząd Miasta Katowice przewiduje się rozbudowę sieci o odcinek wzdłuż ul. Żelaznej w kierunku Załęża. Wszystkie trasy rowerowe w Dębie mają mieć funkcję transportową.
W Dębie funkcjonuje również miejska sieć wypożyczalni rowerów miejskich – City by bike. Dwie pierwsze stacje zostały oddane do użytku w 2019 roku w ramach projektów do budżetu obywatelskiego. Łączny koszt ich uruchomienia wyniósł 105 tys. zł. Według stanu z połowy sierpnia 2020 roku funkcjonują tu następujące stacje:
Infrastruktura techniczna.
Na terenie dzielnicy nie ma ujęć wody pitnej – Dąb, jaki całe Katowice korzystają z ujęć powierzchniowych ze zbiorników: Goczałkowickiego na Wiśle, Czanieckiego na Sole i ujęć wody w Dziećkowicach, Maczkach i Kozłowej Górze. Woda ze stacji uzdatniania wody jest rozprowadzana poprzez wodociągi magistralne oraz rozdzielcze. Przez teren Dębu przechodzą sieci wodociągowe magistralne, będące pod zarządem Górnośląskiego Przedsiębiorstwa Wodociągów. Znajdują się tutaj dwa ciągi: jeden z nich biegnie ze zbiornika sieciowego w Murckach, który jest zasilany ze stacji uzdatniania wody w Dziećkowicach, Goczałkowicach i Kobiernicach. W Dębie biegnie on w kierunku północnym wzdłuż ul. Złotej i kieruje się w kierunku Siemianowic Śląskich, do dzielnicy Bytków. Drugi wodociąg magistralny biegnie ze zbiorników wody Góra Wyzwolenia w Chorzowie równolegle do ul. Chorzowskiej w kierunku Śródmieścia Katowic. Miejska sieć wodociągowa w Dębie jest zarządzana przez Oddział Eksploatacji Sieci Wodociągowej – Centrum spółki Katowickie Wodociągi.
Sieć kanalizacyjna jest zarządzana przez Oddział Eksploatacji Sieci Kanalizacyjnej – Centrum spółki Katowickie Wodociągi i znajduje się w zlewni Oczyszczalni Ścieków Gigablok (dawniej Centrum-Gigablok), której zlewnia kanalizacyjna leży w obszarze zlewni Rawy. Oczyszczalnię tą uruchomiono w 1983 roku i jest zlokalizowana przy ul. Obrońców Westerplatte 130. Stan techniczny sieci kanalizacyjnej w zlewni Gigablok w 2004 roku (w tym w Dębie) pod względem kanalizacji ogólnospławnej był w głównej mierze zadowalający (49% sieci), natomiast kanalizacji sanitarnej zły (40%).
Zaopatrzenie w energię elektryczną mieszkańców Dębu odbywa się poprzez sieć wysokiego napięcia 110 kV, która ciągnie się wzdłuż ul. Chorzowskiej oraz Grundmanna, do której podłączone są znajdujące się na terenie dzielnicy stacje elektroenergetyczne: „Baildon” (stacja przyzakładowa), „Dąb” i „Załęże”. Zarządzana jest ona przez grupę Tauron.
Architektura i urbanistyka.
Obszar Dębu charakteryzuje się dużym zróżnicowaniem architektoniczno-urbanistycznym, kształtowanym w głównej mierze od końca XIX w. Znaczną część obszaru dzielnicy stanowi zabudowa mieszkaniowa, powstała głównie na pod koniec XIX i w pierwszej połowie XX wieku w stylu historyzmu i modernizmu, a także w latach powojennych. Najwięcej historycznych i zabytkowych obiektów w Dębie koncentruje się wzdłuż ulic: Agnieszki, Dębowej (głównie kamienice z I połowy XX w.), Lipowej i Złotej, a także rejonach ulic, Cichej i Jasnej (osiedle Ducha). W południowej części Dębu, na terenach dawnej huty „Baildon” oraz zlikwidowanej kopalni „Gottwald”, wykształciły się obiekty o funkcjach przemysłowo-usługowych. Pomiędzy nimi znajdują się tereny komunikacyjne o dużym natężeniu ruchu, tj. ul. Chorzowska i linia tramwajowa. Dąb posiada znaczny udział powierzchni zabudowanej w stosunku do powierzchni dzielnicy, który w 2007 roku wynosił 26%.
Rozwój urbanistyczny.
Układ urbanistyczny Dębu kształtował się już przed lokacją wsi. Na terenie Dębu wyznaczono trakt biegnący do Krakowa, zwany „via magma”. Od strony Załęża biegł on wzdłuż obecnej ul. Żelaznej i dalej wzdłuż obecnej ul. Ściegennego do Bytkowa. Trasa do Chorzowa biegła natomiast częściowo wzdłuż ul. Szpitalnej. Na tej ulicy oraz przy obecnej ul. Wiejskiej koncentrowało się najstarsze osadnictwo w Dębie. Zabudowa koncentrowała się również w rejonie obecnego skrzyżowania ul. Brackiej i Chorzowskiej, w pobliżu dawnego folwarku. W XVII w. układ urbanistyczny Dębu był już w zasadniczym stopniu wykształcony. Oś układu wsi stanowił bezimienny potok, który płynął wzdłuż ulicy Dębowej i Agnieszki. Dzisiejsze ulice: Studzienna, Sportowa, Węglowa i Źródlana były wówczas polnymi drogami. Po zachodniej stronie Dębu, na odcinku między ulicami Lipową a Szpitalną, znajdowała się zabudowa gospodarstw. Pola uprawne ciągnęły się prostopadle do głównej drogi.
Na początku XIX w. zabudowa Dębu wzdłuż ul. Dębowej była drewniana i kryta słomą. W tym czasie wytyczono drogę Bytom – Królewska Huta – Katowice (obecna ul. Chorzowska), a w 1896 roku równolegle do niej uruchomiono linię tramwajową. Wraz z rozwojem przemysłu powstawała nowa zabudowa dla robotników. W latach 60. XIX w. przy ul. Studziennej powstała kolonia jednopiętrowych domów, będąca do dziś jednym z najstarszych kompleksów budynków w Dębie. W rejonie zabudowań gospodarskich powstawały nowe kamienice czynszowe. Zabudowa ta szczególnie intensywnie rozwijała się na przełomie XIX i XX wieku. W tym czasie rozbudowano również hutę „Baildon”, a także kopalnię „Eminencja” (w tym o siedzibę dyrekcji i cechownię). W 1900 roku powstał plan rozbudowy Dębu. W tym czasie wytyczono równoległe do ul. Dębowej ulice Bukową i Złotą. Nowa zabudowa dalej koncentrowała się wzdłuż ul. Dębowej. W latach 1901–1904 powstały familoki przy ul. Lipowej. Powstały również familoki przy ul. Krzyżowej, a także kolonia Agnieszki (obecnie na terenie Wełnowca-Józefowca).
W latach międzywojennych wybudowano stosunkowo niewiele budynków w porównaniu do okresu przedwojennego, w tym w latach 20. XX w. przy ul. Dębowej 6-8 i przy obecnej ul. Bukowej. Wybrukowano główne ulice w dzielnicy: Chorzowską, Dębową, Agnieszki, Żelazna i Lipową. W latach 30. XX w. rozpoczęto budowę osiedla willowego św. Ducha przy ul. Błękitnej i Widok.
W latach powojennych w intensywnym stopniu wzmożony został proces zabudowy Dębu. W okresie PRL-u, w latach 1958–1961, powstało osiedle domów jednorodzinnych w rejonie ul. Brzoskwiniowej i Morelowej. Od lat 50. i 60. XX w. kontynuowano budowę osiedla Ducha w rejonie ul. Widok, Ściegiennego i Błękitnej. Znaczną większość budynków ukończono do lat 70. XX w. Rozbudowano również zachodnie i północno-wschodnie rejony dzielnicy – w latach 1960–1975 powstało osiedle przy ul. Akacjowej oraz Gruszowej i Jabłoniowej. Również w podobnym okresie wybudowano bloki przy ul. Sportowej i Złotej.
Oświata.
Początki szkolnictwa na terenie Dębu wiążą się z osobą ks. Józefa Bedera, który 1 czerwca 1827 roku wystosował prośbę do władz rejencji opolskiej o wyrażenie zgody na założenie szkoły w Dębie, argumentując zbytnim oddaleniem miejsca zamieszkania uczniów do najbliższej szkoły. Po akceptacji władz budynek szkoły, wybudowany w pobliżu kościoła parafialnego, został ukończony 1 stycznia 1828 roku.
Pierwszym nauczycielem w nowej szkole został Operalski. Do szkoły w 1834 roku uczęszczało 117 dzieci, natomiast w 1856 roku już 256 uczniów. W związku ze wzrostem liczby uczniów w 1850 roku, ówczesny nauczyciel Bubin zwrócił się z wnioskiem o budowę nowej siedziby, lecz zdecydowano się na razie na powiększeniu ówczesnej szkoły i zatrudnieniu nowego nauczyciela. Nowy, murowany budynek wybudowano w miejsce starego w 1856 roku.
Drugą szkołę w Dębie wybudowano w 1892 roku przy obecnej ul. Agnieszki, natomiast szkołę dla dzieci w Józefowcu przy ul. Józefowskiej otwarto w 1901 roku. W trzech szkołach powszechnych w latach 1910–1911 uczyło się 2980 uczniów, a pracowało 37 nauczycieli. W 1912 roku oddano do użytku nową szkołę przy ul. Sportowej.
W okresie międzywojennym w Dębie funkcjonowały dwie szkoły powszechne:
Po II wojnie światowej na terenie Dębu dokonano reorganizacji istniejących szkół. Od 1969 roku Szkoła Podstawowa nr 19 miała nowego patrona – Stefana Franciszoka, w 1977 roku oddano do użytku przy szkole salę gimnastyczną. We wrześniu 2017 roku szkoła zmieniła swoją siedzibę ul. Krzyżową 12 i jest w granicach sąsiedniej dzielnicy Wełnowiec-Józefowiec. Do dotychczasowego budynku szkoły przeprowadziła się Społeczna Szkoła Podstawowa „Nasza Dobra Szkoła”. Od 2010 roku szkoła nr 19 nosi imię Wojciecha Korfantego. Dnia 1 września 2007 roku decyzją Rady Miasta Katowice połączono Szkołę Podstawową nr 18 oraz Miejskie Przedszkole nr 24 w Zespół Szkolno-Przedszkolny nr 1 z siedzibą przy ul. Sportowej 29.
Według stanu z sierpnia 2020 roku na terenie Dębu znajdują się następujące placówki oświatowe:
Kultura.
W Dębie działalność kulturalna zaczęła się intensywnie rozwijać na początku XIX wieku. W latach 1882–1885 działał Związek Chrześcijańskich Robotników, który organizował inscenizacje teatralne. Rok później związek ten liczył 154 członków. Teatr organizowały również: od 1892 roku Towarzystwo Św. Alojzego i od 1904 roku Towarzystwo Katolickich Robotników. W latach 80. XIX wieku rozwinęła swoją działalność Czytelnia Polska. Na początku XX wieku swoją działalność zainaugurowało kilka chórów. Najwcześniejszy założono 2 listopada 1907 roku. Był to chór męski przy hucie „Baildon”, który liczył na początku 30 osób. Inauguracyjny koncert odbył się 26 stycznia 1908 roku. Od sierpnia 1918 do 1923 roku działał chór „Lutnia”. W okresie założenia w chórze działało 182 śpiewaków.
W latach międzywojennych w budynku przy ul. Dębowej 14 znajdowało się kino „Dębina”. Ponadto przy ul. Dębowej 2 zorganizowano bibliotekę publiczną posiadającą 1980 woluminów. Była ona prowadzona przez Towarzystwo Czytelni Ludowych. W latach 1926–1931 prowadził działalność chór męski „Lutnia”, do którego należało 26 osób. W 1930 roku powstał chór męski przy hucie „Baildon”. Należało do niego w 1939 roku 405 członków. Wieloletnim dyrygentem chóru był Józef Jesionek. Chór działał również po II wojnie światowej. Ponadto, w 1932 roku powołano Towarzystwo Mandolinistów „Echo”, a wcześniej, bo w latach 20. XX wieku Kółko Teatralne „Gwiazda”.Działalność kulturalna w Dębie w dużej mierze odrodziła się po przemianach ustrojowych w 1989 roku. Dnia 25 lutego 1992 roku zostało zarejestrowane Stowarzyszenie Miłośników Dębu, które ma na celu integrację mieszkańców dzielnicy i organizację imprez społeczno-kulturalnych. W powiązaniu z kopalnią „Kleofas” funkcjonował również Górniczy Dom Kultury. W 2005 roku podjęto decyzję o budowie nowego budynku. Został on zlokalizowany w sąsiednim Wełnowcu-Józefowcu, przy granicy z Dębem, przy ul. Krzyżowej 1. Nowy, dwukondygnacyjny budynek został oddany do użytku w październiku 2014 roku. W budynku znajdują się następujące instytucje:
Na terenie Dębu, przy ul. Żelaznej 9, działa od 1993 roku Mega Club, założony na bazie klubu studenckiego „Pod Rurą”. Jest to jeden z najstarszych klubów muzycznych w Katowicach, w którym występują artyści różnych stylów muzycznych. Ponadto odbywają się tam również inne wydarzenia kulturalne.
Religia.
Największą wspólnotą wyznaniową w Dębie jest rzymskokatolicka parafia świętych Jana i Pawła Męczenników, obejmująca zasięgiem całą dzielnicę. Przynależy ona do dekanatu Katowice-Załęże. Parafia ta w 2015 roku liczyła około 6730 parafian, co stanowiło wówczas około 90% mieszkańców Dębu. Początki parafii wiążą się ze znacznym wzrostem liczby ludności w XIX w. i chęcią powołania nowej wspólnoty z chorzowskiej parafii, do której przynależeli mieszkańcy Dębu. Pierwszy tymczasowy drewniany kościół powstał w 1875 roku. Wówczas posługę duszpasterską dla około 2400 wiernych z Dębu, Józefowca i Bederowca odprawiali księża z chorzowskiej parafii. Jako że kościół ten stawał się coraz bardziej niewystarczający dla wzrastającej liczby mieszkańców, kardynał Georg Kopp 18 sierpnia 1894 roku wydał dekret ustanawiający parafię w Dębie. Pierwszym proboszczem został 8 lipca 1895 roku ksiądz Maksymilian Krocker. W lipcu 1897 roku rozpoczęto budowę plebanii przy obecnej ul. Chorzowskiej 160, natomiast budowa kościoła parafialnego w stylu neoromańskim z elementami eklektyzmu autorstwa Ludwiga Schneidera trwała w latach 1901–1902. W 1935 roku w pod względem struktury wyznaniowej w Dębie mieszkało 9166 katolików (ponad 98% mieszkańców Dębu), 111 protestantów oraz kilku Żydów.
Do dębskiej parafii przynależy położona na terenie dawnej kopalni „Gottwald” przy centrum handlowym Silesia City Center kaplica św. Barbary, poświęcona w 2005 roku, wybudowana w budynku w którym dawniej stała maszyna wyciągowa. Regularnie odbywają się tam nabożeństwa, a także koncerty muzyki poważnej. Na rogu ulic Dębowej i Źródlanej znajduje się zabytkowa kaplica Matki Bożej pochodząca z 1893 roku.
Sport i rekreacja.
Sport w Dębie zaczął się rozwijać od początku XX w. W 1905 roku zainicjowano Towarzystwo Sportowe Turnverein, które od 1906 roku występowało pod nazwą „Mȁnner Turnverein Domb”. 12 lutego 1912 roku utworzono gniazdo Dąb-Józefowiec Towarzystwa Gimnastycznego „Sokół”. W pierwszym roku działalności gniazdo skupiało kilkanaście, a w 1920 roku 113 osób. Pierwszym prezesem był Antoni Manowski, a sala do ćwiczeń znajdowała się przy ul. Dębowej 88.
Przed I wojną światową powstał klub piłki nożnej o nazwie Club Eiche 1911. Został on w latach międzywojennych, w 1922 roku przekształcony w Klub Sportowy „Dąb”, który do 1936 roku prowadził jedynie sekcję piłki nożnej. Od tamtego czasu rozwijano inne dyscypliny sportowe, jak boks, hokej na lodzie, kolarstwo i lekkoatletyka. W latach międzywojennych funkcjonowały dodatkowo cztery kluby sportowe: Klub Szachistów „Pogoń 1924”, Robotniczy Klub Sportowy „Przyszłość” (piłka ręczna), Klub Sportowy „Legia” (kolarstwo) oraz Klub Tenisowy „Baildon”.
W latach międzywojennych do września 1939 roku kontynuowało swoją działalność gniazdo Towarzystwa Gimnastycznego „Sokół”. Ćwiczenia odbywały się w tamtym czasie w sokolni przy ul. Krzyżowej. Największe sukcesy członkowie towarzystwa odnosili w siatkówce kobiet, a poza tym rozwijano też inne dyscypliny sportowe.
Po II wojnie światowej pierwsze kluby sportowe powstały przy zakładach przemysłowych – w 1945 roku rozpoczął działalność KS Baildon, a rok później Klub Sportowy Kopalni „Eminencja”, który po kilkakrotnych zmianach przyjął nazwę Górniczy Klub Sportowy „Dąb”. Swoje boisko klub miał przy ul. Sportowej. Główną dyscypliną uprawianą w GKS Dąb była piłka nożna, a także boks, łyżwiarstwo, lekkoatletyka, pływanie i piłka wodna. Został on połączony w 1968 roku z klubem GKS Katowice, założonym w 1964 roku. Nowy, wielosekcyjny klub stał się właścicielem stadionu przy ul. Bukowej.
KS Baildon w latach PRL-u początkowo funkcjonował w czterech sekcjach: boksie, łyżwiarstwie figurowym, pływaniu i piłce wodnej. W 1969 roku na rogu ul. Chorzowskiej i Żelaznej oddano do użytku nieistniejącą już dziś halę sportową, dzięki czemu klub znacznie rozwinął działalność w wielu sekcjach sportowych, osiągając sukcesy zwłaszcza w tenisie ziemnym i stołowym, hokeju na lodzie, szermierce oraz podnoszeniu ciężarów.
Bezpieczeństwo publiczne.
W Dębie już w latach międzywojennych funkcjonował szpital gminny, przekształcony w 1924 roku na oddział zakaźny dla chorych na gruźlicę, posiadający 30 miejsc dla chorych pacjentów. Szpital ten ze względu na szkody górnicze zamknięto w 1934 roku. Ponadto, w 1925 roku została otwarta poradnia dla matek, prowadzona przez siostry służebniczki. W 1981 roku na rogu ulic Chorzowskiej i Żelaznej oddano do użytku przychodnię.
Na terenie Dębu wg stanu z sierpnia 2020 roku znajdują się następujące placówki ochrony zdrowia:
Dąb pod względem bezpieczeństwa publicznego w 2007 roku w stosunku do całego miasta charakteryzuje się średnim stopniem bezpieczeństwa. W tamtym czasie był 13. najbezpieczniejszą dzielnicą w Katowicach (na 22 dzielnice) według współczynnika przestępczości, który wówczas wynosił 2,67 przestępstw na 100 mieszkańców (średnia dla całych Katowic – 3,08). W latach 2004–2007 przestępczość w dzielnicy uległa obniżeniu – w 2004 współczynnik przestępczości wynosił 4,16 przestępstw na 100 osób. W 2007 roku doszło do 26 wypadków komunikacyjnych.
W Dębie nie ma posterunku policji ani jednostki straży pożarnej. Najbliższa placówka straży pożarnej to Jednostka Ratowniczo-Gaśnicza nr III Państwowej Straży Pożarnej w Katowicach przy ul. Wojewódzkiej 11. Obszar Dębu przynależy do Komisariatu II Policji w Katowicach przy ul. Iłłakowiczówny 2.

</doc>
<doc id="185411" url="https://pl.wikipedia.org/wiki?curid=185411" title="Ligota-Panewniki">
Ligota-Panewniki

Ligota-Panewniki – dzielnica Katowic, położona w zachodniej części miasta, nad Kłodnicą. Graniczy z dwoma innymi dzielnicami: Załęską Hałdą-Brynowem częścią zachodnią i Piotrowicami-Ochojcem, a także z miastami Ruda Śląska i Mikołów. Dzielnica ta składa się dwóch części miasta, będących w przeszłości osobnymi gminami: Ligota (wschodnia część dzielnicy; Nowa Ligota i część Starej Ligoty) i Panewniki (zachodnia część dzielnicy; Nowe Panewniki, Kokociniec, Wymysłów i Stare Panewniki), a także z północnej części Zadola (dawny przysiółek Piotrowic).
Ligota po raz pierwszy była wzmiankowana w 1360 roku, zaś Panewniki powstały w XVI wieku. Ligota przez pewien czas była opuszczoną wsią, na co wskazują kroniki z XVI wieku i I połowy XVII wieku. Pod koniec XVII wieku została ona ponownie zamieszkana, a jeszcze w tym samym wieku powstały dwa panewnickie przysiółki – Kokociniec i Wymysłów. W pierwszym z nich powstała także kuźnica, która działała do połowy XVIII wieku. Ligota i Panewniki do XIX wieku były typowo rolniczymi osadami, zaś w XIX wieku obydwie wsie stały się także miejscowościami letniskowymi dla mieszkańców Katowic m.in. dzięki wybudowaniu w 1851 roku linii kolejowej przechodzącej przez Ligotę. W XIX wieku zostało założone Zadole i tam też wzdłuż doliny Ślepiotki powstały tereny rekreacyjne, na których wytyczono w późniejszych latach Park Zadole. W Panewnikach w latach 1905–1908 powstał zespół klasztorny wraz z neoromańskim kościołem wyniesionym w 1974 roku do rangi bazyliki mniejszej. W 1924 roku Ligotę włączono do Katowic. W latach międzywojennych w Nowej Ligocie powstał funkcjonalistyczny zespół kolonii urzędniczej, zaś po II wojnie światowej w sąsiedztwie powstało socrealistyczne osiedle mieszkaniowe. Panewniki do Katowic włączono w 1951 roku. W czasach Polski Ludowej nowa zabudowa wielorodzinna powstała m.in. w Kokocińcu i Zadolu, zaś na przełomie lat 80. i 90. XX wieku wybudowano osiedle Sadyba. Sama zaś dzielnica Ligota-Panewniki powstała 1 stycznia 1992 roku, a w czasach transformacji gospodarczo-ustrojowej przekształcono część istniejących w dzielnicy przedsiębiorstw bądź je likwidowano. Powstało tutaj też szereg nowych inwestycji mieszkaniowych, a większe z nich to osiedla Książęce i Franciszkańskie.
Ligota-Panewniki jest dzielnicą wielofunkcyjną z przewagą funkcji mieszkaniowej i usługowej o charakterze lokalnym. Dzielnica ta też jest siedzibą przedsiębiorstw różnych branż. Ważnym dopełnieniem Ligoty-Panewnik jest także jej funkcja edukacyjna, zdrowotna i religijna. Mieszczą się tutaj trzy szpitale: należące do Śląskiego Uniwersytetu Medycznego w Katowicach Uniwersyteckie Centrum Kliniczne im. prof. Kornela Gibińskiego (jedna z dwóch placówek) i Górnośląskie Centrum Zdrowia Dziecka im. Jana Pawła II oraz Okręgowy Szpital Kolejowy w Katowicach. Istotną funkcję religijną pełni tutaj kościół rzymskokatolicki – znajduje się tutaj siedziba Prowincji Wniebowzięcia Najświętszej Maryi Panny Zakonu Braci Mniejszych w Katowicach, a swój dom prowincjalny ma też Zgromadzenie Sióstr Służebniczek Najświętszej Maryi Panny Niepokalanie Poczętej. Z Miejskiego Domu Kultury „Ligota” w Katowicach, będącego jedną z najważniejszych instytucji kultury w dzielnicy, wywodzą się takie grupy teatralne jak Kabaret Mumio czy Teatr Gry i Ludzie, zaś w Domu Studenta nr 1 studio radiowe ma Radio Egida.
Przez tereny dzielnicy nie przebiega żadna droga krajowa ani wojewódzka, zaś do ważniejszych dróg należą ulice: Panewnicka, Piotrowicka i Kłodnicka. Stacja kolejowa Katowice Ligota zaś jest jednym z większych węzłów kolejowych w Katowicach, w którym krzyżują się linie kolejowe nr: 139, 141, 142 i 864. Ligota-Panewniki jest drugą największą powierzchniowo dzielnicą Katowic (po Murckach), a pod koniec 2020 roku także najludniejszą. Powierzchnia dzielnicy wynosi 12,59 km² (7,64% powierzchni miasta), a pod koniec 2020 roku zamieszkiwało ją łącznie 28 286 mieszkańców (10,38% ludności Katowic).
Geografia.
Położenie.
Ligota-Panewniki jest jedną z 22 dzielnic Katowic o numerze 6, będącą jednostką pomocniczą gminy. Jest to najbardziej na zachód wysunięta dzielnica miasta i znajduje się ona wraz z Załęską Hałdą-Brynowem częścią zachodnią i Brynowem częścią wschodnią-Osiedlem Zgrzebnioka w zespole dzielnic zachodnich. Powierzchnia dzielnicy wynosi 12,59 km², co stanowi 7,63% powierzchni miasta. Centrum dzielnicy oddalone jest około 7 km od centrum Katowic.
Dzielnica ta od północy graniczy z miastem Ruda Śląska i dzielnicą Załęska Hałda-Brynów część zachodnia, od wschodu i południa z dzielnicą Piotrowice-Ochojec, zaś od zachodu z miastami Mikołów i Ruda Śląska. Granice dzielnicy przebiegają następująco:
Według podziału fizycznogeograficznego obszar Ligoty-Panewnik położony jest w mezoregionie Wyżyna Katowicka (341.13), stanowiącym południową część makroregionu Wyżyna Śląska. Sama zaś Wyżyna Śląska jest fragmentem podprowincji Wyżyna Śląsko-Krakowska.
Pod względem krain historycznym dzielnica ta znajduje się we wschodniej części Górnego Śląska. Historycznie zaś Ligota sięga terenów także obecnych dzielnic Załęska Hałda-Brynów część zachodnia i Piotrowice-Ochojec. Graniczy ona od północy z Załęską i Katowicką Hałdą, od wschodu z Brynowem i Ochojcem, od południa z Zadolem, zaś od zachodu z Nowymi Panewnikami i Kokocińcem, Panewniki zaś graniczą od północy z Rudą Śląską i Załęską Hałdą, od zachodu z Mikołowem, od wschodu z Ligotą, zaś od południa z Zadolem i Zarzeczem.
Historyczna granica gminy Ligota biegnie w rejonie dzisiejszych ulic: Brygadzistów, Ligockiej i Wodospady, potem wzdłuż Kłodnicy i na wschód od ulicy Rzepakowej, a dalej wzdłuż ulicy Kolejowej i wzdłuż Ślepiotki. Historyczne granice gminy Panewniki na północy i zachodzie pokrywają się z granicami miasta Katowice, na południu sięgają części lasów w obrębie dzisiejszej dzielnicy Piotrowice-Ochojec, zaś granice pomiędzy historycznymi gminami Ligota i Panewniki od północy biegną następująco: w przybliżeniu wzdłuż ulic: J. Wybickiego i Kijowskiej do przecięcia z potokiem Kokociniec, dalej wzdłuż tego potoku na zachód do ujścia potoku do Kłodnicy, potem wzdłuż Kłodnicy w kierunku panewnickiej bazyliki, otaczając ją od wschodu. W dalszym przebiegu granica ta biegnie na południe do Ślepiotki.
Geologia.
Tereny Ligoty-Panewnik położone są w niecce górnośląskiej, a obszar ten ma budowę zrębową. Na przełomie dewonu i karbonu zostało zaburzone paleozoiczne podłoże Wyżyny Śląskiej poprzez utworzenie zapadliska, które w okresie karbonu zostało wypełnione przez zlepieńce, piaskowce i łupki ilaste zawierające pokłady węgla kamiennego. Utwory z tego okresu budują podłoże dzielnicy bezpośrednio pod utworami czwartorzędowymi jedynie w północnej części osiedla Kokociniec, a od reszty podłoża powstałych na skałach z neogenu rozdziela uskok. Są to wychodnie warstw orzeskich (westfal B). Jest to potężna seria zbudowana przeważnie łupków z wkładkami piaskowców, syderytów i przeszło 50 pokładami węgla kamiennego.
W okresie trzeciorzędu utworzyły się główne rysy rzeźby terenu Ligoty-Panewnik. Wówczas to dochodziło intensywnych procesów wietrzenia chemicznego i denudacji. Zasadnicze znaczenie dla rozwoju rzeźby miała w miocenie faza ruchów tektonicznych związanych z orogenezą alpejską. Spękaniu uległa wtedy płyta antyklinorium śląsko-krakowskiego, tworząc m.in. rów Kłodnicy zaczynający się na zachód od Ochojca i ciągnący się w kierunku zachodnim przez tereny dzielnicy Ligota-Panewniki. Rowy, zapadliska i niskie zręby zostały pokryte osadami morza mioceńskiego: iłami marglistymi i piaszczystymi oraz piaskami (w tym z otoczakami skał karbońskich – także węgla kamiennego). Bezpośrednio pod utworami czwartorzędowymi utwory te budują prawie całą powierzchnię Ligoty-Panewnik, bez północnego Kokocińca zbudowanego pod czwartorzędem na skałach karbońskich. Powierzchniowo zaś osady mioceńskie nie występują.
W czwartorzędzie obszar dzielnicy został prawdopodobnie pokryty przez lądolód skandynawski dwukrotnie: podczas najstarszego zlodowacenia Sanu (krakowskiego) oraz w okresie zlodowacenia Odry (środkowopolskiego). Osady po pierwszym zlodowaceniu zostały w większości usunięte w okresie interglacjału, zaś lądolód zlodowacenia Odry, który wkroczył na tereny Katowic od zachodu wzdłuż obniżenia Kłodnicy pozostawił po sobie gliny zwałowe występujące wzdłuż obniżeń dolinnych. Wody z topniejącego lodowca kierowały się obniżeniami dolinnymi na południowy-wschód z doliny Kłodnicy do doliny Mlecznej i dalej do Wisły. W okresie interglacjału eemskiego duże osady rzeczne zostały w znacznym stopniu odpreparowane, a ich zbocza rozczłonkowane licznymi dolinkami bocznymi, zaś podczas zlodowacenia bałtyckiego obszar dzielnicy znajdował się w zasięgu klimatu peryglacjalnego. Większą część terenu Ligoty-Panewnik budują plejstoceńskie piaski i żwiry fluwioglacjalne, a w mniejszym udziale piaski i żwiry glacjalne z głazami na glinie zwałowej (głównie w linii od Wymysłowa przez Nowe Panewniki i Nową Ligotę do Zadola oraz południowe fragmenty przy granicy z Piotrowicami-Ochojcem) oraz gliny zwałowe (północne fragmenty dzielnicy oraz wyspowo w rejonie Wymysłowa i na południe od Starych Panewnik).
W trwającym współcześnie holocenie następują zjawiska niszczenia i wyprzątania pokryw osadów plejstoceńskich. Osady rzeczne występują w dolinach rzek, m.in. w dolinach Kłodnicy, potoku Kokociniec, Ślepiotki, zaś obszar Ligoty-Panewnik w rejonie ulicy Wietnamskiej zbudowany jest na piaskach jeziornych.
Gleby.
W Katowicach, w tym na terenie Ligoty-Panewnik, dominują gleby brunatne, głównie w odmianie wyługowanej, charakterystyczne dla glin zwałowych lub zwietrzelin utworów karbońskich. Pod względem ich bonitacji, w Panewnikach przeważają gleby słabe i bardzo słabe (V i VI klasa bonitacyjna).
Gleby na obszarze dzielnicy podlegają silnej antropopresji i w wielu przypadkach straciły swoją wartość użytkową w wyniku ich mechanicznego przekształcenia. Występują tutaj procesy niwelacji terenu, zwłaszcza w dolinach rzecznych pod przyszłe inwestycje, w wyniku których niszczone są profile glebowe oraz warstwa próchniczna gleby.
Rzeźba terenu.
Dzielnica Ligota-Panewniki położona jest na Wyżynie Śląskiej, na Płaskowyżu Bytomsko-Katowickim, będącym częścią mezoregionu Wyżyna Katowicka (341.13). Pod względem jednostek morfologicznych dzielnica ta prawie w całości znajduje się w Rowie Kłodnicy. Jest to obniżenie tektoniczne, odwadniane przez górny odcinek Kłodnicy i jej dopływu – Ślepiotkę. W rowie tym wykształciła się także dolina Kłodnicy.
Najwyższy punkt dzielnicy znajduje się na granicy Ligoty-Panewnik i Piotrowic-Ochojca w rejonie galerii handlowej Libero (skrzyżowanie ulic Kolejowej i T. Kościuszki). Obszar tam dochodzi do wysokości powyżej 285 m n.p.m. Najniżej zaś położony obszar dzielnicy ciągnie się wzdłuż doliny Kłodnicy przy granicy Katowic i Rudy Śląskiej. Jest to jednocześnie jeden z dwóch najniżej położonych obszarów na terenie całego miasta (drugi to dolina Mlecznej na granicy Murcek i Tychów) położony poniżej 245 m n.p.m. Różnica wysokości pomiędzy skrajnymi punktami dzielnicy wynosi około 40 m.
Środek ulicy Łąkowej w Starych Panewnikach położony jest na wysokości 258,8 m n.p.m., skrzyżowanie ulic Bałtyckiej i gen. J. Bema w Wymysłowie na wysokości 265,3 m n.p.m., skrzyżowanie ulic Twardej i Panewnickiej w Nowych Panewnikach na wysokości 270,0 m n.p.m., skrzyżowanie ulic Kruczej i Ogrodowej w Kokocińcu na wysokości 272,6 m n.p.m., skrzyżowanie ulic Panewnickiej i Piotrowickiej w centrum Nowej Ligoty na wysokości 275,3 m n.p.m., zaś skrzyżowanie ulic Zadole i Piotrowickiej w Zadolu na wysokości 272,54 m n.p.m.
Na współczesną rzeźbę terenu Ligoty-Panewnik główny wpływ miało zlodowacenie południowopolskie (Sanu) oraz maksymalny stadiał zlodowacenia środkowopolskiego (Odry), zaś w ostatnim okresie zasadniczy wpływ wywarła także morfogenetyczna działalność człowieka związana z osadnictwem oraz górnictwem. Doprowadziło to do zniszczenia naturalnego podłoża oraz do tworzenia nowych form degradacji rzeźby. Silniej zurbanizowany, wschodni obszar dzielnicy stanowi także antropogeniczną powierzchnię zrównania. Dużym przeobrażeniom zostały poddane doliny – część dolinek została zasypana, w tym prawe dopływy potoku Kokociniec w rejonie ulic Kijowskiej i Zielonej, a wody wpuszczono do kanalizacji. Zbocza Kłodnicy przy ulicy Panewnickiej zostały nadbudowane, a dno rzeki wybetonowane. Na skutek działalności hutniczej huty „Ida” zostały także osady przemysłowe, w tym szkliste żużle hutnicze na wzniesieniu dzielącym dolinę Kłodnicy i potok Kokociniec oraz nasypy w ciągu ulicy St. Hadyny. Również nastąpiło tutaj osiadanie terenu skutek działalności górniczej – zwłaszcza na granicy Katowic, Rudy Śląskiej i Chorzowa, a także na osiedlu mieszkaniowym w Kokocińcu pomiędzy ulicą Kijowską a Kruczą, gdzie osiadanie terenu przyczyniło się do wyburzenia części bloków.
Na granicy miast Katowice, Mikołów i Ruda Śląska zlokalizowana jest Hałda Panewnicka o powierzchni 91,8 ha, z czego w granicach Katowic znajduje się 0,9 ha powierzchni hałdy. Jest to zwałowisko kamienia kopalnianego utworzone w wyniku działalności Kopalni Węgla Kamiennego „Halemba”, odkupione przez firmę Haldex celem odzysku z niego węgla kamiennego i kruszyw z odpadów wydobywczych.
Wody.
Dzielnica Ligota-Panewniki położona jest w całości w dorzeczu Odry, w zlewni Kłodnicy i jej dopływów. Kłodnica ma charakter rzeki podgórskiej o dużej różnicy wysokości i znacznej zmienności przepływu. Rzeka ta przepływa przez dzielnicę w przebiegu zbliżonym do równoleżnikowego, stanowiąc częściowo części granicę Ligoty-Panewnik i Załęskiej Hałdy-Brynowa części zachodniej, a także częściowo granicę miast Katowice i Ruda Śląska. Wpływa ona do Ligoty-Panewnik od strony wschodniej na przecięciu z ulicą T. Kościuszki. Płynie ona w kierunku zachodnim, równolegle do ulicy Kłodnickiej. Przecina ona dalej linię kolejową Katowice – Katowice Ligota, ulicę Piotrowicką, Kalwarię Panewnicką i ulice: Kijowską, Kruczą, Gościnną i Panewnicką. W granicach dzielnicy wpływają do niej dwa prawobrzeżne dopływy: potok Kokociniec (przed przecięciem z ulicą Kruczą w Kokocińcu) i potok na wysokości ulicy bł. E. Bojanowskiego. Sam zaś Kokociniec płynie z Załęskiej Hałdy w kierunku południowo-zachodnim, przecinając ulice St. Hadyny i Kijowską.
Lewobrzeżnie dopływają zaś w Ligocie-Panewnikach do Kłodnicy m.in. następujące potoki: Ślepiotka, Rów Piotrowicki i Rów Panewnicki. Ślepiotka wpływa od strony południowo-wschodniej, stanowiąc na wysokości Zadola granicę pomiędzy Ligotą-Panewnikami a Piotrowicami-Ochojcem. Rzeka ta potem płynie w kierunku zachodnim i północno-zachodnim, wpływając do Kłodnicy na wysokości pomiędzy ulicami Owsianą a Gościnną. W zlewni Ślepiotki w Zadolu znajdują się dwa kompleksy stawów – jeden w pobliżu ulicy Piotrowickiej (18 grudnia 2013 roku na jego obszarze „Skwer nad Ślepiotką”), a drugi przy osiedlu Akademickim Uniwersytetu Śląskiego w Katowicach w rejonie ulicy Śląskiej.
Dawniej zaś wszystkie rzeki na terenie dzielnicy były potokami silnie meandrującymi, a częściowo w takim stanie została Kłodnica za Starymi Panewnikami. Wszystkie zaś rzeki są uregulowane, by nie zmieniały swojego biegu, w tym w latach 60. i 80. XX wieku Ślepiotkę.
Pod Panewnikami występuje wschodnia część Głównego Zbiornika Wód Podziemnych nr 331 „Dolina Kopalna rzeki Górna Kłodnica”. Jest to czwartorzędowy, zakryty zbiornik, którego miąższość warstwy wodonośnej zmienia się w granicach 4,8–22,0 m, a średnia głębokość ujęć wynosi około 60 m. Warstwy wodonośne tego zbiornika tworzą piaski i żwiry wodnolodowcowe.
Klimat i topoklimat.
Warunki klimatyczne Ligoty-Panewnik są zbliżone do klimatu dla całych Katowic. Jest on modyfikowany zarówno przez czynniki klimatotwórcze, jak i lokalne. Na klimat dzielnicy w większym znaczeniu mają wpływy oceaniczne aniżeli wpływy kontynentalne, zaś sporadycznie klimat modyfikowany jest przez docierające tu od południowego zachodu przez Bramę Morawską masy powietrza zwrotnikowego.
Średnia roczna temperatura w wieloleciu 1961–2005 dla stacji w nieodległym Muchowcu wynosiła 8,1 °C. Najcieplejszym miesiącem w badanym okresie był lipiec (17,8 °C), a najchłodniejszym styczeń (–2,2 °C). Średnie roczne usłonecznienie w latach 1966–2005 wynosiło 1474 godziny, zaś średnie zachmurzenie w tym samym okresie wynosiło 5,3. Średnia roczna suma opadów w skali roku w okresie lat 1951–2005 wynosiła 713,8 mm. Średni czas zalegania pokrywy śnieżnej wynosi 60–70 dni, a okres wegetacyjny trwa średnio 200–220 dni. W ciągu roku przeważają wiatry zachodnie i południowo-zachodnie (odpowiednio 20,7% i 20,4% wszystkich wiatrów), a najrzadziej wieje z północy (5,7%). Średnia prędkość wiatru wynosiła 2,4 m/s.
Klimat Ligoty-Panewnik jest modyfikowany przez czynniki lokalne (topoklimat), zależny od pokrycia terenu, a także od położenia względem dolin rzecznych. W dnach doliny Kłodnicy, Ślepiotki, Kokocińca i innych potoków panuje niekorzystny topoklimat zabudowanych den dolinnych. W czasie pogodnych nocy tworzą się zastoiska zimnego powietrza i możliwe są także lokalne przymrozki typu radiacyjno-adwekcyjnego. Na wyżej położonych terenach dzielnicy panują warunki średnio korzystne. W obszarach zabudowy zwartej na lokalny klimat wpływ ma czynnik podgrzewania atmosfery na skutek działalności człowieka. Zwarte powierzchnie zabudowy, dróg i placów powodują podniesienie temperatury powietrza w przyziemnej warstwie atmosfery. Obszary te szybciej też tracą ciepło na skutek wypromieniowania w nocy, a brak wilgoci w powietrzu nie sprzyja dłuższemu zatrzymaniu ciepła. Lasy zaś charakteryzują się tym, że nocne spadki temperatury są znacznie mniejsze niż na powierzchniach sąsiednich.
Przyroda i ochrona środowiska.
Naturalna szata roślinna na terenie Ligoty-Panewnik kształtowała się od czasu ostatnich zlodowaceń trwających 12–16 tys. lat temu, a w przeciągu 200 ostatnich lat została ona poddana silnej antropopresji. Pierwotnie tereny dzielnicy porastały w północnej i wschodniej części grądy, w zachodniej bory, zaś w dolinach rzek łęgi i olsy. Te pierwotne lasy były zaś częścią historycznej Puszczy Śląskiej. Szata roślinna Katowic, podobnie jak i inne elementy środowiska przyrodniczego, zostały silnie przekształcone w wyniku procesów urbanizacyjnych i działalności przemysłowej. Pomimo postępującego zubożenia flory miasta, różnorodność istniejących zbiorowisk roślinnych jest tutaj duża. Południowo-zachodnia część miasta, w tym część terenów Ligoty-Panewnik, ma nadal charakter otwarty. Występują tutaj obszar miejsko-przemysłowe umiejscowione w krajobrazie rolniczo-leśnym, a z biegiem czasu następowała tutaj coraz silniejsza presja w kierunku zabudowy wolnych terenów. Na siedliskach zurbanizowanych rozwinęły się m.in. zbiorowiska ruderalne, rozwijające się w dzielnicy przede wszystkim w siedliskach antropogenicznych terenów zabudowanych i na nieużytkach miejskich.
Część terenów Katowic, w tym Ligoty-Panewnik, zachowały krajobrazy o charakterze naturalnym i półnaturalnym. Wysokimi walorami przyrodniczo-krajobrazowymi charakteryzuje się zwłaszcza kompleks Lasów Panewnickich. Lasy te stanowią jedne z ważniejszych elementów struktury ekologicznej regionu. Pod względem siedlisk przeważają tutaj bory sosnowe i mieszane, zaś lasy pomiędzy Kokocińcem a Załężem (Las Załęski) to lasy liściaste. W Obrębie Panewnik, będącego częścią Nadleśnictwa Katowice według danych z 2012 roku zinwentaryzowano następujące rośliny rzadkie i chronione: bagno zwyczajne, barwinek pospolity, bluszcz pospolity, borówka bagienna, ciemiężyca zielona, czworolist pospolity, kokoryczka, konwalia majowa, kosaciec syberyjski, przytulia wonna, pióropusznik strusi, skrzyp olbrzymi, storczyk, listera jajowata, wawrzynek wilczełyko, widłak wroniec i żurawina błotna.
Do obszarów o ponadprzeciętnych walorach przyrodniczych i krajobrazowych, znaczących dla ochrony cennych gatunków roślin i zwierząt, bioróżnorodności, zapewnienia ciągłości ekologicznej i ochrony krajobrazu, położnych na terenie Ligoty-Panewnik należą:
Wraz z rozpoczęciem procesu karczowania lasów pod pola uprawne, doszło do wychowywania się z Lasów Panewnickich grubej zwierzyny łownej. Współcześnie zaś w lasach tych zostały sarny, zające, łasice, lisy, kuny leśne, wiewiórki oraz drobne gryzonie. Żyjące w okolicy dziki spotykane są także na terenach zurbanizowanych Ligoty-Panewnik. Dokonuje się też wymiana gatunkowa – spośród obcych gatunków pojawiły się daniele oraz bażanty, a także szopy pracze i jenoty azjatyckie.
Na terenie dzielnicy według stanu z początku 2023 roku brak jest wyznaczonych powierzchniowych form ochrony przyrody, zaś znajduje się tutaj jeden pomnik przyrody. Jest nim dąb szypułkowy ("Quercus robur") o wysokości 22 m, pierśnicy 111 cm i obwodzie 349 cm. Znajduje się on na terenie panewnickiego klasztoru oo. franciszkanów, a został on ustanowiony pomnikiem przyrody 12 grudnia 1953 roku.
Park Zadole, a także Kalwaria Panewnicka należą do jednych z ważniejszych terenów zieleni urządzonej na terenie Katowic, zaś plac Miast Partnerskich jest jednym z terenów zieleni pełniących funkcję integrującą w obrębie jednego z założeń urbanistycznych. Park Zadole o powierzchni 7,76 ha jest parkiem typu leśnego i posiada on drzewostan o przeciętnych walorach kompozycyjnych i przyrodniczych. Park ten stanowi miejsce organizacji dzielnicowych imprez masowych. Jest on w zarządzie Zakładu Zieleni Miejskiej w Katowicach. Park Zadole został założony w latach 60. XX wieku na obszarze terenów wypoczynkowo-rekreacyjnych. Park przyklasztorny w Panewnikach o powierzchni 10,55 ha jest wartościowym pod względem przyrodniczym i kulturowym terenem zieleni, zaspokajającym potrzeby wypoczynku mieszkańców dzielnicy. Ze względy na swój charakter brak jest w nim urządzeń sportowo-rekreacyjnych.
W rejonie siedziby Nadleśnictwa Katowice przy ulicy Kijowskiej 37b została wytyczona Leśna Ścieżka Dydaktyczna z leśnym silvarium, a w samym zaś budynku administracji nadleśnictwa znajduje się Leśna Sala Edukacyjna
W Ligocie-Panewnikach znajdują się trzy kompleksy Rodzinnych Ogródków Działkowych (stan na grudzień 2007 roku):
Nazwa.
Nazwa "Ligota-Panewniki" jest nazwą dwuczłonową, składającą się z nazw dwóch głównych tworzących ją części Katowic: Ligoty i Panewnik. Nazwa "Ligota", która historycznie występowała także pod nazwą "Ligota Pszczyńska", oznacza wolniznę.
Jedna z niemieckich nazw Ligoty to "Ellgoth". Druga z nich – "Idaweiche", pochodząca od nazwy kolejowego posterunku odgałęźnego do huty żelaza „Ida”, została wprowadzona przez niemieckich okupantów podczas II wojny światowej w miejsce wcześniejszej nazwy "Ellgoth".
Nazwa "Panewniki" oznaczała zaś miejscowość, którą zamieszkiwały osoby wyrabiające panwie. Na pochodzenie tej nazwy wskazuje się też osobę o przezwisku Panewnik. Pierwotnie zaś Panewniki określano w formie pojedynczej, tj. "Panewnik". Mnoga forma nazwy pojawiła się, gdy Panewniki zostały włączone w 1951 roku do Katowic.
Historia.
Do XIX wieku.
Pierwsze wzmianki o rejonach dzielnicy Ligota-Panewniki pochodzą z XIV wieku. Wówczas to dokument ówczesnego właściciela tych ziem – księcia Mikołaja II opawskiego dla Ottona z Pilicy z 1360 roku wzmiankuje m.in. o Ligocie jako wsi na ziemi pszczyńskiej. Pismo to poświadcza przede wszystkim o postępach kolonizacji i o stopniu zagospodarowywania terenów. Wskazuje ono także o zorganizowanych tutaj na prawie niemieckim wsiach (sama zaś Ligota mogła zostać przypuszczalnie założona także na tych prawach). Informacja ta jest zarazem pierwszą wzmianką o Ligocie, a pierwotnie osada ta znajdowała się na terenie dzisiejszej Starej Ligoty w katowickiej dzielnicy Załęska Hałda-Brynów część zachodnia (rejon współczesnych ulic: Ligockiej, Załęskiej, Hetmańskiej i Rolnej).
Ligota w swojej historii była przez pewien okres opuszczoną wsią. Mogło to się już stać w okresie od lat 20. do lat 30. XV wieku, kiedy to w tym czasie przez tereny Górnego Śląska przetoczyły się działania zbrojne związane z wojnami husyckimi. W kronikach odnotowano Ligotę jako opuszczoną osadę w XVI wieku i w I połowie XVII wieku. O pustej wówczas wsi Ligota wspomina chociażby dokument sprzedaży ziemi pszczyńskiej Turzonom przez księcia cieszyńskiego Kazimierza z 1517 roku. Pod koniec XVI wieku osada ta była dalej niezamieszkana, na co wskazuje dokument nadania lasu w Ligocie dla sołtysa z Piotrowic w 1588 roku. Wieś ta nie zniknęła, a istniejące przy niej pola uprawne były użytkowane cały czas przez mieszkańców okolicznych osad. Prawdopodobnie opustoszyła ją szerząca się epidemia lub też zniszczenia wyniku działań wojennych w okresie walk pomiędzy książętami śląskimi. Ligota została zasiedlona ponownie dopiero pod koniec XVII wieku, ale jeszcze w XVIII wieku zwana była Ligotką.
Wcześniej, bo w XVI wieku z państwa pszczyńskiego wyodrębniono ordynację mysłowicką, a w pozostałej jej części powstała osada służebna dla Kuźnicy Pszczyńskiej (współcześnie Stara Kuźnia w południowej części Rudy Śląskiej) zwana obecnie Panewnikami. Zostały one założone około 1580 roku nad Kłodnicą przy ujściu Ślepiotki – późniejsze Stare Panewniki (według Marty Chmielewskiej wieś istniała już prawdopodobnie w XIV wieku), a jego powstaniu sprzyjał panujący wówczas długoletni okres pokoju, kiedy to ówcześni władcy pszczyńscy inicjowali akcje osadnicze. Panewniki po raz pierwszy w źródłach pisanych pojawiły się w 1586 roku. Prawdopodobnie początkowo Panewniki były jedną z osad służebnych, w których wytwarzano panwie dla Kuźnicy Pszczyńskiej. W XVII wieku we wsi Panewniki istniał już zarząd gminny z wójtem na czele, a w tym czasie w Panewnikach prawdopodobnie istniała także karczma w miejscu obecnego kościoła św. Antoniego Padwy w Starych Panewnikach.
W XVII wieku powstały dwa panewnickie przysiółki – Kokociniec i Wymysłów. W tym czasie w Kokocińcu powstała kuźnica, przy której rozwijała się także sama osada. Zakład zen założony był przez właścicieli ziemskich i funkcjonował w ramach ogólnej gospodarki dworu. Kokociniecka kuźnica przestała funkcjonować w połowie XVIII wieku wraz z pojawieniem się konkurencji w postaci fryszerek. Wraz z likwidacją kuźnicy wzrastała za to liczba gospodarstw chłopskich. Pierwsza zaś wzmianka o Wymysłowie – niewielkiego przysiółka pomiędzy Panewnikami a Kokocińcem, sięga 1681 roku (według Lecha Szarańca Wymysłów miał zostać założony już w XIV wieku), a jej powstanie łączy się z prawdopodobnie z rozwojem istniejącej wówczas kuźnicy w Kokocińcu
Kryzysowym czasem dla ziem pszczyńskich była trwająca w XVII wieku wojna trzydziestoletnia, szczególnie lata 1621–1646. Na tych ziemiach doszło do strat skutek plądrowania, rabunków i kontrybucji, a wraz z tym także do strat ludnościowych. Mapa ziemi pszczyńskiej ("Ichnoorthographia Plesniaca") autorstwa Andreasa Hinderberga wydana w 1636 roku wskazuje na istnienie zarówno Ligoty (jako Las Ligocki – niem. "Ellgott Walde") i Panewnik, a przy ujściu Ślepiotki zaznaczono także panewnicki przysiółek – Wymysłów. Prawdopodobnie już wtedy biegła ścieżka prowadząca wzdłuż Kłodnicy, której wody spiętrzono najprawdopodobniej na potrzeby młyna wzmiankowanego po raz pierwszy w 1620 roku (działał on do połowy XIX wieku, a jego właścicielem był zarząd dóbr dominialnych księstwa pszczyńskiego).
W II połowie XVII wieku nastąpiło ponowne zaludnienie Ligoty. Ruch osadniczy na terenie wsi rozpoczął się najprawdopodobniej po 1680 roku – w dokumentach z 1701 roku odnotowano już istnienie wsi Ligota ("de villa Ligotha"). Wieś ta przyjęła zaś charakter bardziej chałupniczy niż zagrodniczy. W 1718 roku w Ligocie mieszkało 12 chałupników, a w 1740 roku było ich 23. Ligota status samodzielniej gminy uzyskała na początku XVIII wieku z sołtysem wyznaczonym przez zarząd dominium księstwa pszczyńskiego. Od połowy XVIII wieku do lat 20. XX wieku nad Ślepiotką funkcjonował młyn wodny, który przez wiele lat był własności rodziny Materlów, zaś młyn w Ligocie działał jeszcze na początku XIX wieku, po czym został przerobiony na tartak. Znajdował się przy ulicy Piotrowickiej na wysokości mostu nad Kłodnicą.
XIX i początek XX wieku.
Obszar współczesnych Katowic do końca XVIII wieku opierał się głównie o gospodarkę rolną i gospodarkę leśną, zaś tutejsze gleby były niskiej wydajności. Prawdziwy rozwój przemysłu na tym obszarze mógł nastąpić od lat 30. XIX wieku wraz z uwłaszczeniem chłopów i od tego momentu mogli się swobodnie przemieszczać, zasilając szeregi robotników przemysłowych. Szybki wzrost liczby ludności Ligoty nastąpił w I połowie XIX wieku. Od XIX wieku osada ta zaczęła się rozwijać jako miejscowość letniskowa dla mieszkańców Katowic, co nasiliło się po wybudowaniu linii kolejowej łączącej Katowice z Murckami przez Ligotę oddanej do użytku 1 grudnia 1852 roku. Na przełomie XIX i XX wieku w Ligocie powstawały liczne zakłady przemysłowe jak fabryka farb, zakład przetwórstwa ropy naftowej czy cegielnia, a wraz z rozwojem przemysłu wzrastała też liczba ludności oraz rozwijała się działalność usługowa i oświatowa.
Panewniki zaś przez długi czas rozwijały się jako wieś rolnicza, a i one stały się miejscem wypoczynkowym, głównie dzięki karczmie znajdującej się w Starych Panewnikach. W połowie XIX wieku z inicjatywy dominium pszczyńskiego powstał kolejny zajazd – późniejszy dom „Maria” (ul. Panewnicka 374b), funkcjonujący później jako dom starców. W miejscu dawnej kokocinieckiej huty w latach 1846–1847 powstała huta żelaza „Ida”. Składała się ona z dwóch wielkich pieców na węgiel drzewny i jeden mniejszy, a była ona własnością książąt pszczyńskich. W połowie XIX wieku w gminie Panewniki prócz huty „Ida” i kopalni węgla kamiennego „Szadok” czynne były dwa warsztaty rzemieślnicze.
W XIX wieku jako przysiółek Piotrowic nad Ślepiotką zostało założone Zadole. Osiada ta kształtowała się powoli wraz z rozwojem przemysłu na terenie współczesnych Katowic, zwłaszcza od II połowy XIX wieku po wybudowaniu linii kolejowej Katowice – Rybnik. W 1828 (bądź 1825) roku w Panewnikach powstała pierwsza szkoła, która mieściła się w izbie jednego z zagrodników Wawrzyńca Matury, zaś w latach 1879–1880 na ternie Starej Ligoty (ul. Hetmańska) powstała szkoła dla dzieci z Ligoty.
Na początku XX wieku w Panewnikach rozpoczęto budowę zespołu klasztornego oo. franciszkanów sprowadzonych z Góry Św. Anny w 1902 roku z inicjatywy ks. Ludwika Skowronka. Pierwszymi zakonnikami byli ojcowie Kamil Bolczyk i Wilhelm Rogosz. Neorenesansowy zespół klasztorny został wzniesiony w latach 1905–1908. Franciszkanie z Panewnik zrodzili m.in. tradycję ustawiania wewnątrz świątyni jednej z bardziej znanych w regionie szopek bożonarodzeniowych. W 1909 roku do Panewnik przybyły z Poręby pod Górą Św. Anny pierwsze siostry ze Zgromadzenia Służebniczek NMP Niepokalanie Poczętej i zamieszkały w budynku późniejszego panewnickiego przedszkola na rogu dzisiejszych ulic Panewnickiej i Medyków.
Lata międzywojenne i II wojna światowa.
Na początku I powstania śląskiego, 17 sierpnia 1919 roku powstańcy na kilka godzin zdobyli stację kolejową w Ligocie, przerywając połączenie Katowic z Żorami. Powstańcy zaatakowali także posterunek Grenschutzu, w efekcie czego zdobyto broń, lecz Niemcy szybo przysłali posiłki, a powstańcy musieli się wycofać w kierunku lasu Szadok. Po zakończeniu powstania 26 sierpnia 1919 roku część powstańców uciekło do Zagłębia Dąbrowskiego z możliwością powrotu bez konsekwencji za udział w powstaniu po 1 października na mocy porozumienia pomiędzy rządem polskim a niemieckim.
Nie zachowały się żadne konkretne informacje dotyczące udziału mieszkańców Ligoty i Panewnik w czasie II powstania śląskiego.
Podczas plebiscytu z 1921 roku 71% głosujących z gminy Ligota i 82% z gminy Panewniki opowiedziało się za przyłączeniem Górnego Śląska do Polski.
III powstanie śląskie wybuchło w nocy z 2 na 3 maja 1921 roku. W pierwszych godzinach powstańcy zajęli dworzec kolejowy w Ligocie, budynek Urzędu Gminy, Urząd Pocztowy oraz miejscowe zakłady przemysłowe. Podczas tego powstania Ligota była jednym z miejsc koncentracji sił powstańczych przed atakiem na Katowice, a z ligockiej stacji kolejowej wyjeżdżały pociągi do walk nad Odrą i pod Górą Św. Anny. Z Ligoty pochodzili m.in. dowódcy batalionów: Alojzy Kurtok i Leopold Kocima. Bataliony te należały 1 Pułku Pszczyńskiego walczącego na linii Odry (Obrowiec – Strzebiniów – Stare Koźle). W tym samym pułku walczyli też panewniccy powstańcy W tym czasie w walkach powstańczych zginęło kilkunastu mieszkańców Ligoty. Po powstaniach śląskich obszar części Górnego Śląska, w tym tereny dzielnicy Ligota-Panewniki w 1921 roku włączono do Polski. Na tych terenach powstała polska administracja, w tym także w Ligocie i Panewnikach.
Dnia 15 października 1924 roku Ligota została włączona w granicę Katowic, a zaraz po jej przyłączeniu do miasta podjęto decyzję o budowie domów mieszkalnych dla pracowników Śląskiego Urzędu Wojewódzkiego, wybudowane pomiędzy Ślepiotką a ulicami Piotrowicka i Panewnicką. Samo zaś centrum Ligoty przesunęło się w rejon ulic Franciszkańskiej i Smolnej. Na krótko przed wybuchem II wojny światowej wybudowano w Ligocie nowoczesny budynek szkolny – obecnie siedziba VII Liceum Ogólnokształcącego im. Harcerzy obrońców Katowic w Katowicach.
W 1934 roku została erygowana, wydzielona z mikołowskiej parafii panewnicka wspólnota parafialna św. Ludwika Króla i Wniebowzięcia NMP, zaś w latach 1936–1958 wzniesiono Kalwarię Panewnicką na terenie wokół klasztoru.
Po zajęciu przez Niemców na początku II wojny światowej terenów dzisiejszej Ligoty-Panewnik, we wrześniu 1939 roku Niemcy w Lasach Panewnickich zamordowali harcerzy i powstańców – obrońców Katowic. Po wojnie ich szczątki ekshumowano i pochowano na cmentarzu przy ulicy Panewnickiej, zaś w 1961 roku odsłonięto pomnik na ich wspólnej mogile. W okresie niemieckiej okupacji ziem polskich zginęło także wielu mieszkańców Ligoty i Panewnik, w tym bracia Ludwik, Jan i Wilhelm Wieczorkowie (Ludwik w zmarł w obozie koncentracyjnym w Buchenwaldzie w 1942 roku, pozostali dwaj bracia w 1944 roku w katowickim więzieniu). Dnia 13 października 1944 roku na skraju Lasów Panewnickich rozstrzelany został działacz harcerski Jan Giemza.
W czasach okupacji na terenie Ligoty-Panewnik rozwijała się działalność konspiracyjna. Do najbardziej aktywnych od 1939 roku należała przede wszystkim Polska Organizacja Powstańcza, która swoją aktywność wykazywała przeze wszystkim na terenie Ligoty i Piotrowic. W Ligocie też znajdowała się kwatera komendanta organizacji, a kierował ją były komendant Śląskiej Chorągwi Harcerskiej Józef Pukowiec. Armia sowiecka na teren Ligoty-Panewnik weszła od strony Starej Ligoty 27 stycznia 1945 roku
Okres powojenny.
Po działaniach wojennych zaczęto w Ligocie i Panewnikach organizować struktury nowej komunistycznej władzy. Siedziba komitetu PZPR znajdowała się początkowo w budynku przy skrzyżowaniu ulic Książęcej i Piotrowickiej. W dniu 1 kwietnia 1951 roku zniesiono powiat katowicki, a wraz z tym gminę Panewniki, którą włączono w granicę Katowic. Od stycznia 1955 roku działała Dzielnicowa Rada Narodowa Ligota-Południe. W czasie jej działalności, do 1973 roku, zrealizowała kilka dużych inwestycji, w tym budowę ośrodka sportowo-rekreacyjnego wraz z kąpieliskiem przy ulicy Wczasowej, parku i amfiteatru w Zadolu czy oświetlenia ulicznego.
Okres Polski Ludowej był także czasem wielu nowych inwestycji na terenie Ligoty-Panewnik. Na początku lat 50. XX wieku w Ligocie rozpoczęto budowę osiedla mieszkalnego przewidzianego dla kilkunastu tysięcy mieszkańców w rejonie ulic Panewnickiej, Piotrowickiej, Zielonogórskiej i Kołobrzeskiej, zaś w 1959 roku oddano do użytku tutaj pierwszą katowicką „Tysiąclatkę”. Pod koniec lat 60. XX wieki powstały trzy domy akademickie Uniwersytetu Śląskiego w Katowicach. W latach 70. XX wieku w Kokocińcu powstało osiedle mieszkaniowe dla pracowników kopalni „Śląsk”, a w latach 1980–1982 bloki mieszkalne wzdłuż Kłodnicy. Na granicy Ligoty i Panewnik w 1979 roku rozpoczęto budowę zespołu kliniczno-dydaktycznego Śląskiej Akademii Medycznej w Katowicach przy ulicy Medyków. Na przełomie lat 80. i 90. XX wieku w Kokocińcu powstało osiedle Sadyba.
Po okresie transformacji ustrojowej w Polsce, dnia 16 września 1991 roku Rada Miejska w Katowicach przyjęła uchwałę, na mocy której 1 stycznia 1992 roku podzielono Katowice na 22 pomocnicze jednostki samorządowe i 22 obszary ich działania. W tym czasie powołano także jednostkę samorządową nr 6 „Ligota – Panewniki”&lt;ref name="Uchwała nr XXVI/148/91"&gt;&lt;/ref&gt;. Pierwsze wybory do Rady Jednostki Pomocniczej nr 6 Ligota-Panewniki odbyły się 22 lutego 1994 roku, zaś trzy lata później 29 września 1997 roku wraz z reformą podziału administracyjnego Katowic, wyłączono z terenów Ligoty-Panewniki nową dzielnicę – Załęska Hałda-Brynów część zachodnia, która obejmuje m.in. część terenów Starej Ligoty.
Po 1989 roku na ternie Ligoty-Panewnik dokonano także licznych remontów i inwestycji. Wyremontowano m.in. siedzibę Miejskiego Domu Kultury „Ligota” w Katowicach, gmach dawnego Urzędu Gminy Panewniki oraz szereg placówek oświatowych w dzielnicy. Rozbudowano infrastrukturę głównych ulic i chodników. Rozwinęła się także nowa sieć handlowo-usługowa. Po tym czasie doszło także do przemian gospodarczych na terenie dzielnicy, związanych z przekształceń szeregu przedsiębiorstw na terenie Ligoty-Panewnik i powstaniu nowych. W dzielnicy w rejonie skrzyżowania ulic T. Kościuszki i Kolejowej powstał jeden z większych kompleksów handlowo-usługowych w Katowicach – Galeria Libero, którego budowę ukończono w listopadzie 2018 roku.
Po 1989 roku w Ligocie-Panewnikach nasilił się proces budowy nowych, licznych osiedli mieszkaniowych. W latach 2007–2010 w rejonie skrzyżowania ulic Książęcej i Piotrowickiej powstało osiedle Książęce, a projekt tego osiedla w październiku 2011 roku uzyskał Nagrodę Roku Stowarzyszenia Architektów Polskich 2010. W latach 2014–2022 roku w rejonie ulicy Kijowskiej powstało także inne większe osiedle mieszkaniowe – osiedle Franciszkańskie.
Demografia.
Jedne z najwcześniejszych danych demograficznych dotyczących terenów Ligoty-Panewnik pochodzą z XVI wieku. Dane z 1586 roku wskazują, iż w Panewnikach mieszkało około 40 osób, w tym 8 zagrodników, a 1620 roku było ich 9, a w 1629 roku pojawił się tutaj pierwszy chałupnik. Według danych z urbarza pszczyńskiego z 1630 roku w Panewnikach mieszkało 9 zagrodników, zaś w 1640 roku żyło tutaj 10 zagrodników i 4 chałupników. Ligotę zaś w XVI wieku i w I połowie XVII wieku opisywano w kronikach jako opuszczoną osadę, a w II połowie XVII wieku nastąpiło ponowne jej zaludnienie. Pierwsi chałupnicy w Ligocie zaczęli osiedlać się w 1680 roku. W 1718 roku było ich 12, a w 1740 roku 23.
W Katastrze Karolińskim z lat 1723–1725 wykazano, iż w Panewnikach było 11 gospodarstw kmiecych i 9 chałupniczych oraz 10 zagrodniczych. Pod koniec XVIII wieku w Panewnikach wraz z Kokocińcem i Wymysłowem było łącznie 10 gospodarstw zagrodniczych, zaś w Ligocie były wówczas tylko 3 gospodarstwa zagrodnicze i chałupnicze. W 1783 roku w Ligocie (wraz z Kostuchną) mieszkało 80 osób, zaś w Panewnikach mieszkało w tym czasie 145 osób.
Na początku XIX wieku niemal wszyscy tutejsi mieszkańcy i właściciele dóbr byli polskojęzyczni, zaś panowie zwierzchni i ich urzędnicy byli niemieckojęzyczni.
W I połowie XIX wieku nastąpił szybki wzrost liczby ludności Ligoty – w 1830 roku osada ta liczyła 105 mieszkańców, dwa lata później 165, a w 1845 roku 215 osób. Liczba ta stale wrastała. w 1855 roku w Ligocie mieszkały 442 osoby, zaś w 1858 roku mieszkało tutaj 535 osób, w tym 495 katolików, 25 ewangelików i 15 żydów. W 1861 roku Ligotę zamieszkiwało 566 osób, w tym 23 chałupników, zaś w 1890 roku w Ligocie mieszkało 683 osoby, w tym 680 katolików i 3 ewangelików.
Rozwój ludnościowy Ligoty na początku XX wieku spowodowany był głównie rozwojem miejscowego przemysłu i związanym z tym napływem nowych osób, którzy podejmowali pracę w nowo powstałych zakładach. W 1900 roku w Ligocie mieszkało 1 117 osób, w 1905 roku było ich 2 823 (bądź 1 823), w 1910 roku 4 125, zaś w w 1 923 roku 4 763. W 1980 roku na ternie byłej gminy Ligota mieszkało około 25 tysięcy osób.
Liczba ludności Panewnik od XIX wieku także stale rosła. W 1855 roku, więc kilka lat po zakończeniu na ziemi pszczyńskiej procesu uwłaszczenia chłopów, w Panewnikach mieszkało 648 osób. W 1855 liczba ta wzrosła do 648, zaś w 1858 roku do 672. W tym czasie żyło tutaj 655 katolików, 15 ewangelików i 2 żydów. W 1861 roku w Panewnikach mieszkało 718 osób, a w 1861 roku było ich 718 osób, w tym 12 zagrodników i 40 chałupników, zaś pod względem wyznaniowym żyło tutaj wówczas 702 katolików i 14 ewangelików. W 1861 roku liczba mieszkańców Panewnik wzrosła do 718 osób, zaś w 1890 roku do 770 mieszkańców, a pod względem wyznaniowym żyło tutaj w tym czasie 767 katolików i 3 ewangelików.
W 1905 roku w Panewnikach mieszkało 1 000 osób, a zamieszkiwała ją wyłącznie polska ludność. W 1915 roku mieszkało tutaj 1 405 osób, w 1933 roku było ich 2 338, w tym 2 316 katolików, 14 ewangelików i 4 osoby innego wyznania. W 1940 roku w Panewnikach mieszkało 3 738 osób, w 1951 roku żyło tutaj 3 859 osób, zaś w 1980 roku było ich 5 634, zaś w samym Kokocińcu w tym czasie mieszkało około 3 tys. osób.
W 1988 roku tereny dzielnicy Ligota-Panewniki zamieszkiwało 33 252 osoby. Najwięcej wówczas żyło osób w przedziale lat 15-29, a najmniej w wieku powyżej 60 lat. Pod koniec grudnia 2007 roku w dzielnicy mieszkało łącznie 31 879 osób, co stanowiło wówczas 10,1% ludności Katowic. Dzielnica ta była wówczas drugą najludniejszą dzielnicą miasta (zaraz po Śródmieściu),a gęstość zaludnienia w tym czasie wynosiła 2 533 osoby/km² i była wyższa os gęstości zaludnienia dla całego miasta, wynoszącej wówczas 1916 osób/km².
W 2005 roku Ligotę-Panewniki zamieszkiwało 32016 osób, a w latach 2007–2011 zmiana liczby ludności dzielnicy wykazywała różny trend – w 2007 toku w Ligocie-Panewnikach mieszkało 31 805 osób, w 2010 roku liczba ta spadła do 31 498 osób, zaś w 2011 roku wzrosła do 31 387 osób, a gęstość zaludnienia w tym czasie wynosiła 2 493 osób/km². W 2010 roku 13,9% mieszkańców dzielnicy było w wieku przedprodukcyjnym, 67,5% w wieku produkcyjnym, zaś 18,6% mieszkańców miało wiek poprodukcyjny. Pod koniec 2013 roku w dzielnicy mieszkały 30 774 osoby, w tym 3 606 osób w wieku 0-14 lat i 2 680 osób w wieku powyżej 75 lat.
W badaniu sondażowym przeprowadzonym w 2011 roku na grupie 116 mieszkańców Ligoty-Panewnik, 43,1% osób zadeklarowało się jako Polacy, 15,5% jako Ślązacy, zaś 41,4% zarówno jako Polacy jak i Ślązacy.
Na poniższym wykresie przedstawiono rozwój demograficzny historycznych gmin Ligota i Panewniki (przed 1988 rokiem) i Dzielnicy nr 6 Ligota-Panewniki (od 1988 roku włącznie):
Polityka i administracja.
Dzielnica nr 6 Ligota-Panewniki jest jedną z 22 dzielnic Katowic, stanowiących jednostkę pomocniczą gminy. Została ona powołana na mocy uchwały Rady Miejskiej w Katowicach jako jednostka samorządowa nr 6 Ligota-Panewniki dnia 1 stycznia 1992 roku. Według Uchwały nr XLVI/449/97 Rady Miejskiej Katowic z dnia 29 września 1997 roku Ligota-Panewniki jest statutową dzielnicą w zespole dzielnic zachodnich. Obowiązujący statut dzielnicy został ustanowiony na mocy Uchwały Nr XLI/896/21 Rady Miasta Katowice z 25 listopada 2021 roku. Zgodnie z przepisami statutu, organami dzielnicy jest Rada Dzielnicy oraz Zarząd Dzielnicy. Rada Dzielnicy składa się z 21 radnych wybieranych na pięcioletnią kadencję. Jest ona organem stanowiącym dzielnicy, a do zadań Rady Dzielnicy należy m.in. występowania do organów miasta Katowice w sprawie wniosków mieszkańców dzielnicy w zakresie jej działania, inicjowanie i organizowanie obchodów okolicznościowych, imprez kulturalnych, sportowych czy rekreacyjnych, opiniowanie inicjatyw lokalnych czy też wnioskowanie w sprawach miasta dotyczących obszaru Ligoty-Panewnik. Zarząd Dzielnicy zaś jest organem wykonawczym dzielnicy. Przewodniczący Zarządu reprezentuje dzielnicę na zewnątrz, a do zadań Zarządu należy m.in. przyjmowanie wniosków mieszkańców dzielnicy, organizowanie i koordynowanie inicjatyw społecznych, informowanie mieszkańców o sprawach dzielnicy bądź też przygotowywanie projektów uchwał Rady Dzielnicy.
W Ligocie-Panewnikach funkcjonuje Rada oraz Zarząd Dzielnicy nr 6 Ligota-Panewniki. Swoją siedzibę ma przy ulicy Franciszkańskiej 25. Przewodniczącym Rady Dzielnicy na początku 2023 roku był Jacek Tomaszewski, zaś Przewodniczącą Zarządu Dzielnicy była wówczas Sylwia Bacia. W trakcie kadencji 2014–2018 zwołano 32 Sesje Rady, na których podjęto 54 uchwały, zaś w czasie dyżurów Radnych wpłynęło 336 wniosków i interwencji mieszkańców dzielnicy dotyczące istotnych problemów Ligoty-Panewnik.
Rada i Zarząd Dzielnicy współpracuje z mieszkańcami Ligoty i Panewnik, władzami miasta Katowice i Urzędem Miasta Katowice na rzecz rozwoju dzielnicy. Z ich inicjatywy doszło do szeregu nowych inwestycji i remontów na terenie dzielnicy, a Rada też współpracuje w ramach katowickiego budżetu obywatelskiego. Dodatkowo Rada współpracuje z lokalnymi jednostkami i organizacjami, w tym z Policją, Strażą Miejską, parafiami i placówkami oświatowo-wychowawczymi i kulturalnymi położonymi na terenie Ligoty-Panewnik. Rada Dzielnicy była współorganizatorem różnego typu uroczystości na ternie dzielnicy Ligota-Panewniki, w tym obchodów rocznicowych 650-lecia Ligoty i 430-lecia Panewnik. Przedstawiciele Rady i Zarządu uczestniczą także w obchodach świąt państwowych i w innych uroczystościach.
Ligota-Panewniki łączy ze sobą dwie historyczne jednostki administracyjne – dawne gminy Ligota i Panewniki. Historycznie tereny dzielnicy w granicach politycznych Śląska znalazły się pod koniec XII lub na początku XIII wieku i początkowo chodziły prawdopodobnie w skład kasztelanii mikołowskiej, lecz jeszcze w XIII wieku na czoło zaczęła wysuwać się Pszczyna. W 1337 roku tereny dzielnicy wraz z księstwem raciborskim przeszły pod panowanie Mikołaja II z dynastii Przemyślidów opawskich. W 1375 roku Jan – syn Mikołaja II przekazał zwierzchnictwo nad okręgami pszczyńskimi i mikołowskimi księciu opolskiemu Władysławowi II, który przez 1386 rokiem oddał Przemyślidom opawskim. W późniejszych latach ziemia ta przechodziła na różne osoby.
Na początku XVI wieku ziemiami pszczyńskimi zainteresowani byli przedstawiciele dwóch rodów mieszczańskich z Krakowa: Turzonowie i Salomonowie w związku z korzystnymi uwarunkowaniami tych terenów, tj. obecnością rud żelaza, kuźnic i łatwych do eksploatacji terenów leśnych. W 1517 roku Aleksy Thurzon nabył obszar pszczyński od Wacława II, który potem odstąpił teren bratu Janowi w 1525 roku. W 1527 roku tereny te uzyskały status państwa stanowego. W 1548 Jan Turzon sprzedał państwo pszczyńskie biskupowi wrocławskiemu Baltazarowi Promnitzowi i od tego czasu aż do 1763 roku ziemia pszczyńska była pod panowaniem Promnitzów, a potem rodu Anhalt-Cöthen. Spadkobiercami po rodzie Anhaltów był ród Hochbergów. W 1847 roku po śmierci księcia Henryka von Anhalt-Cöthen majątek pszczyński przejął Jan Henryk X Hochberg.
W XVII wieku we Panewniki istniał zarząd gminny z wójtem na czele, zaś Ligota status samodzielniej gminy uzyskała na początku XVIII wieku z sołtysem wyznaczonym przez zarząd dominium księstwa pszczyńskiego.
Gmina Ligota używała pieczęci z godłem, w którym pośrodku znajdowało się drzewo liściaste, po prawej stronie dwa mniejsze, a po lewej siedzący na kamieniu ptak ujęty w profilu z uniesionymi do góry skrzydłami. Gmina Panewniki zaś miała pieczęcie z godłem przedstawiającym pierwotnie kociołek z długa rączką stojący na trzech nóżkach na szerokim blacie, a pod nim był ogień. Godło na poczęci z lat 1863–1913 przedstawiało już sam kociołek z długą rączką stojący na trzech nóżkach. Symbole te są współcześnie używane m.in. przez Radę Dzielnicy nr 6 Ligota-Panewniki.
Po 1742 roku, kiedy to tereny dzielnicy Ligota-Panewniki weszły w skład państwa pruskiego, na Górnym Śląsku utworzono powiaty. Obszary dzielnicy znalazły się zaś w powiecie pszczyńskim. W dniu 1 stycznia 1874 roku na Śląsku ustanowiono nowe jednostki administracyjne, zwane okręgami urzędowymi (niem. "Amtsbezirk"), obejmujących kilka gmin i obszarów dworskich. W powiecie pszczyńskim powstały m.in. okręgi urzędowe Piotrowice, obejmujący m.in. gminę wiejską Ligota (pierwszy naczelnik urzędował w Mikołowie) i Śmiłowice z gminą wiejską Panewniki (pierwszy urzędnik urzędował w Śmiłowicach). W dniu 1 maja 1913 roku utworzono z gmin Ligota i Panewniki nowy okręg urzędowy Ligota.
W 1922 roku przyłączono do Polski m.in. obszar dzisiejszych Katowic wraz z dawnymi gminami Ligota i Panewniki, które stały się częścią powiatu pszczyńskiego w autonomicznym województwie śląskim. W 1923 roku oddano do użytku budynek Urzędu Gminy Panewniki przy dzisiejszej ulicy Panewnickiej 75, zaś Urząd Gminy Panewniki został tam przeniesiony rok później. W nowym budynku znalazła się także placówka pocztowa. Budynek ten w czasach Polski Ludowej do 1973 był m.in. siedzibą wydziałów Dzielnicowej Rady Narodowej. Ustawą Sejmu Śląskiego z dnia 15 lipca 1924 roku postanowiono o poszerzeniu granic miasta Katowice o gminy Bogucice, Brynów, Dąb (bez Józefowca) i Załęże z powiatu katowickiego oraz Ligotę Pszczyńską z powiatu pszczyńskiego. Ustawa ta weszła w życie 15 października 1924 roku. Ratusz dawnej gminy Ligota przed włączeniem dzielnicy do miasta znajdował się przy ulicy Piotrowickiej 83. Do 1924 roku budynek ten był siedzibą Urzędu Gminy Ligota, zaś potem stał się komisariatem Policji. Na początku XXI wieku gmach dawnego ratusza był placówką medyczną. W 1925 roku nastąpił podział Katowic na cztery dzielnice, w tym na dzielnicę Ligota-Brynów.
W 1936 roku książę pszczyński Jan Henryk XV Hochberg spotkał się z wojewodą Michałem Grażyńskim celem uregulowania stosunków w państwem polskim, zaś rok później oddał on część swoich terenów, a także zniesiono fideikomis pszczyński.
Niedługo przed wybuchem II wojny światowej, 1 kwietnia 1938 roku powiększono obszar Katowic o parcele z gmin Piotrowice i Panewniki o łącznym obszarze 182,91 ha. Włączono wówczas tereny osiedla domów jednorodzinnych i lasów na południe od obecnej ulicy Panewnickiej i okolice obecnej ulicy Kolejowej. Obie zaś gminy Decyzją Sejmu Śląskiego z 7 marca 1939 roku zostały w dniu 1 kwietnia tego samego roku wyłączone z powiatu pszczyńskiego i przyłączone do powiatu katowickiego.
Po zajęciu Polski przez III Rzeszę Niemiecką nowe władze okupacyjne przywróciły nazewnictwa miejscowości według stanu z 1922 roku pozostawiając nieruszone wszelkie zmiany administracyjne, które nastąpiły do tej pory. Podczas wojny planowano także zmianę nazwy gminy Panewniki na Pfannendorf, a zmiany te miano wcielić w życie po zakończeniu wojny. Dnia 3 lutego 1942 roku rozporządzeniem nadprezydenta prowincji górnośląskiej zmieniono nazwy dzielnic Katowic – powstała wówczas m.in. dzielnica Kattowitz-Idaweiche, obejmująca tereny Ligoty.
Po objęciu przez polskie władze m.in. terenów Górnego Śląska w 1945 roku przywrócono na terenie współczesnych Katowic stan prawny z 1 września 1939 roku, nie uznając przekształceń dokonanych przez niemieckie władze okupacyjne. Podjęto zaś przygotowania do przekształcenia dotychczasowych wiejskich gmin jednostkowych w gminy zbiorowe dzielące się na gromady. Gmina Panewniki znajdująca się wówczas w powiecie katowickim była dosyć silna i samowystarczalna finansowo, dlatego jej nie przekształcono. Dnia 1 kwietnia 1951 roku zniesiono powiat katowicki, a wraz z tym gminę Panewniki włączono w granicę miasta Katowice, stając się jej częścią. Na mocy uchwały Wojewódzkiej Rady Narodowej w Stalinogrodzie z 5 października 1954 roku Katowice podzielono na trzy dzielnice, w tym na dzielnicę Ligota. Siedziba Prezydium Dzielnicowej Rady Narodowej początkowo znajdowała się przy ulicy Panewnickiej 40, a w późniejszym czasie działała ona przy ulicy Franciszkańskiej 33. W 1973 roku podział Katowic na dzielnice został zniesiony. 
Jednostka samorządowa nr 6 Ligota-Panewniki została powołana 1 stycznia 1992 roku. Pierwsze wybory do Rady Wspólnoty Samorządowej Jednostki Pomocniczej nr 6 Ligota-Panewniki odbyły się 22 lutego 1994 roku, zaś 14 marca tego samego roku powołano Samorządową Jednostkę Pomocniczą nr 6 Ligota-Panewniki&lt;ref name="LXIII/481/94"&gt;&lt;/ref&gt;. W 1997 roku zreformowano podział administracyjny Katowic, wydzielając północną część Ligoty-Panewnik, powołując nową dzielnicę – Załęską Hałdę-Brynów część zachodnią, która swoim zasięgiem objęła Starą Ligotę.
Gospodarka.
Ligota-Panewniki jest dzielnicą wielofunkcyjną, głównie zaś mieszkaniową oraz usługową o charakterze lokalnym, a istotnym dopełnieniem gospodarki dzielnicy stanowią funkcje logistyczne i magazynowe oraz przemysłowe. Jest ona miejscem koncentracji działalności różnych branż, zaś tereny przemysłowe i usługowe dzielnicy, w tym składy i bocznice kolejowe koncentrują się głównie w kilku rejonach, w tym przy ulicy Kolejowej, gdzie siedzibę mają według stanu z początku 2023 roku m.in. firmy logistyczne JAS-FBG (ul. Kolejowa 17) i Transbud-Katowice, a w sąsiedztwie przy ulicy Stalowej 1 dystrybutor wyrobów hutniczych ArcelorMittal Distribution Solutions Poland. Pozostałe miejsca koncentracji działalności gospodarczej to ulice: Piotrowicka i Książęca (Zakład Badań i Rozwoju spółki akcyjnej Zakłady Remontowe Energetyki Katowice – ul. Książęca 12), A. Asnyka i Śląska (producent wyrobów budowlanych Farby KABE Polska – ul. Śląska 88) oraz Owsiana (dystrybutor elementów stalowych Stalprofil – ul. Owsiana 60a i producent części samochodowych Autoneum Poland – ul. Owsiana 60a).
W Ligocie-Panewnikach przy ulicy T. Kościuszki 229 działa galeria handlowa Libero. Galeria ta składa się z ponad 150 sklepów i punktów usługowych, a także strefą restauracyjną. Wraz z nimi działają także obiekty kulturalno-rekreacyjne – kino sieci Helios, kręgielnia i centrum fitness. Inwestorem galerii była spółka Echo Investment.
W dzielnicy wykształciły się także lokalne ośrodki usługowo-handlowe o znaczeniu podstawowym z dominacją handlu (w tym sklepów spożywczych) i usług podstawowych. W Ligocie-Panewnikach wykształciły się cztery takie ośrodki: Zadole (rejon ulic Zadole, Zielonogórskiej, Kołobrzeskiej i Gorzowskiej), Panewniki (skrzyżowanie ulic: Panewnickiej, Medyków i Kijowskiej), Kokociniec (pomiędzy ulicami: Kijowską a Małą) i Ligota (ulice: Panewnicka od ulicy Franciszkańskiej od ulicy Mazowieckiej, Piotrowicka od ulicy Franciszkańskiej do ulicy Słupskiej, Franciszkańska i Grunwaldzka).
Pod koniec 2013 roku w systemie REGON zarejestrowanych było łącznie 4 058 podmiotów gospodarczych z siedzibą w Ligocie-Panewnikach (8,9% wszystkich firm w Katowicach; drugi największy odsetek po Śródmieściu), z czego 3 895 z nich to były mikrofirmy (127 podmiotów na 1 000 mieszkańców). Pod koniec 2013 roku zarejestrowanych było 801 bezrobotnych osób mieszkających w Ligocie-Panewnikach, co stanowiło wówczas 2,6% mieszkańców dzielnicy.
Historycznie jednym z pierwszych zakładów rzemieślniczych na terenie Ligoty-Panewnik była kuźnica w Kokocińcu. Powstała ona na początku XVII wieku, zaś według Lecha Szarańca i Ludwika Musioła kokociniecka kuźnica została założona w 1650 roku. Znajdowała się ona na brzegu stawu kuźniczego, powstałego w wyniku spiętrzenia wód potoku Kokociniec i rzeki Kłodnica i była jedną z czterech funkcjonujących w różnym czasie tego typu zakładów na terenie państwa pszczyńskiego. Nie była ona dużym zakładem – była ona wyposażona w niski piec łukowy, a w 1670 roku przetopiono w niej 440 wiader rudy żelaza. Do 1670 roku była ona dzierżawiona przez prywatnego kuźnika, a później przeszła pod zarząd pszczyńskiego dominium. Produkcji w kokocinieckiej kuźnicy zaprzestano na początku XVIII wieku.
W XIX wieku wpływ industrializacji na rozwój Ligoty-Panewnik, a także innych południowych dzielnic Katowic był mniejszy aniżeli dla pozostałych rejonów miasta. Obszar ten należał wówczas do księstwa pszczyńskiego i rozwijał się zdecydowanie mniej intensywnie niż pozostałe. W tym czasie w gminie Panewniki funkcjonowała tylko jedna huta żelaza – „Ida”, dla której węgiel kamienny wydobywała nieodległa kopalnia „Szadok”. Czynne były w XIX wieku także dwa warsztaty rzemieślnicze i dwa zajazdy. Nie prowadzono zaś tutaj budownictwa patronackiego. Na przełomie XIX i XX wieku Panewniki dalej miały charakter rolniczy. Ludność w tym czasie utrzymywała się z uprawy ziemi, a część mieszkańców podjęła się także pracy w okolicznych kopalniach – zwłaszcza w „Oheim” („Wujek”) i „Cleophas” („Kleofas”) lub w okolicznych hutach i zakładach przemysłowych. W tym czasie przemysł poza małymi zakładami rzemieślniczymi nie był tutaj obecny. Dzięki powstaniu w latach 1905–1908 kompleksu klasztornego oo. franciszkanów w Panewnikach, a wraz z tym pojawieniu się ruchu pielgrzymkowego, zaczął się w rejonie rozwijać handel i zakłady gastronomiczne.
Ligota początkowo rozwijała się jako wieś rolnicza z młynem i karczmą. Uprawiano tutaj takie zboża, jak żyto, jęczmień i owies, a także tatarkę, groch i chmiel. Od XIX wieku przekształciła się zaś w wieś wypoczynkową dla mieszkańców Katowic.
Huta „Ida” pracowała tylko przez 13 lat – od 1848 do 1861 roku, a znajdowała się przy obecnej ulicy Kijowskiej w Kokocińcu, obok siedziby Nadleśnictwa Katowice. Główną część zakładu stanowiły dwa wielkie piece opalane koksem z przylegającymi do nich wieżami gichtowymi oraz halami lejniczymi, których spuszczano gotową surówkę. Rudę żelaza do huty pozyskiwano z okolicznych kopalń, a także z drobnych złóż znajdujących się w ligockich lasach. Od 1855 roku zaczęła działać odlewnia, zaś w 1858 roku w hucie „Ida” pracowało 28 osób, a produkcja w tamtym roku wynosiła łącznie 19 014 cetnarów surówki. Huta ta odstawała swoim wyposażeniem od innych tego typu górnośląskich zakładów, a w tym czasie także i książę pszczyński zdecydował się o skupieniu swojej działalności na branży górniczej. Ostatecznie w 1861 roku wygaszono w hucie wielkie piece, a na przełomie XIX i XX wieku rozebrano wszystkie zabudowania produkcyjne dawnej huty „Ida”.
W rejonie Kokocińca, w latach 1845–1853 działała kopalnia węgla kamiennego „Szadok”. Jej dokładna lokalizacja nie jest znana, ale szacuje się, że istniała w rejonie obecnego osiedla Sadyba. Została założona w celu zaopatrywania w węgiel kamienny położoną w pobliżu hutę żelaza „Ida”. W 1849 roku do huty kopalnia dostarczyła 6,1 tys. ton węgla kamiennego. Kopalnia w 1853 roku została unieruchomiona – prace górnicze na krótko wznowiono w latach 1881–1883. Ponieważ huta „Ida” nie działała od 1862 roku, w ponownie uruchomionym zakładzie pozyskiwano tylko około 500 ton węgla rocznie na potrzeby lokalne. Kopalnia ta ostatecznie została zlikwidowana w 1897 roku. W latach 70. XX wieku zaprojektowano w tym rejonie nową, wielką kopalnię, zwaną „Panewniki” lub „Radoszowy”. Rozpoczęto jej budowę jako Pole Zachodnie Kopalni Wujek, ale ostatecznie powstał jedynie jeden szyb nazwany „Radoszowy”, który został szybem pobliskiej kopalni „Śląsk”.
Powstanie i rozbudowa linii kolejowej biegnącej przez Ligotę w znaczący sposób przyczyniła się do rozwoju przemysłu i budownictwa na jej terenie. Ligota z ośrodka rolniczego przekształciła się w osadę przemysłową. Zakłady przemysłowe powstawały w rejonie wybudowanej w 1851 roku bocznicy kolejowej do huty „Ida” (wzdłuż obecnych ulic bp. T. Szurmana i Książęcej). Po likwidacji huty nie rozebrano bocznicy, a wzdłuż niej zaczęły powstawać także inne zakłady. Szczególnie intensywnie przemysł w Ligocie rozwijał się do czasu I wojny światowej, zaś po tym czasie nie zrealizowano tutaj żadnych większych inwestycji.
Od końca XIX wieku przy obecnej ulicy Piotrowickiej, w miejscu gdzie znajduje się dyskont spożywczy Netto (ul. Piotrowicka 98), działała Fabryka Chemiczna „Silesia”. Produkowano w niej m.in. kwas solny i sól glauberską. Fabryka ta należała do największych zakładów chemicznych w regionie. Zakład ten istniał do lat 60. XX wieku, a pozostałością po niej był budynek przy ulicy Piotrowickiej 100, wyburzony w 2017 roku. W sąsiedztwie znajdowała się Ligocka Fabryka Chemiczna (Rafineria), w której najpierw produkowano tlen i wodór, zaś po przebranżowieniu na rafinerię przerabiano w niej naftę oraz oleje mineralne i tłuszcze maszynowe. Po II wojnie światowej w jej miejsce znajdowały się magazyny paliwowe CPN, a potem baza Orlenu.
W sąsiedztwie bocznicy do dawnej huty „Ida”, w rejonie ulicy Książęcej w latach 20. XX wieku został założony tartak „Ligota”, nastawiony głównie na obsługę kopalń księstwa pszczyńskiego. Przy tej samej bocznicy ulokowano filię „Kuźni Ustroń”, w której w czasach II wojny światowej m.in. produkowano elementy wyposażenia łodzi podwodnych. Zakład ten czynny był do lat 60. XX wieku.
W latach międzywojennych przy ulicy Starej Kłodnickiej powstał zakład poznańskiego Towarzystwa Robót Inżynierskich (z własną bocznicą kolejową) – późniejszy Zakład Produkcji Kruszyw „Silesit”, a po wojnie skład opałowy oraz skład materiałów budowlanych. W sąsiedztwie przedsiębiorstwa powstała Fabryka Tłuszczów Technicznych Wilczek, następnie fabryka Walentego Jerzykiewicza produkująca farby mineralne, a po wojnie Spółdzielnia Pracy „Barwint”, potem P.P. „Mikrogran”. Dalej na wschód Franciszek Czaja założył wędzarnię ryb czynną do lat 90. XX wieku. Przy obecnej ulicy Kolejowej powstał na przełomie lat 20. i 30. XX wieku Zakład Gazowy „Dissous”, następnie „Gazakumulator”. Pod koniec swojego istnienia, na początku XXI wieku wchodził on w skład „Polgazu”.
W Lasach Panewnickich na granicy Katowic i Mikołowa działała kopalnia piasku „Panewniki”, która eksploatowała surowiec w latach 1936–1960 na potrzeby kopalni węgla kamiennego „Wujek”. Pierwsze plany budowy nowej kopalni piasku połączonej z kopalnią „Wujek” dwutorową linią wąskotorową zostały opracowane przez zarząd Zakładów Hohenlohego w latach 20. XX wieku. Linię tę wybudowano w latach 1936–1938, a sama zaś kopalnia miała wówczas powierzchnię 540 ha. W 1952 roku kopalnia dostarczyła 574 tys. m³ piasku, który wywożono do szybów wentylacyjnych kopalni „Wujek” i otworu posadzkowego II kopalni „Kleofas”. W tym czasie powierzchnia ówczesnej największej piaskowni w Katowicach wynosiła 609 ha. Z biegiem czasu dostawy piasku z Panewnik nie zaspokajały zapotrzebowania kopalni Wujek, dlatego też doprowadzono do niej normalnotorową linię kolei paskowej. Piasek w Panewnikach wydobywano do 1960 roku, a po jej likwidacji teren zrekultywowano. Współcześnie na terenie dawnej piaskowni znajduje się Hałda Panewnicka.
W czasach Polski Ludowej na terenie Ligoty-Panewnik nadal trwał rozwój działalności przemysłowej. W miejscu tartaku „Ligota” ulokowało się Przedsiębiorstwo Montażu Urządzeń Górniczych (późniejsze Przedsiębiorstwo Montażu Konstrukcji Stalowych i Urządzeń Górniczych, z własną szkołą zawodową, ulokowaną najpierw przy ulicy Kijowskiej, a potem przy ulicy Książęcej), powstałe w 1951 roku na bazie Fabryki Sprzętu Górniczego i Odpylaczy Kopalnianych, w 1948 roku przekształcone w Główne Warsztaty Mechaniczno-Kotarskie. W sąsiedztwie PEMUG-u powstała Baza Transportu Energomontażu Południe i Baza Przedsiębiorstwa Montażu Urządzeń Energetycznych Przemysłu Węgłowego.
Jednym z największych przedsiębiorstw działających w czasach Polski Ludowej na terenie Ligoty-Panewnik był założony w 1945 roku Centrostal Górnośląski przy ulicy Stalowej, który zajmował się obrotem wyrobami hutniczymi na rynku krajowym i zagranicznym. W sąsiedztwie w tamtym okresie działały także: magazyny chemiczne (ul. Kolejowa 19) oraz Baza Transportowa Budownictwa Przemysłowego – późniejszy Transbud-Katowice (ul. Kolejowa 17). W latach 70. XX wieku w Starych Panewnikach w rejonie ulic Kuźniczej i Owsianej czynna była nowoczesna fabryka elementów domów z wielkiej płyty. W miejsce Fabryki Domów w Panewnikach powstały po 1989 roku nowe firmy, w tym w 1992 roku PBU „Panewnik”, które produkuje elementy prefabrykowane z betonu i żelbetu.
Okres współczesny, trwający od lat 90. XX wieku charakteryzuje się schyłkiem surowcowych czynników miastotwórczych Katowic, stopniową eliminacją uciążliwych funkcji produkcyjnych i rewitalizacją terenów poprzemysłowych, a także likwidacją znacznej części bocznic kolejowych. To również czasy przemian dla dużych przedsiębiorstw na terenie Ligoty-Panewnik, w tym dla przekształconej firmy PEMUG i zlikwidowanej firmy WIMACH, a także terenów dawnej Fabryki Domów. Od czasów przemian ustrojowych większość miejscowych terenów przemysłowych była sukcesywnie zabudowywana przez nowe inwestycje mieszkaniowe, przekształcając stopniowo Ligotę-Panewniki w ośrodek mieszkaniowy, w tym o powstałe na terenach dawnej firmy PEMUG osiedle Franciszkańskie. W czasach transformacji ustrojowej w latach 90. XX wieku przybywało w dzielnicy sklepów spożywczych i placówek usługowych. Pojawiły się także nowe apteki, a także lokale gastronomiczne z fast-foodem.
Infrastruktura techniczna.
Zaopatrzenie terenów Ligoty-Panewnik w bieżącą wodę odbywa się przez zbiorniki sieciowe Mikołów i Murcki. Są one zasilane ze stacji uzdatniania wody w Dziećkowicach, Goczałkowicach-Zdroju i Kobiernicach. Wody te są tłoczone do wspólnego systemu rozrządu Górnośląskiego Przedsiębiorstwa Wodociągowego, skąd za pomocą systemu magistral wodociągowych i przyporządkowanej do nich sieci rozdzielczej Katowickich Wodociągów zaopatrywana jest m.in. Ligota-Panewniki w wodę. Ligotę-Panewniki na wysokości Wymysłowa przecina biegnący południkowo wodociąg tranzytowy GPW. Wodociągi magistralne Katowickich Wodociągów ciągną się wzdłuż głównych ulic dzielnicy, a jednym z nich jest wodociąg o średnicy 500 mm Panewniki – Ligota.
W 1931 roku pod północną częścią placu K. Miarki powstał zbiornik podziemny z hydroforem, który umożliwił zaopatrywanie w wodę południowej części miasta wraz z Ligotą. Oddano go do użytku w 1932 roku. W 1937 roku położono sieć wodociągową o przekroju 400/350/300 mm na odcinku Dąb przepompownia – Załęże – kopalnia „Wujek” – Ligota – Ochojec – Piotrowice.
Eksploatacją sieci kanalizacji sanitarnej i ogólnospławnej w dzielnicy zajmuje się należący do Katowickich Wodociągów Oddział Eksploatacji Sieci Kanalizacyjnej – Południe, zaś kanalizacją deszczową zarządza Miejski Zarząd Ulic i Mostów w Katowicach. Dzielnica ta leży w całości w zlewni Oczyszczalni Ścieków Panewniki, która położona jest przy ulicy Panewnickiej 330, ale już na terenie sąsiedniej Rudy Śląskiej. Oczyszczalnia Ścieków Panewniki obsługuje Panewniki, Ligotę, część Ochojca i część wschodnią Brynowa. Podłączono do niej około 50 tys. osób na terenie zlewni o powierzchni 661 ha. Właścicielem oczyszczalni jest spółka Katowickie Inwestycje (dawniej Katowicka Infrastruktura Wodociągowo-Kanalizacyjna), a jej eksploratorem jest spółka Katowickie Wodociągi.
Sieć kanalizacji ogólnospławnej występuje w częściach dzielnicy ze starą zabudową i są to głównie kanały najstarsze, budowane w latach 1929–1935 lub w latach 60. i 70. XX wieku. Większość z nich jest w złym stanie technicznych, na początku XXI wieku do najbardziej zniszczonych należały te w rejonie ulic J.K. Chodkiewicza i Śląskiej. Kanalizacja rozdzielcza (sanitarna i deszczowa) w Ligocie-Panewnikach występuje głównie na terenach osiedli mieszkaniowych zrealizowanych w II połowie XX wieku – w Wymysłowie i Kokocińcu. Wiek kanałów zlewni Oczyszczalni Ścieków Panewniki jest zróżnicowany, z przewagą tych wybudowanych w latach 60. i 80. XX wieku. Na pogorszenie ich stanu technicznego wpływ ma przede wszystkim ich wiek, szkody górnicze oraz warunki geologiczne (kurzawka).
Sieć kanalizacyjna w Ligocie powstała na początku lat 30. XX. Oczyszczalnia Ścieków Panewniki została uruchomiona w latach 60. XX wieku jako oczyszczalnia mechaniczna głównie dla oczyszczenia ścieków powstałych wcześniej osiedli mieszkaniowych przede wszystkim w Ligocie, a prowadzony od Ligoty kolektor umożliwił także podłączenie Panewnik do oczyszczalni.
Zaopatrzenie dzielnicy w energię elektryczną odbywa się poprzez sieć wysokich napięć 110 kV, powiązaną z pobliskimi elektrowniami. Sieć ta przecina Ligotę-Panewniki pomiędzy Wymysłowem a Kokocińcem, a przy kompleksie szpitalnym Śląskiego Uniwersytetu Medycznego w Katowicach znajduje się stacja energetyczna „Ligota” 110/20 kV. W grudniu 2004 roku była ona obciążona na poziomie 35%. Napowietrzna sieć elektroenergetyczna zarządzana jest przez spółkę Polskie Sieci Elektroenergetyczne.
Ligota została zelektryfikowana w 1913 roku i zasilana była przez powstałą w 1917 roku firmę Überlandwerk Ellgoth GmbH (Elektrownia Okręgowa Ligota). Spółka ta została w 1934 roku została wchłonięta przez Zakłady „Elektro”. Eksploatowała ona linie przesyłowe, w tym linię 20 kV Boże Dary – Murcki – Ligota – Panewniki. Dystrybuowana wówczas energia elektryczna pochodziła z elektrowni kopalnianych księstwa pszczyńskiego, a częściowo z Zakładów „Elektro” i kopalni „Silesia”.
Część Ligoty jest zaopatrywana w ciepło z Wydziału nr VI „Wujek” dawnego ZEC-u Katowice (obecnie Dalkia Polska Energia), zaś część tej części dzielnicy, a także część Panewnik pozostaje poza zasięgiem systemów ciepłowniczych miasta Katowice.
Dzielnica zaopatrywana jest w gaz ziemny wysokometanowy GZ-50, zaś system zaopatrzenia Katowic w gaz nie posiada własnych źródeł zasilania i jest dostarczany układów o charakterze ogólnopolskim. Gazyfikację Ligoty rozpoczęto stopniowo w latach 60. i 70. XX wieku.
Transport.
Transport drogowy.
Przez Ligotę-Panewniki nie przebiega żadna droga klasy drogi krajowej ani wojewódzkiej. Do ważniejszych zaś ulic biegnących przez dzielnicę należą następujące drogi:
Spośród powyższych dróg skomunikowanie dzielnicy zapewniają głównie ulice: Piotrowicka (połączenie z ulicą T. Kościuszki przez ulicę Armii Krajowej oraz połączenie z ulicą Brynowską przez ulice Rolną i Ligocką) i Panewnicka (połączenie z ulicą T. Kościuszki przez ulicę Kłodnicką lub ulicę Kolejową, a także ulicą Owsianą). Pod względem powiązań wewnętrznych pomiędzy poszczególnymi makroregionami Katowic, Ligota z Brynowem ma bardzo dobre powiązania z centrum Katowic – dojazd jest możliwy dwoma ciągami ulic: Ligocka – Mikołowska oraz Rolna (lub Kłodnicka – T. Kościuszki), zaś do innych makroregionów niedostateczna jakość powiązań zauważalna jest pomiędzy Bogucicami i Pniakami oraz Józefowcem i Koszutką, zaś bardzo dobra jakość powiązań jest pomiędzy Piotrowicami i Kostuchną. Czas przejazdu samochodem w godzinach szczytu ze Starych Panewnik do centrum miasta Katowice wynosi około 20, zaś z Ligoty około 10-15 minut.
Negatywną cechą sieci drogowej Ligoty-Panewnik jest przeciążenie ruchem układu głównych dróg, szczególne w okresach szczytu porannego lub popołudniowego, utrudniający dojazd do ścisłego centrum Katowic. Częściowym rozwiązaniem problemu stała się otwarta w 2013 roku tzw. obwodnica Panewnik, będąca łącznikiem ulicy Panewnickiej z autostradą A4 w rejonie węzła Chorzów Batory. Do najbardziej obciążonych dróg przez ruch indywidualny w 2008 roku należały następujące ciągi ulic w Ligocie-Panewnikach: Piotrowicka – Panewnicka – Krucza – J. Wybickiego – St. Hadyny, Franciszkańska – Kolejowa / Kłodnicka oraz ulice: Piotrowicka (od Zadola w kierunku Piotrowic-Ochojca) i Śląska. Problemem w układzie drogowym dzielnicy jest także brak parkingów i miejsc postojowych, a wraz z rozwojem nowych osiedli mieszkaniowych także przejazd przez te osiedla z uwagi na tworzące się w ich rejonie zatory.
Transport kolejowy.
Przez Ligotę-Panewniki według stanu z początku 2023 roku przebiegają bądź przebiegały następujące normalnotorowe linie kolejowe:
W Ligocie-Panewnikach pomiędzy ulicami Zielonogórską a Kolejową położona jest stacja kolejowa Katowice Ligota. Na stacji tej znajduje się dworzec kolejowy, semafory świetlne, dodatkowe tory, a także dwa zadaszone perony, do których prowadzi przejście podziemne. Dworzec kolejowy na stacji znajduje się przy skrzyżowaniu ulic Panewnickiej i Franciszkańskiej. Brak jest na nim kasy biletowej, ale za to znajduje się tutaj biletomat Kolei Śląskich. Dworzec wyposażony jest także m.in. w elektroniczne tablice z rozkładami jazdy i monitoring, zaś obok niego znajduje się parking i stojaki na rowery. Na stacji Katowice Ligota według rozkładu ważnego w okresie od 11 grudnia 2022 roku do 11 marca 2023 roku zatrzymywały się pociągi dwóch spółek: Koleje Śląskie i Leo Express. Głównymi kierunkami połączeń w tym czasie były stacje i przystanki: Chałupki, Częstochowa, Dąbrowa Górnicza Ząbkowice, Katowice, Oświęcim, Praha hlavní nádraží, Racibórz, Tychy Lodowisko, Wisła Głębce, Zakopane (sezonowo), Zwardoń i Żywiec.
Sieć kolejowa na terenie Ligoty-Panewnik rozwinęła się po 1850 roku, kiedy to na terenie Górnego Śląska następował proces rozwoju połączeń lokalnych, które umożliwiłyby wywóz surowców i produktów z zakładów przemysłowych na rynki zbytu na zachodzie. Dnia 1 grudnia 1852 roku oddano do użytku linię kolejową na trasie Katowice – Ligota – Murcki, prowadząca do kopalni węgla kamiennego „Emanuelssegen” („Murcki”). Inwestorem linii było Towarzystwo Kolei Górnośląskiej, a wydzierżawiono ją także raciborskiej Kolei Wilhelma. W tym samym czasie oddano do użytku także bocznicę kolejową z linii kolejowej Kolei Górnośląskiej do huty „Ida”, a w nieodległym od tego miejscu utworzono stację kolejową zwaną Idaweiche (niem. "rozjazd do [huty] Idy"). Posterunek odgałęźny Idaweiche z biegiem czasu zyskał status przystanku osobowego. Pierwotny parterowy budynek przystanku istniał na wysokości dawnej rafinerii, później bazy CPN-u (obecnie baza Orlenu). Bocznica do dawnej huty „Ida”, nieco skrócona, przetrwała do lat 90. XX wieku. Ciągnęła się ona w śladzie dzisiejszych ulic bp. T. Szurmana i Książęcej.
Kolej Wilhelma także prowadziła nowe inwestycje kolejowe. Jedną z nich była linia z Nędzy do Mikołowa i dalej do Ligoty. Odcinek pomiędzy Mikołowem a Ligotą oddano do użytku 20 grudnia 1858 roku, przez co połączono ją z liniami Kolei Górnośląskiej. W 1884 roku nastąpiło upaństwowienie kolei na terenie Królestwa Prus i od tej pory wszystkie linie kolejowej na terenie współczesnych Katowic pozostawały własnością państwa. Wiosną 1887 roku przebudowano układ torowy stacji, zaś rok później wybudowano nowy budynek dworca kolejowego. Dawna poczekalnia i kasa biletowa drugiego ligockiego dworca kolejowego znajduje się przy ulicy Franciszkańskiej 13. Powstał też budynek stacyjny z mieszkaniem na piętrze przy ulicy Franciszkańskiej 13a.
Na początku XX wieku, 1 października 1904 roku w ramach rozbudowy sieci kolejowej oddano do użytku linię kolejową Ligota – Bielszowice (i dalej do Gliwic), a 2 listopada 1912 roku trasę Ligota – Podlesie – Tychy.
W latach 1900–1914 na południe od dotychczasowego dworca kolejowego wybudowano nowy duży węzeł kolejowy ze stacją rozrządową sięgającą ulicy Zadole. W ramach tej inwestycji powstała parowozownia z obrotnicą i czterostanowiskową halą oraz wieża ciśnień. Zlikwidowano też tor do Murcek, przesuwając wylot w tamtym kierunku w rejon ulicy Zadole. W tym samym okresie powstał także nowy wiadukt dla sześciu torów nad nową wówczas szosą z Panewnik do Brynowa o rozpiętości 5 metrów, w ciągu którego biegnie obecnie ulica Kłodnicka, a także nowy gmach dworca kolejowego (trzeci wówczas w kolejności). Jego powstanie wiązało się z konieczności obsługi wzrastającego ruchu pielgrzymkowego do Panewnik oraz rozwijającego się w Ligocie przemysłu.
W latach międzywojennych na terenie Katowic wybudowano kilka nowych odcinków, w tym w 1930 roku Ligota – Janów, zaś w trakcie II wojny światowej nie doszło do większych zniszczeń na katowickiej sieci kolejowej. W tym okresie w celach wojskowych na linii Katowice Ligota – Tychy w latach 1940–1943 powstał drugi tor.
W czasach Polski Ludowej rozpoczęto prace elektryfikacyjne sieci, w tym na terenie Ligoty-Panewnik. Odcinek Katowice Ligota – Tychy otwarto po elektryfikacji 4 marca 1961 roku, zaś trasę Katowice Ligota – Mikołów 2 grudnia 1977 roku. Na początku lat 70. XX wieku wyburzono dotychczasowy gmach dworca kolejowego na stacji Katowice Ligota, a nowy budynek w miejsce wyburzonego oddano do użytku 24 kwietnia 1972 roku. Został on zaprojektowany przez Karola Fojcika z katowickiego Biura Projektów Kolejowych. Nowa wiaty na peronach wykonano w latach 1982–1985.
Lata 80. i 90. XX wieku to czas stopniowego ograniczania i zawieszania przewozów osobowych. W dniu 25 września 1994 roku zawieszono połączenia pasażerskie na odcinku Katowice Ligota – Katowice Murcki – Tychy, zaś 1 czerwca 1997 roku na trasie Katowice Ligota – Ruda Kochłowice – Gliwice. W latach 2014–2015 przeprowadzono modernizację gmachu dworca kolejowego na stacji Katowice Ligota. Dworzec po remoncie oddano do użytku 25 września 2015 roku.
Transport rowerowy.
Sieć infrastruktury rowerowej na terenie Ligoty-Panewnik jest rozwinięta nierównomiernie, a sieć ta według docelowej sieci ścieżek rowerowych opublikowanej przez Urząd Miasta Katowice pod względem ścieżek o funkcji transportowych jest w stanie z początku 2023 roku częściowo rozwinięta – brakującymi do tego czasu są m.in. trasy w ciągach ulic Kłodnickiej i Poleskiej. Docelowo zaś trasy o funkcji transportowej wytyczono w dwóch ciągach: wzdłuż ulic Kłodnickiej / Kolejowej – Panewnickiej – Piotrowickiej – Poleskiej – T. Zarańskiego – Medyków – Kijowskiej – bp. T. Szurmana – Piotrowickiej oraz trasę okalającą od południa Nowe Panewniki, biegnącą dalej na zachód ulicami Panewnicką i Gościnną.
Na początku 2023 roku na terenie Ligoty-Panewnik istniały następujące rodzaje dróg rowerowych:
W ramach projektu „Rowerem po Śląsku” wydzielono na terenie miasta szlaki rowerowe, z czego na obszarze dzielnicy Ligota-Panewniki przecinają się następujące z nich:
W Ligocie-Panewnikach funkcjonuje również część miejskiej sieci wypożyczalni rowerów miejskich – City by bike. Jest to największy system tego typu w Górnośląsko-Zagłębiowskiej Metropolii, będący jednym z systemów firmy Nextbike. Według stanu z początku 2023 roku roku funkcjonują tutaj łącznie 10 stacji: Os. Franciszkańskie (ul. Książęca), Kokociniec S.P. nr 67 (ul. Zielona), Ligota – Centrum Przesiadkowe (ul. Panewnicka), Skwer Bolesława Szabelskiego (ul. Piotrowicka), Ligota Medyków (ul. Medyków), Panewnicka Szkoła Podstawowa nr 9 (ul. Zamiejska), Rondo Huchrackiego (ul. Panewnicka), Galeria Libero (ul. Kolejowa), Zadole Kościół (ul. Gdańska) i Śląska – Medyków (ul. Studencka).
Publiczny transport zbiorowy.
Publiczny transport zbiorowy w granicach dzielnicy realizowany jest wyłącznie w formie połączeń autobusowych organizowanych przez Zarząd Transportu Metropolitalnego (ZTM), zaś głównym operatorem linii przebiegających przez teren dzielnicy jest PKM Katowice. Przystanki autobusowe są rozlokowane w najważniejszych punktach dzielnicy, a do dróg, po których jeździło najwięcej autobusów transportu zbiorowego w 2008 roku należały ciągi ulic: Piotrowicka – Panewnicka – Kijowska – J. Wybickiego – Krucza – Panewnicka, Piotrowicka do Piotrowic-Ochojca, Panewnicka – Kłodnicka i Śląska. Czas dojazdu autobusem w godzinach szczytu z Ligoty do centrum miasta wynosi około 26 minut, zaś ze Starych Panewnik około godzinę.
Według stanu z początku 2023 roku z dwustanowiskowego przystanku Ligota Podleska odjeżdżało 15 linii autobusowych (w tym 2 nocne), z trzystanowiskowego przystanku Ligota Medyków 11 linii (w tym 2 nocne), z dwustanowiskowego przystanku Kokociniec Kijowska 5 linii (2 tym 2 nocne), zaś z dwustanowiskowego przystanku Panewniki Skrzyżowanie 4 linie (w tym 2 nocne). Autobusy te zapewniają połączenia zarówno do innych części Katowic, jak i też do innych miast Górnośląsko-Zagłębiowskiej Metropolii, w tym do Chorzowa, Rudy Śląskiej czy Gliwic.
Naprzeciw dworca kolejowego na stacji Katowice Ligota, u zbiegu ulic Panewnickiej i Franciszkańskiej znajduje się Centrum Przesiadkowe Ligota. Jest on wyposażony w stanowiska autobusowe, parking dla rowerów i dla 110 samochodów, miejsca dla taksówek, stację rowerów miejskich i punkt Kiss &amp; Ride. Pierwsze autobusy z centrum przesiadkowego zaczęły kursować 5 listopada 2018 roku, a w momencie otwarcia zatrzymywały się tutaj autobusy 4 linii autobusowych: istniejące wówczas linie 13, 51 i dwie nowe – 912 i 913. Budowa centrum przesiadkowego kosztowała około 9,1 mln złotych.
Architektura i urbanistyka.
Zabudowa Ligoty-Panewnik ma charakter zróżnicowany zarówno pod względem formy architektonicznej, jak i też okresu jej powstawania. Zabudowa jednorodzinna dominuje na zachód od ulicy Piotrowickiej, a także w ciągu ulicy Panewnickiej, która jest także miejscem koncentracji nowej zabudowy jednorodzinnej i szeregowej. Zabudowa wielorodzinna średniowysoka o wysoka zlokalizowana jest w Kokocińcu, Zadolu, Wymysłowie i centralnej części Ligoty (Nowa Ligota). Wysokie budynki mieszkalne (9-11 kondygnacji; o wysokości 30-40 m) w dzielnicy koncentrują się zaś w Kokocińcu, Zadolu oraz przy ulicach Koszalińskiej i Świdnickiej w Ligocie.
Pierwotnie zabudowa Ligoty rozwijała się w rejonie dzisiejszej Starej Ligoty w katowickiej dzielnicy Załęska Hałda-Brynów część zachodnia (rejon współczesnych ulic: Ligockiej, Załęskiej, Hetmańskiej i Rolnej), zaś Panewnik nad Kłodnicą przy ujściu Ślepiotki – późniejsze Stare Panewniki.
W XVIII wieku na terenie współczesnych Katowic dominowała zabudowa drewniana w formie zrębowych chat i budynków gospodarczych. Mapa Christiana Friedricha von Wrede z 1749 roku ukazuje zarys obecnej ulicy Panewnickiej. W tym czasie zabudowa Ligoty koncentrowała się w rejonie Starej Ligoty, zaś w rejonie współczesnego skrzyżowania ulic Piotrowickiej i Panewnickiej zamiast domów był las. W pobliżu rozwidlenia do Kokocińca i Panewnik znajdowało się kilka zagród chłopskich, zaś w rejonie Wymysłowa zagrody koncentrowały się bliżej ujścia Ślepiotki do Kłodnicy. Ówczesna zabudowa Panewnik ciągnęła się od obecnego skrzyżowania ulic Panewnickiej i Owsianej do skrzyżowania ulic Panewnickiej i Kuźnickiej (rejon obecnych Starych Panewnik). W tym czasie zwarte osadnictwo koncentrowało się w Panewnikach, Wymysłowie, Kokocińcu, a Ligota miała wówczas zabudowę rozproszoną.
Mapy wydane do I połowy XIX wieku ukazują stopniowy wzrost gęstości zabudowy w rejonie Kokocińca, Wymysłowa i Panewnik, a dalszy rozwój zabudowy Ligoty-Panewnik w XIX wieku związany jest z industrializacją tych ziem. Mapa generalna księstwa pszczyńskiego z lat 1863–1867 wskazuje na wkroczenie nowej zabudowy Ligoty już na teren współczesnej dzielnicy Ligota-Panewniki, tj. po drugiej stronie Kłodnicy, po czym kieruje się ona na południe, choć nadal w tamtym okresie obecne skrzyżowanie ulic Panewnickiej i Piotrowickiej oraz odcinek ulicy Panewnickiej do skrzyżowania z ulicą Kijowską był pozbawiony zabudowy. Był to równocześnie czas ustępowania drewnianej zabudowy na rzecz murowanej, nasilonego przede wszystkim od połowy XIX wieku po wprowadzeniu w życie administracyjnego zakazu budowy z drewna celem lepszej ochrony przeciwpożarowej. Murowano tutaj przede wszystkim z cegły.
W Starych Panewnikach wzdłuż ulicy Panewnickiej zachowało się część chałup wiejskich z XIX wieku. Z pierwotnej zabudowy Kokocińca zachowały się zaś fragmenty górnośląskiego budownictwa drewnianego w rejonie ulic Braci Wieczorków, Płochej i Stolarskiej. Jeden z tych domów znajduje się przy ulicy Braci Wieczorków 17. Jest nią chata z II połowy XIX wieku, a składa się na nią drewniana część mieszkalna i murowana obórka. W narożnikach części mieszkalnej znajdują się wiązania belek na tzw. „rybi ogon”. Chata kryta jest dwuspadowym dachem, krokwiowym, kryta papą. Wewnątrz chaty znajduje się kwadratowa sień, kuchnia i komorą i pokój z izdebką.
Przy hucie „Ida”, w rejonie ulicy Kijowskiej około 1842 roku powstała kolonia robotnicza, a w jej skład wchodziło pierwotnie sześć budynków.
W latach 1865–1922 na układ urbanistyczny dzielnicy znaczący charakter miało powstanie linii kolejowej, a przy niej stacji kolejowej. Przy tej stacji w Ligocie zaczęła się formować zwarta zabudowa, zaś w Panewnikach na początku XX wieku, w latach 1905–1907 powstało neoromańskie założenie klasztorne oo. franciszkanów, zaprojektowane przez Mansuetusa Fromma OFM. Od czasu powstania panewnickiego klasztoru franciszkanów na początku XX wieku zabudowa Ligoty i Panewnik powoli zaczęła się do siebie zbliżać, a granica pomiędzy obydwoma historycznymi gminami zaczęła zacierać (nie była widoczna w linii zabudowy). Na mapie z 1914 roku obecna ulica Panewnicka była już w pełni zabudowana na odcinku pomiędzy współczesnymi ulicami Kijowską i Kruczą, a także wokół klasztoru.
Przy ulicy Franciszkańskiej 33 w 1910 roku został oddany budynek dla dyrektora Ligockiej Fabryki Chemicznej – obecnie jest to siedziba Miejskiego Domu Kultury „Ligota” w Katowicach. W 1913 roku oddano do użytku modernistyczny budynek szkolny przy ulicy Panewnickiej 172. Został on w 1933 roku przebudowany, a w 1937 roku otwarto w nim nowe skrzydło.
W latach międzywojennych Brynów z Ligotą były dzielnicami Katowic o charakterze częściowo rolniczymi z terenami rekreacyjnymi i parcelami przeznaczonymi częściowo pod budownictwo indywidualne. Nowa zabudowa Ligoty powstała na wschód i południe od panewnickiego klasztoru, zaś w Panewnikach w rejonie ulicy Owsianej i w Wymysłowie w tym okresie następował niewielki rozrost wiejskiej zabudowy. Również Kokociniec się rozwijał w kierunkach północnych i południowych. W rejonie ulicy Medyków, w pobliżu klasztoru powstało nowe centrum Panewnik (tzw. Nowe Panewniki).
W Ligocie powstało w okresie międzywojennym nowe założenie urbanistyczne – urzędnicza kolonia domów jednorodzinnych. Tereny pod jej zabudowę Urząd Wojewódzki odkupił od dyrekcji kopalni księcia pszczyńskiego w 1929 roku. Urząd sprawował później nadzór nad parcelacją i akcją budowlaną. Kolonia ta, budowana od 1936 roku była przemyślana jako modelowa dzielnica mieszkaniowa z zastosowaniem nowoczesnych modeli architektonicznych i urbanistycznych. Plan kolonii nawiązuje do idei „miasta-ogrodu”, otrzymując szachownicowy układ ulic. Charakterystyczne jest również nazewnictwo ulic nawiązujące do nazw polskich wówczas regionów, w tym m.in.: Śląska, Małopolska, Pomorska, Wileńska, Poleska i Małopolska. W zespole kolonii urzędniczej w Ligocie wyróżnia się kilka budynków: willa Antoniego Pająka (ul. Poleska 16; lata budowy 1936–1937), willa dr. Władysława Kowala (ok. Mazowiecka 16; z 1937 roku; projektant: Kazimierz Sołtykowski), willa dr. Bolesława Mroczkowskiego (ul. Mazowiecka 1; z 1937 roku; projektant: Lucjan Sikorski) czy willa przy ulicy Mazowieckiej 11 (z lat 1936–1938 z charakterystycznymi zaokrągleniami). Późniejsza zabudowa Nowej Ligoty z okresu okupacji niemieckiej oraz PRL-u spowodowała zaburzenie pierwotniej koncepcji urbanistycznej osiedla.
Po północnej stronie ulicy Panewnickiej, w rejonie ulic Emerytalnej i Zagrody wybudowano w latach 1926–1927 osiedle dla pracowników kolei. Zostało ono sfinansowane przez Dyrekcję Okręgową Kolei Państwowej. W 1937 roku zostało ono przyjęte przez miasto. W Zadolu zaś przy ulicy Zadole powstały w latach 30. XX wieku nowe domy mieszkalne, a w Ligocie w latach 1936–1938 przy ulicy Panewnickiej 13 wybudowano funkcjonalistyczny budynek szkolny.
W czasach II wojny światowej rozbudowa Ligoty-Panewnik została przerwana. W tym czasie powstało jedynie kilka typowych jednopiętrowych domów wielorodzinnych przy w rejonie ulic Piotrowickiej, Mazowieckiej i Bronisławy, przez miejscowych zwanych „niemieckimi stodołami” lub „stodołami”.
Lata 1945–1989 były czasem asymilacji urbanistycznej Zadola i Ligoty, Panewnik i Kokocińca. Następowała rozbudowa Starych Panewnik na wschód i ulokowano tam kościół. W Wymysłowie i Kokocińcu pomiędzy starymi gospodarstwami powstały nowe osiedla mieszkaniowe. W Ligocie zaś dalsza rozbudowa następowała pomiędzy linią kolejową a kolonią urzędniczą. W tym okresie powstał także zespół szpitali oraz akademiki wyższych uczelni.
W latach 50. XX wieku, na południe od ulicy Panewnickiej, na odcinku pomiędzy torami kolejowymi a skrzyżowaniem z ulicą Piotrowicką zostały wzniesione socrealistyczne budynki mieszkalne (rejon ulic: Panewnickiej, Piotrowickiej, Kołobrzeskiej i Zielonogórskiej). W I etapie powstały bloki czteropiętrowe wokół prostokątnych placów wewnętrznych, w II etapie pierwsze, eksperymentalne bloki z wielkiej płyty, zaś w III etapie wieżowce mieszkalne. Jest to osiedle wewnętrznym placem zieleni, a centralnym miejscem tego założenia urbanistycznego jest plac Miast Partnerskich. Plac ten początkowo pełnił rolę skweru osiedlowego, zaś obecnie popularnie nazywany jest placem centralnym Ligoty. Swoją obecną nazwę Rada Miasta Katowice nadała 31 maja 2010 roku.
Pod koniec lat 60. XX wieku w Zadolu przy ulicy Studenckiej powstało osiedle Akademickie Uniwersytetu Śląskiego w Katowicach, składające się z trzech domów studenckich. Również w Zadolu na początku lat 70. XX wieku wzdłuż ulicy Bieszczadzkiej wybudowano szereg domów jednorodzinnych tzw. „osiedla kolejowego”. W 1976 roku w rejonie ulic Zadole i Gdańskiej oraz wzdłuż Ślepiotki zaczęto budowę osiedle jedenastokondygnacyjnych bloków mieszkalnych dla 4 tys. osób. Osiedle Spółdzielni Mieszkaniowej „Górnik” zaprojektował inżynier architekt Henryk Trzcionkowski z katowickiego „Miastoprojektu”.
W latach 70. XX wieku w Kokocińcu w rejonie ulic Kruczej, Zielonej, Kijowskiej i J. Wybickiego wybudowano osiedle mieszkaniowe dla pracowników kopalni „Śląsk”, a w latach 1980–1982 wzdłuż Kłodnicy wielokondygnacyjne bloki mieszkalne – siedem dziesięciokondygnacyjnych wieżowców.
W Wymysłowie w latach 1977–1979 pomiędzy ulicami Panewnicką, bałtycką i Partyzantów Katowicka Spółdzielnia Mieszkaniowa wybudowała osiedle trzypiętrowych domów mieszkalnych, w latach 1979–1983 w rejonie ulicy Bałtyckiej Spółdzielnia Mieszkaniowa „Silesia” postawiła dwa zespoły domów jednorodzinnych w zabudowie zwartej, w latach 1981–1984 Spółdzielnia Mieszkaniowa „Górnik” postawiła zaś osiedle mieszkaniowe z wielkiej płyty – bloki trzy- i czterokondygnacyjne.
Na przełomie lat 80. i 90. XX wieku w Kokocińcu w rejonie ulic Kruczej i Szafirowej powstało osiedle Sadyba. Postawiła je Spółdzielnia Mieszkaniowa „Sadyba”, a składa się ono z kilkunastu trzy- i czterokondygnacyjnych bloków zaprojektowanych przez spółkę architektów AIR pod kierownictwem Ryszarda Jurkowskiego. W latach 1985–1992 w Zadolu został wzniesiony kościół Matki Bożej Różańcowej według projektu Michała Kuczmińskiego.
Po 1989 roku w architekturze i urbanistyce południowej części Katowic zaznacza się trend budowy nowej zabudowy mieszkaniowej, głównie domów jednorodzinnych i szeregowych oraz osiedli mieszanych. Powstaje tutaj najwięcej deweloperskich osiedli mieszankowych w Katowicach. Nowa zabudowa harmonizuje z dotychczasową zabudową dzielnicy zwłaszcza pod względem wysokości zabudowy. Nowa zabudowa Ligoty-Panewnik w tym czasie w szczególności powstawała pomiędzy Starymi Panewnikami a Kokocińcem.
Wraz z rozwojem osadnictwa w południowych dzielnicach Katowic widoczny jest także niedorozwój dróg w stosunku do rozwijającego się tutaj budownictwa mieszkaniowego. Dodatkowo lokalizacja wielu osiedli na południu, na niezagospodarowanych dotychczas ternach wymusza stawianie tutaj obiektów usługowo-handlowych, kulturalnych i rozrywkowych. Największym tego typu obiektem jest położona w dzielnicy przy ulicy T. Kościuszki Galeria Libero, której budowę ukończono w 2018 roku.
W latach 1989–2011 w granicach dzielnicy Ligota-Panewniki powstały m.in. następujące inwestycje mieszkaniowe:
W latach 2007–2010 w rejonie skrzyżowania ulic Książęcej i Piotrowickiej powstało osiedle Książęce, którego generalnym projektantem był Ryszard Jurkowski. Projekt tego osiedla w październiku 2011 roku uzyskał Nagrodę Roku Stowarzyszenia Architektów Polskich 2010. Osiedle to wyróżniono m.in. za udaną próbę wskrzeszenia ducha śląskiej architektury mieszkaniowej. W latach 2014–2022 roku w rejonie ulicy Kijowskiej powstało także kolejne duże osiedle mieszkaniowe – osiedle Franciszkańskie. Deweloperem osiedla była katowicka firma TDJ Estate. Osiedle to wybudowano etapami na terenach dawnego zakładu PEMUG.
Zabytki i obiekty historyczne.
Jedynym obiektem wpisanym do rejestru zabytków nieruchomych znajdującym się na terenie Ligoty-Panewnik jest zespół klasztorny franciszkanów z lat 1905–1908, na który składają się następujące obiekty: bazylika pw. św. Ludwika Króla i Wniebowzięcia NMP, klasztor i ogród (park). Neoromańska panewnicka świątynia zbudowana jest na planie krzyża łacińskiego. Ma trzy nawy, w tym nawę główną o długości 76 m i szerokości 12 m, a w miejscu skrzyżowania nawy głównej z transeptem wznosi się 3-metrowa kopuła zwieńczona 7-metrową spiżową figurą przedstawiającą św. Franciszka z Asyżu. Projekt architektoniczny świątyni wykazuje dużą zależność od nadreńskich świątyń dojrzałego romanizmu, ale też nie brak w nim nawiązań do ceglanego neośredniowiecza – tzw. „stylu przejściowego”. Kompleks został wpisany do rejestru zabytków 19 lutego 1973 roku pod znakiem 1202/73.
Na obszarze Ligoty-Panewnik znajdują się następujące obiekty objęte ochroną na podstawie ustaleń miejscowych planów zagospodarowania przestrzennego (stan na październik 2009 roku):
Na terenie Ligoty-Panewnik występują następujące strefy ochrony konserwatorskiej bądź obszary postulowane do ochrony:
Zagospodarowanie przestrzenne.
Dzielnica Ligota-Panewniki jest jednym z miejsc koncentracji zabudowy mieszkaniowej jednorodzinnej – powierzchnia tych obszarów w grudniu 2007 roku wynosiła ponad 100 ha. Wyraźnie się tutaj także zaznaczał obszar zabudowy wielorodzinnej. Znaczne tereny (50-100 ha) zajmowały w tym czasie także tereny produkcyjno-usługowe, a ponad 75 ha obszaru dzielnicy obejmowały tereny zieleni nieurządzonej. Udział powierzchni zabudowanej w powierzchni terenu dzielnicy Ligota-Panewniki w 2007 roku wynosił 22%, wskaźnik intensywności zabudowy (netto) był na poziomie 0,37, zaś średnia liczba kondygnacji wynosiła wówczas 1,68.
W "Studium uwarunkowań i kierunków zagospodarowania przestrzennego miasta Katowice" miasto podzielono na jednostki urbanistyczne, w tym na jednostkę Ligota-Panewniki sięgającą zarówno dzielnicę, jak i część Piotrowic-Ochojca do ulicy T. Kościuszki i linii kolejowej Katowice – Mikołów. Pod względem faktycznego użytkowania terenu w styczniu 2008 roku dla jednostki urbanistycznej Ligota-Panewniki (1563,22 ha), największą powierzchnię zajmowały: tereny zabudowy mieszkaniowej jednorodzinnej (155,05 ha), tereny usług (100,74 ha), tereny komunikacji (116,99 ha), tereny zieleni nieurządzonej (116,51 ha) i lasy (740,22 ha). Najmniej zaś było terenów infrastruktury technicznej (2,33 ha), terenów rolnych (10,71 ha), terenów wód (15,53 ha) i nieużytków (4,69 ha). Obszar jednostki urbanistycznej Ligota-Panewniki w lipcu 2009 roku był pokryty przepisami miejscowych planów zagospodarowania przestrzennego w 3,72%, zaś w tym czasie w trakcie sporządzania były plany dla 99,50% powierzchni jednostki.
Oświata.
Według stanu z początku 2023 roku na terenie Ligoty-Panewnik swoją siedzibę miały następujące placówki oświatowo-wychowawcze:
Pierwotnie uczniowie z Ligoty i Panewnik uczęszczali do szkoły w Mikołowie. Pierwsza zaś wzmianka o placówce przy parafii św. Wojciecha pochodzi z 1575 roku. Z tej szkoły uczniowie Ligoty i Panewnik korzystali w wyjątkowych wypadkach – według danych statystycznych z 1818 roku do Mikołowa uczęszczało 15 dzieci z Panewnik. W 1819 roku w nowym budynku szkolnym rozpoczęła działalność szkoła w Piotrowicach, a w koszt jej wybudowania dołożyły się również gminy Ligota i Panewniki. W 1824 roku do tej placówki uczęszczały 72 dzieci z Panewnik i 36 z Ligoty.
Pierwsza placówka szkolna w Panewnikach została otwarta w 1828 (bądź 1825) roku w izbie jednego z zagrodników Wawrzyńca Matury. Uczniowie domu Matury uczyli się w latach 1828–1840, a jego dom znajdował się w miejscu obecnego budynku przy ulicy Panewnickiej 364. Pierwszym nauczycielem w Panewnikach był zaś Jan Krause.
Budowę nowej murowanej szkoły w Panewnikach rozpoczęto w 1831 roku, a jej budowę ukończono w 1840 roku. Otrzymała ona nazwę Katolicka Szkoła w Panewniku i na początku była ona szkołą jednoklasową dla dzieci ze Starej Kuźnicy i Panewnik, zaś dzieci z Ligoty dalej uczęszczały do Piotrowic. Nowa szkoła znajdowała się przy dzisiejszej ulicy Panewnickiej 435 i powstała dzięki wsparciu księcia pszczyńskiego. W budynku tym obok izb lekcyjnych na około 100 uczniów były mieszkania dla nauczyciela i jego pomocnika. Budynek ten pełnił swoje funkcje do momentu budowy nowego gmachu w 1913 roku bądź też do lat 30. XX wieku.
Dla dzieci z Ligoty pierwszy budynek szkolny został oddany do użytku na terenie obecnej Starej Ligoty w 1880 roku.
W 1908 roku władze gminy Panewniki podjęły starania o budowę nowej szkoły katolickiej na terenie Kokocińca, którą oddano do użytku przy obecnej ulicy Panewnickiej 172 w 1913 (bądź w 1912) roku (późniejsza Szkoła Podstawowa nr 9 im. J. Brzechwy w Katowicach). W 1933 roku szkole w Kokocińcu nadano imię Jana III Sobieskiego, a od 23 lutego 1934 roku placówka ta nosiła nazwę Siedmioklasowa Publiczna Szkoła Powszechna im. Króla Jana Sobieskiego w Panewniku. W latach 1936–1939 budynek szkoły powiększono o lewe skrzydło.
Pierwszy rok szkolny już w polskich szkołach rozpoczął się 5 września 1922 roku mszą świętą w panewnickim kościele, skąd uczniowie rozeszli się do swoich szkół.
Przy obecnej ulicy Panewnickiej 13 w 1938 roku oddano do użytku nowy budynek szkolny, do którego 26 stycznia 1939 roku z ulicy Hetmańskiej 10 przeniesiono Publiczną Szkołę Powszechna nr 31 w Katowicach.
Po wkroczeniu wojsk niemieckich do Ligoty i Panewnik na początku II wojny światowej szkoły zostały zajęte przez nowe władze okupacyjne. W dniu 1 kwietnia 1940 roku rozpoczął się niemiecki nowy rok szkolny, zaś po działaniach wojennych i wyzwoleniu terenów Polski z niemieckiej okupacji, nowy rok szkolny w Ligocie-Panewnikach rozpoczął się 20 lutego 1945 roku. W tym czasie na terenie współczesnej dzielnicy działały dwie szkoły:
W 1948 roku połączono Szkoły Podstawowe nr 8 i nr 31 przy ulicy Panewnickiej w jedną szkołę rozwojową. W 1959 roku szkoła otrzymała nr 7, stając się Szkołą Podstawową i Liceum Ogólnokształcącym (obecne VII Liceum Ogólnokształcące im. Harcerzy Obrońców Katowic w Katowicach), a w gmachu tym działało również przedszkole. W 1961 roku do istniejącego budynku dobudowano nowe skrzydło. Dnia 9 maja 1961 roku szkoła otrzymała imię Harcerzy Obrońców Katowic, a 1 września 1966 roku rozdzielono szkołę podstawową i liceum ogólnokształcące – samą zaś powstałą Szkołę Podstawową nr 29 rozwiązano w roku szkolnym 1969/1970.
W 1952 roku przy ulicy Zielonogórskiej 3 rozpoczęto budowę gmachu obecnej Szkoły Podstawowej nr 34 im. M. Kopernika w Katowicach. Nim placówkę oddano do użytku, dzieci uczyły się na jednym z pięter gmachu VII Liceum Ogólnokształcącego. Nowy budynek szkolny oddano do użytku jesienią 1956 roku. Oddany w 1959 roku budynek Szkoły Podstawowej nr 35 był jedną z „Tysiąclatek”. Szkoła Podstawowa nr 64 im. Ratowników Górskich w Katowicach przy ulicy Medyków 27 powstała w 1966 roku także jako jedna z „Tysiąclatek”.
Pod koniec 1966 roku na granicy Ligoty i Panewnik rozpoczęto budowę zespołu kliniczno-dydaktycznego Śląskiej Akademii Medycznej w Katowicach, w tym w 1971 roku domów akademickich i hotelu dla pielęgniarek. W 1975 roku utworzono tutaj Wydział Lekarski i Wydział Pielęgniarski. W latach 70. XX wieku Śląska Akademia Medyczna stała się największą uczelnią medyczną w kraju. Uczelnia ta od początku stała się ważnym ośrodkiem naukowym – przygotowano tutaj do 2010 roku około 60 tys. różnego typu publikacji. Od 1996 roku uczelnia ta ma także akredytację na prowadzenia lekarskich studiów anglojęzycznych, dzięki czemu w czasie roku akademickiego uczą się tutaj studenci z wielu krajów świata. W dniu 20 czerwca 2007 roku Śląska Akademia Medyczna w Katowicach przemianowana została na Śląski Uniwersytet Medyczny w Katowicach, natomiast od 1 października 2019 roku Wydział Lekarski nosi nazwę Wydział Nauk Medycznych w Katowicach.
W 1995 roku w Kokocińcu oddano do użytku Szkołę Podstawową nr 67 im. Komisji Edukacji Narodowej w Katowicach, zaś oficjalna uroczystość otwarcia i poświęcenia szkoły nastąpiła 13 października tego samego roku. W wyniku reformy oświaty z 1999 roku część szkół na terenie dzielnicy przekształcono w gimnazja. Były to:
W późniejszym czasie zespoły te likwidowano, przekształcając je w samodzielne gimnazja. W 2000 roku Zespół Szkół Ogólnokształcących nr 21 w Katowicach przekształcono w Gimnazjum nr 21 w Katowicach, zaś 3 grudnia 2004 roku szkole nadano imię Adeli Korczyńskiej. W 2004 roku Zespół Szkół Ogólnokształcących nr 23 w Katowicach przekształcono w Gimnazjum nr 23 w Katowicach. Dnia 30 sierpnia 2005 roku Szkole Podstawowej nr 67 z Oddziałami Integracyjnymi w Katowicach nadano imię Komisji Edukacji Narodowej. W 2019 roku w wyniku kolejnej reformy oświaty Gimnazjum nr 21 im. A. Korczyńskiej w Katowicach przekształcono w Szkołę Podstawową nr 35 z Oddziałami Dwujęzycznymi im. A. Korczyńskiej w Katowicach, zaś wcześniej, bo 1 września 2017 roku Gimnazjum nr 23 Oddziałami Integracyjnymi im. Ratowników Górskich w Katowicach przekształcono w Szkołę Podstawową im. Ratowników Górskich w Katowicach.
Bezpieczeństwo publiczne i socjalne.
Ligota-Panewniki pod względem współczynnika przestępczości należy do bardziej bezpiecznych dzielnic Katowic. W 2007 roku doszło tutaj do 2,21 aktów przestępczych na 100 mieszkańców (średnia dla całych Katowic wówczas to 3,08 przestępstw). W 2013 roku doszło do 530 przestępstw na terenie Ligoty-Panewnik, co daje w przeliczeniu 1,7 przestępstw na 100 mieszkańców dzielnicy. Spośród nich 7 aktów to rozboje, a 27 to wybryki chuligańskie. W badaniach sondażowych z 2011 roku 70,7% ankietowanych mieszkańców Ligoty-Panewnik zadeklarowało, że czuje się bezpiecznie w swojej dzielnicy, 26,7% było przeciwnego zdania, zaś trudno było ten stan ocenić 2,6% ankietowanym.
W 2007 roku na terenie dzielnicy Ligota-Panewniki doszło do 38 wypadków komunikacyjnych.
W Ligocie-Panewnikach przy ulicy Książęcej 20 siedzibę ma Komisariat III Komendy Miejskiej Policji w Katowicach. Działa tu też część sieci miejskiego systemu monitoringu wizyjnego zarządzanego przez Wydział Zarządzania Kryzysowego Urzędu Miasta Katowice. W 2013 roku w dzielnicy działało 11 kamer cyfrowych, które znajdowały się w rejonie ulic Piotrowickiej, Związkowej i Franciszkańskiej. W dzielnicy znajduje się też centrum obserwacji monitoringu miejskiego.
Ligota-Panewniki jest miejscem lokalizacji kilku placówek szpitalnych, obejmujących:
Realizując decyzje rządowe z 1959 rok o przeniesieniu Śląskiej Akademii Medycznej z Zabrza do Katowic, rozpoczęto prace przygotowawcze nad budową na terenie obecnej dzielnicy Ligota-Panewniki zespołu klinicznego wraz z zakładami teorii medycyny. Decyzja o budowie Centralnego Szpitala Klinicznego została podjęta przez Radę Ministrów 1 stycznia 1960 roku. W październiku 1966 roku odbyło się uroczyste wmurowanie aktu erekcyjnego pod budowę głównego zespołu klinicznego, natomiast pierwszy pacjent no nowego szpitala został przyjęty do szpitala 19 sierpnia 1974 roku.
Pierwszym dyrektorem Centralnego Szpitala Klinicznego był dr Zbigniew Kalina, który zaczął pełnić obowiązki 1 stycznia 1974 roku. Centralny Szpital Kliniczny im. prof. Kornela Gibińskiego w Katowicach w 2010 roku składał się z 13 oddziałów szpitalnych i przychodni przyklinicznej z 22 poradniami, a w tym czasie hospitalizowano tutaj około 12 tys. chorych i udzielono ponad 40 tys. porad w specjalistycznych poradniach przyklinicznych. W 2016 roku szpital ten został połączony wraz z Uniwersyteckim Centrum Okulistyki i Onkologii w Katowicach w jedną placówkę – Uniwersyteckie Centrum Kliniczne im. prof. K. Gibińskiego Śląskiego Uniwersytetu Medycznego w Katowicach.
W 1965 roku otwarto nowy ośrodek zdrowia przy ulicy Piotrowickiej, zaś w niewykończonej części domu prowincjalnego sióstr służebniczek NMP w 1970 (bądź w 1969 ) roku oddano do użytku szpital kolejowy, w 1982 roku powiększony o nowy budynek przy ulicy Medyków. Zarządzeniem wojewody katowickiego z 31 grudnia 1992 roku powołano Wojewódzką Stację Pogotowia Ratunkowego w Katowicach, a w jej skład znalazł się m.in. pododdział w Ligocie.
Pod koniec 1996 roku – po 22 latach od zatwierdzenia założeń programowych i techniczno-ekonomicznych, decyzją Ministra Zdrowia powołano Szpital Kliniczny nr 6 – Górnośląskie Centrum Zdrowia Dziecka i Matki w Katowicach. Został on otwarty 29 maja 1999 roku. Górnośląskie Centrum Zdrowia Dziecka in. Jana Pawła II w Katowicach to jeden z największych szpitali dziecięcych w Polsce. W 2007 roku szpital ten przyjął 16 342 młodych pacjentów.
W Ligocie-Panewnikach przy ulicy Świdnickiej 35a placówkę ma Terenowy Ośrodek Pomocy Społecznej nr 7, Dom Noclegowy dla Bezdomnych i Dom Pomocy Społecznej. TPPS obejmuje swoim zasięgiem Ligotę, Panewniki i Brynów.
Kultura.
Początki działalności kulturalnej na terenie dzielnicy Ligota-Panewniki sięgają II połowy XIX wieku. W 1881 roku w Kokocińcu założono bibliotekę Towarzystwa Czytelni Ludowych – jedną z pierwszych na Górnym Śląsku. Zadole w późniejszym czasie stało się zaś miejscem pierwszego spotkania śląskich zespołów śpiewaczych, które odbyło się 19 września 1909 roku, a 8 października 1911 roku odbył się tutaj I Zjazd Chórów Związku Śląskich Kół Śpiewaczych. Zadole od tego czasu do końca XX wieku było stałym miejscem zjazdów śpiewaczych oraz koncertów chórów i orkiestr. W 1910 roku w Ligocie powstał chór „Lutnia” – początkowo im. St. Wyspiańskiego, a później im. P. Maszyńskiego. Funkcjonował on do 1954 roku.
Tradycje kulturalne w Ligocie-Panewnikach rozwinęły się w okresie międzywojnia. W 1923 roku powstał w Panewnikach chór „Wanda”, który oprócz występów śpiewaczy organizował często przedstawienia amatorskie. W 1935 roku oo. franciszkanie przy pomocy dyrekcji huty „Pokój”, spółki Hohenlohe, cementowni „Saturn” i „Grodziec” wybudowali Dom Związkowy. W budynku tym odbywały się liczne wykłady, wieczornice i spotkania. W domu tym przy ulicy Związkowej 20 funkcjonuje Muzeum Misyjne, który prezentuje historię Zakonu Braci Mniejszych, a także związek współczesnych misji ojców franciszkanów z wyprawami św. Franciszka z Asyżu.
W latach międzywojennych w Ligocie działała biblioteka Towarzystwa Czytelni Ludowych. W 1935 roku ligocka filia posiadała 1 330 tomów, z których korzystało wówczas 346 czytelników. W czasach Polski Ludowej przez krótki czas funkcjonował Zakładowy Kom Kultury przy zakładzie „PEMUG”, który zajmował pomieszczenia po dawnej restauracji Hildebrandt. W latach 50. XX wieku (bądź w okresie międzywojennym) zbudowano nieistniejące współcześnie kino „Bajka”. Kino to powstało w budynku dawnej restauracji Stanisława Mandeckiego, a później J. Jeselli przy ulicy Piotrowickiej 90.
Od 1972 roku w budynku dawnego panewnickiego ratusza przy ulicy Panewnickiej 75 siedzibę miała Filia nr 7 Miejskiej Biblioteki Publicznej w Katowicach – później została ona przeniesiona na ulicę Franciszkańską 25. Swoją obecną siedzibę ma od 18 lutego 2000 roku. Poza tym na terenie Ligoty-Panewnik według stanu z początku 2023 roku działały też inne filie MBP w Katowicach: nr 5 (ul. Braci Mniejszych 2), nr 18 (ul. Studencka 16), nr 34 (ul. Medyków 14) i nr 38 (ul. Medyków 16).
W 1982 roku kierująca jednym ze Społecznych Ognisk Muzycznych Elżbieta Jasiok uzyskała na siedzibę ogniska oraz filię Miejskiej Biblioteki Publicznej w Katowicach siedzibę dzisiejszego MDK „Ligota” w Katowicach przy ulicy Franciszkańskiej 33. Rok później utworzono w nim Miejski Dom Kultury, a początkowo w latach 1982–1987 dom ten działał jako filia Miejskiego Domu Kultury „Koszutka” w Katowicach. W latach 1991–1993 przeprowadzono kapitalny remont gmachu MDK Ligota oraz dobudowano nowe pomieszczenia od strony zachodniej. W MDK „Ligota” odbywają się różnego rodzaju zajęcia dla dzieci, dorosłych i seniorów. Spośród zajęć stałych na początku 2023 roku organizowano tutaj m.in.: zajęcia plastyczne dla dzieci, malarskie dla dzieci i młodzieży, nauki gry na instrumentach muzycznych, lekcje śpiewu, zajęcia z ceramiki dla dzieci i dorosłych, zajęcia teatralne dla dzieci i dorosłych czy lekcje zumby. Działa tu też m.in. grupa malarska „Impast” i zespół marżonetek „Akcent”.
W latach 1986–1991 przy MDK Ligota działał Teatr GuGalander, przygotowujący program, który miał zainteresowanie także wśród widzów spoza miasta. Z tego też teatru wywodzą się Kabaret Mumio oraz Teatr Gry i Ludzie. Od 1995 roku Miejski Dom Kultury „Ligota” w Katowicach zaczął organizować rokrocznie w maju Święto Kwitnących Głogów – cykliczną imprezę plenerową, na której prezentowano swoje osiągnięcia artystyczne, a także odbywały się parady orkiestr, teatry uliczne i występy estradowe. Wydarzenie to odbywa się przy amfiteatrze w Zadolu.
W latach 1990–2003 i 2008–2019 organizowano w dzielnicy Festiwal Piosenki Ekologicznej – Ekosong. Odbywał się on rokrocznie na terenie Kalwarii Panewnickiej przed VII Stacją Drogi Krzyżowej przez franciszkanów z Prowincji Wniebowzięcia Najświętszej Maryi Panny Zakonu Braci Mniejszych w Katowicach. W czasie swojej historii na festiwalu Ekosong zagrało m.in. szereg znanych polskich artystów i zespołów muzycznych, jak m.in.: Stare Dobre Małżeństwo, De Mono, Skaldowie, Voo Voo, Ewa Bem, Piasek, Lombard, Brathanki, Czerwone Gitary czy Krzysztof Krawczyk.
W Domu Studenta nr 1 przy ulicy Studenckiej 15 znajduje się Studenckie Studio Radiowe „Egida” emitujące Radio Egida. Jest to jedna z agend kulturalnych Uniwersytetu Śląskiego w Katowicach. Radio to rozpoczęło swoją działalność 21 listopada 1969 roku sukcesywnie obejmując swoim zasięgiem kolejne domy na osiedlu Akademickim Uniwersytetu Śląskiego w Katowicach. W radiu tym nadawane są przede wszystkim programy autorskie z różnych dziedzin kultury, współpracując także z innymi instytucjami kultury i wydawnictwami.
Religia.
W Ligocie-Panewnikach swoją siedzibę mają następujące wspólnoty wyznaniowe:
Największą wspólnotą religijną w dzielnicy jest kościół rzymskokatolicki, a pierwotnie rzymskokatoliccy wierni z terenów Ligoty-Panewnik przynależeli do położonej dawniej w diecezji krakowskiej parafii św. Wojciecha w Mikołowie, będącej częścią dekanatu pszczyńskiego od połowy XIV wieku. Powstała w 1222 roku parafia św. Wojciecha w Mikołowie obejmowała m.in. tereny Podlesia, Piotrowic, Panewnik, Ligoty i Zarzecza. Wraz z rozwojem w XIX wieku przemysłu na teren Katowic przybywali także i tutaj ewangelicy i żydzi. W Panewnikach w 1840 roku żyło 13 ewangelików – najwięcej spośród wszystkich współczesnych południowych części Katowic. W tym też czasie niewiele osiedlało się żydów w południowych dzielnicach, a w Ligocie nie było ich w tym czasie w ogóle.
W Ligocie w 1881 roku urodził się późniejszy działacz społeczny i biskup sufragan diecezji katowickiej ks. Teofil Bromboszcz.
Pierwsi ojcowie franciszkanie do Panewnik przybyli w 1902 roku. Stało się to z inicjatywy proboszcza bogucickiego ks. Ludwika Skowronka, który częściowo pokrył koszty zakupu gruntów pod kościół i klasztor. Pierwszymi zakonnikami byli ojcowie Kamil Bolczyk i Wilhelm Rogosz. Braci tych osiedlono w domu mieszkalnym, który został zaadaptowany na tymczasowy klasztor erygowany 22 grudnia 1902 roku. W latach 1904–1905 zbudowano grotę lourdzką na terenie późniejszej Kalwarii Panewnickiej, zaś budowę klasztoru i kościoła rozpoczęto w październiku 1905 roku według projektu Mansuetusa Fromma OFM. Ojcowie franciszkanie do nowego budynku klasztoru przeprowadzili się we wrześniu 1907 roku, a nowy kościół został konsekrowany 19 lipca 1908 roku przez kardynała Georga von Koppa. Jeszcze w tym samym roku rozpoczęto coroczną tradycję budowania panewnickiej stajenki betlejemskiej. Przy budowie kompleksu klasztornego pracowali zakonnicy wykonujący prace rzemieślnicze, jak i też robotnicy z Hajduk Wielkich, Bytomia, Ligoty oraz mieszkańcy Panewnik.
W 1914 roku franciszkanie bez tworzenia osobnej parafii przejęli duszpasterstwo w Ligocie, Panewnikach, Piotrowicach i Kostuchnie. Kuracja została zaś ustanowiona 1 września 1933 roku, a 12 lutego 1934 roku została ona podniesiona do rangi parafii. W dniu 17 marca 1923 roku panewnicki dom przyłączono do Prowincji Niepokalanego Poczęcia Najświętszej Maryi Panny, a w tym czasie panewnicki dom został siedzibą prowincjała. W latach 1921–1929 mieściło się tutaj kolegium serafickie, a w 1932 roku powstały nowicjat i drukarnia. W latach 1934–1935 powstał parafialny Dom Związkowy, w którym skupiało się życie parafialne. W 1937 roku rozpoczęto budowę kaplic Kalwarii Panewnickiej, którą ukończono po II wojnie światowej, zaś w latach 1955–1963 wzniesiono tam kaplice różańcowe.
Podczas II wojny światowej, w październiku 1939 roku zajęto część Domu Związkowego na biura NSDAP, a we wrześniu i październiku 1940 roku okupanci niemieccy skonfiskowali dom związkowy i klasztor celem umieszczenia w nich przesiedleńców z Besarabii i Bukowiny, a jedynie kilku ojców mogło tam pozostać i pracować w klasztornej parafii. Wrócili oni do klasztoru w 1945 roku.
Po II wojnie światowej panewnicki klasztor stał się ośrodkiem kształcenia kandydatów do zakonu. W latach 1949–1970 działało tutaj Studium Teologiczne, a od 1970 roku funkcjonuje Wyższe Seminarium Duchowne. Wyższe Seminarium Duchowne Braci Mniejszych w Katowicach działa przy ulicy Panewnickiej 76, a studenci seminarium m.in. wydawali do 2017 roku kwartalnik "Śladami Patriarchy".
Dnia 13 maja 1955 roku powołano dekanat Katowice-Południe, przemianowany 1 stycznia 1998 roku na dekanat Katowice-Panewniki. Do niego też dekanatu należą m.in. wszystkie wspólnoty parafialne z terenów Ligoty-Panewnik.
W Starych Panewnikach w budynku dawnej restauracji Valeski Schwertfeger przy obecnej ulicy Panewnickiej 463 dnia 23 lutego 1958 roku otwarto kaplicę franciszkanów pw. św. Antoniego. Wyposażenie zaś przeniesiono z kaplicy domu starców „Marianówka”. W latach 1965–1968 na nawę kościelną przebudowano dawną salę taneczną, dom zakonny erygowano w 1980 roku, zaś 22 marca 1981 roku erygowano nową parafię rzymskokatolicką poprzez wyłączenie z parafii św. Ludwika Króla i Wniebowzięcia NMP. W 1966 roku powołano Franciszkański Ośrodek Duszpasterstwa Akademickiego, zaś w 1974 roku panewnicki kościół pw. św. Ludwika Króla podniesiono do rangi bazyliki mniejszej. W 2012 roku w klasztorze ojców franciszkanów w Panewnikach mieszkało 34 ojców, 33 alumnów seminarium duchownego i 14 braci.
W obrębie pierwotnie piotrowickiej parafii Najświętszego Serca Pana Jezusa i św. Jana Bosko, na terenie Zadola w latach 1985–1992 powstał kościół Matki Bożej Różańcowej. Sama zaś parafia Matki Bożej Różańcowej została erygowana 19 sierpnia 1984 roku, a została ona wydzielona z parafii św. Jacka w Ochojcu, św. Ludwika Króla w Panewnikach i Najświętszego Serca Pana Jezusa w Piotrowicach. Powstała ona przede wszystkim dla mieszkańców osiedli mieszkaniowych, które powstały w rejonie ulic Zadole i Gdańskiej w latach 70. XX wieku oraz części Nowej Ligoty w rejonie ulicy Słupskiej. Wierni zaś z tej części Ligoty uczęszczali początkowo do panewnickiej parafii, lecz potrzeby duszpasterskie były zbyt duże i powstanie nowej parafii było koniecznością.
Przy ulicy Panewnickiej 63 siedzibę ma Prowincja Katowicka Zgromadzenia Sióstr Służebniczek Najświętszej Maryi Panny Niepokalanie Poczętej. W domu prowincjalnym mieszczą się kandydatura, postulat i drugi rok nowicjatu, a siostry służebniczki pełnią funkcję katechetek i pielęgniarek w Okręgowym Szpitalu Kolejowym w Katowicach, ambulatoryjnie opiekują się chorymi, a także prowadzą katechezy i organizują jadłodajnię dla ubogich. W klasztorze mieści się także niepubliczne przedszkole im. bł. Edmunda Bojanowskiego oraz Dom Rekolekcyjny Archidiecezji Katowickiej. W 2006 roku w Domu Prowincjonalnym mieszkało 47 sióstr, zaś w Domu św. Anny przy ulicy Panewnickiej 84 mieszkało wówczas 36 sióstr emerytek, z których część pracowała wówczas w szpitalu. 
Siostry Służebniczki Najświętszej Maryi Panny Niepokalanie Poczętej z domu macierzystego w Porębie w 1912 roku zakupiły od Johanny Lippa dom parterowy z poddaszem przy obecnej ulicy Panewnickiej 73 i mieszkały w nim jako lokatorki od 26 września 1909 roku. W 1921 roku przeniosły się do większego domu przy obecnej ulicy Panewnickiej 84 – Dom św. Franciszka, zaś dotychczasowy wynajęły lokatorom świeckim. Na mocy uchwały Rady Generalnej w Leśnicy z 27 czerwca 1923 roku, zatwierdzonej 4 lipca tego samego roku ustanowiono siedzibę prowincji (od 1928 roku polsko-śląska) sióstr Służebniczek Najświętszej Maryi Panny. Pierwszą przełożoną została s. M. Zofia Pawleta. W klasztorze 8 maja 1925 roku erygowano półpubliczną kaplicę, a 29 kwietnia 1946 roku erygowano drugą kaplicę przeznaczoną dla profesek.
W dniu 17 sierpnia 1934 roku siostry rozpoczęły budowę nowego Domu Prowincjalnego przy obecnej ulicy Panewnickiej 63, pod który 14 maja 1936 roku wmurowano kamień węgielny. W 1939 roku w domu mieszkały 54 siostry. Po otwarciu nowego Domu Prowincjalnego w poprzednim klasztorze mieścił się Zakład św. Anny, przeznaczony dla chorych sióstr. W dniu 18 października 1940 roku nowo budowany gmach został zajęty przez władze na cele świeckie, a 1943 roku został skonfiskowany przez Gestapo na rzecz Rzeszy Niemieckiej. W 1941 roku skonfiskowano też najstarszy budynek klasztorny, który zagospodarowano na przedszkole (tę samą funkcję budynek pełnił także po wojnie).
W 1949 roku nowicjat przeniesiono do nowego gmachu, w którym wykończono wówczas jedno skrzydło. W 1950 roku władze nakazały wstrzymanie prac, z 3 maja tego samego roku zajęły zachodnią część domu. Dnia 29 grudnia 1951 roku państwowa komisja zajęła gmach na cele szpitalne. Po przemiana październikowych 1956 roku, 17 listopada tego samego roku budynek został zwrócony siostrom służebniczkom. 
Przy ulicy o. K. Bika 6 od 18 grudnia 2003 roku działa dom Zgromadzenia Sióstr Boskiego Zbawiciela (salwatorianki). W tym czasie zamieszkały cztery siostry z domu macierzystego w Goczałkowicach-Zdroju. W dniu 5 września 2005 roku poświęcono w nim kaplicę pw. św. Józefa. Siostry salwatorianki prócz pracy w szpitalu obsługują kancelarię oo. franciszkanów.
Cmentarze.
Przy ulicy Panewnickiej 45 znajduje się cmentarz komunalny – jeden z większych na terenie Katowic. Powierzchnia nekropolii wynosi 5,5 ha, a znajduje się tutaj ponad 10 tys. mogił, z czego w centralnej części cmentarza wydzielone kwatery oo. franciszkanów oraz sióstr Najświętszej Maryi Panny.
Założenie tego cmentarza ustalano w 1913 roku – mieli go założyć franciszkanie, na co nie zgodziła się rejencja opolska, więc zakonnicy zwrócili się o pomoc do Urzędu Gminy Ligota. Zdecydowano wtedy, że to gmina założy własny cmentarz. Powstał on naprzeciwko kościoła, po drugiej stronie drogi. Fundatorem i założycielem cmentarza został naczelnik gminy i urzędu okręgowego w Ligocie Pszczyńskiej Nepomucen Wielebski. Został on poświęcony przez ks. dziekana Jana Kapicę w styczniu 1914 roku.
Początkowo cmentarz służył wyłącznie zakonnikom, ale z czasem stał się też miejscem spoczynku dla pozostałych wiernych. Są na nim pochowani m.in. zakonnicy oraz Bolesław Szabelski – kompozytor i twórca śląskiej szkoły kompozytorów.
Sport i rekreacja.
Działalność sportowo-rekreacyjną na terenie Ligoty-Panewnik zapewnia szereg obiektów i miejsc, przede wszystkim Lasy Panewnickie oraz Park Zadole, a także rodzinne ogrody działkowe. W dzielnicy działają także liczne siłownie i kluby fitness.
Przez Lasy Panewnickie w granicach dzielnicy przebiegają szlaki rowerowe (w tym nr 2 i 3) oraz szlaki turystyczno-krajoznawcze: Szlak Bohaterów Wieży Spadochronowej, Szlak Żwakowski i Szlak Dwudziestopięciolecia PTTK, zaś od 2012 roku w lasach tych odbywa się organizowany przez Akademię Wychowania Fizycznego im. J. Kukuczki w Katowicach Panewnicki Bieg Dzika.
W Parku Zadole przy ulicy Wczasowej 8 znajduje się Ośrodek Rekreacyjno-Wypoczynkowy „Zadole”. Wyposażony jest on m.in. w korty tenisowe, basen, skatepark, salę wielofunkcyjną, siłownię, szatnie oraz sanitariaty. Obiektem tym zarządza Miejski Ośrodek Rekreacji i Sportu w Katowicach.
Początki zorganizowanej działalności sportowej w Ligocie-Panewnikach stała się akcja Volks- und Jungendspiele. W 1910 roku, po tym jak jej protektorem stał się książę pszczyński, rozwijała się ona na tym terenie. W Ligocie akcja ta odegrała pionierską rolę w kształtowaniu się zorganizowanej kultury fizycznej. W programie ligockiego ruchu Turn- und Sportverein były: palant, piąstkówka i tamburyno.
Działalność rekreacyjna zaczęła się rozwijać od początku XX wieku, kiedy to nad Kłodnicą w Ligocie i Panewnikach zaczęły pojawiać się tzw. ludowe kąpieliska. Wśród nich był to teren pomiędzy ulicą Kijowską a obszarem pomiędzy Kłodnicą i potokiem Kokociniec, zwany lokalnie Kryminówą. Pierwotnie był terenem poprzemysłowym po dawnej hucie „Ida”, a od początku XX wieku stał się miejscem rekreacji. W latach 70. XX wieku wybudowano tam tory saneczkowe. Turystyka zaś rodziła się z inicjatywy niemieckiej organizacji Beskienverien z siedzibą w Bielsku na początku XX wieku wraz z pierwszymi kołami na terenie współczesnych Katowic, w tym w Ligocie.
W 1912 roku w Zadolu rozpoczął działalność ośrodek katowickiego i górnośląskiego sokolstwa. Był on też miejscem trzech zlotów okręgowych, które odbyły się przed wybuchem I wojny światowej. Po I wojnie światowej powstały pierwsze polskie organizacje kultury fizycznej na terenie współczesnej dzielnicy. Towarzystwo Gimnastyczne „Sokół” Ligota zostało założone 14 marca 1920 roku z inicjatywy Augustyna Świtały. W 1935 roku liczyło ono 62 członków.
W 1924 roku w Ligocie został założony klub sportowy „Ligocianka” Ligota, reaktywowany w 1945 roku. Klub ten dysponował boiskiem przy ulicy Książęcej, a w klubie prowadzono sekcje piłki nożnej (w 1938 roku klub awansował do Ligi Śląskiej), hokeja na lodzie i teatralną. Pierwszym zaś klubem sportowym założonym w Panewnikach było powstałe 1925 roku Pierwsze Towarzystwo Sportowe Panewniki. Klub ten prowadził do 1939 roku wyłącznie sekcję piłki nożnej. W 1945 roku został on reaktywowany przez Emmanuela Koczurowskiego. W latach 40. XX wieku skupiał 43 członków. Od 1950 klub występował jaki LZS Panewnik. W latach 1922–1939 w Ligocie działało łącznie 8 organizacji sportowych, a w Panewnikach 3.
W latach 1959–1964 działał Klub Sportowy „Budowlani” Ligota (w tacha 1956–1958 jako KS „Elektrobudowa”), uważany za jednego ze spadkobierców Ligocianki Ligota. W 1964 roku nastąpiła fuzja klubu ze Spartą Katowice. W Budowlanych Ligota działały sekcje: piłki nożnej, podnoszenia ciężarów i siatkówki mężczyzn.
Sam zaś BKS Sparta Katowice został założony w 1946 roku jako Tęcza Katowice. Pod swoją obecną nazwą działa od 1956 roku. Działał on początkowo przy Wojewódzkim Zrzeszeniu Sportowym. W klubie prowadzono sekcje: akrobatyki sportowej, gimnastyki sportowej, koszykówki, piłki nożnej, piłki ręcznej, podnoszenia ciężarów siatkówki i skoków do wody. Do bardziej znaczących sportowców Sparty Katowice należeli: Barbara Eustachewicz, Rudolf Hoeflich, Jan Suski, Stanisław Świetliński, Stanisław Wygas i Ryszard Zawadziński. Siedziba klubu znajduje się przy ulicy St. Żeromskiego 4.
Na terenie Ligoty-Panewnik działał też klub wyścigów psich zaprzęgów Travos Katowice. Prowadził on działalność w pierwszych dwóch dekadach XXI wieku. W 2019 roku został on postawiony w stan likwidacji. W Panewnikach działa klub kolarski dla osób niepełnosprawnych – Górny Śląsk Silesia Team. Siedziba stowarzyszenia znajduje się przy ulicy Panewnickiej 335a. Łącznie w 2007 roku w Ligocie działał 1 klub sportowy, w Panewnikach były 2, a w Kokocińcu 1.

</doc>
<doc id="185413" url="https://pl.wikipedia.org/wiki?curid=185413" title="Flaga Wysp Świętego Tomasza i Książęcej">
Flaga Wysp Świętego Tomasza i Książęcej

Flaga Wysp Świętego Tomasza i Książęcej – prostokąt o proporcjach 1:2 podzielony na trzy poziome pasy: dwa węższe, zielone, z góry i z dołu, oraz jeden szerszy, żółty, pośrodku. Od strony drzewca dodany jest czerwony trójkąt. Na żółtym pasie znajdują się dwie gwiazdy pięciopromienne. Kolory użyte na fladze Wysp Świętego Tomasza i Książęcej stanowią barwy panafrykańskie.
Kolor zielony symbolizuje roślinność i rolnictwo, kolor czerwony krew i walkę o niepodległość, natomiast kolor żółty uprawę kakaowca (wywóz jego ziaren przynosi ponad 90% dochodów z eksportu tego kraju). Dwie gwiazdy odnoszą się do dwóch głównych wysp państwa: Świętego Tomasza oraz Książęcej.
Historia.
Flaga przyjęta została oficjalnie 5 listopada 1975. Jej wygląd wzorowany jest na powstałej w 1972 fladze Ruchu na rzecz Wyzwolenia Wysp Świętego Tomasza i Książęcej-Partii Socjaldemokratycznej (MLSTP-PSD).

</doc>
<doc id="185415" url="https://pl.wikipedia.org/wiki?curid=185415" title="Zdzisław Jachimecki">
Zdzisław Jachimecki

Zdzisław Jan Jachimecki (ur. 7 lipca 1882 we Lwowie, zm. 27 października 1953 w Krakowie) – polski historyk muzyki, kompozytor, profesor Uniwersytetu Jagiellońskiego, członek PAU, mąż Zofii Jachimeckiej.
Życiorys.
Był synem Wojciecha (właściciela zakładu krawieckiego) i Bronisławy z Kraśniewiczów. Uczęszczał do gimnazjum we Lwowie. Od dzieciństwa grał na fortepianie i skrzypcach. Studiował teorię muzyki w Konserwatorium Galicyjskiego Towarzystwa Muzycznego we Lwowie (1899–1901), następnie muzykologię na uniwersytecie w Wiedniu (1902–1906). Na Uniwersytecie Jagiellońskim obronił w 1906 doktorat (praca "Psalmy Mikołaja Gomółki"), a w 1910 habilitował się (pracę "Wpływy włoskie w muzyce polskiej od roku 1540 do 1640" przygotował pod kierunkiem Guido Adlera). W latach 1907–1913 prowadził wykłady z historii muzyki na Kursach im. Baranieckiego i w Konserwatorium Muzycznym w Krakowie, od 1910 był docentem w Seminarium Historii i Teorii Muzyki Uniwersytetu Jagiellońskiego. W 1908 ożenił się z Zofią Godzicką. W 1918 otrzymał nominację na profesora nadzwyczajnego oraz kierownika Katedry Historii i Teorii Muzyki, od 1921 był profesorem zwyczajnym; w roku akademickim 1932/1933 pełnił funkcję dziekana Wydziału Filozoficznego. Prowadził także wykłady z muzykologii i historii muzyki na uniwersytetach w Rzymie, Florencji, Bolonii, Padwie (1924–1925), Frankfurcie nad Menem, Hamburgu, Wiedniu (1937), ponownie w Bolonii, Florencji, Rzymie i Wiedniu (1938), w Budapeszcie (1939). Działał jednocześnie jako dyrektor artystyczny Towarzystwa Muzycznego w Krakowie, współpracował z krakowskim Teatrem im. Słowackiego. Dla Polskiego Radia przygotował w latach 1926–1934 liczne audycje słowno-muzyczne, pogadanki oraz prawie 400 koncertów. W 1930 przyczynił się do nadania Karolowi Szymanowskiemu godności doktora "honoris causa" Uniwersytetu Jagiellońskiego.
Został aresztowany przez Niemców w ramach Sonderaktion Krakau, był więziony od listopada 1939 do marca 1940 kolejno w Krakowie, Wrocławiu i obozie w Sachsenhausen. Później prowadził wykłady w ramach tajnego nauczania uniwersyteckiego. Po wojnie powrócił do obowiązków kierownika Katedry Historii i Teorii Muzyki. Współpracował z wieloma czasopismami, m.in. „Echem Muzycznym”, „Czasem”, „Przeglądem Polskim”, „Nową Reformą”, „The Slavonic and East European Review” (Londyn), „The Musical Quarterly” (Nowy Jork), „La Revue Musicale” (Paryż), „Kritika” (Praga). W 1930 został członkiem korespondentem Polskiej Akademii Umiejętności, w 1947 członkiem czynnym akademii. Od 1925 brał udział w pracach Komisji Historii Sztuki PAU, od 1926 Komisji Etnograficznej PAU, a w latach 1947–1952 przewodniczył Komisji Muzykologicznej PAU. Był jednym z założycieli Sekcji Muzykologów Związku Kompozytorów Polskich (1948), członkiem paryskiego Societe Francaise de Musicologie, rzymskiego Komitetu Honorowego Wydawnictwa Dzieł Palestriny, wiedeńskiego Towarzystwa im. Chopina.
Polskie Radio uhonorowało go nagrodą za słuchowisko o życiu Chopina. 
Jako kompozytor był twórcą pieśni solowych i chóralnych (m.in. "Powój", "Królewna"); ponadto napisał komedię "Wysokie C" (1916) oraz opracował przekład libretta opery "Wesele Figara" Mozarta.
Został pochowany na Cmentarzu Rakowickim w Krakowie (kwatera CC-płn-po lewej Lutosławskich).
Dzieła.
W pracy naukowej zajmował się historią muzyki nowożytnej, historią polskiej muzyki renesansowej, biografistyką. Był autorem kilku syntetycznych opracowań historii muzyki i kultury muzycznej w Polsce od średniowiecza do XX wieku ("Rozwój kultury muzycznej w Polsce", 1914; "Historia muzyki polskiej", 1920; "Muzyka polska", 1929–1932, 3 części, w: "Polska, jej dzieje i kultura"; "Muzyka polska w rozwoju historycznym. Od czasów najdawniejszych do doby obecnej", 1948–1951, 2 części). Zajmował się twórczością operową XIX i XX wieku. Badał życie i twórczość Chopina, wydał zbiór jego korespondencji z obszernym wstępem i objaśnieniami (1949). Jako jeden z pierwszych zajmował się dorobkiem i życiem Bartłomieja Pękiela i Władysława Żeleńskiego, napisał pierwszą monografię twórczości Szymanowskiego ("Karol Szymanowski. Rys dotychczasowej twórczości", 1927). Badał również pieśni Moniuszki.
Był encyklopedystą. Został wymieniony w gronie 180 edytorów pięciotomowej Ilustrowanej encyklopedii Trzaski, Everta i Michalskiego wydanej w latach 1926–1928 gdzie zredagował hasła związane z historią polskiej muzyki. Z innych prac naukowych Jachimeckiego można wymienić:

</doc>
<doc id="185417" url="https://pl.wikipedia.org/wiki?curid=185417" title="Cieszbor">
Cieszbor



</doc>
<doc id="185418" url="https://pl.wikipedia.org/wiki?curid=185418" title="Ocelot nadrzewny">
Ocelot nadrzewny

Ocelot nadrzewny, margaj ("Leopardus wiedii") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1821 roku szwajcarski przyrodnik Heinrich Rudolf Schinz nadając mu nazwę "Felis wiedii". Holotyp pochodził z Morro de Arará, nad rzeką Mucuri, w stanie Bahia, w Brazylii.
Czasami uważany za jeden gatunek z "L. tigrinus", ale nie jest to poparte analizami molekularnymi i morfologicznymi. Tradycyjnie rozpoznaje się do dwunastu podgatunków, ale niedawna analiza morfometryczna sugeruje, że istnieje tylko ograniczona zmienność między populacjami "L. wiedii". Autorzy "Illustrated Checklist of the Mammals of the World" rozpoznają trzy podgatunki.
Zasięg występowania.
Ocelot nadrzewny występuje w Ameryce zamieszkując w zależności od podgatunku:
Charakterystyka.
Długość ciała (bez ogona) 42,5–72,9 cm, długość ogona 30–51,8 cm; masa ciała 2,3–4,9 kg; dorosłe samice są mniejsze i lżejsze od dorosłych samców. Sierść najczęściej żółtopomarańczowa, podłużne plamy (tworzące pręgi) wzdłuż grzbietu. Kształtna głowa, białe zabarwienia wokół oczu. Giętkie, szerokie stopy z ostrymi i długimi pazurami.
Tryb życia.
Zasiedla głównie tereny leśne. Aktywne w dzień i w nocy, poza okresem godowym prowadzą samotniczy tryb życia. Żywią się małymi kręgowcami, stawonogami i owocami.
Margaj zwinnie porusza się w swoim środowisku, skacząc z drzewa na drzewo szeroko rozkłada łapy. W przeciwieństwie do innych kotów schodzi z drzewa głową w dół – jak wiewiórka. Większą część życia spędza w koronach drzew. Poluje z zaskoczenia, skacząc na swoją ofiarę z góry.
W niewoli żyje do 15 lat.
Rozród.
Biologia rozrodu tego gatunku jest znana głównie z obserwacji zwierząt trzymanych w niewoli. Margaje osiągają dojrzałość płciową w 2-3 roku życia (samice pod koniec pierwszego roku). Po ciąży trwającej ok. 80 dni samica rodzi od jednego do trzech młodych.
Zagrożenia i ochrona.
Ocelot nadrzewny jest gatunkiem bliskim zagrożenia wyginięciem. Chroniony przepisami konwencji waszyngtońskiej CITES (załącznik I).

</doc>
<doc id="185419" url="https://pl.wikipedia.org/wiki?curid=185419" title="Adalbert Stifter">
Adalbert Stifter

Adalbert Stifter (ur. 23 października 1805 w Horní Planá, zm. 28 stycznia 1868 w Linzu) – pisarz austriacki, uznawany dziś za klasyka literatury austriackiej, malarz, jeden z bardziej znaczących twórców okresu biedermeierowskiego.
Życiorys.
Urodził się 23 października 1805 w miejscowości Horní Planá w Czechach, jako syn włókniarza. Studiował prawo, matematykę i nauki przyrodnicze. Utrzymywał się z udzielania lekcji dzieciom arystokratów, pracował m.in. dla Metternicha. Utrzymywał ożywione kontakty z czołowymi pisarzami swej epoki: Grillparzerem, Lenauem. Od 1848 mieszkał w Linzu i pracował w szkolnictwie.
Stifter jest autorem wielu opowiadań, wydawanych w czasopismach, a następnie publikowanych w tomach "Studien" ("Studia", 1844-1850), "Die Mappe meines Großvaters" ("Teczka mego pradziadka", 1841-1848) oraz "Bunte Steine" ("Kolorowe kamienie", 1853). Napisał także dwie powieści, pt. "Nachsommer" ("Późne lato", 1853) i "Witiko" (1867). Dzieła Stiftera w dużym stopniu wpłynęły na kształt dziewiętnastowiecznej literatury austriackiej. Stifter uważany jest za czołowego reprezentanta tzw. literatury biedermeierowskiej.

</doc>
<doc id="185421" url="https://pl.wikipedia.org/wiki?curid=185421" title="Cieszymiar">
Cieszymiar



</doc>
<doc id="185422" url="https://pl.wikipedia.org/wiki?curid=185422" title="Cieszmir">
Cieszmir



</doc>
<doc id="185423" url="https://pl.wikipedia.org/wiki?curid=185423" title="Cieszmiar">
Cieszmiar



</doc>
<doc id="185424" url="https://pl.wikipedia.org/wiki?curid=185424" title="Cieszmier">
Cieszmier



</doc>
<doc id="185425" url="https://pl.wikipedia.org/wiki?curid=185425" title="Cieszymier">
Cieszymier



</doc>
<doc id="185428" url="https://pl.wikipedia.org/wiki?curid=185428" title="Cesarstwo zachodniorzymskie">
Cesarstwo zachodniorzymskie

Cesarstwo zachodniorzymskie – nazwa stosowana w historiografii na określenie zachodniej części cesarstwa rzymskiego, rządzonej przez osobnego cesarza (lub cesarzy) od czasu utworzenia tetrarchii w 285 roku, formalnie niezależnego od części wschodniej po śmierci cesarza Teodozjusza I w 395. Formalnie było to nadal to samo Cesarstwo Rzymskie ().
Cesarstwo zachodniorzymskie obejmowało Italię, Galię, Hiszpanię, Brytanię, Dalmację i część Afryki Północnej na zachód od Cyrenajki. W V wieku cesarstwo zachodniorzymskie przeżywało trudności związane z najazdami ludów „barbarzyńskich” i rozkładem struktur państwowych, co doprowadziło do upadku państwa w 476 roku.
Lata 395−406.
W Europie, przed Attylą.
Choć cesarstwo rzymskie kilkakrotnie dotąd w swojej historii było dzielone pomiędzy dwóch władców (pierwszego podziału dokonał Dioklecjan), to udawało się to państwo zjednoczyć. Ostatecznego podziału dokonał w 395 r. Teodozjusz Wielki w swoim testamencie po śmierci. Jego synowie Honoriusz, któremu przypadł Zachód i Arkadiusz, któremu przypadł Wschód, objęli rządy. W ten sposób Honoriusz został pierwszym władcą cesarstwa zachodniorzymskiego. Ponieważ był osobą małoletnią, praktyczną władzę w państwie posiadał jego opiekun Stylicho.
Struktura militarna i administracyjna.
U schyłku IV wieku siły zbrojne cesarstwa rzymskiego liczyły ok. 500 tys. żołnierzy. Wojska pograniczne ("limitanei") chroniły granice imperium stacjonując w garnizonach, natomiast porządek wewnętrzny utrzymywały wojska rezerwowe (określane jako: "palatini" i "comitatenses") stacjonujące w ważniejszych strategicznie miastach. Na początku V w. imperium rzymskie dzieliło się na: 4 prefektury (każdą z nich zarządzał "praefectus praetorio"), 13 diecezji (na czele każdej stał "vicarius") i 120 prowincji (każda zarządzana przez "praesesa").
Sytuacja wewnętrzna i zewnętrzna.
W tym okresie przybycie z Azji groźnych koczowników, nazywanych Hunami, spowodowało wielką migrację plemion germańskich i innych, zamieszkujących Europę na zachód od rzeki Dunaj. Migracja ta, która przeszła do historii jako wielka wędrówka ludów, przysparzała wiele kłopotów Rzymianom. Rozgromione przez Hunów plemiona cofały się w panice na zachód, wkraczając na ziemie rzymskie. Rzymianie na ogół wyrażali zgodę na osiedlenie się obcych plemion. Jako „sprzymierzeńcom” nadawano im ziemię jako obszar osiedleńczy oraz żywność z magazynów rządowych do czasu zagospodarowania się. Jednak przybysze germańscy nie zawsze potrafili dać sobie radę z gospodarką w nowych warunkach klimatycznych, popadali więc niejednokrotnie w kłopoty, które zmuszały ich do zmiany miejsca osiedlenia. To z kolei doprowadzało do konfliktów z lokalną ludnością.
Konflikt z Wizygotami.
Spośród plemion osiedlonych na terenie cesarstwa zachodniorzymskiego wiele problemów przysporzyli Wizygoci, będący plemieniem germańskim, które osiedliło się na terenach Rzymu w 376 roku. Jeszcze przed ostatecznym rozpadem Imperium wywołali bunt, który wstrząsnął jego podstawami. Na mocy ugody z ówczesnym cesarzem Gracjanem z 382 roku osiedlili się na terenie Mezji. Po rozpadzie imperium niebezpieczeństwo wizygockie odżyło na nowo. Sprzyjało mu osłabienie cesarstwa wskutek rywalizacji między „opiekunami” małoletnich cesarzy oraz intrygi i walki między rozmaitymi klikami dworskimi, których żądza władzy i korupcja bardzo szkodziły państwu.
W 395 roku wódz wizygocki Alaryk rozpoczął kolejny bunt przeciw Rzymowi, pretekstem do którego było niewywiązywanie się przez Rzymian z obowiązku wypłacania należnego im żołdu. Armia wizygocka zaatakowała Trację i Macedonię (cesarstwo wschodniorzymskie), ale kiedy zastąpiły jej drogę siły zachodniorzymskie Stylichona, który zdecydował się udzielić pomocy Wschodowi, Alaryk nakazał odwrót i skierował się na południe, pustosząc po drodze Grecję. Wiosną 397 roku siłom rzymskim dowodzonym przez Stylichona udało się zablokować Wizygotów w Elidzie, jednak rzymski wódz porozumiał się z Wizygotami i pozwolił im wyprowadzić armię z oblężenia. Cesarz wschodniorzymski Arkadiusz powierzył nawet Alarykowi godność "magistra militum" (naczelnego wodza) by zyskać jego lojalność.
Na lojalność Alaryka nie można było jednak długo liczyć, bowiem ten już w 401 roku zbuntował się i przez Alpy Julijskie wkroczył do Italii, atakując cesarstwo zachodniorzymskie. Zaskoczony Stylichon szybko postawił na nogi wojska ściągnięte pośpiesznie znad Renu oraz z Brytanii i 6 kwietnia 402 roku całkowicie rozbił Wizygotów pod Pollynetią, nie skorzystał jednak z możliwości zniszczenia wroga, a rozpoczął z nimi rozmowy w celu skłonienia ich do opuszczenia Italii. Wiosną 403 roku Alaryk ponownie wtargnął do Italii, jednak w bitwie pod Weroną znowu poniósł klęskę i otrzymał od Stylichona możliwość zawarcia układu. Cesarz Flawiusz Honoriusz, idąc śladami swojego brata, cesarza Wschodu, także nadał mu tytuł "magistra militum".
Najazd Radagajsa.
Tymczasem za Dunajem nadal trwały ruchy etniczne wywołane naciskiem Hunów, które na przełomie 405 i 406 roku skutkowały wyprawą armii złożonej z rozmaitych plemion germańskich, która przekroczyła Dunaj pod wodzą Radagajsa i pomaszerowała na Półwysep Apeniński. Pojawienie się barbarzyńców na południe od Alp wywołało panikę w Italii, a na głowę Stylichona posypały się oskarżenia o nieudolność, w efekcie czego ten, chcąc ratować Półwysep i własną reputację, odwołał z Galii legiony strzegące granicy na Renie i skierował je do Italii. Dzięki temu udało mu się zadać klęskę barbarzyńcom, których niedobitki wycofały się po śmierci Radagajsa za Dunaj, jednak pozbawienie Renu osłony wojskowej okazało się krokiem o tragicznych dla Rzymu konsekwencjach.
Lata 406−453.
Przełamanie granicy Renu.
Korzystając z nieobecności legionów na granicy na Renie, silne oddziały Wandalów, Alanów, Swebów i Burgundów sforsowały rzekę i zalały Galię. Stylicho, który tak szybko rozprawił się z armią Radagajsa, w tym przypadku nie docenił powagi sytuacji i prowadził opieszałe działania, które pozwalały najeźdźcom posuwać się w głąb kraju. Sytuacja w Galii wywarła także wpływ na Brytanię, gdzie złożone w większości z rekrutów galijskich legiony, dowiedziawszy się o bierności władz zbuntowały się i obwoławszy cesarzem jednego z oficerów opuściły wyspę lądując w Galii. Interwencja ta skomplikowała sytuację kraju, który oprócz teatru walk z najeźdźcą, stał się miejscem zaciekłej wojny domowej. Na obszarach nie objętych działaniami wojennymi zaczęło dochodzić do buntów bagaudów, lokalnych separatystów, którzy wystąpili przeciw administracji rzymskiej i przejęli władzę na zdobytych ziemiach. Wszystko to potęgowało obraz chaosu, jaki zapanował w najechanym przez wroga kraju.
Stylicho usiłował poniewczasie naprawić swój błąd i spacyfikować Galię przez użycie armii i „sprzymierzeńców” wizygockich, jednak 22 sierpnia 408 roku został zamordowany przez grupę spiskowców występujących w obronie „rzymskości” imperium. Równocześnie w Italii rozpoczęły się pogromy, których ofiarą padały bezbronne rodziny barbarzyńskich żołnierzy, którzy do tej pory wiernie służyli Rzymowi. Ten skrajny przejaw reakcji antygermańskiej spowodował wypowiedzenie posłuszeństwa cesarzowi przez złożone z germańskich wojowników legiony stacjonujące w Italii. Żołnierze ci zwrócili się do wodza Wizygotów Alaryka z prośbą o pomszczenie ich krzywd.
Pacyfikacja Galii przez Flawiusza Konstancjusza.
Podczas gdy w Italii Wizygoci walczyli z Honoriuszem, jesienią 409 roku Wandalowie, Alanowie i Swebowie przekroczyli Pireneje i wdarli się na Półwysep Iberyjski, rozszerzając teren walk. Wodzowie armii rzymskich i „sprzymierzeńców” potęgowali zamieszanie, wynosząc coraz to nowych antycesarzy, których było czterech, jednak ich wzajemna rywalizacja poprawiła beznadziejną sytuację Honoriusza. W 411 roku nowy wódz rzymski Flawiusz Konstancjusz rozpoczął działania zbrojne przeciwko uzurpatorom, pokonując najpierw wojska Geroncjusza, następnie ogłoszonego przez wojsko cesarzem potężnego Konstantyna III z Brytanii i Jowinusa (z pomocą Wizygotów, którzy od 413 roku ponownie zgodzili się walczyć po stronie cesarza Honoriusza jako „sprzymierzeńcy”). Latem 413 roku, po pokonaniu uzurpatorów, armia zachodniego cesarstwa po raz pierwszy od siedmiu lat została złączona pod jedną komendą, dzięki czemu powstała możliwość odzyskania ziem okupowanych przez barbarzyńców. W walkach z nimi Flawiusz Konstancjusz korzystał ze wsparcia Wizygotów oraz innych plemion germańskich, które opowiedziały się po stronie Rzymu, oraz cesarstwa wschodniorzymskiego, które przesyłało znaczne siły wojskowe oraz wsparcie finansowe. Po stronie Honoriusza walczył także liczący około 10 tysięcy wojowników oddział huńskich najemników. Dzięki tej pomocy udało mu się przywrócić panowanie cesarstwa nad Galią i Hiszpanią, a zamieszkałe tam plemiona germańskie musiały uznać jego zwierzchnictwo. Osiągnięcia Flawiusza Konstancjusza zostały nagrodzone 1 stycznia 417 roku ślubem z Gallią Placydią, rodzoną siostrą cesarza Honoriusza, który był bezdzietny i pragnął by najlepszy rzymski wódz został cesarzem po jego śmierci. 8 lutego 421 roku Flawiusz Konstancjusz został oficjalnie ogłoszony następcą tronu, jednak siedem miesięcy po koronacji zmarł. W 423 roku zmarł także Honoriusz.
Walka o władzę po śmierci cesarza Honoriusza.
Bezpotomna śmierć Honoriusza spowodowała konieczność wyłonienia następcy. Było wówczas dwóch liczących się kandydatów do tronu; jednym z nich był Jan, który zdobył poparcie w najwyższych kręgach wojskowych i biurokratycznych i w 423 roku ogłosił się cesarzem, natomiast przeciwko niemu wystąpiła Elia Galla Placydia, która chciała na tronie osadzić swojego i Flawiusza Konstancjusza syna, Walentyniana. Poparcia udzielił jej cesarz wschodniorzymski Teodozjusz II, który posłał jej na pomoc swoje siły zbrojne. 23 października Walentynian koronował się na cesarza jako Walentynian III, ale ponieważ liczył sobie dopiero sześć lat, władzę w jego imieniu sprawowała Galla Placydia i wódz Aecjusz, który po pokonaniu rywali objął stanowisko wodza centralnej armii i od 433 roku był faktycznym rządcą w kraju.
Konsekwencją sparaliżowania państwa rzymskiego przez walki o władzę był wzrost potęgi zamieszkujących imperium „sprzymierzeńców” germańskich. Germanie, których do uległości zmusił Flawiusz Konstancjusz, znów zaczęli buntować się przeciwko Rzymowi i tworzyć na jego ziemiach oddzielne państwa. W Galii i Hiszpanii odrębne państwa utworzyli Wizygoci (południowo-wschodnia Galia), Swebowie (zachodnia Hiszpania) oraz Frankowie, Burgundowie i Alamanowie (pogórze alpejskie i pogranicze nadreńskie). Dodatkowo znów dał o sobie znać ruch bagaudów, lokalnych separatystów, którzy przejęli władzę w północno-zachodniej Galii oraz w innych miejscach nieokupowanych jeszcze przez Germanów. Szczególnie groźne konsekwencje miał jednak bunt Wandalów i Alanów, zamieszkujących Półwysep Iberyjski. W maju 429 roku pod wodzą Genzeryka plemiona te rozpoczęły przeprawę do Afryki Północnej, zajmując także i tę prowincję. Był to wielki cios dla państwa zachodniorzymskiego, gdyż ta żyzna prowincja praktycznie zaopatrywała całą Italię w zboże. Stamtąd również do tej pory napływały wysokie podatki, których utrata uniemożliwiała utrzymanie armii na dotychczasowym poziomie. Utrata Afryki była, zdaniem historyków, początkiem końca Imperium.
Pacyfikacja Zachodu przez Aecjusza.
W chwili ostatecznego umocnienia w 433 roku swojej władzy Aecjusz praktycznie kontrolował jedynie Italię, Sycylię i część południowo-wschodniej Galii. Reszta ziem znajdowała się albo pod władaniem bagaudów, albo była okupowana przez najeźdźców germańskich. Germanie nie ograniczali się do już zajętych ziem, ale najeżdżali kolejne terytoria rzymskie, poszerzając swoje państwa. Wyjątkiem była wyspa Brytania, która jeszcze w tym okresie nie była okupowana przez najeźdźców. Mimo że jej mieszkańcy pozostawali wobec Imperium lojalni, to jednak praktycznie wypadła z rzymskiej strefy wpływów.
Aecjusz wobec tych problemów rozpoczął energiczne działania, przede wszystkim zwrócił się o pomoc do cesarstwa wschodniorzymskiego. Władze Konstantynopola przesłały mu silny oddział dowodzony przez wodza Aspara, który rozpoczął walki z Wandalami i Alanami w Afryce, odbierając im część okupowanych ziem i zmuszając do zapłaty daniny. Mając zabezpieczoną południową flankę, Aecjusz stanął na czele armii zachodniorzymskiej, która wsparta posiłkami najemników huńskich rozpoczęła zakończoną pełnym sukcesem ofensywę w Galii. Do roku 439 ziemie galijskie i hiszpańskie zostały odzyskane – Frankowie i Alamanowie zostali wyparci za Ren, Burgundowie i bagaudowie zniszczeni lub podporządkowani władzy rzymskiej, Wizygoci zmuszeni do ponownego stania się „sprzymierzeńcami”. Sukces ten jednak okupiony został stratami w Afryce. Zaangażowanie bowiem Aecjusza w walki w Galii dało Genzarykowi czas na umocnienie się i wznowienie ofensywy. Jego armia zaatakowała Kartaginę, a flota rozpoczęła najazdy na Sycylię, zagrażając Italii. Pod koniec 440 roku Aecjusz zebrał na Sycylii wielką armię i flotę z zamiarem inwazji na Afrykę, jednak wyprawa nie wyruszyła, ponieważ na północy pojawiło się nowe niebezpieczeństwo w postaci rosnących w siłę Hunów.
Konflikt z Hunami.
Hunowie osiągnęli w tym czasie militarną przewagę nad ludami Europy Wschodniej, co zawdzięczali rozwiniętej technice walki konnej i systemowi opłacania lojalności podległych plemion łupami pochodzącymi z plądrowania bogatych rzymskich miast na południu. Cesarstwo Rzymskie odczuwało na własnej skórze skutki podbojów huńskich wywołujących wędrówkę ludów, które, uciekając przed Hunami, atakowały imperium. Stosunki z państwem huńskim układały się do 440 roku poprawnie, okresowo Rzym korzystał z usług huńskich najemników w walce z Germanami, jednak wraz ze wzrostem huńskiej potęgi, ich nowy wódz Attyla, zaczął traktować ziemie Imperium jako kolejny obszar do zdobycia. Pierwsze starcia graniczne miały miejsce na przełomie roku 440 i 441 roku. W latach 441-442 ofiarą najazdów padły Bałkany, co zmusiło armię wschodniorzymską do opuszczenia zachodniorzymskiego sojusznika i powrotu do kraju, a tym samym zaprzepaszczono możliwość odzyskania Afryki. Rzymianie ze Wschodu i Zachodu, nie chcąc konfrontacji z Hunami, zgodzili się na płacenie trybutu, ale w 447 roku Konstantynopol zaprzestał płacenia i wznowił wojnę, która została przegrana, w wyniku czego haracz został przywrócony i zwiększony, a dodatkowo nie powstrzymało to Hunów przed dalszymi najazdami. W roku 451 wyruszyli tym razem na cesarstwo zachodniorzymskie, jednak wódz Aecjusz, wsparty przez „sprzymierzeńców” wizygockich, pokonał wroga na Polach Katalaunijskich. Attyla cofnął się, w następnym roku (452) najechał jednak północną Italię, początkowo odnosząc sukcesy (m.in. zburzenie Akwilei), wkrótce jednak ujawniły się braki w aprowizacji i zaopatrzeniu tak licznych wojsk. Dodatkowo pomocy cesarstwu zachodniorzymskiemu udzielił cesarz wschodniorzymski Marcjan, który nie zamierzał patrzeć bezczynnie na triumf Attyli. Część swoich sił Marcjan posłał do Italii oddając je pod komendę Aecjusza, równocześnie inne jego oddziały przekroczyły Dunaj i najechały terytorium państwa huńskiego. Braki w zaopatrzeniu, głód, panująca wśród Hunów zaraza, rosnący opór rzymski oraz wojskowa dywersja Konstantynopola skłoniły Attylę do zaprzestania najazdu. Średniowieczna tradycja chrześcijańska przypisywała ten odwrót umiejętnościom dyplomatycznym papieża Leona Wielkiego, który stał na czele poselstwa rzymskiego wysłanego do Attyli. Wkrótce po śmierci Attyli w roku 453 państwo Hunów rozpadło się w wyniku klęski zadanej im w bitwie nad rzeką Nedao w Panonii przez Gepidów pod wodzą Ardaryka w roku 454.
Konsekwencją wojen z Hunami była ostateczna utrata Brytanii, która w trakcie walk z Hunami padła ofiarą najazdu plemion Anglów, Jutów i Sasów, oraz Afryki, gdyż zaangażowanie Aecjusza we wspomniane walki uniemożliwiło mu jej odzyskanie.
Lata 453−476.
Po odparciu Hunów.
W 454 roku Aecjusz został zamordowany przez cesarza Walentyniana III. Po jego śmierci plemiona germańskie znowu stały się niezależnymi od Rzymu państwami, a nie było już człowieka o takim autorytecie i talencie dowódczym, który mógłby ich powstrzymać. Germanowie zwiększali swój stan posiadania, a władza cesarzy skurczyła się niemal wyłącznie do obszarów Italii, kilkakrotnie najeżdżanej przez okupujących Afrykę Wandalów, którzy w 455 roku w dobrze zorganizowanej akcji polegającej na wywiezieniu rzemieślników, urzędników i dzieł sztuki zrujnowali miasto Rzym, które wyludniło się i zbiedniało.
Próba odbicia Afryki.
Sytuacja imperium nie była jeszcze beznadziejna, gdyż nadal posiadało ono potężną armię i liczyć mogło na pomoc Konstantynopola. Cesarze postawili sobie za cel odbicie z rąk Wandalów północnej Afryki i zniszczenie tego plemienia, co pozwoliłoby cesarstwu odzyskać wpływy z podatków z bogatej prowincji, a w konsekwencji zwiększenie i zreformowanie sił zbrojnych, które mogłyby posłużyć do odzyskania Hiszpanii, a może i części Galii. Pierwszą próbę pobicia Wandalów podjęli Rzymianie w latach 460-461, kiedy cesarz Majorian usiłował przerzucić desant z Hiszpanii do Mauretanii, jednak operacja zakończyła się niepowodzeniem m.in. wskutek zdrady części żeglarzy. Kolejna operacja z 468 roku, przeprowadzona przez faktycznego władcę Rzymu Rycymera była lepiej przygotowana, dodatkowo władca Rzymu otrzymał zbrojne wsparcie cesarza wschodniorzymskiego Leona I. Obaj wodzowie zgromadzili ogromną flotę liczącą 1113 okrętów, która przerzucić miała na teren wandalskiej Afryki ponad 100 tysięcy żołnierzy. Po początkowych sukcesach (m.in. odbicie Sycylii i Sardynii) armada dowodzona przez Bazyliskosa popłynęła w stronę Kartaginy, jednak flota Wandalów wypłynęła naprzeciw floty rzymskiej zmuszając ją, wbrew pierwotnemu planowi, do przyjęcia bitwy morskiej przy przylądku Bon. Wskutek błędów dowódcy bitwa zakończyła się klęską Rzymian i zagładą ich floty, szansa odzyskania Afryki została zaprzepaszczona, podobnie jak szansa odbudowy imperium.
Rozkład terytorialny.
Germanie okupujący Brytanię, Galię i Hiszpanię pojęli, że potęga rzymska należy już do przeszłości i zaczęli otwarcie poszerzać swoje terytoria, nie zachowując nawet pozorów przyjaźni z Rzymem. Od tego czasu imperium naprawdę zaczęło się rozpadać:
Epilog.
Cesarstwo upadło w roku 476. Ostatni cesarz Romulus Augustulus został obalony przez germańskiego wodza Odoakra. Rok ten jest jedną z kilku propozycji umownej granicy między starożytnością i średniowieczem. Z resztek cesarstwa (Italia kontynentalna, Słowenia, Austria i Sycylia) Odoaker stworzył swoje własne państwo pod zwierzchnością Bizancjum. Z Italii usunęli go dopiero Ostrogoci (lata 489-493).

</doc>
<doc id="185429" url="https://pl.wikipedia.org/wiki?curid=185429" title="Inupik">
Inupik



</doc>
<doc id="185431" url="https://pl.wikipedia.org/wiki?curid=185431" title="Religia państwowa">
Religia państwowa

Religia państwowa – religia wspierana ideowo lub w systemie prawnym, jako jedyna, przez państwo.
Jej struktury wyznaniowe są najczęściej bądź bezpośrednio finansowane przez państwo bądź posiadają przywileje względem innych wyznań. W systemach monarchicznych jest to z reguły religia wyznawana przez panującego władcę. Nierzadko obowiązują regulacje zakazujące osobom innych wyznań zajmowania określonych stanowisk, dotyczące sprawowania przez duchownych pewnych funkcji administracyjnych, uprzywilejowania nauki religii państwowej w szkołach.
W Unii Europejskiej religiami państwowymi są np. prawosławie w Grecji, anglikanizm w Anglii, prezbiterianizm w Szkocji, luteranizm w Danii. W tych krajach zakazana jest jednak dyskryminacja osób należących do mniejszości wyznaniowych. W 2000 Szwecja zrezygnowała z luteranizmu jako religii państwowej – od tej pory osoby rodzące się w Szwecji nie są już domyślnie członkami kościoła, którego głową jest król Szwecji.
Religie państwowe na świecie.
Państwa chrześcijańskie.
Katolicyzm
Prawosławie
Protestantyzm
Anglikanizm
W niektórych z wymienionych państw (np. w Argentynie, Finlandii) wspomniane wyznania nie mają oficjalnego statusu religii państwowej, ale utrzymują specjalne stosunki z państwem, które zatwierdza np. nominacje biskupie.
Państwa islamskie.
Sunnizm
Szyizm

</doc>
<doc id="185432" url="https://pl.wikipedia.org/wiki?curid=185432" title="Ciesław">
Ciesław



</doc>
<doc id="185434" url="https://pl.wikipedia.org/wiki?curid=185434" title="Ciesława">
Ciesława

Ciesława – staropolskie imię żeńskie, stanowiące formę skróconą od imienia Ciechosława lub nienotowanego w dawnych źródłach, lecz możliwego imienia Cieszysława.
Męska forma: Ciesław

</doc>
<doc id="185435" url="https://pl.wikipedia.org/wiki?curid=185435" title="Kontrindukcjonizm">
Kontrindukcjonizm

Kontrindukcjonizm – nazwa wprowadzona przez Paula Karla Feyerabenda dla oznaczenia propagowanej przez niego procedury postępowania badawczego, którą nazywa również (w szerszym znaczeniu) anarchizmem metodologicznym lub anarchizmem epistemologicznym. 
Nazwa „kontrindukcjonizm” bierze się stąd, że indukcjonizm zaleca uznanie zgodności teorii z doświadczeniem za miarę jej powodzenia. Kontrindukcjonizm zaś jest postulatem wprowadzania i sprawdzania hipotez niezgodnych z dobrze potwierdzonymi teoriami lub faktami. Postulat postępowania kontrindukcyjnego ma dwie składowe – uczonemu zaleca się wprowadzanie i szczegółowe sprawdzanie hipotez niezgodnych z (a) dobrze potwierdzonymi teoriami; i\lub (b) faktami. Zalecenie Feyerabenda jest odwrotne do tego, co zalecane jest przez większość wcześniejszych metodologii: (ad a) uznawania prymatu dobrze potwierdzonych teorii nad teoriami potwierdzonymi gorzej; (ad b) potraktowania prymatu dobrze potwierdzonego faktu nad teorią. 
Feyerabend używa terminu „kontrindukcjonizm” zarówno w stosunku do: 
"Kontrindukcja jest zarówno faktem – nauka nie mogłaby istnieć bez niej – jak i uprawomocnionym i bardzo potrzebnym posunięciem w grze zwanej nauką". (Feyerabend, Przeciw metodzie, s. 56). 
Należy mieć na względzie, że Feyerabend chcąc być konsekwentnym anarchistą nie zaleca w miejsce indukcjonizmu kontrindukcjonizmu jako antidotum. Kontrindukcjonizm również, gdy będzie bezwzględnie przestrzeganą regułą, zahamuje poznanie. 

</doc>
<doc id="185436" url="https://pl.wikipedia.org/wiki?curid=185436" title="México">
México



</doc>
<doc id="185437" url="https://pl.wikipedia.org/wiki?curid=185437" title="Elżbieta Ostrogska">
Elżbieta Ostrogska

Elżbieta Ostrogska, znana jako Halszka Ostrogska lub Halszka z Ostroga (ur. 19 listopada 1539 w Ostrogu, zm. w grudniu 1582 w Dubnie) – córka księcia Ilii (Eliasza) Ostrogskiego i Beaty Kościeleckiej, stała się dziedziczką ogromnej fortuny, na skutek czego padła ofiarą intryg matrymonialnych i politycznych, w które były zamieszane najbogatsze rody magnackie i rodzina królewska w XVI-wiecznej Polsce. Po śmierci bohaterka wielu dzieł literackich i legend ludowych, do dzisiaj też obecna w kulturze popularnej – jako duch Czarnej Halszki z zamku w Szamotułach.
Rodzice Halszki.
Halszka była córką księcia Ilii (Eliasza) Ostrogskiego, starosty bracławskiego i winnickiego, syna Konstantego Ostrogskiego, hetmana wielkiego litewskiego, oraz Beaty Kościeleckiej, córki Andrzeja Kościeleckiego, podskarbiego wielkiego koronnego i kasztelana wojnickiego i Katarzyny Telniczanki.
Ojciec Halszki, Ilia, należał do jednego z najmożniejszych rodów w ówczesnym Wielkim Księstwie Litewskim, niektórzy uważali go nawet za najbogatszego możnowładcę w królestwie. Jej matka Beata wychowywała się w orszaku królowej Bony Sforzy, w którym była dwórką słynną z urody i wykształcenia. Nadworny poeta Andrzej Krzycki poświęcił jej wiersz, w którym tak opisywał jej zalety:
"&lt;poem&gt;
O, Beato, tak bogato w rzadkie wdzięki zdobna,
Ty uczciwą i cnotliwą, mowa, czyny, twarz nadobna,
Godni ciebie i niegodni ciebie uwielbiają,
Posiwiali i dojrzali dla cię w szał wpadają.
&lt;/poem&gt;"
Na dworze plotkowano, że Beata w rzeczywistości jest nieślubną córką króla Zygmunta I Starego. Było to możliwe, ponieważ matka Beaty, Katarzyna Telniczanka, przez pewien czas była kochanką króla i wiadomo z pewnością, że urodziła mu też trójkę innych dzieci.
Wystawny ślub Ilii i Beaty odbył się na zamku na Wawelu w Krakowie 3 lutego 1539. Na związek ten przychylnie patrzyła para królewska; uroczystość zaślubin uświetniły turnieje rycerskie, w których wziął też udział Zygmunt II August, wielki książę litewski, obrany już w 1530 "vivente rege" na króla Polski.
Po ślubie Ilia i Beata zamieszkali w dobrach księcia na zamku w Ostrogu, leżącym wtedy w Wielkim Księstwie Litewskim, obecnie na Ukrainie. Małżeństwo trwało jednak bardzo krótko. Ilia zmarł 19 sierpnia 1539, jeszcze przed urodzeniem Halszki. W sporządzonym przed śmiercią testamencie uznał jednak będącą jeszcze w łonie matki Halszkę jako swoje dziecko, czyniąc ją dziedziczką części swojego majątku, oraz wyznaczył jej opiekunów. Mieli być nimi kniaź Fiodor Sanguszko, przyrodni brat Ilii (czyli stryj Halszki) Konstanty Wasyl Ostrogski oraz para królewska. Halszka (zdrobniała forma od „Helżbiety”, czyli Elżbiety) przyszła na świat 19 listopada 1539.
Dzieciństwo Halszki.
Od razu po urodzeniu Halszka wraz z matką na mocy zatwierdzonego przez króla testamentu stała się dziedziczką ogromnej fortuny swojego zmarłego ojca. Córce i jej matce miała przypaść połowa majątku po ojcu; drugą połowę odziedziczył brat Ilii i stryj Halszki Wasyl Ostrogski. Natychmiast po urodzeniu dziecka zaczęły się spory pomiędzy spadkobiercami. W maju 1542 komisarze królewscy dokonali podziału majątku pomiędzy Beatę a jej trzyletnią córkę Halszkę. Halszka otrzymała wtedy miasta Połonne, Kropiłów i Cudnów wraz z dobrami, przy matce pozostał Ostróg. W praktyce matka zarządzała również całym majątkiem Halszki. Swoją córkę wychowywała w bezwzględnym posłuszeństwie i psychicznie całkowicie ją zdominowała.
Ze względu na ogromne majętności Halszka od dzieciństwa miała bardzo dużo kandydatów do jej ręki. Chociaż wszyscy pochodzili z możnych magnackich rodów, Beata odwlekała wydanie córki za mąż, szukając dla niej jak najlepszej partii. Ogromny majątek Halszki wywoływał tak duże zainteresowanie w Rzeczypospolitej, że w 1551 sejm w Wilnie przyjął nawet specjalną uchwałę, mówiącą, że „wdowa nie może bez zezwolenia bliskich krewnych wydać córki za mąż”. Na zamążpójście musieli też wyrazić zgodę pozostali opiekunowie: Fiodor Sanguszko, Wasyl Ostrogski oraz sam król. Zygmunt August był żywo zainteresowany sprawą mariażu Halszki. Jako wielki książę litewski miał prawo wyboru męża dla córki poddanego mu, chociaż już zmarłego, księcia i nie chciał, aby majątek Ostrogskich trafił w ręce któregoś z przedstawicieli magnaterii z Korony (magnaci ci, po osiedleniu się na Litwie, z reguły odmawiali uznania zwierzchności wielkiego księcia).
Najazd na zamek w Ostrogu i poślubienie Dymitra Sanguszki.
Tymczasem w 1553 jeden z opiekunów Halszki – Wasyl Ostrogski – postanowił wydać ją za księcia Dymitra Sanguszkę, starostę kaniowskiego i czerkaskiego, syna wcześniej zmarłego Fiodora, który już się wsławił obroną Żytomierza przed Tatarami. Beata początkowo też była przychylna Dymitrowi, kiedy jednak przeciwko temu konkurentowi wypowiedział się król Zygmunt August, cofnęła swoje przyzwolenie. Dymitr, darzący Halszkę wielką miłością, nie zamierzał zrezygnować. Wraz z Wasylem najpierw próbowali dostać się do zamku w Ostrogu podstępem, udając, że chcą wstąpić z przyjacielską wizytą. Beata, przeczuwając podstęp, odmówiła wpuszczenia ich. Zakończyło się to krwawą potyczką pomiędzy załogą zamku i intruzami oraz zdobyciem warowni, co tak opisywał współczesny kronikarz:
Po zdobyciu zamku w Ostrogu Beata została uwięziona w osobnej komnacie, a Wasyl Ostrogski nakazał swojej przerażonej bratanicy Halszce (wtedy 14-letniej) poślubienie Dymitra. Chociaż Halszka podobno darzyła Dymitra pewnym uczuciem, była sparaliżowana strachem przed matką, tak więc podczas wymuszonej ceremonii ślubu, która miała miejsce 6 września 1553, milczała; odpowiedzi za nią udzielał jej stryj Wasyl.
Reakcja króla.
Tymczasem uwięzionej Beacie udało się przez posłańca powiadomić o napaści na jej siedzibę króla. Ten w liście z 15 września 1553 tak oto powtarzał wieści o napadzie, których dowiedział się od posłańca:
Zygmunt August natychmiast polecił Wasylowi opuścić zamek i uwolnić Beatę. Dymitr nie chciał jednak oddawać świeżo poślubionej Halszki i schronił się z nią do Kaniowa. Rozwścieczony król pozbawił go stanowiska starosty i zarówno Wasylowi jak i Dymitrowi nakazał stawić się na rozprawę sądową, która odbyła się 5 stycznia 1554 w Knyszynie. Z obawy przed konsekwencjami swego czynu żaden z winowajców nie stawił się przed sądem. Za Wasylem wstawił się król i przyszły cesarz Ferdynand I Habsburg, powołując się na zasługi jego ojca Konstantego Ostrogskiego i winiąc matkę za cały incydent. W liście z 14 grudnia 1554 tak pisał o tym do króla Zygmunta Augusta, broniąc Wasyla:
Dzięki temu wstawiennictwu konsekwencje najazdu dla Wasyla ograniczyły się do odebrania mu prawa do opieki nad Halszką. Dymitr miał mniej szczęścia: jego niestawiennictwo na rozprawie uznano za wyraz pychy i lekceważenia władzy królewskiej i skazano go na karę śmierci, konfiskatę majątku oraz utratę czci, nakazano mu też zwrot Halszki matce.
Pogoń za Dymitrem i Halszką. Śmierć Dymitra.
Dymitr, ratując swoje życie i nie chcąc oddać ukochanej Halszki, w przebraniu uciekł z nią (Halszka przebrana była za pacholę) do Czech, będących wtedy pod władzą Habsburgów; tam zamierzał schronić się na zamku hetmana Jana Tarnowskiego w Rudnicy nad Łabą. Od razu wyruszyła za nimi pogoń, na której czele stał wojewoda kaliski Marcin Zborowski. Dobrowolnie zobowiązał się on wobec króla do ujęcia Sanguszki, chcąc upiec własną pieczeń przy tym – Halszkę po odebraniu Dymitrowi zamierzał przeznaczyć na żonę dla jednego ze swoich synów. Niezależnie od niego Dymitra i Halszkę ścigały oddziały Janusza i Jędrzeja Kościeleckich, wysłanych przez matkę Halszki, Beatę, oraz Łukasza i Andrzeja Górków, spokrewnionych z Kościeleckimi.
Jako pierwszy Dymitra i Halszkę dopadł oddział Zborowskiego. Po wykryciu, że Dymitr i Halszka zatrzymali się w gospodzie w Łysej nad Łabą pod Pragą, Zborowski przekupstwem zapewnił sobie przychylność właściciela gospody oraz wójta nymburskiego, po czym udał się do starosty zamku w Łysej, okazując mu listy królewskie informujące o wydanym na Dymitrze wyroku śmierci. Starosta zgodził się na pojmanie Dymitra, ale nie zezwolił na wykonanie wyroku.
Tymczasem niespodziewający się niczego Dymitr wyprawił w gospodzie ucztę weselną. Tuż po jej zakończeniu został napadnięty przez ludzi Zborowskiego i – chociaż zaciekle się bronił – pojmany, dotkliwie pobity oraz zakuty w kajdany. 2 lutego odwieziono go do Jaromierza niedaleko granicy ze Śląskiem. Tam został uwięziony w stajni i nadal był maltretowany. Ponieważ Zborowski obawiał się, że Habsburgowie nakażą uwolnić Sanguszkę, w nocy 3 lutego 1554 r. kazał zamordować Dymitra. Czyn ten, samowolnie dokonany przez polskiego magnata na terytorium obcego państwa, bardzo wzburzył miejscową ludność, a Ferdynand I Habsburg, który był nie tylko władcą Austrii i Niemiec, lecz również królem Czech, nakazał uwięzić Zborowskiego, później jednak, za wstawiennictwem króla Zygmunta Augusta, wypuścił go. 11 lutego 1554 Dymitr został pochowany w kościele św. Mikołaja w Jaromierzu pod ołtarzem św. Barbary (tzw. rzeźnickim). Staraniem rodziny Sanguszków przed 1583 r. wykonano płytę nagrobną z napisem łacińskim i polskim, zniekształconym przez czeskich rytowników. W 1860 r. z inicjatywy Romana Sanguszki z Tarnowa dokonano otwarcia grobu Sanguszki i jego powtórnego pochówku. Dawny kamień, na którym widnieje litewska Pogoń, herb rodu Sanguszków, wmurowany został w ścianę, a na jego miejscu położono nowy.
Stare epitafium na grobie Dymitra zostało wyryte w języku łacińskim dookoła płyty: HOC LOCO CODITVR CORP CLARI LITVAIE DVCIS DIITHR SADVSKOVIE EX MAGIFICA OLGIERDORV FAILIA NATI CAPITAEI CYRKOVIEN ET KAYONIE QVE P FIDE ISI DIOSEQ MARTINVS ZBOROWSKI TRVCIDAVIT; w języku polskim, zniekształconym przez czeskich rytowników, ma następujące brzmienie:
&lt;poem&gt;
THV LIESZY KNIZE DIMITHR
SANDUSCKOWYCZ STARO
STA CZYRKAWSKI Y KAYNO
WSKI RODV WYELKIEGO&lt;/poem&gt;
&lt;poem&gt;
KNIZE LITHEWSKIE OLGI
ERDOWA KTHVREGO ZA
MORDOWAL Y ZABIL NIES
ZLIACHETHNICK MARC
ZIN ZBOROWSKI NIEMYAW
SZY DO NIEGO ZADNY PRZY
CINY 1554&lt;/poem&gt;
Na płycie, obstalowanej w 1860 roku, obok łacińskiego znajduje się napis:
&lt;poem&gt;
TU LEŻĄ ZWLOKI
XIECIA DYMITRA LUBARTOWICZA
SANGUSZKI
STAROSTY CZERKASKIEGO I KANIOW
SKIEGO A STARSZEGO BRATA ROMANA
HETMANA POLNEGO WIELKIEGO
XIESTWA LITEWSKIEGO
KAMIEN PRZES TRSYSTA SZESĆ
LAT PRZYKRYWAL LACY JEHO CIALO
WSTAWIC V MUR KOŚCIOŁA I NO
WYM ZASTAPIĆ KAZALI POTOMKOWIE
ROMAN WLADISLAW I SY
NOWIE JEGO ROMAN PAWEL
I EUSTACHY
ROKU PANSKIEGO 1860
&lt;/poem&gt;
Wydanie Halszki za Łukasza Górkę.
Sama Halszka po jej odbiciu i śmierci Dymitra została przekazana krewnym Beaty – Kościeleckim i Górkom – którzy przewieźli ją z powrotem do Polski. Do ponownego połączenia się z matką doszło 18 marca 1554 w Poznaniu, gdzie w sądzie grodzkim złożyła też skargę przeciwko swojemu stryjowi Wasylowi o napaść na Ostróg i kradzież majątku.
Ponieważ Halszka znowu była wolna, ponownie zaczęły się zabiegi możnych rodów magnackich o jej rękę i jednocześnie wielką fortunę Ostrogskich. Duże nadzieje na pozyskanie Halszki dla syna miał Marcin Zborowski, wykonawca królewskiego wyroku na Sanguszce. Król Zygmunt August, który jako suweren i wyznaczony testamentem prawny opiekun Halszki miał decydujący głos w jej sprawie, nie chciał jednak oddać jej Zborowskiemu. Obawiał się bowiem wzrostu jego potęgi, a poza tym Zborowski miał też opinię awanturnika, bowiem wcześniej, w 1537, był jednym z przywódców rokoszu, tzw. wojny kokoszej. Postanowił więc król wydać ją za Łukasza III Górkę, jednego z najmożniejszych magnatów wielkopolskich, od 1554 wojewodę brzeskokujawskiego, wiernego stronnika domu panującego.
Plany te znowu spotkały się ze zdecydowanym oporem matki Halszki, księżnej Beaty. Próbując udaremnić również to małżeństwo, powołała się na przepis mówiący, że Polak z Korony, który poślubia Litwinkę, nie ma prawa do jej dóbr ziemskich i może być spłacony przez rodzinę sumą odpowiadającą wartości 1/4 dóbr. Aby obejść ten przepis, król (będący jednocześnie wielkim księciem litewskim) wydał dla Łukasza Górki specjalny przywilej, nie został on jednak zatwierdzony przez sejm litewski. O swoich kłopotach z doprowadzeniem do ślubu Halszki z Łukaszem Górką Zygmunt August pisał między innymi do wojewody wileńskiego Mikołaja „Czarnego” Radziwiłła, prosząc go w liście z 26 października 1556 o radę:
Wszelkie próby przekonania obu kobiet kończyły się jednak niepowodzeniem. Wreszcie zniecierpliwiony król postanowił działać siłą i nie oglądając się na opór Beaty zarządził ślub, który odbył się 16 lutego 1559 w zamku królewskim. Matka Halszki próbowała się w tym dniu ukryć, jednak odnaleziono ją, po czym siłą ściągnięto z jej palca pierścień rodowy i pokazano go Halszce, twierdząc, że w ten sposób matka wyraża zgodę na ślub córki. Pozbawiona własnego głosu Halszka zareagowała z charakterystyczną dla siebie rezygnacją, odpowiadając biskupowi poznańskiemu Andrzejowi Czarnkowskiemu, który udzielał im ślubu: „ja gotowam uczynić wszystko, jeśli wola matki do tego przystąpi” oraz „jeśli to jest księżnej matki mojej wola, tedy jest i moja”. Po raz drugi doszło więc do ślubu Halszki z naruszeniem elementarnych zasad prawa.
Ucieczka do Lwowa.
Chociaż Halszka była teraz formalnie żoną Łukasza Górki, wraz z matką pozostała na dworze królewskim; ani ona, ani Beata praktycznie nie uznały Łukasza za męża, małżeństwo pozostało też niedopełnione ("non consummatum"). Łukasz z kolei nie miał czasu dochodzić swoich praw małżonka, ponieważ zaraz po ślubie musiał wyjechać na wojnę inflancką. Wkrótce po jego wyjeździe Beata z Halszką schroniła się w ufortyfikowanym klasztorze dominikanów we Lwowie, jednocześnie podejmując tajne pertraktacje z Litwą. Beata miała nadzieję, że dzięki nim uda jej się wydać swoją córkę za księcia słuckiego Siemiona Olelkowicza, siostrzeńca jej stryja Wasyla Ostrogskiego.
Tymczasem zawarte pod przymusem i nieistniejące w gruncie rzeczy małżeństwo pomiędzy Łukaszem i Halszką coraz bardziej groziło kompromitacją królowi i Górce. Próby mediacji, których w imieniu króla podjął się Mikołaj „Czarny” Radziwiłł, zakończyły się niepowodzeniem. Wreszcie o żonę upomniał się jej w swoim mniemaniu prawowity mąż Łukasz Górka, uzyskawszy wcześniej poparcie Zygmunta Augusta. Król nakazał staroście lwowskiemu Barzemu, aby ten przedłożył Beacie mandat nakazujący zwrot Halszki mężowi. Sam Górka wyruszył ze zbrojnym pocztem do Lwowa, aby siłą wyegzekwować swoje prawa. Beata odmówiła zastosowania się do nakazu, twierdząc, że małżeństwo zostało zawarte pod przymusem i nie zostało dopełnione z winy Łukasza. Starosta lwowski nakazał więc zamknięcie bram miasta i rozpoczął przygotowania do oblężenia klasztoru. Jeszcze przed rozpoczęciem walk, pomimo zamknięcia klasztoru, udało się przeniknąć do niego księciu Siemionowi Olelkowiczowi, który przekradł się do dominikanów w przebraniu żebraka.
Oblężenie. Trzeci ślub Halszki.
Kiedy 15 marca 1559 Beata ostatecznie odmówiła podporządkowania się mandatowi królewskiemu, rozpoczęło się oblężenie klasztoru. Walki były zacięte i Beata z Halszką poddały się dopiero po odcięciu im dopływu wody. Naocznym świadkiem tych wydarzeń był sekretarz królewski i pisarz Łukasz Górnicki, który też opisał nieoczekiwany finał oblężenia: kiedy starosta lwowski wkroczył do klasztoru, ku swojemu zdumieniu usłyszał od Beaty, że podczas oblężenia Halszka znowu – po raz trzeci – wyszła za mąż, tym razem za księcia Siemona Olelkowicza; matka dopilnowała też, aby małżeństwo zostało skonsumowane, tak więc Łukasz Górka nie miał do niej prawa. Jednocześnie Beata przeniosła swój majątek na księcia Siemiona (który zapewnił jej dożywocie), chcąc w ten sposób uniemożliwić Łukaszowi przejęcie dóbr, które były jej własnością (Halszka dziedziczyła po matce). Wybieg ten zakończył się niepowodzeniem. Kiedy Beata zgodziła się przekazać córkę w sekwestr aż do ostatecznego załatwienia sporu, starosta Barzy dostarczył Halszkę na dwór królewski, a Zygmunt August nie uznał ostatniego małżeństwa i oddał Halszkę Łukaszowi Górce.
Halszka w Szamotułach.
Po odzyskaniu żony Łukasz Górka przewiózł ją do swojego zamku w Szamotułach. Halszka odmawiała współżycia z mężem, mieszkając samotnie w komnatach zamku. Jej sytuacja była ciągle nierozwiązana, ponieważ Beata nie dawała za wygraną i wciąż kierowała pozwy do sądu, próbując odzyskać córkę. Bezskutecznie proponowała ugodę, oferując Górce sto tysięcy złotych za zwrot córki (Górka odmówił); nie odniosły też skutku mediacje prowadzone przez wojewodę Marcina Zborowskiego, prymasa Jana Przerębskiego, biskupa poznańskiego Andrzeja Czarnkowskiego i hetmana Jana Amora Tarnowskiego. Łukasz konsekwentnie odmawiał wydania Halszki, a przyczyną tego był fakt, że wciąż liczył na ogromny majątek po niej i po matce (łączna powierzchnia dóbr ziemskich Beaty i Halszki wynosiła 242 mile kwadratowe, była to powierzchnia niewiele mniejsza niż całego ówczesnego województwa poznańskiego, które liczyło 294 mile kwadratowe). Sytuacji nie zmieniła nagła śmierć księcia Siemiona Olelkowicza w 1560. Raz wprawdzie Łukasz Górka zgodził się na odbycie zjazdu w Piotrkowie, na którym po wysłuchaniu wszystkich stron miano zdecydować o losie Halszki i ewentualnie, za odszkodowaniem, zwrócić ją matce, do zjazdu jednak nigdy nie doszło. Halszka musiała pozostać w Szamotułach aż do śmierci Łukasza w 1573.
Tymczasem Beata, zmęczona sporami (być może też z chęci zemsty na Górce) w 1564 wyszła za mąż za Olbrachta Łaskiego, od 1566 wojewodę sieradzkiego. Posunięcie to okazało się fatalne w skutkach. Najpierw młodszy od niej o 21 lat mąż wywiózł ją do swoich dóbr w Kieżmarku na Słowacji i przez kilkanaście miesięcy spełniał wszystkie jej zachcianki (Beata urządzała też wycieczki w góry i jest uważana za pierwszą znaną z imienia turystkę tatrzańską). Kiedy po kilkunastu miesiącach zdobył już jej zaufanie, skłonił ją do przepisania na siebie majątku a następnie zbędną już żonę uwięził w swoim zamku w Kieżmarku. Beata przebywała tam w biedzie i skrajnie trudnych warunkach prawie do samej śmierci w 1576.
Paradoksalnie usunięcie Beaty wpłynęło pozytywnie na Halszkę. Nadal nie chciała współżyć z mężem, występowała jednak u jego boku przy okazji oficjalnych uroczystości, również w poznańskim pałacu Górków. .
Ostatnie lata życia.
Halszka odzyskała pełną wolność dopiero 23 stycznia 1573, kiedy to jej mąż zmarł nagle w Poznaniu. Trzydziestoczteroletnią wdowę poprosił wtedy o rękę inny wielkopolski możnowładca – Jan Ostroróg, do kolejnego małżeństwa Halszki jednak już nie doszło. Książę Janusz Ostrogski (syn jej stryja Wasyla) zabrał ją na Ruś w rodzinne strony; tam osiadła w majątku Dubno stryja Wasyla, gdzie mieszkała do swojej śmierci w grudniu 1582 (dokładna data zgonu nie jest znana). W ostatnich latach życia cierpiała na głęboką depresję, według niektórych historyków miała też popaść w całkowite obłąkanie, hipoteza taka jest jednak wątpliwa – oznak obłędu nie widać w listach Halszki pisanych pod koniec życia, do końca zarządzała też swoimi dobrami. Majątek swój przepisała w testamencie na stryja Wasyla Ostrogskiego, uzasadniając to następującymi słowami:
Halszka w literaturze i malarstwie.
Awanturnicze a jednocześnie romantyczne dzieje Halszki odbiły się szerokim echem w XVI-wiecznej Polsce, były szeroko opisywane przez historiografów, a od XIX wieku również przedstawiane przez pisarzy i artystów. Było to związane z prądami romantycznymi, jakie ogarnęły wówczas ziemie polskie. Tragiczna i pełna niezwykłych wydarzeń historia Halszki stanowiła atrakcyjny materiał dla dramaturgów, powieściopisarzy i poetów, którzy dość swobodnie postępowali ze źródłami historycznymi dotyczącymi księżniczki, często naginając prawdą historyczną do potrzeb fabuły.
Pierwszym pisarzem, który literacko przetworzył historię życia Halszki był Józef Ignacy Kraszewski, autor 3-aktowego dramatu wierszem "" z 1838, w którym opisał dzieje jej małżeństwa z księciem Dymitrem Sanguszką. Kolejne dramaty przedstawiające życie księżniczki stworzyli Aleksander Narcyz Przezdziecki (5-aktowa "Halszka z Ostroga" z 1840) oraz Józef Szujski ("Halszka z Ostroga" z 1858). Ten ostatni dramat był wystawiany w Pradze, Krakowie i Lwowie, a tytułową rolę grała w nim Helena Modrzejewska.
Autorami powieści o Halszce byli Maria Wicherkiewiczowa ("Łódź na purpurze") oraz Mieczysław Dereżyński ("Czarna księżniczka Halszka z Ostroga" z 1931).
Tragiczne życie Halszki znalazło też odbicie w poezji. W 1931 Stanisław Helsztyński wydał zbiór sonetów poświęconych Szamotułom i księżniczce.
W malarstwie najbardziej znanym przedstawieniem Halszki jest jej portret na obrazie "Kazanie Skargi" Jana Matejki. Na obrazie Halszka w ciemnoniebieskiej sukni i białej kryzie siedzi zasmucona obok królowej Anny Jagiellonki, prawą dłonią zasłaniając oczy i słuchając słów Skargi, nawołującego do naprawy Rzeczypospolitej. Przedstawienie Matejki jest tu aczkolwiek anachronizmem – Piotr Skarga został kaznodzieją króla Zygmunta III Wazy dopiero w 1588 – 6 lat po śmierci Halszki. Błąd Matejki mógł być wynikiem jego niewiedzy historycznej lub też nieprzykładania wagi do takich szczegółów.
Halszka w legendzie.
Halszka Ostrogska weszła też do kultury popularnej jako bohaterka ludowych legend i Czarna Księżniczka (lub Czarna Halszka), więziona w baszcie szamotulskiego zamku. Twierdzono, że jej mąż, mszcząc się na nieposłusznej żonie, kazał ją zamknąć w zamkowej wieży, że zakuł twarz księżniczki w żelazną maskę, aby nikt nie mógł się zachwycać jej urodą, oraz że zbudował dla niej podziemne przejście prowadzące z baszty, gdzie ją więził, do szamotulskiej kolegiaty, aby mogła tylko uczestniczyć w nabożeństwach ukryta w małej niszy za kratą. Wreszcie w tradycji ludowej Halszka stała się zjawą w czarnych szatach, spacerującą w księżycowe noce po parku zamkowym w Szamotułach, podobnie jak Biała Dama z zamku w Kórniku.

</doc>
<doc id="185440" url="https://pl.wikipedia.org/wiki?curid=185440" title="Ciudad de México">
Ciudad de México



</doc>
<doc id="185441" url="https://pl.wikipedia.org/wiki?curid=185441" title="Będzieciech">
Będzieciech

Będzieciech – staropolskie imię męskie, złożone z członu "Będzie-" ("będzie") oraz "-ciech" ("uciecha, pociecha"). Może ono oznaczać "tego, który zapowiada radość, pociechę".
Będzieciech imieniny obchodzi 22 czerwca.

</doc>
<doc id="185442" url="https://pl.wikipedia.org/wiki?curid=185442" title="Ciołkowski">
Ciołkowski



</doc>
<doc id="185443" url="https://pl.wikipedia.org/wiki?curid=185443" title="Kalu Uche">
Kalu Uche

Kalu Uche (ur. 15 listopada 1982 w Abie) – nigeryjski piłkarz występujący na pozycji pomocnika.
Kariera klubowa.
W ojczyźnie grał w klubach Enyimba FC oraz Iwuanyanwu Nationale. Do krakowskiej Wisły przeszedł w 2001 roku z drugiej drużyny hiszpańskiego Espanyolu. 30 września 2001 roku zadebiutował w ekstraklasie w wygranym 2:0 meczu z Widzewem Łódź. W sezonie 2001/02 wystąpił w barwach krakowskiego klubu 11 razy w lidze. W następnym sezonie Nigeryjczyk zagrał w 26 meczach ligowych strzelając 6 goli i zdobył mistrzostwo Polski oraz doszedł do 1/8 finału Pucharu UEFA. W sezonie 2004/05 został wypożyczony do francuskiego Girondins Bordeaux, a następnie powrócił do Wisły. 31 sierpnia 2005 roku w ostatnim dniu "okienka transferowego" podpisał kontrakt z hiszpańskim klubem UD Almeria.
Kariera reprezentacyjna.
W reprezentacji swojego kraju zadebiutował 21 czerwca 2003 w zremisowanym 2:2 meczu Nigeria – Angola.
Życie prywatne.
Jego brat Ikechukwu Uche jest również piłkarzem.

</doc>
<doc id="185445" url="https://pl.wikipedia.org/wiki?curid=185445" title="Ilia Ostrogski">
Ilia Ostrogski

Ilia (Eliasz) Ostrogski (ukr. Ілля Острозький; ur. 1510, zm. 19 lub 20 sierpnia 1539) – książę wołyński, starosta bracławski i winnicki, jedyny syn Konstantego Ostrogskiego i jego pierwszej żony Tatiany Anny Holszańskiej.
Życiorys.
Zasługi wojenne.
Ilia (Eliasz) Ostrogski pochodził z potężnego książęcego rodu wołyńskiego Ostrogskich. Ojciec Ilii w ciągu swojego życia miał stoczyć 63 wygrane bitwy. Matka Eliasza, Tatiana Holszańska była pierwszą żoną Konstantego. Po jej śmierci w 1522, Konstaty poślubił Aleksandrę Słucką. Ilia miał dwoje przyrodniego rodzeństwa, Konstanego Wasyla i zmarłą w dzieciństwie Zofię. Dzięki przebywaniu na polskim dworze Ilia znał kulturę i język polski oraz łacinę. Po śmierci ojca w 1530, objął funkcję starosty bracławskiego i winnickiego. W latach 1530, 1531 i 1533 walczył z Tatarami w okolicach Wołynia. W latach 1534–1536 brał udział w wojnie polsko–moskiewskiej, w której wystawił jeden z największych oddziałów zbrojnych.
Małżeństwo.
W 1523 ojciec Ilii zawarł z kasztelanem trockim Jerzym Radziwiłłem układ małżeński ich dzieci, na mocy którego Ilia miał poślubić córkę Jerzego, Annę Elżbietę. W 1536 Radziwiłł żażądał wykonania umowy małżeńskiej, jednak nie z Anną, lecz jej siostrą Barbarą. Ilia nie wykonał polecenia Jerzego i w 1537 został zwolniony przez króla polskiego Zygmunta Starego ze zobowiązań małżeńskich. W międzyczasie książę Ilia poznał na dworze królewskim Beatę Kościelecką, córkę dawnej metresy królewskiej, Katarzyny Telniczanki i podskarbiego koronnego Andrzeja Kościeleckiego.
Będąc zwolnionym z obowiązków wobec Radziwiłłów, 1 stycznia 1539 Ilia zaręczył się z Beatą, a 3 lutego doszło do ślubu obojga. Podczas uroczystości weselnych doszło do turnieju rycerskiego. Podczas walki na kopie z królewiczem Zygmuntem Augustem, Ostrogski spadł z konia i, prawdopodobnie, doznał wewnętrznych obrażeń, które stały się przyczyną ciężkiej choroby. 16 sierpnia 1539 Ilia spisał testament, w którym zapisał swój majątek nienarodzonemu dziecku, którego spodziewała się Beata oraz wyraził wolę, by go pochowano w Ławrze Peczerskiej w Kijowie. Trzy miesiące po śmierci Eliasza Ostrogskiego, 19 listopada 1539 na świat przyszła córka Beaty i Eliasza, Elżbieta Ostrogska zwana Halszką.

</doc>
<doc id="185446" url="https://pl.wikipedia.org/wiki?curid=185446" title="Beata Łaska z Kościeleckich">
Beata Łaska z Kościeleckich

Beata z Kościeleckich Łaska "primo voto" Ostrogska (ur. 1515, zm. 1576 w Koszycach) – córka Katarzyny Telniczanki i Andrzeja Kościeleckiego, podskarbiego koronnego.
Życiorys.
Małżeństwo jej rodziców wywołało wiele zamieszania w ówczesnej Polsce. Matka Beaty około 1498 roku została kochanką królewicza Zygmunta Jagiellończyka (późniejszy Zygmunt I Stary), młodszego brata panującego wtedy w Polsce Jana Olbrachta. W 1510 roku Katarzyna Telniczanka została wydana za Andrzeja Kościeleckiego. W 1515 roku, w kilka tygodni po śmierci podskarbiego, urodziła się Beata. Plotki głosiły, że Beata jest córką Zygmunta.
Wychowała się na dworze królowej Bony, tam właśnie poznała swojego pierwszego męża Ilię Ostrogskiego, za którego wyszła, jak wynika z listu Josta Decjusza do ks. Albrechta, 29 grudnia 1538 roku. Szczęście młodej pary nie trwało długo, gdyż Ilia wkrótce zmarł (19 sierpnia 1539). Ze związku narodziła się jedyna córka Elżbieta, słynna Halszka Ostrogska, nieszczęśliwa dziedziczka ogromnej fortuny Ostrogskich.
Beata przez wiele lat procesowała się z zięciem Łukaszem Górką. Zmęczona trwającą walką, poszukała sobie protektora, zawierając w 1564 roku związek małżeński z wojewodą sieradzkim Olbrachtem Łaskim, awanturnikiem, któremu ciągle potrzebne były pieniądze. Natychmiast po ślubie wywiózł ją na Węgry, gdzie skłonił Kościelecką do przepisania na siebie majątku. Gdy ta się wreszcie zgodziła, Olbracht Łaski uwięził ją na zamku w Kieżmarku, gdzie trzymał ją w biedzie i ścisłym zamknięciu bez kontaktu z osobami z zewnątrz przez osiem lat. Pomimo błagalnych próśb i listów kierowanych do cesarza, króla polskiego, Anny Jagiellonki i zaprzyjaźnionych z nią magnatów, nikt nie ujął się za Beatą Kościelecką. Łaski, jako świeżo nawrócony katolik (od 1568 roku) i stronnik Habsburga, był zbyt poważną osobą, by z nim zadzierać.
Sprawą Beaty zainteresowano się dopiero w 1573 roku, gdy cesarz nakazał staroście Górnych Węgier przeprowadzić śledztwo. Wpłynął na to też fakt, że wyszło na jaw, iż w międzyczasie Łaski zawarł bigamiczne małżeństwo z Francuzką Sabiną de Sauve. Starosta Jan Reubner pisał, iż Beata przebywała w takiej nędzy, że aby napisać list do cesarza, musiała użyć sadzy przemieszanej z wodą. Zarówno ona, jak i dwie towarzyszące jej damy, chodziły w podartych sukniach. W liście do cesarza Beata błagała o uwolnienie, obiecując rezygnację z jakichkolwiek pretensji do majątku.
Jednak zamieszanie wokół bezkrólewia w 1573 roku i użyteczność Łaskiego dla Habsburgów spowodowały, że sprawa znów ugrzęzła. W międzyczasie, choć Łaski utracił dobra swojej żony, dalej trzymał ją pod strażą, pomimo iż ta za swoje uwolnienie obiecywała rezygnację ze wszystkich pretensji wobec Łaskiego. Ostatecznie w 1576 roku życzliwy jej starosta Reubner uzyskał przeniesienie jej do Koszyc (wbrew woli męża), gdzie jednak dalej pozostawała pod strażą. Tam zmarła w lipcu 1576 roku, więziona od 11 lat przez męża. Została pochowana w Kieżmarku.
Beata Łaska uważana jest przez niektórych za pierwszą znaną z imienia turystkę tatrzańską. W 1565 r., jeszcze w okresie gorących zabiegów wojewody sieradzkiego o przychylność bogatej małżonki, odbyła wycieczkę w Tatry. Za cel wycieczki wskazuje się w wielu źródłach Dolinę Kieżmarską. Nowsze analizy i badania wykazują, że mogło to być jednak źródło Kwaśna Woda pod Sławkowskim Szczytem, w miejscu gdzie obecnie znajduje się uzdrowisko Stary Smokowiec.

</doc>
<doc id="185447" url="https://pl.wikipedia.org/wiki?curid=185447" title="Wielki książę litewski">
Wielki książę litewski



</doc>
<doc id="185452" url="https://pl.wikipedia.org/wiki?curid=185452" title="Stowarzyszenie Dziennikarzy Polskich">
Stowarzyszenie Dziennikarzy Polskich

Stowarzyszenie Dziennikarzy Polskich (SDP) – stowarzyszenie zrzeszające polskich dziennikarzy, od 1989 członek Międzynarodowej Federacji Dziennikarzy. Jest najstarszą organizacją dziennikarską w Polsce. Liczy ponad 2700 członków zrzeszonych w 16 oddziałach terenowych w największych miastach Polski. 
Historia.
Stowarzyszenie Dziennikarzy Polskich powstało w okresie stalinizmu, zostało utworzone 11 marca 1951, zajmując miejsce Związku Zawodowego Dziennikarzy RP.
Po wprowadzeniu w Polsce stanu wojennego władze państwowe rozwiązały SDP, tworząc w jego miejsce Stowarzyszenie Dziennikarzy PRL. Po 1989 SDP zostało reaktywowane, zaś SD PRL zmieniło nazwę na Stowarzyszenie Dziennikarzy Rzeczypospolitej Polskiej. W 1995 z inicjatywy SDP powstała Karta Etyczna Mediów. W strukturze SDP istnieje utworzone w 1996 Centrum Monitoringu Wolności Prasy, którego zadaniem jest publiczne zajmowanie stanowiska i udzielanie pomocy dziennikarzom w przypadkach zagrożenia wolności słowa i wypowiedzi.
W 1995 z inicjatywy SDP powstała niepubliczna Wyższa Szkoła Dziennikarska im. Melchiora Wańkowicza w Warszawie; po kilkunastu latach działalności szkoła zbankrutowała i została zamknięta w 2013.
SDP przyczyniło się w 2001 do uchwalenia ustawy o dostępie do informacji publicznej, wspierając projekt opracowany w Centrum im. Adama Smitha.
Prezesami honorowymi SDP są: Stefan Bratkowski (zm. 2021) i Krystyna Mokrosińska, prezesem zarządu Krzysztof Skowroński.
Siedziba.
Budynek mieszczący się przy ul. Foksal 3/5, był zbudowany jako pałac Wołowskiego. Od 1922 do lat 30. pełnił funkcję siedzib dwóch poselstw – Stanów Zjednoczonych (1922–1930) i Norwegii (1930–1939). W okresie PRL nosił on nazwę Domu Dziennikarza im. Juliana Bruna.
Poza SDP siedzibę ma tam również Stowarzyszenie Dziennikarzy Rzeczypospolitej Polskiej, Centrum Monitoringu Wolności Prasy oraz Stowarzyszenie Auto Klub Dziennikarzy Polskich.

</doc>
<doc id="185453" url="https://pl.wikipedia.org/wiki?curid=185453" title="Chocicza (gmina Nowe Miasto nad Wartą)">
Chocicza (gmina Nowe Miasto nad Wartą)

Chocicza – wieś w Polsce położona w województwie wielkopolskim, w powiecie średzkim, w gminie Nowe Miasto nad Wartą, na Wysoczyźnie Kaliskiej, około 5 km od Nowego Miasta, przy drodze wojewódzkiej nr 436 do Śrem. Miejscowość znajduje się w pobliżu linii kolejowej Poznań – Katowice.
W latach 1975–1998 miejscowość należała administracyjnie do województwa poznańskiego.
Herbem Chociczy jest Odrowąż.
Historia.
Nazwa miejscowości pochodzi od imienia Chocik (Chociesław). Chocicza została wymieniona po raz pierwszy w 1391 r., gdy właścicielka wsi Wilczaka z Wilkowyi została pozwana do sądu przez kmiecia Świętosława de Chocicza. Od końca XIV w. stanowiła miejsce zamieszkania rodziny Chocickich, zaś od 1482 r. jej część wchodziła w skład dóbr nowomiejskich. W 1510 r. dział należący do Jana z Jarocina obejmował folwark, 5 łanów osiadłych, tyle samo łanów opustoszałych, karczmę i istniejące wówczas w okolicy lasy. Ostatnim polskim właścicielem Chociczy był Stanisław Ostroróg Sadowski, który za udział w przygotowaniach do powstania w 1846 r. został skazany na śmierć i konfiskatę posiadłości. Rozwój wsi, która w połowie XIX w. liczyła ok. 170 mieszkańców przyniosła budowę linii kolejowej i powstanie dużego majątku rolnego. W 1855 r. majątek został kupiony przez Hermanna Kennemanna z Klęki, który aż do II wojny światowej wchodził w skład tamtejszych dóbr.
W listopadzie 1918 r. na stacji kolejowej rozegrały się dramatyczne wydarzenia związane z początkowym okresem działalności Jarocińskiej Rady Żołnierskiej. Powstała ona w nocy z 8 na 9 listopada 1918 r. w składzie polsko-niemieckim, jednak inicjatywę w niej mieli Polacy. Na wieść o tym, gen. Fritz von Bock und Polach wysłał koleją elitarny oddział aspirantów oficerskich z Biedruska, który miał na miejscu stłumić rewolucję jarocińską i zaprowadzić porządek. Pociąg został zatrzymany w Chociczy. Ze strony polskiej negocjacje prowadził umiejętnie członek Rady Żołnierskiej, Maksymilian Błażejewski. Po przeprowadzonych rozmowach, podchorążowie oświadczyli swemu dowódcy, że do kolegów w tych samych mundurach i posługujących się tym samym językiem, strzelać nie będą. W następstwie tego pociąg wrócił do Poznania. W okresie okupacji hitlerowskiej w rejonie wsi, aktywną działalność prowadziła placówka AK o kryptonimie „Nakło”, której członkowie m.in. w listopadzie 1943 r. podpalili suszarnie pasz w tutejszym majątku, a 15 grudnia tegoż roku, wskutek uszkodzenia mostku, sparaliżowano na kilkanaście godzin ruch na linii kolejowej. Na początku lutego 1944 r. z pociągu ze sprzętem wojskowym skradziono znaczną ilość broni i amunicji.
Po II wojnie światowej Chocicza stała się ośrodkiem rolnictwa wielkotowarowego, a we wsi usytuowano siedzibę dyrekcji Kombinatu PGR. W układzie przestrzennym wsi zachowały się zwarte zespoły obiektów związane z głównymi czynnikami rozwoju. W rejonie torów kolejowych znajduje się dworzec z 1875 r. oraz zespół innych obiektów kolejowych i poczta z końca XIX w. Na płn. od szosy Śrem-Żerków rozwinęło się budownictwo mieszkaniowe. Najstarszy jest zespół 5 czworaków z końca XIX w. (między ulicami Ogrodowa i Leśna). Z lat siedemdziesiątych pochodzi osiedle bloków mieszkalnych, a rozległy kompleks domów jednorodzinnych powstawał w różnych okresach po 1945 r. i rozbudowuje się do dzisiaj. Przy drodze do Roguska (ul. Leśna) stoi kościół parafialny pw. Miłosierdzia Bożego, wzniesiony w latach 1982-1983 według projektu Wacława Wojtery. Domy mieszkalne stoją też wzdłuż szosy do Nowego Miasta i przy drodze do wsi Teresa. Po płd. stronie szosy położony jest zespół pałacowy. Tutejszy park (pow. 5,48 ha) wzmiankowany był już w 1771 r. (ogród wielki platanami ogrodzony). Obecnie ma ładnie utrzymany, urozmaicony drzewostan (m.in. stara aleja grabowa, a przy drodze do pałacu rozłożysty orzech włoski o obw. 290 cm). Z jego założeniem koliduje zbudowany w latach sześćdziesiątych barak świetlicy oraz urządzenie miejsca występów estradowych. W parku wznosi się eklektyczny pałac, zbudowany przez rodzinę Jouanne’ów w 1920 r. Ma on dach mansardowy i piętrowa cześć środkowa, a w tylnej fasadzie, wychodzącej na leżący w dole staw, znajduje się taras, nad którym umieszczono półkolisty balkon wsparty na 2 kwadratowych stupach. Za odnowienie pałacu Kombinat PGR otrzymał w 1987 r. nagrodę Ministerstwa Kultury i Sztuki. W sąsiedztwie znajdują się zabudowania gospodarcze, stary dwór (rządcówka), kuźnia, gorzelnia i cegielnia, w większości pochodzące z 2 pot. XIX i pocz. XX w. Przy skrzyżowaniu szosy do Nowego Miasta i ul. Polnej stoi budynek starej szkoły z ok. 1900 r.; obok w 1964 r. powstała nowa siedziba szkoły. Przy stacji kolejowej rozpoczyna się łącznikowy szlak czarny do Roguska (2,6 km), który tam łączy się ze szlakiem zielonym – Stacja kolejowa na linii Poznań-Katowice.
W 2005 r. miejscowy sołtys, Wincenty Pawelczyk, został uznany przez Gazetę Sołecką za sołtysa roku w Polsce.
Zabytki i atrakcje turystyczne.
W Chociczy zachowały się:
Pałac parterowy z piętrową częścią środkową, w obu fasadach wysokie ryzality, z fasadzie frontowej ryzalit dzielony pilastrami. W fasadzie ogrodowej dwa półokrągłe balkony. Kryty dachem mansardowym z lukarnami, z ukrytym piętrem mieszkalnym. Dziś stanowi własność prywatną – za odnowienie pałacu Kombinat PGR otrzymał w 1987 r. nagrodę Ministerstwa Kultury i Sztuki. W sąsiedztwie pałacu – stary dwór (rządcówka), kuźnia, gorzelnia i cegielnia. Park pałacowy, wzmiankowany już w 1771 r., obecnie park krajobrazowy (pow. 3,2 ha) z zachowaną aleją grabową.
Komunikacja.
Dwa przystanki PKS z połączeniami do Jarocina, Książa, Nowego Miasta, Śremu i Żerkowa.
MPK Jarocin – z połączeniami do Jarocina, Książa, Nowego Miasta.
Dworzec kolejowy położony przy linii kolejowej nr 272 relacji Kluczbork-Poznań Główny z bezpośrednimi połączeniami Przewozów Regionalnych i Kolei Wielkopolskich do m.in. Poznania, Jarocina, Ostrowa Wielkopolskiego, Kalisza, Krotoszyna Łodzi i Kępna.
W ramach Poznańskiej Kolei Aglomeracyjnej stacja znajduje się na linii PKM4 relacji Poznań Główny - Jarocin.
Oświata.
W Chociczy znajduje się zespół szkół, w skład którego wchodzi przedszkole (mieści się ono w budynku starej szkoły z 1903 roku) oraz szkoła podstawowa. Do roku 2019 mieściło się tutaj również Gimnazjum im. Jana Pawła II wybudowane w 2000 roku. Zlikwidowane reformą edukacji, budynek użytkuje szkoła podstawowa.

</doc>
<doc id="185455" url="https://pl.wikipedia.org/wiki?curid=185455" title="Barwy panafrykańskie">
Barwy panafrykańskie

Za barwy panafrykańskie uznawane są często dwa różne zestawy barw, każdy zawierający po trzy barwy.
Pierwszy z nich obejmuje kolory: zielony, żółty (złoty) i czerwony. Barwy te są obecnie często spotykane na flagach wielu państw afrykańskich. Taki zestaw barw związany jest z Etiopią, skąd też wywodzi się rastafarianizm używający podobnego zestawu barw. Pojawił się on po raz pierwszy na fladze Abisynii (dawna nazwa Etiopii) z 1798, z tym, że pas zielony znajdował się wówczas na dole flagi. Później podczas ceremonii państwowej wywieszono ją przypadkowo do góry nogami, i tak już pozostało do dziś, a wzór taki przyjęty został przez inne kraje afrykańskie oraz organizacje panafrykańskie.
Przyjęcie barw Etiopii za barwy ruchu panafrykańskiego wynika z tego, że Etiopia jako jedyne państwo Afryki w okresie kolonialnym pozostało poza wpływami europejskimi (była jedynie na krótko zajęta przez faszystowskie Włochy w latach 1936-1941). Stąd też była podziwiana przez pozostałe kraje Afryki, które odzyskawszy niepodległość w 2. połowie XX wieku, przyjmowały barwy z flagi Etiopii. Pierwszym takim państwem była Ghana w 1957.
Drugi zestaw barw panafrykańskich, przyjęty przez organizację UNIA, zawiera barwy: czerwoną, czarną i zieloną. Według statutu tej organizacji "czerwony oznacza szlachetną krew, która jednoczy wszystkich ludzi pochodzenia afrykańskiego, czarny – czarnych ludzi, których godność podtrzymuje istnienie tej flagi, a zielony – obfite bogactwa przyrody ich ojczyzny – Afryki". Barwy te, uznane za oficjalne barwy „rasy afrykańskiej”, zostały przyjęte przez tę organizację podczas zjazdu 13 sierpnia 1920 w Nowym Jorku.
Państwa wykorzystujące barwy panafrykańskie.
Flagi następujących krajów afrykańskich lub państw amerykańskich z dużą ilością potomków afrykańskich niewolników zawierające przynajmniej trzy z wymienionych wyżej czterech barw panafrykańskich:

</doc>
<doc id="185457" url="https://pl.wikipedia.org/wiki?curid=185457" title="Snofru">
Snofru

Snofru lub Snefru (egip. "Czyniący Piękno", ) – władca starożytnego Egiptu (wówczas nieznane było jeszcze określenie "faraon", wprowadzone w XVI wieku p.n.e.), założyciel IV dynastii w okresie Starego Państwa.
Rodzina.
Był synem Meresanch, jednej z konkubin poprzedniego władcy Huniego. Snofru miał 2 żony:
Rezydencja.
Początkowo rezydował w Meidum, między 12 a 15 rokiem panowania przeniósł swoją rezydencję i nekropolę domu panującego z powrotem na północ do Dahszur. Nie wiadomo, jakie były przyczyny przeniesienia nekropoli do Meidum oraz ponownego powrotu na północ. Przypuszcza się, że mogło to być spowodowane chęcią podkreślenia zmiany w stosunku do poprzedniej dynastii i jakiegoś związku rodziny panującej z tym miejscem.
Działalność.
Panowanie Snofru stało pod znakiem intensywnej działalności militarnej i budowlanej.
Zajmował się energicznie tworzeniem silnej floty. Organizował wyprawy wojenne we wszystkich niemal kierunkach. Z wypraw z Libii przywiódł 11 000 jeńców i 13 000 sztuk bydła, z Nubii – 7 000 jeńców i 200 000 sztuk bydła. Walczył również na Synaju z pustynnymi koczownikami, broniąc tam ważnych dla Egiptu kopalń miedzi, malachitu, a przede wszystkim turkusów. 
Jego duża aktywność budowlana potwierdzona jest przez wzmianki na Kamieniu z Palermo mówiące, że co roku budował świątynię, twierdzę lub inną budowlę. Był budowniczym niedokończonej piramidy w Meidum, o nietypowym kształcie, w której do dziś można oglądać porzucone, zachowane w doskonałym stanie, cedrowe belki mające służyć do wniesienia sarkofagu króla. Jest on także twórcą jedynej piramidy łamanej z Dahszur. Jednak ambicje tego władcy sięgały o wiele dalej i dzięki doświadczeniom wyniesionym z poprzednich budowli, w dążeniu do stworzenia idealnej konstrukcji jako pierwszy wzniósł piramidę o kojarzonym dziś z piramidami kształcie ostrosłupa – Czerwoną Piramidę w Dahszurze, w której został pochowany. W sumie przypisuje się mu budowę aż czterech piramid: w Seila, Meidum oraz dwóch w Dahszur.
W pamięci potomnych.
Snofru był uważany za mądrego i sprawiedliwego władcę, jego panowanie pozostawiło po sobie dobrą pamięć wyrażaną w licznych późniejszych bajkach i opowieściach, podkreślających jego dobroć i poufałość wobec poddanych. Od jego czasów zaczęto budować właściwe piramidy jako formy grobowe i symbole boskiego państwa. W mniemaniu wielu „największy budowniczy Egiptu” ("W. Wolf"), pozostawił po sobie budowle o objętości 3,6 mln m³, co przewyższa prawie o 1/3 zespół piramidy Cheopsa (2,6 mln m³). Łączna masa budulca zużytego do budowy wszystkich trzech piramid Snofru wyniosła ponad 9 milionów ton.

</doc>
<doc id="185458" url="https://pl.wikipedia.org/wiki?curid=185458" title="Rudaki">
Rudaki

Rudaki, właśc. Abu Abdullah Dżafar ben Muhammad (ur. 857, zm. ok. 941) – poeta perski, uważany za największego twórcę perskojęzycznego swoich czasów. Rudaki uważany jest także za klasyka literatury tadżyckiej.
Życiorys.
Pochodził z rodziny chłopskiej z miejscowości Pandżrud (lub Pandż Rud) na terenie obecnego Tadżykistanu. Długie lata był nadwornym poetą samanidzkiego emira Nasra II Ibn Ahmada (panującego w latach 914–943), władcy Chorasanu i Transoksanii. Siedziba dworu znajdowała się w Bucharze (Uzbekistan). Pod koniec życia został jednak wydalony z dworu i ostatnie lata spędził biednie w swej rodzinnej miejscowości. Był już wówczas niewidomy, niektóre źródła sugerują również celowe oślepienie. Powodem wydalenia mogła być jego przyjaźń z obalonym w 937 r. wezyrem Nasrem II Belamim lub udział w ruchu karmatów.
Z całej twórczości Rudakiego, podobno bardzo obfitej, do naszych czasów zachowało się nieco ponad 2000 wersów, stanowiących w głównej mierze mniejsze lub większe fragmenty innych utworów. Są to kasydy, gazele, poematy dydaktyczne, wiersze satyryczne, elegie. Jego twórczość nawiązywała do życia codziennego, wychwalanego jako najlepszego nauczyciela. Styl, utworzony przez Rudakiego i jego współczesnych, panował w poezji perskiej do połowy XI w.
Przekład kilkunastu drobnych utworów Rudakiego ukazał się w tomie "Dywan perski" autorstwa Władysława Dulęby, Kraków 1977.

</doc>
<doc id="185459" url="https://pl.wikipedia.org/wiki?curid=185459" title="Galatasaray SK (piłka nożna)">
Galatasaray SK (piłka nożna)

Galatasaray Spor Kulübü (IPA: ), znany także jako Galatasaray AŞ – turecki klub sportowy, mający siedzibę w mieście Stambuł i znany przede wszystkim z sekcji piłkarskiej. Klub został założony 20 października 1905 przez Alego Samiego Yena i jego przyjaciół z Liceum Galatasaray. Galatasaray jest najbardziej utytułowanym piłkarskim klubem w Turcji. Wywalczył największą liczbę tytułów mistrza kraju, największą liczbę Pucharów Turcji oraz Pucharów TSYD.
Galatasaray jest jedynym tureckim klubem, który wywalczył europejski puchar – Puchar UEFA w 2000 roku. W finale tego pucharu pokonał po serii rzutów karnych angielski Arsenal F.C. W tym samym roku zdobył on inne europejskie trofeum – Superpuchar Europy, dzięki pokonaniu 2:1 zwycięzcy Ligi Mistrzów, hiszpańskiego Realu Madryt. W 2001 roku uznano Galatasaray za najlepszy klub świata.
W Galatasaray istnieją także inne sekcje sportowe takie jak: lekkoatletyczna, koszykówki, koszykówki na wózkach, siatkówki, piłki wodnej, pływacka, wioślarska, żeglarska, judo, brydżowa oraz sportów motorowych.
W sezonie 2007/2008 zespół Galatasaray wywalczył swoje siedemnaste w historii mistrzostwo Turcji. W 2008 roku ośmiu piłkarzy reprezentowało tę drużynę na Euro 2008. Byli to Turcy Emre Güngör, Mehmet Topal, Ayhan Akman, Emre Aşık, Hakan Balta, Arda Turan, Sabri Sarıoğlu i Servet Çetin, którzy zdobyli brązowy medal oraz Szwed Tobias Linderoth. Galatasaray był jednocześnie trzecim najliczniej reprezentowanym klubem na tym turnieju.
Historia klubu.
Historia klubu Galatasaray sięga ponad 100 lat. Zespół został założony 20 października 1905 jako "Galata-Serai Football Club" i obecnie jest najbardziej utytułowanym klubem w historii kraju.
Założenie klubu.
W październiku 1905 roku uczniowie szkoły Galatasaray Lisesi postanowili założyć klub sportowy o nazwie Galatasaray. Zebraniu przewodniczył Ali Sami Yen, a towarzyszyli mu Asim Tevfik, Emin Bülent, Bekir Sıtkı, Reşat Şirvani, Celal Ibrahim, Tahsin Nihat, Abidin Daver oraz Refik Cevdet. Swój pierwszy mecz piłkarski nowy zespół rozegrał przeciwko jednej z amatorskich drużyn i wygrał 2:0. Początkowo dyskutowano nad nazwą klubu, ale spośród sugestii takich jak Gloria (zwycięstwo) czy Audace (odwaga) zdecydowano się wybrać nazwę Galatasaray, czyli taką samą jak nazwa szkoły.
Nazwę Galatasaray zawdzięcza prawdopodobnie jednemu z pierwszych meczów. W nim pokonał 2:0 klub Rûm, a widzowie nazwali piłkarzy "Galata Sarayı efendileri", co w tłumaczeniu na język polski znaczy "Gentelmeni z Pałacu Galata". Po tym meczu stambulski zespół nazwano "Galata Sarayı". W 1905 roku za czasów panowania imperium osmańskiego nie istniały prawa pozwalające na istnienie zgromadzeń sportowych, toteż Galatasaray nie mógł być zarejestrowany, aż do roku 1912, gdy weszła w życie Ustawa o Stowarzyszeniach.
Pierwszym prezesem klubu został jego główny założyciel Ali Sami Yen, a jego niektórzy współpracownicy Asim Tevfik Sonumut, Reşat Şirvani, Cevdet Kalpakçıoğlu, Abidin Daver oraz Kamil byli jednymi z pierwszych piłkarzy Galatasarayu. . Pierwszym trenerem klubu został Bułgar Boris Nikołow, ale w początkowych latach istnienia najczęściej zatrudniano Anglików.
Futbol półzawodowy.
Era Alego Samiego Yena.
Ali Sami Yen był założycielem, a potem pierwszym prezesem klubu. Funkcję tę pełnił w pierwszych dwóch dekadach XX wieku – w latach 1905–1918. Za czasów Imperium osmańskiego nie istniało wiele drużyn w Turcji, toteż Galatasaray dołączył do istniejącej wówczas Ligi Stambułu, którą tworzyły drużyny z Anglii i Grecji. Po raz pierwszy przystąpił do niej w sezonie 1905/1906, a w sezonie 1907/1908 wywalczył swoje pierwsze w historii mistrzostwo miasta. Tureckie gazety określiły to wydarzenie, jako początek tureckiej piłki nożnej. W 1909 i 1910 roku zespół ponownie okazał się najlepszy w lidze, a w 1911 roku zwyciężył jego odwieczny rywal, zespół Fenerbahçe SK. Do czasu utworzenia Republiki Turcji piłkarze Galatasarayu jeszcze dwukrotnie sięgali po tytuł mistrza Stambułu. W 1911 roku Ali Sami Yen został prezesem związku Türkiye Futbol Birliği.
Era republikańska.
Gdy w 1923 roku utworzono Republikę Turecką, a futbol w Turcji rozwijał się nadal, Galatasaray jeszcze dziewięciokrotnie zdobywał mistrzostwo Stambułu. Sześciokrotnie wygrywał "Ligę Niedzielną", a trzykrotnie "Ligę Piątkową". Te sukcesy odnosił do 1952 roku, kiedy to utworzono pierwszą profesjonalną, ale nie ogólnokrajową, ligę w Turcji, zwaną "Profesjonalną Ligą Stambułu". Jej rozgrywki toczyły się w latach 1952–1955, a Galatasaray na siedem sezonów trzykrotnie okazał się najlepszy. Zanim futbol w Turcji stał się w pełni profesjonalny, większość rozgrywek była organizowana przez lokalne władze bądź kluby sportowe. Rozgrywki te wielokrotnie często kończyły się przedwcześnie lub nie wyłaniały zwycięzców.
Swoje pierwsze spotkania Galatasaray rozgrywał na kilku różnych stadionach w Stambule. W 1921 roku otwarto pierwszy stadion w tym mieście, zwany Taksim, który mógł pomieścić około 8 tysięcy widzów. Swoje mecze rozgrywali tam także lokalni rywale Galatasarayu, Fenerbahçe SK i Beşiktaş JK. Piłkarze Galatasarayu grali tam do 1940 roku, a historyczny stadion Taksim został zburzony z powodu remontu Placu Taksim, na którym stał. W jego miejsce postanowiono wybudować nowy, jednak wybuch II wojny światowej zweryfikował te plany. W tym okresie zawodnicy korzystali z obiektu o nazwie İnönü. Także i tu swoje mecze rozgrywały trzy największe kluby ze Stambułu, a obecnie jest to domowy obiekt Beşiktaşu.
Najbardziej utytułowanym szkoleniowcem Galatasarayu w latach 50. był Gündüz Kılıç, który trzykrotnie doprowadził zespół do mistrzostwa Stambułu. Był także najdłużej urzędującym trenerem w historii klubu – łącznie przez 8 lat.
Natomiast najlepszym strzelcem zespołu był Metin Oktay. W piłkę grał przez 17 sezonów, a w 11 z nich zostawał królem strzelców ligi. W Galatasaray spędził lata 1955–1969, z krótką przerwą na grę we włoskim US Palermo w sezonie 1961/1962. Nosił przydomek "Taçsız Kral"(Król bez korony) i był najlepszym strzelcem w historii pojedynków derbowych między Galatasaray i Fenerbahçe (18 goli). Natomiast w meczach z Beşiktaşem zaliczył 13 trafień. W 1959 roku w derbach z tą pierwszą drużyną uderzył piłkę tak mocno, że rozerwała ona siatkę w bramce rywali. Kompleks sportowy i boiska treningowe Galatasaray we Floryi są nazwane jego imieniem.
Futbol profesjonalny.
Powstanie profesjonalnej ligi tureckiej w 1959 roku.
W 1954 roku powstała Europejska Unia Piłkarska, czyli UEFA, a w pięć lat później utworzono "Türkiye Profesyonel 1. Ligi" (obecnie zwaną Turkcell Süper Lig, czyli profesjonalną ogólnokrajową piłkarską ligę Turcji. Jednym z jej założycieli była drużyna Galatasaray, która gra w niej nieprzerwanie od 1959 roku. W swoim pierwszym sezonie w tych rozgrywkach Galatasaray prowadzony przez włoskiego trenera Leandra Remondiniego zajął 2. miejsce, a mistrzem Turcji został ich rywal zza miedzy, Fenerbahçe SK. Królem strzelców tamtych rozgrywek został Metin Oktay, który zdobył 11 goli. W dwóch kolejnych sezonach zawodnik ten także zostawał najlepszym strzelcem tureckiej ligi (zdobył odpowiednio 33 i 36 goli w sezonie), a osiągnięcie to powtórzył jeszcze w trzech innych sezonach (1962/1963 – 38 bramek, 1964/1965 – 17 bramek i 1968/1969 – także 17 bramek). Z kolei w 1962 roku Turecki Związek Piłki Nożnej utworzył Puchar Turcji (obecnie zwany od nazwy sponsora Fortis Türkiye Kupası). Galatasaray, podobnie jak w Superlidze, także wystąpił we wszystkich edycjach tych rozgrywek.
Po raz pierwszy w europejskich pucharach zespół Galatasaray wystąpił w sezonie 1956/1957. Do Pucharu Europy zakwalifikował się jeszcze jako mistrz Ligi Stambułu. Przygodę z pucharami Turcy zakończyli już na pierwszej rundzie – odpadli po dwumeczu z rumuńskim Dinamem Bukareszt, przegrywając 1:3 i wygrywając 2:1.
Pierwszy tytuł mistrza kraju zespół Galatasaray wywalczył w sezonie 1961/1962 pod wodzą wspomnianego wcześniej trenera Gündüza Kılıça. Trener ten sięgnął też po pierwszy, bo historyczny Puchar Turcji. W finałowych spotkaniach piłkarze "Cimbom" dwukrotnie pokonali 2:1 rywali z Fenerbahçe.
W latach 60. zawodnicy Galatasarayu jeszcze dwukrotnie sięgnęli po tytuł najlepszych w Turcji, najpierw w sezonie 1962/1963, gdy trenerem był Kılıç, a następnie w sezonie 1968/1969, kiedy piłkarzy szkolił Serb Tomislav Kaloperović. W latach 1964–1966 zespół trzykrotnie zdobywał krajowy puchar. Natomiast w sezonie 1962/1963 osiągnął swój pierwszy większy sukces na arenie międzynarodowej. W pierwszej rundzie Pucharu Europy pokonał rumuńskie Dinamo (1:1, 3:0), by w drugiej okazać się lepszym od zawodników Polonii Bytom (4:1, 0:1). W ćwierćfinale pucharu Turcy zmierzyli się z mistrzem Włoch, Milanem. W pierwszym meczu na własnym stadionie Galatasaray uległ 1:3, a w rewanżu na San Siro aż 0:5 i pożegnał się z europejskimi pucharami, a Milan dotarł aż do finału, w którym wygrał 2:1 z portugalską Benficą.
W sezonie 1969/1970 pod wodzą Kaloperovicia Galatasaray znów dotarł do ćwierćfinału najważniejszego europejskiego pucharu. W drodze do 1/4 finału eliminował kolejno irlandzki Waterford United (2:0, 3:2) i czechosłowacki Spartak Trnava (0:1, 1:0) po rzucie monetą. W trzeciej rundzie nie sprostał jednak Legii Warszawa remisując 1:1 i przegrywając 0:2. Lata 70. były dla tureckiego klubu równie obfite w sukcesy jak lata 70. Zespół trzykrotnie z rzędu sięgał po tytuł mistrza kraju. Najpierw w sezonie 1970/1971 dokonał tego pod wodzą Coşkun Özarı, a następnie w 1972 i 1973 roku – angielskiego szkoleniowca Briana Bircha. Potem jednak aż do zakończenia dekady mistrzem kraju naprzemiennie zostały zespoły Fenerbahçe i Trabzonsporu. W 1973 i 1976 roku "Cimbom" zdobywał kolejne krajowe puchary.
Era Derwalla i Denizliego: 1984-1992.
Na początku lat 80. piłkarze Galatasaray nie potrafili nawiązać do poprzedniej dekady i przez pierwsze cztery lata nie wywalczyli żadnego tytułu mistrza kraju, ani nie zostali wicemistrzem Turcji. Jedynym sukcesem w tym okresie było zdobycie Pucharu Turcji w 1982 roku, dzięki wygraniu finałowego dwumeczu ze stołecznym MKE Ankaragücü.
W 1984 roku po zwolnieniu serbskiego szkoleniowca Tomislava Ivicia niespodziewanie zatrudniono Niemca Juppa Derwalla, byłego selekcjonera reprezentacji RFN, którą doprowadził do mistrzostwa Europy w 1980 i wicemistrzostwa Świata w 1982. Zdziwienie ludzi związanych z piłką było tym większe, gdyż Derwall odrzucił oferty klubów z Bundesligi i przeniósł się do Turcji, pomimo faktu, że w kraju tym futbol nie stał na wysokim poziomie, a kluby piłkarskie nie osiągały większych sukcesów w europejskich pucharach. Derwall wprowadził zachodnioeuropejskie metody treningów i idee taktyczne do zespołu. W 1985 roku sięgnął z Galatasarayem po swój jedyny Puchar Turcji, a w 1987 roku doprowadził "Cimbom" do tytułu mistrzowskiego, pierwszego od 14 lat. W tym samym sezonie klub Galatasaray wywalczył piętnaście różnych tytułów mistrza kraju w piętnastu różnych dyscyplinach, co jest rekordem Turcji.
W 1987 roku Derwall zrezygnował z prowadzenia zespołu ze Stambułu. Pomimo spekulacji dotyczących objęcia posady selekcjonera reprezentacji Turcji, odszedł na sportową emeryturę. Trenerem Galatasarayu został wówczas jego asystent, Mustafa Denizli, były gracz tego klubu. Kontynuował passę sukcesów swojego niemieckiego poprzednika i już w 1988 roku doprowadził klub do kolejnego tytułu mistrzowskiego. Zawodnik "Cimbom" Tanju Çolak został królem strzelców i dzięki 39 zdobytym golom pobił rekord strzelecki wszech czasów tureckiej ligi. Natomiast w sezonie 1988/1989 osiągnął z zespołem największy sukces w historii występów klubu w Pucharze Mistrzów. W pierwszej rundzie tego pucharu Turcy wyeliminowali austriacki Rapid Wiedeń (1:2, 2:0). Następnie kolejno odpadały takie drużyny jak szwajcarski Neuchâtel Xamax (0:3, 5:0) oraz francuskie AS Monaco (1:0 na Stade Louis II i 1:1 na Ali Sami Yen). W półfinale Galatasaray nie sprostał jednak Rumunom ze Steauy Bukareszt, przegrywając w Bukareszcie aż 0:4, a u siebie tylko remisując 1:1. W lidze stambulski zespół nie obronił tytułu mistrza kraju i był dopiero trzeci w lidze, a Denizli przestał być szkoleniowcem tego klubu.
Rozbrat Denizlego z Galatasarayem trwał tylko jeden sezon. Po nieudanym sezonie 1989/1990 zwolniono dotychczasowego szkoleniowca Niemca Sigfrieda Helda i Mustafa ponownie objął drużynę. Przez dwa lata nie wywalczył jednak tytułu mistrzowskiego, a jego jedyne sukcesy w tym okresie to wicemistrzostwo i Puchar Turcji w 1991 roku oraz ćwierćfinał Pucharu Zdobywców Pucharów w 1992 roku. Po sezonie Denizli odszedł ze stanowiska.
Era Alpa Yalmana: 1990-1996.
W 1990 roku nowym prezesem klubu Galatasaray został Alp Yalman. Funkcję tę sprawował przez 6 lat. Po zwolnieniu Denizliego zatrudnił on trzech niemieckich szkoleniowców. Pierwszy z nich Karl-Heinz Feldkamp był trenerem klubu tylko przez jeden sezon (1992/1993), ale zdołał wywalczyć dla Galatasarayu dublet – pierwszy od pięciu lat tytuł mistrzowski oraz Puchar Turcji. Na jego miejsce zatrudniono Reinera Hollmanna, który dorównał swojemu poprzednikowi zdobywając mistrzostwo Turcji. W powstałej rok wcześniej Lidze Mistrzów dotarł z Galatasaray do fazy grupowej po drodze eliminując irlandzki Cork City (2:1, 1:0), a także zdobywcę Pucharu Europy z 1968 roku, angielski Manchester United. Latem 1994 Hollmanna zastąpił Reinhard Saftig, ale zajął z "Cimbom" 3. miejsce w lidze nie broniąc tym samym tytułu mistrzowskiego wywalczonego przez swojego rodaka rok wcześniej. W końcowej erze Yalmana drużynę prowadzili Müfit Erkasap oraz Szkot Graeme Souness, który zdobył Puchar Turcji.
Era Terima i Sürena: 1996-2001.
W 1996 roku skończyła się era prezesa Yalmana, a zaczęła nowa – Faruka Sürena. Jednym z pierwszych posunięć nowego zarządcy klubu było zatrudnienie byłego kapitana Galatasaray, jednego z najlepszych strzelców klubu i 51-krotnego byłego reprezentanta kraju, Fatiha Terima. Do klubu ściągnięto również reprezentantów Rumunii Gheorghe Hagiego, Adriana Ilie i Iuliana Filipescu. Już w pierwszym sezonie spędzonym na Ali Sami Yen Terim wywalczył mistrzostwo Turcji (8 punktów przewagi nad Beşiktaşem JK), a najlepszy strzelec w historii ligi tureckiej Hakan Şükür z 38 golami został królem strzelców ligi. Rok później zespół znów nie miał sobie równych w lidze, tak jak Şükür, który tym razem uzyskał 33 trafienia. W kolejnych dwóch sezonach Galatasaray z Terimem wywalczył kolejne dwa mistrzostwa kraju, a w latach 1999 i 2000 do tych sukcesów dołożył dwa Puchary Turcji. W sezonie 1998/1999 Şükür trzeci raz z rzędu był najlepszym strzelcem Superligi – zdobył 18 bramek.
Największy sukces w historii europejskich pucharów Terim wywalczył z Galatasaray w sezonie 1999/2000. Przygodę z pucharami zespół rozpoczął od zakwalifikowania się do rozgrywek Ligi Mistrzów, jednak w fazie grupowej zajął dopiero trzecią pozycję za angielskim Chelsea F.C. oraz niemiecką Herthą BSC Berlin, ale za to przed kilkukrotnym zdobywcą pucharu, Milanem. Dzięki trzeciemu miejscu w grupie Galatasaray kontynuował grę w Pucharze UEFA i w trzeciej rundzie natrafił na włoską Bolognę. Dzięki remisowi 1:1 we Włoszech i zwycięstwu 2:1 u siebie Galatasaray przeszedł dalej. W czwartej rundzie uporał się z Borussią Dortmund (2:0, 0:0), a w ćwierćfinałowych spotkaniach dwukrotnie pokonał hiszpański RCD Mallorca, na wyjeździe 4:1 i u siebie 2:1. W półfinałowych spotkaniach natrafił na Leeds United. Mecz w Stambule "Pawie" przegrały 0:2, ale na spotkanie ponurym cieniem położyła się śmierć dwóch kibiców Leeds, Christophera Loftusa i Kevina Speighta, którzy zostali zaatakowani nożami przez kibiców tureckich jeszcze przed meczem. W rewanżu na Elland Road Galatasaray zremisował 2:2 i awansował jako pierwszy turecki klub do finału europejskiego pucharu, w którym miał zmierzyć się z Arsenalem.
W finale na stadionie Parken w Kopenhadze przez 90 minut utrzymywał się bezbramkowy remis, a następne sytuacja ta utrzymała się także przez kolejne 30 minut dogrywki. Doszło do serii rzutów karnych. W pierwszej serii trafił Ergün Penbe, ale pomylił się Chorwat Davor Šuker. W kolejnych seriach swoje gole zdobywali Hakan Şükür, Ray Parlour, Ümit Davala, ale w trzeciej nie trafił Patrick Vieira. Po celnym strzale Gheorghe Popescu Galatasaray stał się pierwszym tureckim zdobywcą europejskiego pucharu, a fani tureccy świętowali sukces przez całą noc.
17 maja 2000, Parken, Kopenhaga: Galatasaray SK – Arsenal F.C. 0:0 karne 4:1 
Galatasaray: Claudio Taffarel – Capone, Gheorghe Popescu, Bülent Korkmaz, Ergün Penbe – Okan Buruk ('82 Hakan Ünsal), Suat Kaya ('95 Ahmet Yıldırım), Ümit Davala – Gheorghe Hagi, Arif Erdem, Hakan Şükür. Trener: Fatih Terim.Arsenal: David Seaman – Lee Dixon, Martin Keown, Tony Adams, Sylvinho – Ray Parlour, Patrick Vieira, Emmanuel Petit, Marc Overmars ('115 Davor Šuker) – Dennis Bergkamp ('97 Nwankwo Kanu), Thierry Henry. Trener: Arsène Wenger.
Widzów: 38 919. Sędziował: Antonio López Nieto (Hiszpania)
25 sierpnia tego samego roku Galatasaray, już pod wodzą nowego trenera Mircei Lucescu, miał podejmować zdobywcę Pucharu Mistrzów Real Madryt w Superpucharze Europy. Mecz odbył się na Stade Louis II z okazji rozlosowania grup Ligi Mistrzów na sezon 2000/2001. W 41. minucie rzut karny wykorzystał Brazylijczyk Mario Jardel, ale w 79. minucie austriacki sędzia Günter Benkö podyktował jedenastkę Realowi, którą na bramkę zamienił Raúl González. W dogrywce gola zdobył Jardel i Galatasaray sięgnęło po swoje drugie w 2000 roku europejskie trofeum.
25 sierpnia 2000, Stade Louis II, Monako: Galatasaray SK – Real Madryt 2:1 
Galatasaray: Claudio Taffarel – Capone ('84 Fatih Akyel), Gheorghe Popescu, Bülent Korkmaz, Hakan Ünsal – Okan Buruk ('81 Hasan Şaş), Suat Kaya, Emre Belözoğlu, Ümit Davala – Gheorghe Hagi ('72 Bülent Akin), Mario Jardel. Trener: Mircea Lucescu.Real Madryt: Iker Casillas – Geremi, Ivan Campo ('66 Flávio Conceição), Iván Helguera, Roberto Carlos – Albert Celades ('99 Michel Salgado), Claude Makélélé, Luís Figo, Guti ('53 Pedro Munitis) – Sávio, Raúl González. Trener: Vicente del Bosque.
Widzów: 12 000. Sędziował: Günter Benkö (Austria)
Za kadencji Sürena Galatasaray nie zdobył już więcej trofeów, a Mircea Lucescu w sezonie 2000/2001 został z nim wicemistrzem kraju. Latem 2001 Süren przestał być prezesem stambulskiego klubu.
Era prezesa Canaydına: 2002-2008.
Po odejściu Sürena nowym prezesem Galatasarayu wybrano Meheta Cansuna, Już na początku XXI wieku z klubem pożegnali się starsi zawodnicy, współtwórcy sukcesów w europejskich pucharach, tacy jak: brazylijski bramkarz Claudio Taffarel, Rumun Gheorghe Hagi, który zakończył karierę, Hakan Ünsal (odszedł do Blackburn Rovers), Okan Buruk, Emre Belözoğlu (obaj odeszli do Interu Mediolan), Ümit Davala (odszedł do AC Milan), Mario Jardel (wrócił do Portugalii) czy kolejny Rumun Gheorghe Popescu (transfer do US Lecce). Ich miejsce zajęli młodsi zawodnicy, którzy pod wodzą Rumuna Mircei Lucescu wywalczyli dla Galatasaray czternasty w historii tytuł mistrzowski. Już latem 2002 roku funkcję prezesa objął Özhan Canaydın. Mircea Lucescu przestał być szkoleniowcem zespołu, a jego miejsce zajął Fatih Terim. Pod jego wodzą zespół nie osiągnął większych sukcesów, a sezon 2003/2004 zakończył dopiero na 6. pozycji plasując się w tabeli nie tylko za odwiecznymi rywalami Fenerbahçe SK i Beşiktaşem JK, ale także mniej utytułowanymi Gençlerbirliği SK, Gaziantepsporem i Malatyasporem.
W 2004 roku trenerem klubu została była gwiazda Gheorghe Hagi. Zespół, przez to, że był w poprzednim był szósty w lidze, nie wystąpił w europejskich pucharach. Rumun w drużynie "Cimbom" pracował rok. Zajął trzecią pozycję w Superlidze i doprowadził klub do zdobycia Pucharu Turcji. Latem 2005 Canaydın na stanowisku pierwszego trenera zatrudnił Belga Erica Geretsa, który poprzednio pracował w niemieckim VfL Wolfsburg. Gerets odzyskał dla Galatasaray tytuł mistrzowski po czterech latach, ale w Pucharze UEFA odpadł już po pierwszej rundzie, gdy Turcy przegrali dwumecz z norweskim Tromsø IL (0:1, 1:1). W sezonie 2006/2007 Galatasaray nie obronił tytułu mistrzowskiego, a Gerets odszedł po jego zakończeniu.
Na początku sezonu 2007/2008 zatrudniono Cevata Gülera oraz sprowadzono m.in. Shabaniego Nonde oraz Lincolna. Zespół prowadzony przez Gülera dotarł do 3. rundy Pucharu UEFA, a także zdobył kolejne w historii mistrzostwo kraju. Latem 2008 era prezesa Canaydına dobiegła końca. Nowym właścicielem klubu został Adnan Polat, który w latach 1992–1996 pełnił funkcję wiceprezesa klubu za kadencji prezesa Alpa Yalmana. Jednym z pierwszych posunięć nowego zarządcy było zatrudnienie nowego trenera, Niemca Michaela Skibbe z Bayeru 04 Leverkusen.
Za kadencji Canaydına dokonano większej komercjalizacji i pogłębienia stosunków z fanami klubu poprzez utworzenie takich projektów jak Galatasaray Store, czyli sklep z gadżetami, kanał telewizyjny Galatasaray TV czy czasopismo Galatasaray Magazine. Jednak najważniejszy posunięciem stało się rozpoczęcie budowy nowego stadionu Aslantepe ArenA, który w 2009 roku ma zastąpić stary Ali Sami Yen.
W lutym 2009 roku zwolniono Skibbe i nowym trenerem klubu został Bülent Korkmaz. Doprowadził on do zajęcia w sezonie 2008/2009 czwartego miejsca w lidze. W Pucharze UEFA Galatasaray dotarł do 1/8 finału, w której przegrało z Hamburger SV. W czerwcu nowym szkoleniowcem klubu został Frank Rijkaard. Za panowania Holendra do klubu przybyli m.in. Elano, Giovani dos Santos oraz Emiliano Insúa.
Era Ünala Aysala. Ponowne sukcesy na arenach międzynarodowych.
Powrót trenera Fatiha Terima: 2011–2013.
20 października 2010 roku Galatarasay rozwiązało za porozumieniem stron umowę z Holendrem. Przez krótki okres zespół prowadził rumuński szkoleniowiec Gheorghe Hagi. W 2011 roku nowym prezesem klubu został milioner Ünal Aysal (zwyciężając największą w historii klubu liczbą głosów). Sprowadził on ponownie do klubu Fatiha Terima oraz powiększył znacznie budżet zespołu. Pod wodzą nowego trenera klub dokonał wielu transferów. Do zespołu przybyli m.in.: Emmanuel Eboué, Johan Elmander, Fernando Muslera, Felipe Melo, Tomáš Ujfaluši, Engin Baytar, Albert Riera oraz Selçuk İnan. Natomiast z zespołem rozstał się Arda Turan. Klub zakończył sezon na pierwszym miejscu w lidze z dorobkiem 77 punktów, co dało mu szansę na grę w Lidze Mistrzów.
W letnim okienku transferowym poprzedzającym sezon 2012/13 klub pozyskał Hamita Altintopa, Danego Nounkeu, Buraka Yılmaza, Umuta Buluta oraz Nordina Amrabata. Dodatkowo zimą tego samego roku zespół zasiliły dwie gwiazdy Didier Drogba oraz Wesley Sneijder. Tak wzmocniony zespół bez problemu zdobył mistrzostwo Turcji. W Lidze Mistrzów "Galata" została ulokowana w grupie H, gdzie znajdowały się takie kluby jak: Manchester United, SC Braga oraz CFR Cluj. Podopieczni trenera Fatiha Terima zajęli drugie miejsce w grupie i awansowali do 1/8 finału. Tam zespół Cimbom zmierzył się z Schalke 04 Gelsenkirchen, pokonując niemiecki klub 4:3. W ćwierćfinale przeciwnikiem drużyny był hiszpański Real Madryt prowadzony przez José Mourinho. Pierwszy mecz na Estadio Santiago Bernabéu zakończył się porażką 0:3. Zaś w meczu na Türk Telekom Arena po zaciętym boju ostatecznie zespół uległ 2:3. Bramki dla Galatasaray zdobyli Didier Drogba oraz Wesley Sneijder. Najwięcej goli w Lidze Mistrzów strzelił Burak Yılmaz, który wpisał się na listę strzelców osiem razy, co dało mu trzecie miejsce.
W sezonie 2013/14 klub wykupił z wypożyczeń dwóch zawodników, mianowicie chodzi tu o Felipe Melo, który do tej pory był graczem Juverntusu Turyn oraz Umutu Buluta, który reprezentował barwy Toulouse FC. Ponadto zespół zakupił kameruńskiego obrońcę Auréliena Chedjou. W sierpniu 2013 roku zespół Galatasaray wziął udział w Emirates Cup, w którym oprócz tureckiej drużyny wzięły udział takie kluby jak: Arsenal F.C., FC Porto oraz SSC Napoli. Pierwszy mecz turnieju "Galata" rozegrała przeciwko FC Porto. Spotkanie zakończyło się wygraną 1:0, a gola dla zespołu zdobył z rzutu karnego Brazylijczyk Felipe Melo. Kolejnym rywalem był gospodarz turnieju Arsenal F.C.. Mimo że do przerwy utrzymywał się wynik 0:1, to ostatecznie spotkanie zakończyło się wygraną "Cimbom" 2:1. Oba gole zdobył Didier Drogba. Dzięki kolejnemu zwycięstwu Galatasaray SK wygrało Emirates Cup.
17 września 2013 roku Galatasaray na własnym stadionie uległo 1:6 Realowi Madryt. Dzień później klub rozwiązał kontrakt z tureckim trenerem.
Przybycie Roberto Manciniego: 2013-2014.
Tymczasowym następcą Terima został Didier Drogba, który miał pełnić funkcję grającego trenera. Kilka dni później ogłoszono następcę Turka. Został nim Włoch Roberto Mancini. Wraz z nim sztab trenerski zasilili Attilio Lombardo oraz Fausto Salsano. Zespół pod wodzą Manciniego zajął drugie miejsce w fazie grupowej Ligi Mistrzów i awansował do 1/8 finału. "Galata" wyeliminowała Juventus F.C., który musiał zadowolić się grą w Lidze Europejskiej. Niestety zespół nie cieszył się tym zbyt długo, ponieważ odpadł już w 1/8 finału ulegając 1:3 angielskiej Chelsea. Mancini serią zwycięstw pomógł zespołowi wrócić na szczyt tabeli Süper Lig. W zimowym okienku transferowym Mancini zarządził poważne zmiany kadrowe. Odmłodził klub pozyskując kilku nowych graczy takich jak: Koray Günter, Alex Telles czy Izet Hajrović, zaś wypożyczył wiele doświadczonych zawodników, którzy do tej pory odgrywali znaczącą rolę w zespole. Między innymi Dany Nounkeu, Johan Elmander, Nordin Amrabat oraz Engin Baytar musieli opuścić na rok turecki klub. Pod wodzą Manciniego "Galata" zdobyła Puchar Turcji oraz wywalczyła wicemistrzostwo kraju. Mimo tego 11 czerwca 2014 roku Włoch został zwolniony. Władze klubu nie podały przyczyny zakończenia współpracy.
Sprowadzenie Cesara Prandelliego: 2014.
Po nieudanej przygodzie Manciniego, na stanowisku szkoleniowca zespołu zastąpił go jego rodak Cesare Prandelli, który podał się do dymisji po tym jak reprezentacja Włoch nie wyszła z grupy podczas Mundialu w Brazylii. Włoski menadżer podpisał dwuletni kontrakt. Latem z zespołem pożegnał się Didier Drogba, który nie przedłużył wygasającego kontraktu i na zasadzie wolnego transferu powrócił do Chelsea. Oprócz afrykańskiego napastnik barwy klubowe zmienili także Johan Elmander, Ceyhun Gülselam oraz nabytek Manciniego Izet Hajrović. Przed końcem okienka transferowego klub zasilili dwaj zawodnicy SSC Napoli. Mowa o Goranie Pandewie oraz Blerimie Džemailim. 28 listopada 2014 roku Prandelli został zwolniony. Włoch został mocno skrytykowany za ustawianie drużyny w systemie 3-5-2 oraz bardzo defensywny styl gry.
Koniec ery Włochów: 2014-.
Po dwóch nieudanych przygodach z włoskimi szkoleniowcami zarząd tureckiego klubu postanowił zatrudnić Hamze Hamzaoğlu podpisując z Turkiem kontrakt do końca sezonu. Były piłkarz reprezentował barwy Galatasarayu w latach 1991-95. Pod wodzą nowego trenera klubowi udało się zdobyć 20. mistrzostwo kraju i czwartą gwiazdkę na herb drużyny.
Stadion.
Ali Sami Yen.
Początkowo piłkarze Galatasaray występowali na różnych boiskach, gdyż w Stambule nie istniały stadiony piłkarskie. W 1921 roku otwarto pierwszy z nich, Taksim. Zawodnicy grali tam do 1940 roku i wtedy też Taksim został zburzony, a władze klubu zdecydowały o budowie nowego obiektu. Jednak z powodu wybuchu II wojny światowej plany przesunęły się blisko o dwie dekady, a w tym okresie piłkarze grali na stadionie İnönü.
20 grudnia 1964 roku meczem reprezentacji Turcji z Bułgarią otwarto Stadion Ali Sami Yen. Jego nazwa wzięła się od założyciela i pierwszego prezesa Galatasarayu, Alego Samiego Yena. Obiekt jest położony w centralnej części Stambułu – Mecidiyeköy. W 1964 roku obiekt liczył 35 tysięcy widzów. Obecnie z powodu udogodnień w bezpieczeństwie i posiadania tylko miejsc siedzących, obiekt ten może pomieścić 21 100 widzów.
W 2002 roku, kiedy wybudowano Atatürk Olimpiyat Stadyumu dla kandydatury Stambułu do organizowania letnich igrzysk olimpijskich, piłkarze Galatasarayu zaczęli tam rozgrywać mecze w europejskich pucharach. W spotkaniu Galatasarayu z Olympiakosem pobito turecki rekord – na trybunach zasiadło wówczas 82 tysiące widzów.
Od 1998 roku po każdym zdobytym golu przez piłkarza Galatasarayu na stadionie rozbrzmiewa ostatnia zwrotka piosenki I Will Survive wykonywanej przez Hermes House Band. Pomimo że utwór jest w języku angielskim, to część stadionowa nie posiada tekstu, jedynie słowa "la la la la".
Türk Telekom Arena.
Od kilku lat mówiło się o zniszczeniu Ali Sami Yen i wybudowaniu na jego miejscu nowego, jednak inwestycja taka okazała się niemożliwa z powodu małego miejsca w rejonie starego obiektu. Jednak w styczniu 2011 roku drużyna Galatasarayu będzie miała nowy stadion Türk Telekom Arena, położony w dzielnicy Seyrantepe, niedaleko centrum finansowego Maslak.
Wieloużytkowy obiekt będzie posiadał rozsuwany dach, a jego pojemność ma wynosić 52,5 tysiąca widzów. Całość inwestycji ma kosztować 190 milionów euro. Infrastruktura wokół stadionu ma zawierać parking na 7 tysięcy samochodów oraz 150 sklepów z gadżetami, restauracji i kiosków oraz muzeum klubu Galatasaray.
Kibice i rywale.
ultrAslan.
Wśród kibiców Galatasarayu było wiele różnych grup, ale w 2001 roku zjednoczono je i przyjęto jedną nazwę ultrAslan. Obecnie jest największą grupą kibiców w kraju. Nazwa "ultrAslan" wzięła się od słowa ultras oraz tureckiego słowa "Aslan", czyli lwa. UltrAslan w przeciwieństwie do innych grup kibiców jest apolityczna. Symbolem kibiców jest lew, specjalnie zaprojektowany dla nich, a na flagach i szalikach zawsze używana jest ta sama czcionka. Od 2003 roku logo ultrAslan posiada prawa autorskie i jest znakiem towarowym.
Fani Galatasarayu mieszkają także w innych miastach i także są podzieleni na mniejsze frakcje ultrAslan. Istnieje także frakcja "ultrAslan-UNI" zrzeszająca studentów tureckich uniwersytetów, a także "ultrAslan-BH" – zrzeszająca młodzież. Z kolei do utworzonej w 2004 roku "ultrAslan-EUROPE" należą kibice "Cimbom" z całej Europy, a istnieją także "uA-Asia, uA-Africa i uA-Australia".
Derby Stambułu.
Największymi rywalami klubu Galatasaray są inne zespoły ze Stambułu, Beşiktaş JK i Fenerbahçe SK. Kibice tych trzech klubów już kilka tygodni wcześniej przygotowują się do derbów, a często dochodzi do ekscesów na trybunach i poza stadionami zarówno przed jak i po meczach tych drużyn. Swego czasu dochodziło także do awantur pod kasami biletowymi. Od tego czasu bilety na derby Stambułu można zakupić jedynie przez Internet bądź sms.
Samo miasto Stambuł jest podzielone na dzielnice, w których mieszkają sympatycy trzech klubów. Fani tych zespołów mają swoje bary, w których oglądają mecze. Kibice "Cimbom" najczęściej zbierają się w lokalu o nazwie Galatasaraylilar Dernegi.
W Turcji każda znana osoba publiczna określa komu kibicuje. Wśród najbardziej znanych fanów Galatasarayu są polityk Mehmed Agar, showman Ali Kirca oraz wokalista Coskun Sabah.
Obecny skład.
"Stan na 9 stycznia 2023"
Sztab szkoleniowy.
Sztab szkoleniowy i medyczny w sezonie 2021/2022
Lista trenerów klubu.
Chronologiczny spis trenerów Galatasaray SK od 1905 roku.
Lista prezesów klubu.
Chronologiczny spis prezesów klubu Galatasaray SK od 1905 roku.
Szkolenie młodzieży.
Drużyny młodzieżowe Galatasaray należą do z najbardziej utytułowanych w Turcji. Obiekty treningowe Gündüz Kılıç mieszczą się we Floryi, w środkowej części stambulskiego dystryktu. Wśród wychowanków Galatasarayu aż 300 zawodników wystąpiło w reprezentacjach Turcji. Młodzieżowa drużyna, Galatasaray S.K. PAF w latach 2005–2007 trzykrotnie z rzędu zdobywała młodzieżowe mistrzostwo Turcji, a w 2008 roku zajęła 2. miejsce za Sivassporem.
Akademie piłkarskie.
Akademie piłkarskie Galatasaray szkolą dzieci w przedziale od siódmego do piętnastego roku życia. Są otwarte cały rok i szkolą młodych piłkarzy zarówno pod względem techniki jak i strategii. Cała organizacja składa się z 10 szkółek piłkarskich rozlokowanych w takich miastach jak: Adana, Ankara, Antalya, Denizli, Eskişehir, Izmir, Ordu, Maltepe, Mecidiyeköy i Gaziantep, dzięki czemu do dorosłego zespołu Galatasaray mają trafiać zawodnicy z całej Turcji. W planach jest także rozwinięcie akademii na kolejne dwa miasta: Konya i Manisę.
Sponsorzy i licencje.
Według magazynu Forbes Galatasaray jest najbardziej rozpoznawalną i szanowaną marką w Turcji.
Galatasaray Sportif jest niezależnym organem klubu sportowego Galatasaray i działa jako specjalny zarząd Galatasaray. Przeprowadza operacje związane z handlem, mediami, sponsoringiem, licencjonowaniem produktów, praw do nazwy oraz reklamy. Organ ten został utworzony w 1997 roku z siedzibą w Stambule i jest notowany na Giełdzie Papierów Wartościowych w Stambule.
Galatasaray TV.
W styczniu 2007 roku postanowiono uruchomić kanał telewizyjny o nazwie Galatasaray TV (GSTV), dedykowany specjalnie dla fanów klubu. W czasie sezonu piłkarskiego transmitowane są mecze na żywo, a w czasie transmisji fani mogą zadzwonić do studia i porozmawiać na tematy meczu. Kanał transmituje także mecze siatkówki oraz koszykówki. Odbierany jest przez satelitę Türksat 2A.

</doc>
<doc id="185460" url="https://pl.wikipedia.org/wiki?curid=185460" title="Uniwersytet Karola">
Uniwersytet Karola

Uniwersytet Karola () – uniwersytet w Pradze, założony w 1348 przez króla Czech Karola IV Luksemburskiego, najstarszy uniwersytet w Europie Środkowej.
Historia.
Uczelnię zorganizowano na wzór Uniwersytetu Paryskiego. Jedno z kolegiów dla polskich i litewskich studentów zostało ufundowane przez polską królową Jadwigę. Znaczącą rolę w dziejach uniwersytetu odegrali husyci. Jan Hus był tutejszym wykładowcą i rektorem.
W 1882 uniwersytet podzielono na dwa odrębne: czeski i niemiecki. Wspólna pozostała tylko biblioteka uniwersytecka. Drugi uniwersytet, funkcjonujący jako Niemiecki Uniwersytet Karola i Ferdynanda ("Deutsche Karl-Ferdinands-Universität"), w 1921 miał zostać przeniesiony do Liberca, do czego jednak nie doszło. W 1920 na mocy ustawy z 19 lutego uczelnia czeska otrzymała obecną nazwę i została uznana za prawnego kontynuatora średniowiecznego poprzednika, przejmując budynek główny "Carolinum", insygnia rektorskie i historyczne pamiątki i dokumenty. W 1939 uniwersytet czeski został zamknięty, a niemiecki otrzymał kolejne nazwy: "Deutsche Karls-Universität in Prag", a następnie "Frontuniversität". W 1939 podczas protestu studentów i bezpośrednio po nim Niemcy zabili kilku jego uczestników, a około 1200 wywieźli do obozów koncentracyjnych, w których około 35 z nich zginęło. W 1945 został zamknięty (obecnie kontynuuje swoją działalność w Monachium jako "Collegium Carolinum") i reaktywowano instytucję czeską.
Obecnie, w roku akademickim 2020/2021, Uniwersytet Karola zatrudniał ponad cztery tysiące nauczycieli akademickich, a studiuje na nim około 50 tysięcy studentów, w tym 7,5 tysiąca na studiach doktorskich. W sumie na uniwersytecie prowadzonych jest przeszło 300 programów.

</doc>
<doc id="185461" url="https://pl.wikipedia.org/wiki?curid=185461" title="Żmija gabońska">
Żmija gabońska

Żmija gabońska ("Bitis gabonica") – gatunek jadowitego węża z rodziny żmijowatych.
Występowanie.
Występuje w zachodniej i środkowej Afryce. Zasiedlane przez nią tereny rozciągają się od Liberii do Tanzanii oraz od Sudanu do Angoli. Ponieważ gad przebywa w tropikalnej strefie klimatycznej, wśród ściółki leśnej, jest aktywny przez cały rok.
Biotop.
Prowadzi naziemny tryb życia. Doskonale ukrywa się wśród opadłych i butwiejących liści, dość często można spotkać wylegującą się w płytkich, nagrzanych słońcem zbiornikach wodnych.
Cechy charakterystyczne.
Wąż jadowity o uzębieniu Solenoglypha. Jest to najwyższy stopień rozwoju aparatu jadowego u węży. Zęby te znajdują się w przedniej części otworu gębowego żmii, złożone pozostają równolegle do kości szczęki. Zęby są typu kanalikowego. Żmija gabońska nie jest na ogół agresywna. Zaniepokojona wydaje głośny syk i dopiero w ostateczności atakuje. Chociaż jej ukaszenie jest niezwykle niebezpieczne dla człowieka, ataki zdarzają się bardzo rzadko. Ze wszystkich jadowitych węży świata ma największą głowę i najdłuższe zęby jadowe, które mogą osiągnąć 5 cm długości. Ma charakterystyczne plamy, które mają kształt prostokątów, a po bokach ciała – trójkątów. Są one jasno purpurowe, brązowe, brunatne i kremowe. Gad ze wschodnich terenów występowania jest mniejszy od przedstawicieli swojego gatunku zamieszkujących obszary zachodnie.
Podgatunki.
Wyróżnia się dwa podgatunki:
Wygląd.
Duża i płaska, ma trójkątny zarys.
Są jasne z pionową źrenicą.
Ciało 
Ciało masywne, grzbiet i boki pokryte są kolorowymi plamami tworzącymi deseń geometryczny. Gruczoły jadowe znajdują się z tyłu jej dużej, płaskiej, trójkątnej głowy. Posiada między nozdrzami 2 krótkie wyrostki skórne. .
Pokarm.
Żywi się głównie drobnymi kręgowcami. Poluje, leżąc nieruchomo na ziemi, w pobliżu lub na ścieżkach, którymi chodzą zwierzęta. Gdy potencjalna zdobycz zbliży się, wąż bez wahania atakuje. Zatapia zęby jadowe w ofiarę i czeka aż umrze. Wówczas przystępuje do połykania zdobyczy. Zjada osobniki wielkości królika.
Jadowitość.
Uważana za jednego z najbardziej jadowitych węży na świecie. Jednorazowo może wstrzyknąć swej ofierze do 5 ml jadu. Dorosły człowiek może umrzeć od ukąszenia w ciągu 15 minut. Ratunkiem dla niego jest zastrzyk z surowicy lub natychmiastowa transfuzja krwi. Ponieważ wąż może kontrolować głębokość ukąszenia i ilości wstrzykiwanej toksyny, nie każde ugryzienie musi być śmiertelne. Głównymi składnikami jadu są hemotoksyny oraz cytotoksyny. Jad atakuje układ limfatyczny i ma dużo frakcji białkowych oraz enzymów, które prowadzą do martwicy, powodują mocny ból oraz krwawienia wewnętrzne i zewnętrzne np. z nosa, uszu, oczu.
Rozmnażanie.
W okresie godów samce wyruszają na poszukiwanie partnerek. Może dochodzić wówczas między nimi do walk, jednak wtedy węże się nigdy nie kąsają. Oplatają się jedynie i starają wzajemnie przygnieść do ziemi. Pokonany osobnik oddala się, zaś zwycięzca odbywa kopulacje z samicą. Zapłodnione jaja pozostają w ciele matki. Samica w tym czasie w ogóle nie poluje. Dzięki dostarczanemu ciepłu ich wzrost następuje szybko, a osobniki są gotowe do opuszczenia osłonek jajowych po 2 miesiącach. Po wykluciu się młodych matka rozpoczyna intensywne polowanie, by odzyskać swą masę ciała. Ponieważ okres inkubacji jest bardzo męczący dla samicy, przystępuje do rozrodu co 2, a nawet 3 lata. Liczebność miotu może być bardzo różna. Zazwyczaj waha się od 16 do 60 noworodków. Małe węże są od razu samodzielne i zaraz po przyjściu na świat rozpełzają się we wszystkich kierunkach. Wraz z wiekiem na głowie młodych żmij pojawiają się wyrostki nosowe.

</doc>
<doc id="185462" url="https://pl.wikipedia.org/wiki?curid=185462" title="Mentuhotep II">
Mentuhotep II

Mentuhotep II – faraon, władca starożytnego Egiptu, z XI dynastii tebańskiej z okresu Średniego Państwa. Panował w latach 2046–1995 p.n.e. lub 2061–2010 p.n.e., lub 2055–2004 p. n. e. Syn Intefa III i królowej Jah. Według Kanonu Turyńskiego panował pięćdziesiąt jeden lat. Dokonał zjednoczenia Górnego i Dolnego Egiptu, czym zapoczątkował okres w dziejach Egiptu, zwany Średnim Państwem. Uważany za jednego z największych faraonów.
Panowanie.
Gdy wstąpił na tron, jego władza rozciągała się od Pierwszej Katarakty po 10 nom Górnego Egiptu i ograniczona była od północy przez ziemie rządzone przez książąt Asjut. Władcy osiągnęli stan zbrojnego pokoju. Stan ten przerwała rebelia nomu tynickiego, w wyniku której Mentuhotep rozpoczął działania zbrojne, przeszedł bez walki przez 15 nom i zdobył Asjut, co spowodowało upadek Herakleopolis, jednocząc Egipt i kończąc I Okres Przejściowy.
Przyjął tytuł „Króla Dolnego i Górnego Egiptu, Horusa, tego, który zjednoczył Oba Kraje”. Władza jego nie ogarnęła jednak całego obszaru, a jego opanowanie zajęło wiele lat. Centrum opozycji politycznej stała się Oaza Dachla na Pustyni Zachodniej. Król podjął działania przeciw tej opozycji. Wynagrodził wierność książąt nomów Oryksa i Zająca, pozostawiając ich na swych stanowiskach. W całym Górnym Egipcie utrzymał dawne stosunki feudalne, z wyjątkiem Asjut, a resztę kraju objął nadzorem tebańskich zwierzchników, ze szczególnym uwzględnieniem Herakleopolis i nomu herakleopolitańskiego. Przeniósł stolicę do Teb. Utworzył stanowisko Gubernatora Północy oraz przywrócił urzędy dawnych; kanclerzy i wezyra. W czasach jego panowania urząd ten sprawowali: Dagi, Bebi i Ipy. Wszystkie te działania jednoczące zostały zakończone prawdopodobnie do 30 roku jego panowania.
W około 39 roku panowania przyjął nową tytulaturę. W polityce zagranicznej nawiązywał do najlepszych doświadczeń Starego Państwa. Odbył kampanie wojenne do Nubii, pierwszą w 29 roku i drugą w 31 roku panowania. Dowództwo tych kampanii powierzył kanclerzowi Chetiemu. W ich wyniku Egipt osiągnął nadzór nad częścią terytorium Nubii, aż po Drugą Kataraktę. Opanowano dawne szlaki karawanowe oraz wznowiono eksploatację kopalń. Na północy prowadził kampanie przeciwko Libijczykom Czemehu i Czehenu oraz na Synaju przeciwko Beduinom Mencziu, czym zabezpieczył wschodnie rubieże państwa.
Architektura.
Mentuhotep, ten wspaniały wojownik, twórca jedności Obu Krajów, doskonały polityk i organizator państwa okazał się również wielkim budowniczym. Kontynuował prace podjęte przez Antefa III na Elefantynie w świątyniach Hekaiba i Satis. Prace prowadzono w El-Ballas, Denderze i El-Kab. W świątyni Hathor w Gebelejn z rozkazu władcy uwieczniono tryumf nad Północą. W Abydos rozkazał wybudować dobudówki w świątyni Ozyrysa. Rozbudował i upiększył Świątynie Montu w Tod i Armant.
Swój zespół grobowy, wzorowany na najlepszych doświadczeniach architektonicznych Starego Państwa, zbudował w Deir el-Bahari. Wokół grobowca pochowano królewskie małżonki i konkubiny, a także żołnierzy uczestniczących w zjednoczeniu kraju oraz najważniejszych dostojników, których grobowce są od 2013 roku badane przez polską misję w ramach Projektu Asasif.
W tym samym miejscu został odkryty także posąg faraona w Czerwonej Koronie Dolnego Egiptu Odkrywcą jest Howard Carter, który trafił na ślad posągu po tym, jak kopyto jego konia zapadło się w ziemi. Rozpoczęto więc wykopaliska, które odkryły wejście do korytarza, na którego końcu znajdował się posąg. Można go dziś znaleźć w Muzeum Egipskim w Kairze, a sam korytarz został nazwany Bob el-Chosan (pl. wywrotka konia).
Kilkaset lat później w sąsiedztwie jego kompleksu grobowego, swą wspaniałą świątynię grobową, wybudowała Hatszepsut.
Rodzina.
Jego pierwszą żoną była Tem, kolejną Neferu II. Swemu drugiemu synowi, następcy – Mentuhotepowi III, pozostawił państwo zjednoczone, dobrze zorganizowane i dostatnie.

</doc>
<doc id="185464" url="https://pl.wikipedia.org/wiki?curid=185464" title="Deir el-Bahari">
Deir el-Bahari

Deir el-Bahari, Dajr al-Bahri (arab. دير البحري, nazwa w dosłownym tłumaczeniu oznacza „Klasztor Północny”) – stanowisko archeologiczne w Górnym Egipcie, leżące na zachodnim brzegu Nilu naprzeciw Karnaku w wielkim zakolu skalnym utworzonym przez urwisko płaskowyżu Pustyni Libijskiej. Na południe wznosi się najświętsza z tebańskich gór - Góra Północna. Jest to szczególnie gorące i suche miejsce.
Znajduje się tu kilka zabytków: świątynia Hatszepsut, świątynia grobowa Mentuhotepa II, świątynia Totmesa III, w sąsiedniej dolince znajduje się grobowiec-skrytka DB-320, w której ukryto mumie największych faraonów XVII, XVIII, XIX i XX Dynastii, m.in. Totmesa II, Amenhotepa I, Setiego I i Ramzesa II.
Na terenie świątyni Hatszepsut znajduje się kilka starszych grobowców (królowych Neferu, Meryt-Amon), pod jej dziedziniec „wkopał się” ze swoim grobowcem także budowniczy świątyni Hatszepsut - Senenmut.

</doc>
<doc id="185467" url="https://pl.wikipedia.org/wiki?curid=185467" title="Fernando Póo">
Fernando Póo



</doc>
<doc id="185469" url="https://pl.wikipedia.org/wiki?curid=185469" title="Fatih Terim">
Fatih Terim

Fatih Terim (ur. 4 września 1953 w Adanie) – turecki piłkarz, trener piłkarski. Od 2005 do 2009 był selekcjonerem reprezentacji Turcji. Wcześniej prowadził ją w latach 1993-96, awansując z nią po raz pierwszy w historii do mistrzostw Europy w 1996. Na Euro 2008 doprowadził turecką drużynę narodową do półfinału. Jako szkoleniowiec Galatasaray SK zdobył cztery tytuły mistrza Turcji oraz – w 2000 – Puchar UEFA. W 2017 roku ponownie został trenerem Galatasaray SK.
Kariera piłkarska.
Urodził się w biednej rodzinie w Adanie. W wieku dwudziestu lat porzucił szkołę, aby profesjonalnie grać w piłkę. I mimo iż nigdy nie zdobył tytułu mistrza kraju, był cenionym środkowym obrońcą. Trzydzieści pięć razy wystąpił jako kapitan w narodowej reprezentacji.
Sukcesy piłkarskie.
W lidze tureckiej rozegrał 473 mecze i strzelił 9 goli.
W reprezentacji Turcji w latach 1975–1984 rozegrał 51 meczów i zdobył 2 bramki.
Kariera trenerska.
Po zakończeniu udanej kariery piłkarskiej w 1987 rozpoczął pracę trenerską w MKE Ankaragücü. W 1990 został asystentem Seppa Piontka w reprezentacji i to spotkanie w dużej mierze ukształtowało jego osobowość trenerską. Poznał wówczas najnowszą myśl szkoleniową, którą Piontek przywiózł ze sobą ze Starego Kontynentu i którą próbował narzucić piłkarzom tureckim. Po trzech latach Niemiec zrezygnował i wyznaczył Terima na swojego następcę.
Młody (miał wówczas czterdzieści lat) szkoleniowiec postawił zdecydowanie na mniej doświadczonych piłkarzy. Już w swoim pierwszym podejściu drużyna Terima awansowała do wielkiego turnieju – Euro 1996. Na angielskich boiskach Turcy, których średnia wieku wynosiła 26 lat, razili nieskutecznością i brakiem pomysłu na organizację gry. Turcy przegrali wszystkie mecze, nie strzelając żadnej bramki. Mimo niepowodzenia, to właśnie Terimowi udało się odkryć to pokolenie piłkarzy, które na początku XXI wieku triumfowało w Pucharze UEFA i zdobyło trzecie miejsce na Mistrzostwach Świata w 2002. Selekcjoner po Euro zrezygnował i rozpoczął nowy etap swojej kariery w Stambule, obejmując stanowisko szkoleniowca Galatasaray SK.
Po zdobyciu najważniejszych krajowych laurów i umocnieniu się na pozycji najlepszej klubowej drużyny w Turcji, w sezonie 1999-2000 Galatasaray nie miał sobie równych w rozgrywkach Pucharu UEFA. Wówczas pierwszy raz w historii drużyna z Turcji zdobyła międzynarodowe trofeum. Dzień finałowego meczu na kopenhaskim stadionie Parken z Arsenalem do dziś uważany jest za jedną z najważniejszych dat w całej historii piłkarstwa znad Bosforu.
Po zdobyciu Pucharu UEFA na Terima posypały się propozycje z najlepszych klubów europejskich. Wybrał tę z Włoch. Przez kilka miesięcy trenował Fiorentinę, ale został zwolniony już po dwudziestu kolejkach. Na początku sezonu 2001-02 przyjął ofertę z przeżywającego duży kryzys Milanu, ale stamtąd odszedł jeszcze szybciej, bo po dziewięciu ligowych meczach. Rozczarowany wrócił do kraju i w 2002 ponownie został szkoleniowcem Galatasaray SK. Jednak problemy finansowe, ciągła rotacja kadrowa i kontuzje uniemożliwiły powtórzenie sukcesów z końca lat 90. Niezadowoleni prezesi podziękowali Terimowi na początku 2004.
Kiedy w połowie 2005 ważyły się losy Turcji w eliminacjach do Mundialu, uznano, że selekcjoner Ersun Yanal nie stanowi wystarczającej gwarancji awansu. Przed decydującymi meczami zwolniono więc go, a kadrę ponownie powierzono nie pracującemu nigdzie od roku Terimowi. Miał on za zadanie wprowadzić reprezentację do barażów (Ukraina już wcześniej zapewniła sobie awans z pierwszego miejsca). Jesienią 2005 Turcy wygrali z Ukrainą i Albanią oraz zremisowali z Danią co zapewniło im drugie miejsce w grupie. W dwumeczu barażowym przegrali jednak ze Szwajcarami (0:2 na wyjeździe, 4:2).
19 stycznia 2006 po ponownym wyborze Haluka Ulusoya na prezydenta piłkarskiej federacji Terim podał się do dymisji. Po rozmowie z Ulusoyem 30 stycznia zmienił zdanie i postanowił dalej pracować z drużyną narodową.
21 listopada 2007 dzięki zwycięstwu nad Bośnią i Hercegowiną awansował wraz z zespołem tureckim na Euro 2008. Turcja zajęła drugie miejsce w grupie. Podczas Euro Terimowi udało się wyjść z grupy (po zwycięstwie nad Szwajcarią i Czechami). W ćwierćfinale rozgrywanym 20 czerwca 2008 Turcja pokonała po rzutach karnych Chorwację. W półfinale Turcy przegrali z Niemcami 2:3. Prowadzona przez Terima drużyna skończyła turniej z brązowym medalem, a selekcjoner oświadczył, iż kończy pracę z kadrą. Turecka federacja ogłosiła jednak, że Terim pozostanie na stanowisku. Jednakże Terim zrezygnował z prowadzenia reprezentacji Turcji w 2009 r. po nieudanych eliminacjach do Mistrzostwach Świata w 2010.
W 2011 roku za sprawą nowego prezesa Galatasaray SK Ünala Aysala Terim rozpoczął po raz trzeci pracę tureckim klubie. 22 sierpnia 2013 roku prowadząc nadal turecki klub został tymczasowym szkoleniowcem reprezentacji Turcji. Kilkanaście dni później rozwiązano kontrakt z Fatihem Terimem. Ostatni mecz jako szkoleniowiec tureckiego zespołu zagrał w spotkaniu Ligi Mistrzów przeciwko Realowi Madryt. Spotkanie zakończyło się porażką "Galaty" 1:6.

</doc>
<doc id="185473" url="https://pl.wikipedia.org/wiki?curid=185473" title="Broker ubezpieczeniowy">
Broker ubezpieczeniowy

Broker ubezpieczeniowy – rodzaj pośrednika ubezpieczeniowego; osoba fizyczna lub prawna, która prowadzi działalność polegającą na pośrednictwie ubezpieczeniowym na rzecz i w imieniu klienta, od którego otrzymała pełnomocnictwo.
Broker ubezpieczeniowy reprezentuje interesy ubezpieczeniowe klienta: identyfikuje ryzyko, doradza w zakresie ubezpieczeń, uczestniczy w zarządzaniu i wykonaniu umów ubezpieczenia (likwidacja szkody).
Status prawny brokera.
Broker ubezpieczeniowy to według polskiego prawa osoba fizyczna lub prawna, która za zezwoleniem organu nadzoru nad rynkiem finansowym (Komisja Nadzoru Finansowego) i wpisaniu na listę brokerów wykonuje działalność brokerską, tj. czynności wskazane w art. 4 ust. 4 ustawy z dnia 15 grudnia 2017 roku o dystrybucji ubezpieczeń (). Brokerem nie może być żadna spółka osobowa, gdyż nie jest osobą prawną. Kodeks spółek handlowych przewiduje możliwość tworzenia spółek partnerskich przez osoby wykonujące zawód brokera, ale taki podmiot jest spółką tworzoną przez brokerów, samemu nim nie będąc.
Broker w rozumieniu prawa jest zarówno pośrednikiem ubezpieczeniowym, jak i dystrybutorem ubezpieczeń. Od pozostałych przedstawicieli tych grup różni go między innymi obowiązek doradczy.
Broker podlega obowiązkowemu ubezpieczeniu odpowiedzialności cywilnej (zawodowej) z tytułu wykonywania działalności brokerskiej.
Broker ubezpieczeniowy jest zarówno pełnomocnikiem, jak i doradcą klienta. Źródłem jego umocowania jest pełnomocnictwo nazywane zwyczajowo listem brokerskim. W praktyce spotyka są zróżnicowane zakresy umocowania.
Istotą usługi brokerskiej jest doradzanie mocodawcy zarówno w stadium przedkontraktowym i pokontraktowym. Jednakże przepisy zobowiązują brokera do udzielanie zindywidualizowanej porady wraz z rekomendacją najwłaściwszej umowy jedynie na etapie wyboru produktu ubezpieczeniowego. Ta porada powinna zostać przedstawiona w formie pisemnej. Broker powinien udzielić porady w oparciu o rzetelną analizę dostępnych na rynku produktów ubezpieczeniowych w liczbie wystarczającej do opracowania rekomendacji najwłaściwszej umowy oraz wyjaśnia podstawy, na których opiera się rekomendacja, uwzględniając złożoność umowy ubezpieczenia lub umowy gwarancji ubezpieczeniowej oraz rodzaj klienta, chyba że klient złoży pisemne oświadczenie o rezygnacji z udzielenia porady. Oceny jaka ilość jest wystarczająca należy dokonywać indywidualnie w każdej sytuacji.
Broker działa w interesie i na rzecz ubezpieczającego, a nie zakładu ubezpieczeń. Klientem dla brokera nie jest ubezpieczony, jeśli nie jest równocześnie ubezpieczającym. Broker zawiera ze swoim przyszłym mocodawcą umowę nienazwaną podobną po niektórymi względami do umowy zlecenia. W obrocie funkcjonują różne nazwy stosunku łączącego brokera z klientem (umowa brokerska, umowa serwisu brokerskiego i inne).
Do brokera stosuje się także zapisy art. 14 ustawy o dystrybucji ubezpieczeń, który mówi o tym, że sumy pieniężne przekazane z tytułu umowy ubezpieczenia przez:
1) ubezpieczającego pośrednikowi ubezpieczeniowemu uznaje się jako wpłacone zakładowi ubezpieczeń;
2) zakład ubezpieczeń pośrednikowi ubezpieczeniowemu nie uznaje się jako przekazane ubezpieczającemu, uposażonemu lub uprawnionemu z umowy ubezpieczenia, do czasu ich faktycznego otrzymania przez te podmioty.
Tym samym składki ubezpieczeniowe przyjęte przez brokera ubezpieczeniowego od ubezpieczającego traktowane są jako wpłacone do zakładu ubezpieczeń (co może wpłynąć na ważność ochrony ubezpieczeniowej), z kolei świadczenia z umowy ubezpieczenia wypłacone bezpośrednio brokerowi ubezpieczeniowemu nie uznaje się za wypłacone uprawnionemu z umowy ubezpieczenia (do czasu ich faktycznego otrzymania przez uprawnionego).
Kto może zostać brokerem.
Brokerem ubezpieczeniowym może zostać osoba, która:
Wynagrodzenie brokera.
Dopuszczalne są różne modele wynagradzania brokera, takie jak kurtaż brokerski, tj. prowizja zawarta w składce za umowę ubezpieczenia lub doliczania do niej, honorarium płacone przez klienta (z ang. "fee") czy innego rodzaju gratyfikacja. Broker zobowiązany jest poinformować ubezpieczającego (klienta) w jaki jest charakter wynagradzania otrzymywanego w związku z zawarciem danej umowy. Przy honorarium podać trzeba dodatkowo jego wysokość, a jeśli jest to niemożliwe – sposób jego obliczania. Ustawodawca nakazuje ujawnienie wskaźnika kosztów dystrybucji w odniesieniu do umów ubezpieczenia na życie z ubezpieczeniowym funduszem kapitałowym. Jednakże tego typu produkty nie są na ogół dystrybuowane przez brokerów.
W Polsce regułą jest wynagradzanie brokera w formie kurtażu brokerskiego. Na wielu rynkach dominującą formą jest wynagrodzenie finansowane bezpośrednio przez klienta.
Brokerzy ubezpieczeniowi w Polsce – statystyki.
Według stanu na koniec 2016 roku w Polsce istniało 1323 brokerów ubezpieczeniowych, z czego przeważająca większość stanowią spółki kapitałowe. Towarzystwa ubezpieczeń w 2016 roku wypłaciły brokerom 1 139 344 502 PLN prowizji.

</doc>
<doc id="185475" url="https://pl.wikipedia.org/wiki?curid=185475" title="Reprezentacja Czechosłowacji w piłce nożnej mężczyzn">
Reprezentacja Czechosłowacji w piłce nożnej mężczyzn

Reprezentacja Czechosłowacji w piłce nożnej funkcjonowała w czasie istnienia Czechosłowacji, w latach 1918–1993.
1 stycznia 1993 Czechy i Słowacja stały się samodzielnymi państwami, zaś dotychczasowa kadra Czechosłowacji, biorąca udział w eliminacjach do Mistrzostw Świata 1994 dokończyła je pod nazwą Reprezentacja Czechów i Słowaków (RCS).

</doc>
<doc id="185476" url="https://pl.wikipedia.org/wiki?curid=185476" title="Surowce odnawialne">
Surowce odnawialne

Surowce odnawialne – surowce, które mogą być uzupełnione w tym samym lub krótszym czasie niż czas potrzebny na ich zużycie. 
Wyróżnia się tu surowce o nieskończonych zasobach i natychmiastowej odnawialności (na przykład odnawialne źródła energii: słonecznej, wiatrowej i geotermalnej) oraz surowce wymagające czasu i wysiłku na wytworzenie ich nowych zasobów (między innymi drewno, tlen, skóra, ryby).

</doc>
<doc id="185477" url="https://pl.wikipedia.org/wiki?curid=185477" title="Energia pływów morskich">
Energia pływów morskich



</doc>
<doc id="185482" url="https://pl.wikipedia.org/wiki?curid=185482" title="12 Apostołów">
12 Apostołów



</doc>
<doc id="185483" url="https://pl.wikipedia.org/wiki?curid=185483" title="Batagur słodkowodny">
Batagur słodkowodny

Batagur słodkowodny, batagur ("Batagur baska") – gatunek żółwia skrytoszyjnego z rodziny batagurów (Geoemydidae). Zamieszkuje południowo-wschodnią Azję: Mjanmę (rzeka Irawadi), południową Tajlandię, południowy Wietnam, zachodnią Malezję, Indonezję (Sumatra), Indie, Bangladesz.

</doc>
<doc id="185486" url="https://pl.wikipedia.org/wiki?curid=185486" title="Zatoka Bonny">
Zatoka Bonny

Zatoka Bonny (ang. "Bight of Bonny", dawniej Biafra, ang. "Bight of Biafra", "Bahia de Biafra") - zatoka Oceanu Atlantyckiego, część Zatoki Gwinejskiej, rozciągająca się od delty Nigru po Przylądek Lopez w Gabonie. Nad Zatoką Bonny leżą następujące państwa: Nigeria, Kamerun, Gwinea Równikowa i Gabon.
Nazwa zatoki została zmieniona w 1972 pod naciskiem rządu Nigerii, który chciał wymazać z mapy tego regionu nazwę Biafra, zbuntowanej prowincji Nigerii, w której toczyła się wówczas nigeryjska wojna domowa. Obecna nazwa wywodzi się od rzeki Bonny, jednej z odnóg delty Nigru.

</doc>
<doc id="185489" url="https://pl.wikipedia.org/wiki?curid=185489" title="Zatoka Biafra">
Zatoka Biafra



</doc>
<doc id="185491" url="https://pl.wikipedia.org/wiki?curid=185491" title="Oftalmologia">
Oftalmologia



</doc>
<doc id="185500" url="https://pl.wikipedia.org/wiki?curid=185500" title="Gołota">
Gołota

&lt;br&gt;
Gołota, gołota szlachecka, także szlachta gołota – uboga grupa społeczna legitymująca się szlacheckim rodowodem, lecz nieposiadająca ziemi. Nie płacili podatku od majątków ziemskich, ale podlegali tzw. pogłównemu generalnemu.
W potwierdzeniu przez Aleksandra Jagiellończyka praw ziemi krakowskiej w 1505 roku występuje "odartus alias hołota". Termin "szlachta, co zgołociała", zapisany w uchwale sejmu 1578 roku oznaczał szlachtę, która sprzedała dobra ziemskie, osiadła w miastach i żyła z lichwy..
Chcąc zapewnić sobie środki do życia, gołota dawała się przekupywać magnatom i swoimi głosami pomagała im na sejmikach ziemskich i wolnych elekcjach. Najwięcej takiej szlachty mieszkało na Mazowszu i to właśnie ona miała olbrzymi wpływ na wybór króla, gdyż w przeciwieństwie do Litwinów czy mieszkańców Rusi mogła przybyć pod Warszawę nawet piechotą. Niewykształcona, rozhulana i łatwo przekupna szlachta była utrapieniem dla kraju, dlatego też na Sejmie Czteroletnim została pozbawiona prawa głosu. Jej prawa były formalnie ograniczone. Szlachcic wywodzący się z gołoty nie mógł piastować urzędów, nie miał obowiązku uczestniczyć w pospolitym ruszeniu, nie korzystał też z przywileju nietykalności osobistej.
Na tej kanwie powstało w Wielkim Księstwie Litewskim pogardliwe określenie "hołota", które z czasem zmieniło znaczenie i zaczęło odnosić się do najniższych warstw społecznych.
O gołocie mawiano pogardliwie, że „czepia się pańskiej klamki”. Starali się o zatrudnienie w posiadłościach magnackich i duchownych najczęściej jako pracownicy fizyczni. Czasami pełnili funkcje administracyjne, ale te wymagały już pewnego wykształcenia.

</doc>
<doc id="185501" url="https://pl.wikipedia.org/wiki?curid=185501" title="Krzysztof Oksiuta">
Krzysztof Oksiuta

Krzysztof Roman Oksiuta (ur. 29 stycznia 1961 w Białej Podlaskiej) – polski politolog i polityk, poseł na Sejm RP III i IV kadencji.
Życiorys.
Ukończył studia na Wydziale Dziennikarstwa i Nauk Politycznych Uniwersytetu Warszawskiego. Od 1989 do 1993 pracował w administracji rządowej, następnie w kierownictwie Funduszu Rozwoju Wsi Polskiej. W latach 90. zasiadał w radzie miejskiej Wołomina, należał do Stronnictwa Ludowo-Chrześcijańskiego.
W 1997 został wybrany na posła III kadencji z listy Akcji Wyborczej Solidarność jako kandydat Stronnictwa Konserwatywno-Ludowego. W wyborach parlamentarnych w 2001 był liderem listy Platformy Obywatelskiej w okręgu podwarszawskim. Nie przystąpił do PO, współtworząc później Stronnictwo Konserwatywno-Ludowe – Ruch Nowej Polski, a po jego rozwiązaniu Partię Centrum (w 2004). W 2005 bez powodzenia kandydował do Senatu z ramienia tego ugrupowania. Był likwidatorem SKL-RNP. 12 grudnia 2009 objął funkcję sekretarza generalnego SKL, reaktywowanego w 2007 przez Artura Balazsa. W wyborach samorządowych w 2010 bez powodzenia ubiegał się o mandat radnego sejmiku województwa mazowieckiego z ramienia Krajowej Wspólnoty Samorządowej. Rok później startował do Sejmu z listy PJN i działał w sztabie wyborczym tej partii. W 2014, po rozwiązaniu SKL, przystąpił do Polski Razem i z jej rekomendacji znalazł się na liście Prawa i Sprawiedliwości w wyborach do sejmiku mazowieckiego, jednocześnie zostając kandydatem KWW Samorządowy na burmistrza Radzymina (bez poparcia PiS). Nie został wybrany na żadne z tych stanowisk. Był członkiem zarządu krajowego Polski Razem, w 2017 przekształconej w Porozumienie.
Wyróżniony tytułami honorowego obywatela gminy Mszana Dolna (2003) oraz gminy Żelazków (2018).

</doc>
<doc id="185502" url="https://pl.wikipedia.org/wiki?curid=185502" title="Heidegger">
Heidegger

Osoby o nazwisku Heidegger:

</doc>
<doc id="185504" url="https://pl.wikipedia.org/wiki?curid=185504" title="4 Pułk Chemiczny">
4 Pułk Chemiczny

4 Brodnicki Pułk Chemiczny im. Ignacego Mościckiego (4 pchem) – oddział wojsk chemicznych Sił Zbrojnych RP.
Formowanie i zmiany organizacyjne.
Na podstawie rozkazu Nr 06/Org. Ministra Obrony Narodowej z dnia 27 kwietnia 1956 oraz zarządzenia Nr 064/Org. szefa Tyłów Pomorskiego Okręgu Wojskowego z dnia 1 czerwca 1956 w Grupie koło Grudziądza została sformowana 51 kompania rozpoznania chemicznego i odkażania uzbrojenia. Dowódcą kompanii został kpt. Tadeusz Małkiewicz.
Zarządzeniem Szefa Sztabu Generalnego Wojska Polskiego z września 1957 r., w listopadzie 1957 r. kompania została przeformowana w 4 batalion rozpoznania chemicznego i odkażania uzbrojenia, a batalion przeniesiono do Torunia. W skład batalionu wchodziły: kompania rozpoznania skażeń i 2 kompanie odkażania uzbrojenia. 22 lipca 1960 batalion otrzymał sztandar ufundowany przez mieszkańców powiatu lipnowskiego.
Zarządzeniem Nr 0109/MON Ministra Obrony Narodowej z dnia 21 października 1961 batalion został przeformowany w 4 Batalion Zabiegów Specjalnych i Rozpoznania Skażeń. W skład batalionu wchodziły: kompania rozpoznania skażeń i dwie kompanie zabiegów specjalnych.
Na podstawie rozkazu Ministra Obrony Narodowej z dnia 25 października 1963 r. batalion został dyslokowany do Brodnicy, gdzie stacjonuje do chwili obecnej.
19 marca 2003 4 Pułk Chemiczny im. I. Mościckiego był wizytowany przez prezydenta RP Aleksandra Kwaśniewskiego w związku z wyjazdem żołnierzy jednostki na wojnę w Zatoce Perskiej.
Od 2011 r. dwie sekcje obrony przeciwchemicznej z 4 Brodnickiego pułku chemicznego brały udział w IX zmianie Polskiego Kontyngentu Wojskowego w Afganistanie działającego na rzecz ISAF.
Od 1 stycznia 2014 w wyniku reformy struktur dowodzenia jednostka podlega Dowództwu Generalnych Rodzajów Sił Zbrojnych.
W swoim okresie pułk kilkakrotnie zmieniał nazwę:
1967–1989 – 4 Pułk Chemiczny1989–1995 – 4 Pułk Przeciwchemiczny1995–2001 – 4 Pułk Obrony Przeciwchemicznejod 2001 – 4 Pułk Chemiczny
Sztandar/patron.
20 maja 1995 pułk otrzymał sztandar ufundowany przez społeczeństwo miasta Brodnica, miano wyróżniające – „Brodnicki” oraz patrona – Ignacego Mościckiego. Dzień 20 maja przyjmuje się jako święto pułku, tak jak obchodził ten dzień 67 pułk piechoty stacjonujący w Brodnicy w okresie międzywojennym XX w.

</doc>
<doc id="185505" url="https://pl.wikipedia.org/wiki?curid=185505" title="Makro (sklep)">
Makro (sklep)



</doc>
<doc id="185509" url="https://pl.wikipedia.org/wiki?curid=185509" title="Karabinek M4">
Karabinek M4

 
M4 (ang. M4 Carbine) – amerykański karabinek automatyczny, skrócona wersja karabinu M16.
Broń wprowadzona na uzbrojenie armii USA (oraz innych państw) w połowie lat 90 XX wieku. M4 stanowi wersję rozwojową karabinów z rodziny AR-10, i został skonstruowany ze względu na zapotrzebowanie armii USA na broń o mniejszych wymiarach, niż użytkowany dotychczas M16, z przeznaczoniem dla oddziałów specjalnych i jako broń do samoobrony.
Zasadnicze zmiany w stosunku do poprzednich wersji to skrócenie lufy, zastąpienie kolby stałej kolbą teleskopową. Produkowany jest w kilku wersjach różniących się rodzajem mechanizmu spustowego, rodzajem łoża i komory zamkowej. Skrócenie lufy zmniejszyło zasięg skuteczny. Dodano szynę Picatinny na górnej części broni, dzięki czemu można zdejmować rękojeść do przenoszenia broni i montować w jej miejscu różnego rodzaju celowniki optyczne lub kolimatorowe.
Początkowo M4 był używany przez żołnierzy jednostek specjalnych, z czasem stał się popularną bronią także w jednostkach zwykłej piechoty, jako uzbrojenie młodszych oficerów, obsług broni ciężkiej i coraz częściej szeregowych żołnierzy. M4 stał się także następcą pistoletów maszynowych M3 używanych przez załogi czołgów i pojazdów opancerzonych.
Pierwsza wersja M4, mogła podobnie jak M16A2 strzelać ogniem pojedynczym i seriami trzystrzałowymi, później rozpoczęto produkcję wersji M4A1 mogącej strzelać seriami o dowolnej długości. W chwili obecnej najpopularniejsza jest wersja M4A1 R.I.S. z czterema szynami Picatinny do montażu dowolnego wyposażenia taktycznego SOPMOD i nie tylko. W ich skład wchodzi: laserowe wskaźniki celu, oświetlenie taktyczne, strzelby taktyczne (XM26 LSS, Remington 870 MCS), granatnik podwieszany M203, celownik optyczny lub kolimatorowy.
M4 jest używany między innymi przez Siły Zbrojne Stanów Zjednoczonych, Siły Obronne Izraela, brytyjskich komandosów z SAS.
Polska Jednostka Wojskowa GROM wykorzystywała jako podstawową broń cywilne klony kbk M4 czyli karabinki Bushmaster XM15E2S M4A3 i KAC SR-16 Carbine. Od 2008 są one zastępowane przez karabinek HK416.

</doc>
<doc id="185510" url="https://pl.wikipedia.org/wiki?curid=185510" title="Alicja Olechowska">
Alicja Olechowska

Alicja Danuta Olechowska z domu Serwacińska (ur. 10 lutego 1956 w Grodzisku Mazowieckim) – polska polityk i przedsiębiorca, posłanka na Sejm IV, V, VI i VII kadencji z ramienia Platformy Obywatelskiej.
Życiorys.
Ukończyła Policealne Studium Budowlane, uzyskała także w 2005 licencjat na Wydziale Administracji Gdańskiej Wyższej Szkoły Administracji. Od 1980 prowadziła własną działalność gospodarczą w branży budowlanej. W wyborach w 2001, startując z 10. miejsca na liście wyborczej PO w okręgu podwarszawskim, została wybrana do Sejmu. W Sejmie IV kadencji zasiadała w Komisji Gospodarki. W 2005 ponownie uzyskała mandat poselski na Sejm V kadencji, w którym pracowała w Komisji Rozwoju Przedsiębiorczości oraz ponownie w Komisji Gospodarki. Objęła też funkcję przewodniczącej Polsko-Fińskiej Grupy Bilateralnej oraz Parlamentarnej Grupy Kobiet. W wyborach parlamentarnych w 2007 po raz trzeci została posłem (VI kadencji), otrzymując 6461 głosów. Otworzyła biura poselskie w Warszawie i Grodzisku Mazowieckim. W wyborach w 2011 z powodzeniem ubiegała się o reelekcję do Sejmu VII kadencji, uzyskując 10 884 głosy. Bezskutecznie kandydowała w wyborach do Parlamentu Europejskiego w 2014. W 2015 nie została ponownie wybrana do Sejmu.

</doc>
<doc id="185511" url="https://pl.wikipedia.org/wiki?curid=185511" title="Mała Konstytucja z 1947 roku">
Mała Konstytucja z 1947 roku

Mała Konstytucja z 1947 roku (Ustawa Konstytucyjna z dnia 19 lutego 1947 r. o ustroju i zakresie działania najwyższych organów Rzeczypospolitej Polskiej) (, ze zm.) – tymczasowa konstytucja Rzeczypospolitej Polskiej składająca się z 32 artykułów ujętych w dziewięciu rozdziałach:
Ustawa ta odwoływała się również do artykułów "Ustawy z dnia 17 marca 1921 r. – Konstytucja Rzeczypospolitej Polskiej" () jako nadal obowiązujących: 21-22, 24, 40, 42-54, 56-63. Zgodnie z art. 1 Mała Konstytucja miała obowiązywać „do czasu wejścia w życie nowej Konstytucji Rzeczypospolitej Polskiej”, „w oparciu o podstawowe założenia Konstytucji z dnia 17 marca 1921 r., zasady Manifestu Polskiego Komitetu Wyzwolenia Narodowego z dnia 22 lipca 1944 r., zasady ustawodawstwa o radach narodowych oraz reformy społeczne i ustrojowe, potwierdzone przez Naród w głosowaniu ludowym z dnia 30 czerwca 1946 r.”. Najwyższymi organami państwa były: Sejm Ustawodawczy – w zakresie władzy ustawodawczej, Prezydent Rzeczypospolitej, Rada Państwa i Rada Ministrów (Rząd Rzeczypospolitej) – w zakresie władzy wykonawczej, oraz niezawisłe sądy – w zakresie wymiaru sprawiedliwości. Było to formalne nawiązanie do monteskiuszowskiego trójpodziału władzy przyjętego w Konstytucji marcowej, ale w rzeczywistości wprowadzono tym aktem rozwiązania odbiegające od klasycznego podziału organów władzy w państwach rządzonych konstytucyjnie. Przyjęto zasadę nadrzędności organu przedstawicielskiego – Sejmu Ustawodawczego (o kadencji pięcioletniej), do którego kompetencji należało:
Prezydent Rzeczypospolitej – wybierany na lat 7 bezwzględną większością głosów w obecności co najmniej 2/3 ustawowej liczby posłów – sprawował swój urząd na zasadach określonych w art. 40-44, 45 ust. 1, 46-54 Konstytucji marcowej; akt z 1947 roku stanowił dodatkowo, że głowa państwa jest przewodniczącym Rady Gabinetowej (tj. Rady Ministrów zwołanej przez Prezesa Rady Ministrów „dla rozpatrywania sprawy wyjątkowej na życzenie Prezydenta Rzeczypospolitej”) oraz przewodniczącym Rady Państwa.
"Novum" stanowiła Rada Państwa – nawiązująca do instytucji i doświadczeń Prezydium Krajowej Rady Narodowej oraz wzorowana na stosunkach radzieckich. Była ona powoływana przez Sejm Ustawodawczy; nie określono natomiast warunków wybieralności i odpowiedzialności jej członków, a nawet czasu trwania jej kadencji. W skład Rady Państwa wchodzili: Prezydent Rzeczypospolitej jako przewodniczący, Marszałek i trzej wicemarszałkowie Sejmu Ustawodawczego, Prezes Najwyższej Izby Kontroli, Naczelny Dowódca Wojska Polskiego (w czasie wojny) oraz członkowie dokooptowani przez Sejm na jednomyślny wniosek Rady. Kompetencje Rady Państwa były następujące:
Rząd Rzeczypospolitej składał się z Prezesa Rady Ministrów oraz ministrów tworzących Radę Ministrów. Rada Ministrów działa na zasadach określonych w art. 44, 45 ust. 1 i 2, 56-63 Konstytucji marcowej; ponadto miała prawo do wydawania dekretów z mocą ustawy na podstawie ustawy upoważniającej uchwalonej przez Sejm, z wyjątkiem: zmiany konstytucji, ordynacji wyborczej, spraw kontroli państwowej, odpowiedzialności Prezydenta i ministrów, spraw budżetowych i monetarnych, poboru rekruta oraz ratyfikacji umów międzynarodowych. Przyjęto zasadę domniemania kompetencji Rządu w sprawowaniu władzy wykonawczej.
Prawo inicjatywy ustawodawczej akt z 1947 roku dał Radzie Państwa, Radzie Ministrów oraz grupie 10 posłów; Rada Ministrów uzyskała wyłączność na wnoszenie do laski marszałkowskiej niektórych projektów ustaw (w tym ustawy budżetowej).
Mała Konstytucja z 1947 roku zawierała odesłania do ustawodawstwa zwykłego w sprawie:
– co jednak nie zostało zrealizowane.
Ustawa konstytucyjna z 19 lutego 1947 r. była trzykrotnie zmieniana przez następujące ustawy:
Mała Konstytucja z 1947 roku przestała obowiązywać z wejściem w życie "Konstytucji Polskiej Rzeczypospolitej Ludowej uchwalonej przez Sejm Ustawodawczy w dniu 22 lipca 1952 r." () oraz "Ustawy konstytucyjnej z dnia 22 lipca 1952 r. – Przepisy wprowadzające Konstytucję Polskiej Rzeczypospolitej Ludowej" ().
Deklaracja Sejmu Ustawodawczego w przedmiocie realizacji praw i wolności obywatelskich.
Za "sui generis" uzupełnienie postanowień aktu z 1947 roku można uznać "Deklarację Sejmu Ustawodawczego z dnia 22 lutego 1947 r. w przedmiocie realizacji praw i wolności obywatelskich", która jednak nie posiadała rangi ustawy oraz nie została ogłoszona w jakimkolwiek wydawnictwie urzędowym, przez co nie miała mocy wiążącej.

</doc>
<doc id="185512" url="https://pl.wikipedia.org/wiki?curid=185512" title="Elena">
Elena



</doc>
<doc id="185513" url="https://pl.wikipedia.org/wiki?curid=185513" title="15 Brygada Wsparcia Dowodzenia">
15 Brygada Wsparcia Dowodzenia

15 Sieradzka Brygada Wsparcia Dowodzenia (15 BWD) – związek taktyczny Wojsk Łączności Sił Zbrojnych RP.
Historia.
Na podstawie zarządzenia Nr 0301/Org. szefa Sztabu Generalnego WP z dnia 9 grudnia 1954 roku, w Zegrzu Północnym, w terminie do dnia 1 stycznia 1955 roku, sformowana została 112 Samodzielna Kompania Radiolinii. Na podstawie zarządzenia Nr 0266/Org. szefa Sztabu Generalnego WP z dnia 28 listopada 1955 roku, w garnizonie Sieradz, w terminie do dnia 1 lutego 1956 roku sformowany został 56 batalion radiolinii (JW 1069). Jednostka powstała na bazie 112 skrlk, dyslokowanej z Zegrza do Sieradza i wchodziła w skład Warszawskiego Okręgu Wojskowego. Na podstawie Zarządzenia Nr 024/Org. szefa Sztabu Generalnego WP z dnia 7 marca 1962 roku batalion przeformowany został w 15 pułk radioliniowo-kablowy. Z dniem 1 stycznia 1965 roku oddział podporządkowany został dowódcy Pomorskiego Okręgu Wojskowego. Na podstawie rozkazu Nr 0112/Org. Ministra Obrony Narodowej z dnia 24 lipca 1968 roku dowódca POW, w terminie do dnia 1 listopada 1968 roku przeformował pułk w 15 Brygadę Radioliniowo-Kablową. 19 lipca 1975 roku brygada podporządkowana została dowódcy Śląskiego Okręgu Wojskowego.
19 października 1995 roku, w 60. rocznicę przybycia do Sieradza 31 Pułku Strzelców Kaniowskich, brygada otrzymała nazwę wyróżniającą Sieradzka, a w następnym roku została wyróżniona przez Szefa Sztabu Generalnego WP Znakiem Honorowym.
W 2001 roku brygada podporządkowana została dowódcy Garnizonu Warszawa. Z dniem 1 stycznia 2002 roku, decyzją Ministra Obrony Narodowej, jednostka przeformowana została w 15 Sieradzką Brygadę Wsparcia Dowodzenia.
Święto brygady: 19 października.
Decyzją Nr 288/MON/PSSS Ministra Obrony Narodowej z 31 sierpnia 2005 wprowadzono odznakę pamiątkową i oznakę rozpoznawczą Brygady.
7 kwietnia 2006 roku dowódca Garnizonu Warszawa gen. dyw. Jan Klejszmit przekazał na ręce dowódcy brygady płk. mgr. inż. Jana Sobotki Znak Honorowy Sił Zbrojnych Rzeczypospolitej Polskiej
Decyzją Ministra Obrony Narodowej Nr 106/MON z dnia 10 kwietnia 2013 roku wprowadzono proporczyk na beret 15 Sieradzkiej Brygady Wsparcia Dowodzenia.
Struktura brygady i podstawowe wyposażenie.
Brygada jest jednostką organizacyjną Dowództwa Garnizonu Warszawa. Składa się z dowództwa, sztabu, batalionów łączności, pododdziałów logistycznych i zabezpieczenia.
Na wyposażeniu brygady znajdują się między innymi:

</doc>
<doc id="185515" url="https://pl.wikipedia.org/wiki?curid=185515" title="Kręgi zbożowe">
Kręgi zbożowe

Kręgi w zbożu (kręgi zbożowe) – widoczne z lotu ptaka regularne formy geometryczne uzyskane przez selektywne wycięcie lub zgniecenie roślinności na polach uprawnych.
Najwięcej kręgów zbożowych zaobserwowano w Wielkiej Brytanii, w Polsce zaś w okolicach wsi Wylatowo w województwie kujawsko-pomorskim. W lipcu 2019 kręgi pojawiły się we wsi Wólka Orchowska w województwie wielkopolskim.
Dla wielu przypadków nazwa „kręgi zbożowe” (, ) nie jest adekwatna do kształtu wygnieceń. W mediach przewijały się rozmaite określenia: piktogramy, agroznaki, agrosymbole czy agroformacje. W języku polskim brakowało odpowiedniego słowa, trafnie opisującego nowe zjawisko. Środowisko badaczy uznało za stosowne, zapożyczone z języka francuskiego, określenie „agroglify” ().
Pierwsze obserwacje.
Wczesne doniesienia o tym fenomenie sięgają rzekomo roku tysięcznego. Nazywany miał być wilijnymi kołami lub pędzącym szatanem. Były to wydeptane w zbożu lub trawie kręgi, które uznawano za efekt nocnych tańców boginek. Szczególnie popularny stał się po okresie „epidemii” powstawania kręgów zbożowych w Walii i południowej Anglii pod koniec lat 70. XX w. Najczęściej pojawiają się w okolicach Stonehenge lub Soberhill, choć spotykane są też w Niemczech, Kanadzie, USA, a nawet w Polsce i innych krajach.
Powstawanie kręgów.
Mniej więcej 10 lat po brytyjskiej „epidemii” dwie osoby (Doug Bower i Dave Chorley) ogłosiły publicznie, że większość z kręgów, które rozpoczęły tę modę, było ich dziełem. Wyjaśnili oni dokładnie, jak tworzyli te kręgi, zaprezentowali proste przyrządy, przy pomocy których je wykonywali oraz wykonali kilka z nich na zamówienie. Twierdzili oni, że pierwszy z kręgów wykonali dla zabawy, a później kontynuowali ich tworzenie rozbawieni popularnością medialną, jaką osiągnęło ich pierwsze dzieło. Twierdzili również, że znają przypadki rolników, którzy tworzyli tego rodzaju kręgi, aby zarobić na turystach i zdobyć rozgłos. Ich wyznanie jest jednak kwestionowane przez zwolenników UFO.
Po ujawnieniu działalności Bowera i Chorleya John Lundberg założył organizację Circlemakers.org, w ramach której wraz z grupą przyjaciół rozwinął techniki tworzenia kręgów – dowodząc, że można bez większych trudności w 2–3 osoby wykonać zupełnie dowolne kręgi, również te, które zdaniem zwolenników poglądów ufologicznych nie mogły powstać naturalnie. Jeden z najsłynniejszych zwolenników „teorii” ufologicznych (G. Terence Meaden) został przez Circlemakers.org ośmieszony poprzez wykonanie kręgu przez członków tej organizacji, a następnie sfilmowanie sposobu prowadzenia badań, które udowodniły ze „100% pewnością”, że nie mógł ich stworzyć człowiek. Podobne operacje przeprowadzono jeszcze kilkakrotnie – co się stało nawet rodzajem „sportu” uprawianego przez członków tej organizacji.
Tworzenie kręgów w zbożu stało się też rodzajem sztuki. W nocy z 11 na 12 lipca 1992 Fundacja Artura Koestlera zorganizowała w Berkshire w Anglii konkurs tworzenia kręgów z pulą nagród w wysokości kilkunastu tysięcy funtów. Na świecie istnieje obecnie kilkanaście grup, które tworzą kręgi bądź jako dzieła sztuki, bądź w celach czysto komercyjnych, na zamówienia indywidualne.
25 sierpnia 2002 ukazał się w „Scientific American” artykuł Matta Ridleya, który zaczął się dla zabawy zajmować tworzeniem kręgów w Teksasie w 1991 r., jeszcze przed ujawnieniem się Bowera i Chorleya. Opisał on dokładnie metody ich tworzenia (nieco inne niż te wymyślone przez Bowera i Chorleya) oraz to, jak wprowadził w błąd ufologów z „Wall Street Journal”, którzy uznali je za „niemożliwe do stworzenia ręką człowieka”.
UFO.
Najprostszym wyjaśnieniem istnienia kręgów jest celowe działanie ludzi, a możliwość stworzenia takich wzorów za pomocą prostych narzędzi w krótkim czasie została wielokrotnie dowiedziona. Jednak istnieją alternatywne hipotezy, jak na przykład to, że kręgi powstają na skutek lądowania lub oddziaływania niezidentyfikowanego obiektu latającego (UFO).
Według zwolenników teorii, jakoby twórcami kręgów byli przedstawiciele obcych cywilizacji, wiele przypadków kręgów nie mogło zostać stworzone przez człowieka. M.in. w niektórych (zwłaszcza tych pierwszych) kręgach nie było śladu po wbitym kijku, który miał posłużyć do „podrobienia” takiego kręgu. Ponadto kłosy były przygniecione, ale nie złamane i nadal rosły, tyle że w poziomie, a w pobliżu nie było śladów ani człowieka, ani pojazdów. Kręgi te były też idealnie okrągłe, z dokładnością co do 0,5 cm.
Metodzie liny i kijka może zaprzeczyć też inny przypadek. We wsi Kimpton znaleziono owalny krąg o wymiarach 10,2 m × 8,9 m. Po zewnętrznej stronie owalu źdźbła wygięte zostały na zewnątrz, a w samym środku – do wewnątrz. Zarówno owalny kształt jak i kierunek wygięcia zboża świadczy, że konwencjonalne metody nie mogły być użyte.
Czasem w środku takiego kręgu znajdowana jest swego rodzaju galareta. Pierwsze dwa niezależne badania dowodzą, że mógł to być syrop, ale późniejsze badania dowiodły, że substancja nie ma związku ze słodyczami. Zauważono też, że wokół kręgu wzrasta magnetyzm. Można to stwierdzić na podstawie obserwacji igły kompasu, zakłócenia sygnałów telefonii komórkowej i telewizji oraz zachowania zwierząt (zwłaszcza psów). W kręgach zbożowych można również znaleźć mikroskopijne kulki żelaza.
Niekiedy świadkowie zapewniali, że widzieli powstawanie takich kręgów. Opisywali, że kłosy same kładły się i wyginały, oraz że nad nimi latały niezidentyfikowane obiekty.
Film.
W filmie "Znaki" (2002) w reżyserii M. Nighta Shyamalana, kosmici zostawiali ślad swojej obecności w postaci kręgów w zbożu, była to ich mapa.

</doc>
<doc id="185516" url="https://pl.wikipedia.org/wiki?curid=185516" title="Wylatowo">
Wylatowo

Wylatowo (niem. "Wilatowen") – wieś (dawniej miasto) w Polsce położona w województwie kujawsko-pomorskim, w powiecie mogileńskim, w gminie Mogilno.
Wylatowo uzyskało lokację miejską przed 1388 rokiem, zdegradowane w 1871 roku. Prywatne miasto duchowne Wielatowo położone w powiecie gnieźnieńskim było własnością klasztoru kanoników regularnych w Trzemesznie.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według Narodowego Spisu Powszechnego (III 2011 r.) liczyła 624 mieszkańców. Jest piątą co do wielkości miejscowością gminy Mogilno.
Obiekty zabytkowe.
We wsi jest zabytkowy kościół drewniany pw. Świętych Apostołów Piotra i Pawła z roku 1761. Pamiątką miejskiej przeszłości (lata 1388–1871) jest zwarta zabudowa o charakterze małomiasteczkowym w centrum miejscowości, z czworobocznym placem – dawniej rynkiem pośrodku. Wokół stoją domy kalenicowe.
Nazwa wsi.
Nazwa miejscowości notowana od XII w. ("VELATOW" 1245 r., "VYELATOWO" 1247 r., "WELATOWO" 1357 r., "VYELATHOWO" 1366 r., "WIELATHOWO" 1580 r., "WIELATOWO", niekiedy "WILATOWO, WYLATOWO" 1893 r.). Nazwa dawniej brzmiała "WIELATOWO". Pochodzi od nazwy osobowej "WIELAT". Do nazwy osobowej pochodzi staropolski wyraz wieli (wielki) i imiona złożone typu Wielisław. Zmiana z "WIELATOWO" na "WILATOWO" zaszła na skutek podwyższenia wymowy samogłoski "e" przed spółgłoską "i". Wtórnym skojarzeniem nazwy z wyrazami typu wylatywać można tłumaczyć zmianę "WILATOWO" w "WYLATOWO".
Wylatowo w kulturze i sztuce.
W 2012 roku powstało słuchowisko radiowe "Gate 2012/2013" oparte na sztuce Jarosława Pijarowskiego i zrealizowane przez Teatr Tworzenia, którego akcja dzieje się w Wylatowie. Wyemitowane zostało w nocy z 21 na 22 grudnia 2012 w Polskim Radiu PiK (według przepowiedni i kalendarza Majów - była to data końca świata). Udział wzięli między innymi:Robert Bernatowicz, Adam Ferency, Mariusz Benoit, Józef Skrzek, Marek Piekarczyk, Jarosław Pijarowski, oraz w archiwalnym nagraniu - pośmiertnie Andrzej Przybielski. 

</doc>
<doc id="185517" url="https://pl.wikipedia.org/wiki?curid=185517" title="Janusz Piechociński">
Janusz Piechociński

Janusz Piechociński (ur. 15 marca 1960 w Studziankach) – polski polityk. Poseł na Sejm I, II, IV, VI i VII kadencji (1991–1997, 2001–2005, 2007–2015). W latach 2012–2015 wiceprezes Rady Ministrów i minister gospodarki, a także prezes PSL.
Życiorys.
W 1987 ukończył studia na Wydziale Handlu Wewnętrznego Szkoły Głównej Planowania i Statystyki. Obronił pracę magisterską zatytułowaną "Polityka inwestycyjna w Polsce", napisaną pod kierunkiem Janusza Kalińskiego. W latach 1987–1999 pracował jako nauczyciel akademicki w Katedrze Historii Gospodarczej SGPiS/SGH.
Był działaczem Związku Młodzieży Wiejskiej (od 1985) i przewodniczącym Krajowej Rady Akademickiej przy ZMW (od 1991), zasiadał też w zarządzie ZMW. W 1987 wstąpił do Zjednoczonego Stronnictwa Ludowego. W 1989 był uczestnikiem obrad Okrągłego Stołu. Od stycznia do czerwca 1990 pełnił funkcję skarbnika PSL „Odrodzenie”. Przystąpił do powołanego następnie Polskiego Stronnictwa Ludowego, zasiadając we władzach tej partii.
Sprawował mandat posła na Sejm I, II i IV kadencji z listy Polskiego Stronnictwa Ludowego (1991–1997, 2001–2005). W Sejmie IV kadencji przewodniczył sejmowej Komisji Infrastruktury. W 1997 i 2005 bezskutecznie ubiegał się o reelekcję.
W 1998 został wybrany do sejmiku mazowieckiego I kadencji, gdzie był przewodniczącym Komisji Budżetu i Finansów. Pełnił także funkcję prezesa Wojewódzkiego Funduszu Ochrony Środowiska w Warszawie. W 2002 kandydował na prezydenta Warszawy z ramienia komitetu Centrum Samorządowe „Nasza Stolica”; zajął 9. miejsce na 14 kandydatów (uzyskał 0,48% głosów). W 2004 kandydował na prezesa PSL, przegrywając z Januszem Wojciechowskim.
W 2005, po zakończeniu pracy w parlamencie, został doradcą gospodarczym w firmie monitorującej rynek transportowy. W latach 2005–2008 był wiceprezesem Naczelnego Komitetu Wykonawczego Polskiego Stronnictwa Ludowego. W 2006 ponownie uzyskał mandat radnego sejmiku mazowieckiego, stając na czele jego Komisji Ochrony Środowiska.
W wyborach parlamentarnych w 2007 powrócił do Sejmu (VI kadencji) z listy PSL. Startował w okręgu podwarszawskim, uzyskując 13 259 głosów. W Sejmie został wiceprzewodniczącym Komisji Infrastruktury oraz Komisji Innowacyjności i Nowych Technologii. W 2009 bez powodzenia kandydował do Parlamentu Europejskiego. W wyborach do Sejmu w 2011 z powodzeniem ubiegał się o reelekcję, otrzymał 11 638 głosów.
17 listopada 2012 podczas XI kongresu PSL w Pruszkowie, w trakcie którego na czteroletnią kadencję wybierane były nowe władze partii, w głosowaniu na stanowisko prezesa partii Janusz Piechociński, na którego zagłosowało 547 delegatów, pokonał dotychczasowego lidera Waldemara Pawlaka, który otrzymał 530 głosów. 6 grudnia tego samego roku objął urzędy wicepremiera i ministra gospodarki. 11 grudnia 2012 został powołany przez prezydenta Bronisława Komorowskiego w skład Rady Bezpieczeństwa Narodowego (zasiadał w niej do 2015). 22 września 2014 ponownie objął urzędy wicepremiera i ministra gospodarki w nowo powołanym rządzie Ewy Kopacz.
W wyborach w 2015 bezskutecznie kandydował do Sejmu, uzyskując 8005 głosów. 7 listopada tego samego roku złożył rezygnację z funkcji prezesa PSL (zatwierdzoną przez Radę Naczelną partii). 16 listopada 2015 zakończył urzędowanie na stanowisku wicepremiera i ministra.
W 2016 objął funkcję prezesa Izby Przemysłowo-Handlowej Polska-Azja. W latach 2017–2018 był wiceprezesem zarządu Towarzystwa Ubezpieczeń Wzajemnych Medicum.
Aktywny i wpływowy uczestnik dyskusji na Twitterze. Bywa określany jako „król Twittera” i „mistrz ciętej riposty”.
Życie prywatne.
Syn Piotra i Jadwigi. Jest żonaty z Haliną, ma troje dzieci.

</doc>
<doc id="185520" url="https://pl.wikipedia.org/wiki?curid=185520" title="8 Pułk Przeciwlotniczy">
8 Pułk Przeciwlotniczy

8 Koszaliński Pułk Przeciwlotniczy (8 pplot) – oddział Wojsk Obrony Przeciwlotniczej Sił Zbrojnych RP stacjonujący w garnizonie Koszalin
Formowanie i zmiany organizacyjne.
Pułk powstał w 1994 w wyniku przeformowania 83 pułku artylerii przeciwlotniczej jako oddział 8 Dywizji Obrony Wybrzeża. Po rozformowaniu tej dywizji w 2001 pułk usamodzielniono. W listopadzie 2007 pułk został podporządkowany dowódcy 12 Szczecińskiej Dywizji Zmechanizowanej im. Bolesława Krzywoustego. Od 01 stycznia 2010 r. w bezpośrednim podporządkowaniu Dowódcy Wojsk Lądowych. W wyniku reformy struktur dowodzenia od 17 października 2013 roku pułk ponownie podlega dowódcy 12 Szczecińskiej Dywizji Zmechanizowanej im. Bolesława Krzywoustego.
Tradycje.
15 sierpnia 1995 jednostka otrzymała nazwę wyróżniającą „Koszaliński” oraz przyjęła dziedzictwo tradycji:
Jednocześnie dzień 10 października ustanowiony został świętem pułku.
24 września 1997 dokonano zmiany święta pułku. Od tego roku obchodzone było 10 listopada, w rocznicę utworzenia 8 pułku artylerii przeciwlotniczej ciężkiej.
15 maja 2003 po raz trzeci zmieniona została data dorocznego święta jednostki. "Dla upamiętnienia daty zdobycia Monte Cassino przez żołnierzy 2 Korpusu Polskiego, w składzie którego walczyli przeciwlotnicy z 8 Pułku Artylerii Przeciwlotniczej Ciężkiej (...) ustala się, co następuje: 8 Koszaliński Pułk Przeciwlotniczy obchodzi doroczne Święto w dniu 18 maja."
Przekształcenia.
4 Dywizja Artylerii Przeciwlotniczej → 88 Pułk Artylerii Przeciwlotniczej → 88 Pułk Artylerii Przeciwlotniczej OPL → 88 Pułk Artylerii Przeciwlotniczej → 88 dywizjon artylerii przeciwlotniczej → 83 Pułk Artylerii Przeciwlotniczej → 8 Pułk Przeciwlotniczy

</doc>
<doc id="185524" url="https://pl.wikipedia.org/wiki?curid=185524" title="Jan Janów">
Jan Janów

Jan Janów (ur. 22 listopada 1888 w Moszkowcach, powiat kałuski, zm. 17 grudnia 1952 w Krakowie) – polski językoznawca, historyk literatury religijnej, profesor Uniwersytetu Lwowskiego i Jagiellońskiego, członek PAU.
Był synem Szymona (chłopa małorolnego) i Melanii z domu Romanów. Uczęszczał do seminarium nauczycielskiego w Stanisławowie (do 1908), następnie do II gimnazjum w Stanisławowie (do 1909). W latach 1909–1913 studiował historię literatury i slawistykę na Uniwersytecie Lwowskim, m.in. pod kierunkiem Adama Antoniego Kryńskiego i Wilhelma Bruchnalskiego; w 1913 obronił doktorat na podstawie pracy "Słowa powtarzające języka polskiego". Pracował jednocześnie jako nauczyciel języka polskiego we lwowskich szkołach powszechnych. Uzupełniał studia we Fryburgu (1913–1914). W czasie I wojny światowej służył jako szeregowiec w armii austriackiej, kilka lat spędził w niewoli rosyjskiej. W 1918 habilitował się na uniwersytecie w Taszkencie i został docentem w Zakładzie Językoznawstwa tej uczelni; był również docentem w Zakładzie Językoznawstwa Słowiańskiego Instytutu Orientalistycznego w Taszkencie (1920–1921). W 1922 podjął pracę na Uniwersytecie Lwowskim; początkowo pracował w Archiwum (1922–1925), od 1925 był docentem w Katedrze Filologii Słowiańskiej. W 1927 mianowany profesorem nadzwyczajnym, objął Katedrę Filologii Ruskiej; profesorem zwyczajnym został w 1936. Po wojnie przeniósł się na Uniwersytet Jagielloński, gdzie w grudniu 1945 został kierownikiem Zakładu Języków Ruskich Studium Słowiańskiego (od 1951 Zakładu Języków Wschodniosłowiańskich).
Od 1946 był członkiem korespondentem PAU. W latach 1922–1925 pełnił funkcję sekretarza Polskiego Towarzystwa Orientalistycznego, od 1924 należał do Towarzystwa Naukowego we Lwowie.
Jego zainteresowania naukowe obejmowały dialektologię słowiańską, historię literatury religijnej oraz historię kultury. Jako jeden z pierwszych w Polsce prowadził badania nad językiem zabytków literatury staroruskiej. Analizował występowanie partykuł w języku rosyjskim. Badał język Jakuba Wujka, Piotra Skargi, "Biblii królowej Zofii", "Gesta Romanorum", "Rozmów Mistrza ze Śmiercią", "Żywota Pana Jezu Krysta" Baltazara Opeca. Przygotował krytyczne wydania m.in. "Legendarno-apokryficzno opowieści ruskich o męce Chrystusa z uwzględnieniem zabytków staropolskich" (1931), "Żywota Barlaama i Jozefata" Sebastiana Piskorskiego (1935), wydał też "Ewangeliarz z początku XVI wieku" Jana Sandeckiego-Maleckiego (1947). Prowadził porównawcze badania nad literaturą i kulturą starohinduską, grecko-rzymską, klasycystyczną i europejską współczesną.
Ogłosił szereg prac naukowych, m.in.:
Został pochowany na Cmentarzu Rakowickim w Krakowie.

</doc>
<doc id="185534" url="https://pl.wikipedia.org/wiki?curid=185534" title="Żelju Żelew">
Żelju Żelew



</doc>
<doc id="185535" url="https://pl.wikipedia.org/wiki?curid=185535" title="Boethius">
Boethius



</doc>
<doc id="185537" url="https://pl.wikipedia.org/wiki?curid=185537" title="Tertullian">
Tertullian



</doc>
<doc id="185538" url="https://pl.wikipedia.org/wiki?curid=185538" title="Jerzy Hertel">
Jerzy Hertel

Jerzy Stanisław Hertel (ur. 9 września 1955 w Warszawie) – polski polityk, samorządowiec, inżynier i przedsiębiorca, poseł na Sejm IV kadencji.
Życiorys.
Ukończył studia na Wydziale Inżynierii Lądowej Politechniki Warszawskiej. W latach 1980–1991 pracował jako projektant i wicedyrektor Biura Projektów Przemysłu Cukrowniczego „Cukroprojekt”. Później kierował spółką prawa handlowego. W latach 1994–1999 pełnił funkcję dyrektora zarządu dzielnicy Praga-Północ, następnie do 2000 wicestarosty powiatu warszawskiego. Od 2000 do 2001 zajmował stanowisko wiceburmistrza gminy Warszawa-Centrum. Był radnym dzielnicy (1990–1994), gminy (1994–1998) i Warszawy (1998–2001).
Należał do Unii Wolności, następnie przeszedł do Platformy Obywatelskiej. Z list tego ugrupowania w 2001 uzyskał mandat posła IV kadencji z okręgu warszawskiego.
Uznawany za osobę bliską Pawłowi Piskorskiemu. We wrześniu 2003 został zawieszony w prawach członka PO. Nie wpisano go na listy wyborcze PO w 2005. Powrócił do działalności biznesowej.
W 2000 otrzymał Krzyż Kawalerski Orderu Odrodzenia Polski.

</doc>
<doc id="185539" url="https://pl.wikipedia.org/wiki?curid=185539" title="Tertullianus">
Tertullianus



</doc>
<doc id="185540" url="https://pl.wikipedia.org/wiki?curid=185540" title="Zębowo (województwo wielkopolskie)">
Zębowo (województwo wielkopolskie)

Zębowo – wieś w Polsce położona w województwie wielkopolskim, w powiecie nowotomyskim, w gminie Lwówek. Na zachód od Zębowa rozciągają się większe kompleksy leśne.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego.
W dokumentach z 1258 r. wzmiankowana jest jako wieś Zubowo (Subowo), posiadłość klasztoru benedyktynów w Lubiniu. W dokumencie lokacyjnym Lwówka z 1419 wzmiankowana jest wieś "Zembowo", własność szlachecka. W 1480 właściciel, Jan Turkowski sprzedał wieś Mikołajowi Niegolewskiemu. W XVI w wieś należała do rodu Lwowskich. W 1580 jako właściciela podano Marcina Lwowskiego (Ostroroga). Przynajmniej od 1793 należała do rodziny Łąckich z Lwówka.
W okresie Wielkiego Księstwa Poznańskiego (1815-1848) miejscowość wzmiankowana jako Zembowo należała do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Zembowo należało do okręgu lwowkowskiego i stanowiło część majątku Lwówek Zamek (niem. Neustadt), którego właścicielem był wówczas (1837) Antoni Łącki. W skład rozległego majątku Lwówek Zamek wchodziło łącznie 36 wsi. Według spisu urzędowego z 1837 roku Zembowo liczyło 544 mieszkańców i 55 dymów (domostw).

</doc>
<doc id="185542" url="https://pl.wikipedia.org/wiki?curid=185542" title="Dajr az-Zaur">
Dajr az-Zaur

Dajr az-Zaur (, ) – miasto we wschodniej Syrii (muhafaza Dajr az-Zaur), nad Eufratem. W spisie z 2004 roku liczyło 211 857 mieszkańców.
Stanowi centrum regionu rolniczego (uprawa pszenicy i bawełny) oraz ośrodek przemysłu spożywczego i włókienniczego. Miasto posiada własne lotnisko i jest ważnym węzłem drogowym (połączenia z Damaszkiem i Bagdadem); przez miejscowość biegnie także gazociąg do Trypolis (Liban).
Historia.
Wojna domowa w Syrii.
Od 14 lipca 2014 roku miasto było oblężone przez terrorystów z organizacji Państwo Islamskie (ISIS). Pomimo licznych ataków i ofensyw, terrorystom nie udało się w pełni przełamać linii obronnych oddziałów rządowych, zajęli jednak część miejscowości. Przez ponad 3 lata około 150 tysięcy mieszkańców jacy pozostali w mieście, było zaopatrywanych w leki i żywność drogą lotniczą. Dowództwo nad siłami syryjskimi w mieście w czasie oblężenia sprawował generał Isam Zahr ad-Din.
5 września 2017, dzięki ofensywie syryjskiej armii wspieranej przez Rosję, udało się przerwać oblężenie. 3 listopada 2017 armia syryjska całkowicie wyzwoliła Dajr az-Zaur spod kontroli ISIS.

</doc>
<doc id="185547" url="https://pl.wikipedia.org/wiki?curid=185547" title="Edvard Beneš">
Edvard Beneš

Edvard Beneš (wym. ; ur. 28 maja 1884 w Kožlanach, zm. 3 września 1948 w Sezimovie Ústí) – czeski polityk, prezydent Czechosłowacji w latach 1935–1938, na uchodźstwie w latach 1940–1945, i ponownie w kraju w latach 1945–1948, premier Czechosłowacji w latach 1921–1922, członek parlamentu w latach 1920–1925 i 1929–1935.
Życiorys.
Dzieciństwo i młodość.
Urodził się 28 maja 1884 w miasteczku Kožlany, w Austro-Węgrzech, na terenie obecnych Czech. Pochodził z chłopskiej rodziny, był dziesiątym dzieckiem Matěja Beneša i Anny Beneš. Większość swojej młodości spędził w Pradze. W latach 1896–1904 uczęszczał do gimnazjum w dzielnicy Vinohrady.
Małżeństwo i studia.
Swoją przyszłą żonę, Annę Vlčkovą, poznał w Paryżu. Zaręczyli się w 1906 roku. Planowali wspólnie studiować na Sorbonie. W 1908 roku, Edvard uzyskał doktorat w zakresie nauk prawnych, a w 1912 – habilitację z filozofii. Poślubił Annę w listopadzie 1909 roku. Zmieniła wtedy swoje imię i nazwisko - na Hanę Benešovą.
I wojna światowa.
Podczas I Wojny Światowej Beneš był zaangażowany w działalność przeciwko Austro-Węgrom. Zorganizował wtedy niepodległościowy i antyaustriacki tajny ruch oporu Maffia. We wrześniu 1915 r. zmuszony był wyjechać z kraju. Udał się na wygnanie do Paryża, gdzie podjął zawiłe wysiłki dyplomatyczne, aby uzyskać uznanie Francji i Wielkiej Brytanii dla czechosłowackiej niepodległości. W latach 1916–1918 był sekretarzem czechosłowackiej rady narodowej w Paryżu oraz ministrem spraw wewnętrznych i spraw zagranicznych w tymczasowym rządzie czechosłowackim. W maju 1917 roku Beneš, razem z Tomášem Masarykiem i Milanem Štefánikiem powołali Korpus Czechosłowacki, mający walczyć na froncie we Francji i Włoszech. Liczył kilkadziesiąt tysięcy żołnierzy. W tamtym okresie, Beneš był działaczem partii Partii Narodowo-Społecznej. Uczestniczył w Konferencji pokojowej w Paryżu jako delegat Czechosłowacji. Między innymi dzięki jego działalności Czechosłowacja wywalczyła korzystne dla siebie postanowienia w traktacie pokojowym z Austrią.
Minister spraw zagranicznych Czechosłowacji.
W 1918 roku został mianowany ministrem spraw zagranicznych. Funkcję tę pełnił nieprzerwanie do 1935 roku. W latach 1921–1922 Beneš pełnił stanowisko szefa Rady Ministrów. Jako dyplomata zacieśniał stosunki z Zachodem, jednak utrzymywał również kontakty dyplomatyczne z ZSRR. Był również aktywnym działaczem Ligi Narodów i był radnym w tej organizacji. Zacieśniał także stosunki z państwami Europy Środkowej, odpowiadał za bliskie relacje z Rumunią i Jugosławią w ramach koncepcji Małej Ententy.
Prezydent Czechosłowacji.
W 1935 roku prezydent Masaryk ustąpił ze stanowiska. Jego następcą jako jedyny kandydat został Beneš, wskazany przez Masaryka. Podczas sprawowania funkcji prezydenta w polityce zagranicznej utrzymywał dawne relacje i dalej opierał politykę zagraniczną na kontaktach z Zachodem i Rumunią oraz Jugosławią. Uważał, że Czechosłowacja powinna oprzeć swe bezpieczeństwo na Lidze Narodów i utrzymywaniu postanowień Traktatu Wersalskiego. We wrześniu 1938 roku III Rzesza wysunęła roszczenia wobec terenów zamieszkałych przez ludność niemiecką. W obliczu żądań niemieckich znaczna część czeskiej generalicji zwróciła się do Beneša z żądaniem zaproponowania Polsce federacji z Czechosłowacją. Beneš jednak odmówił. Po zawarciu układu monachijskiego (wrzesień 1938) Beneš podał się do dymisji. 22 października tegoż roku ponownie znalazł się na wygnaniu, tym razem w londyńskiej dzielnicy Putney. Niektórzy historycy (m.in. Zenowiusz Ponarski) na podstawie wspomnień gen. Sudopłatowa utrzymują, że w przeniesieniu się do Wielkiej Brytanii miał pomóc Benešowi Piotr Zubow, były przyjaciel szefa NKWD Ławrentija Berii, zaś jego wyjazd był możliwy dzięki pomocy siatki NKWD, w tym pomocy finansowej.
Rząd na emigracji.
Podczas pobytu na wygnaniu swój czas dzielił między pobyty w Londynie i Paryżu. Bardzo aktywnie angażował się w jednoczenie ośrodka emigracyjnego, który szybko stał się politycznym zapleczem dla sprawy niepodległej Czechosłowacji. W listopadzie 1939 utworzył Czechosłowacki Komitet Narodowy, który później przekształcono w emigracyjny rząd. Objął przy nim stanowisko prezydenta, stając się odpowiednikiem gen. Władysława Sikorskiego, który kierował polityką polskiego Rządu Emigracyjnego. Mimo prób porozumienia między obydwoma krajami, na wzajemnych stosunkach odbijały się spory z przeszłości, w tym kwestia Zaolzia zajętego przez polskie wojsko w 1938 roku. Czechosłowacy sabotowali pomysł utworzenia silnego frontu państw Europy Środkowej stanowiącego przeciwwagę dla aliantów zachodnich. Benešowi zależało przede wszystkim na porozumieniu z ZSRR, w którym upatrywał lidera dla obszaru Europy Środkowej i Wschodniej. W 1943 roku sygnował w Moskwie układ o wzajemnej pomocy i współpracy, który wobec napiętych relacji między Polską a Związkiem Radzieckim ostatecznie przekreślił plany porozumienia na linii Warszawa-Praga.
Trzecia Republika Czechosłowacka.
Po zakończeniu wojny, w 1945 powrócił do Pragi i został zatwierdzony na zajmowanym dotychczas stanowisku przez Zgromadzenie Narodowe. 19 czerwca 1946 został ponownie wybrany na stanowisko prezydenta Republiki. Na mocy jego dekretów pozbawiono obywatelstwa i mienia Niemców oraz Węgrów wysiedlanych z Czechosłowacji. Po zamachu stanu w lutym 1948 zaakceptował nowy skład rządu, przedstawiony przez Klementa Gottwalda. W maju 1948 nie podpisał nowej konstytucji, 7 czerwca zaś złożył urząd i wycofał z życia publicznego.
Śmierć i pogrzeb.
Trzy miesiące po złożeniu urzędu zmarł. Na łożu śmierci poprosił o odwiedziny arcybiskupa Josefa Berana, który zastał go już nieprzytomnego w agonii, wobec czego udzielił Benešowi jedynie warunkowego rozgrzeszenia i ostatniego namaszczenia. Jego pogrzeb odbył się 10 września 1948 roku.
Od roku 2005 przed Ministerstwem Spraw Zagranicznych w Pradze znajduje się jego pomnik.

</doc>
<doc id="185548" url="https://pl.wikipedia.org/wiki?curid=185548" title="Jarosław Boberek">
Jarosław Boberek

Jarosław Boberek (ur. 14 czerwca 1963 w Szczecinku) – polski aktor filmowy, dubbingowy i teatralny, lektor, reżyser polskiego dubbingu.
Kariera zawodowa.
Aktorstwo.
Występuje w Teatrze Studio oraz w Teatrze Praga w warszawskiej Fabryce Trzciny. Jest członkiem zespołu Teatru Capitol w Warszawie.
Ogólnopolską rozpoznawalność zapewniła mu rola posterunkowego w serialu Polsatu "Rodzina zastępcza". Wystąpił w wielu polskich filmach takich jak: "Łowca. Ostatnie starcie", "Gracze", "Pułkownik Kwiatkowski", "Cwał", "Wirus", "Córy szczęścia", "Ostatnia misja", "Wiedźmin", "Tam, gdzie żyją Eskimosi, Pieniądze to nie wszystko," "Pod powierzchnią", "Wyjazd integracyjny", "1920 Bitwa warszawska", "Underdog" i "Miłość do kwadratu", oraz w serialach telewizyjnych: "Twarzą w twarz", "Ojciec Mateusz", "Barwy szczęścia", "Wataha".
Występował też gościnnie w takich serialach jak "13 posterunek", "Ekstradycja", "Dom", "Boża podszewka", "Miodowe lata", "Wiedźmin", "Przeprowadzki", "Na dobre i na złe", "Pitbull", "Halo Hans!", "Londyńczycy", "Lekarze", "Komisarz Alex", "W rytmie serca" i "Ucho Prezesa".
Dubbing.
Jest jedną z czołowych postaci polskiego dubbingu. Jego najpopularniejszą i najbardziej popisową rolą jest Kaczor Donald. Dubbingował także postać króla lemurów Juliana w filmie "Madagaskar" oraz nagrał utwór "Wyginam śmiało ciało" do tego filmu. Użyczył swojego głosu wielu postaciom z Cartoon Network, m.in. Edowi z "Ed, Edd i Eddy", Czerwonemu z "Krowy i Kurczaka". Od niedawna udziela głosu kilku postaciom w serialach 4fun.tv, m.in. w "Troo". Podkłada głos pod Jackie Chana w "Karate Kid", "W 80 dni dookoła świata, Kung Fu Panda" i "Nasza niania jest agentem" a także pod Jacka Blacka w "Epoka lodowcowa" i "Rybki z ferajny." 
Znany jest również polskim graczom komputerowym. Użyczył głosu w grze przygodowej ', gdzie wcielił się w postać Kruka; w 2006 powrócił do tej roli w kontynuacji "Najdłuższej podróży" zatytułowanej '. Dubbingował także tytułową postać w grze '. Wcielił się w królika Maxa w grze ' oraz w detektywa Gustava McPhersona w grze przygodowej "Still Life". Użyczył też głosu kostce Hexowi, złej postaci w grze Disney Universe. Inne gry, w których użyczył głosu, to m.in. ', "Gothic ", "Gothic II", ', "Gothic III", ', ', "Świątynia pierwotnego zła", "Neverwinter Nights 2", "Heroes of Might &amp; Magic V", "Colin McRae Rally 04", "Age of Empires III", ', "Wiedźmin", "Assassin’s Creed", "Mass Effect", "Ghost Master", ', "Killzone 2", ', ', ', ', ', "Mirror’s Edge", ', "Harry Potter i Komnata Tajemnic, Buzz! Świat quizów."
Użyczył również głosu Sercu w cyklu reklam TP S.A. oraz Orange Polska "Serce i Rozum".
Jako reżyser dubbingu ma na swoim koncie mniej znane produkcje, takie jak: "Disco robaczki", "Ryś i spółka, czyli zwierzaki kontratakują", "Miś Yogi" czy "Delfin Plum".
Życie prywatne.
Jest ojcem trójki dzieci: Mateusza, z pierwszego małżeństwa oraz Franciszka (ur. 2 czerwca 1994) i Jana (ur. 11 listopada 1992) z drugiego małżeństwa z aktorką Iloną Kucińską.

</doc>
<doc id="185550" url="https://pl.wikipedia.org/wiki?curid=185550" title="Spawanie TIG">
Spawanie TIG

TIG (ang. "tungsten inert gas") lub GTAW ("gas tungsten arc welding") – metoda spawania nietopliwą elektrodą wolframową w osłonie gazów obojętnych, takich jak argon, hel lub ich mieszanki (nie można natomiast stosować azotu). Oznaczona jest kodem 141. Łuk jarzy się pomiędzy elektrodą nietopliwą wykonaną z czystego wolframu lub wolframu uszlachetnionego tlenkami, takimi jak tlenek toru(IV) (ThO2), tlenek cyrkonu(IV) (ZrO2), tlenek lantanu(III) (La2O3) i innymi, a spawanym materiałem. W większości przypadków elektroda wolframowa (palnik TIG) podłączana jest do bieguna ujemnego, a zacisk masy do bieguna dodatniego spawarki. Powoduje to wydzielanie się większej ilości ciepła w miejscu powstawania spoiny, mniejsze obciążenie elektrody wolframowej (elektrony przepływają od minusa do plusa).
Oznaczenie elektrod nietopliwych:
Zastosowanie.
Metoda TIG jest stosowana do spawania ręcznego lub automatycznego. Metodą tą spawa się prądem stałym wszystkie gatunki stali, zwłaszcza stale wysokostopowe, oraz metale nieżelazne. Największe zastosowanie znajduje jednak przy łączeniu aluminium i stopów aluminium z użyciem prądu przemiennego ze względu na uzyskiwanie złącz spawanych o bardzo wysokiej jakości. Jedna z najbardziej uniwersalnych metod spawania. 

</doc>
<doc id="185551" url="https://pl.wikipedia.org/wiki?curid=185551" title="Édouard Daladier">
Édouard Daladier

Édouard Daladier (ur. 18 czerwca 1884 w Carpentras, zm. 10 października 1970 w Paryżu) – francuski polityk.
Życiorys.
W latach 1919–1940 był deputowanym do parlamentu, kilkakrotnie ministrem różnych resortów (m.in. kolonii – 1924–1925, robót publicznych – 1930–1932, wojny – 1936–1937). Trzykrotnie był też premierem rządu – w 1933, 1934 i od kwietnia 1938 do marca 1940. Był jednym z przywódców Partii Radykalnej. Kiedy afera Stavisky'ego przesądziła o upadku rządu Camille'a Chautempsa prezydent powierzył mu sformowanie nowego gabinetu. Słynął z nieudolności i korupcji.
W dniu 6 lutego 1934 roku monarchistyczny dziennik „L'Action Française” wezwał swoich czytelników: „Po wyjściu z biur paryżanie udadzą się przed Izbę Deputowanych, aby dać do zrozumienia rządowi i jego parlamentarnym poplecznikom, że mają dość tego wstrętnego reżimu”. O godzinie 18:00 na Placu Concorde zgromadziły się tłumy ludzi, głównie członkowie i sympatycy organizacji monarchistycznych, narodowych, faszystowskich i kombatanckich – Akcji Francuskiej, Kamelotów Króla, Krzyży Ognistych, Młodzieży Patriotycznej, Solidarności Francuskiej. Organizatorzy oceniali liczbę ludzi na blisko 200 tys. Około 19:30 na moście Concorde policja otworzyła ogień do tłumu. Rozruchy ustały dopiero o północy. Katolicki dziennik „La Croix” napisał o „szlachetnej krwi przelanej na Placu Zgody”. Lewicowa prasa zarzucała demonstrującym próbę przeprowadzenia zamachu stanu. Premier E. Daladier w oficjalnym komunikacie skłamał, że zginęło tylko 6 demonstrantów i aż 3 policjantów, a 350 osób (w tym 180 policjantów) odniosło rany. W rzeczywistości poległo lub zmarło z odniesionych ran 16 uczestników demonstracji i 1 policjant. Było też 2329 rannych, w tym 1764 policjantów. „Krwawy wtorek” doprowadził do upadku gabinetu E. Daladiera. Nie zniknął on jednak z polityki. 
We wrześniu 1938 podpisał układ monachijski, w wyniku którego Czechosłowacja utraciła Kraj Sudetów, fortyfikacje i możliwość skutecznej obrony, a 15 marca 1939 niepodległość. Stał na czele rządu w pierwszym etapie II wojny światowej. W 1940 został aresztowany przez rząd Vichy, sądzony w 1942 w Riom, a następnie (w 1943) deportowany do Niemiec i uwięziony w obozach koncentracyjnych w Dachau oraz w Buchenwaldzie. 
Mimo kompromitującej nieudolności został w 1946 wybrany deputowanym do Zgromadzenia Konstytucyjnego IV Republiki, zaś w latach 1946–1958 do Zgromadzenia Narodowego. W latach 1947–1954 był przewodniczącym Ugrupowania Lewicy Republikańskiej, w latach 1957–1958 przewodniczącym Partii Radykalnej. Sprzeciwiał się utworzeniu Europejskiej Wspólnoty Obronnej, występował także przeciwko układom paryskim. Przeciwnik prezydenta de Gaulle'a, protestował przeciwko ograniczeniu roli parlamentu w Konstytucji V Republiki.

</doc>
<doc id="185553" url="https://pl.wikipedia.org/wiki?curid=185553" title="Obróbka forsowna">
Obróbka forsowna

Obróbka forsowna – sposób obróbki błony fotograficznej polegający na zmianie czasu lub temperatury obróbki (gł. dotyczy to wywoływania) materiałów, które zostały celowo naświetlone tak, jakby miały czułość niższą (ang. "pull") lub częściej wyższą (ang. "push") od nominalnej.
Zadaniem obróbki forsownej jest uzyskanie obrazu możliwie zbliżonego do tego, który można by uzyskać podczas standardowego naświetlenia i wywołania materiału fotograficznego.
Obróbka forsowna wpływa na wielkość ziarna oraz kontrast obrazu. Przy obróbce forsownej "podwyższającej" czułość uzyskuje się ziarno większe od nominalnego dla danej błony oraz wyższy kontrast i odwrotnie przy "obniżaniu" czułości ziarno jest mniejsze a kontrast spada.

</doc>
<doc id="185558" url="https://pl.wikipedia.org/wiki?curid=185558" title="Wywoływanie">
Wywoływanie

Wywoływanie materiałów fotograficznych (błon i papierów) – proces fotograficzny, którego zasadniczym etapem jest reakcja chemiczna, w wyniku której przetwarzane są naświetlone obszary substancji światłoczułej. W ten sposób obraz utajony przekształca się w negatywowy obraz jawny. Wywoływanie przeprowadza się najczęściej przy użyciu kąpieli w roztworze wywoływacza. Większość materiałów fotograficznych musi być następnie poddanych utrwalaniu.
Obrazy pozytywowe otrzymywane są poprzez dwukrotne wywoływanie, przedzielone usunięciem produktów pierwszego wywoływania i naświetlaniem (lub chemicznym odpowiednikiem tego procesu) pozostałej substancji światłoczułej.
W przypadku fotografii srebrowej proces wywoływania polega na redukcji naświetlonych kryształków halogenków srebra do koloidalnego metalicznego srebra. Wiele wywoływaczy umożliwia przekształcenie także nienaświetlonych ziaren halogenków, jednak znacznie szybciej redukowane są kryształki naświetlone, a proces wywoływania zostaje zakończony zanim nastąpi redukcja materiału nienaświetlonego. 

</doc>
<doc id="185562" url="https://pl.wikipedia.org/wiki?curid=185562" title="George Hamilton Gordon">
George Hamilton Gordon



</doc>
<doc id="185565" url="https://pl.wikipedia.org/wiki?curid=185565" title="Web Services Description Language">
Web Services Description Language

Web Services Description Language (WSDL) – oparty na XML język do definiowania usług sieciowych umożliwiających automatyczną komunikację, czyli przesyłanie danych pomiędzy systemami teleinformatycznymi
Opracowany został przez Microsoft i IBM.
Język opisuje protokoły i formaty używane przez usługi sieciowe. Opisy WSDL mogą być umieszczane w rejestrze UDDI – kombinacja WSDL i UDDI ma się przyczynić do promocji rozwiązań usług internetowych.
WSDL wykorzystuje język XML do opisu punktów dostępu do usług internetowych. Język WSDL definiuje zestaw kilku struktur XML pozwalających na pełny opis usług (struktury danych wymienianych z usługą, sposób połączenia z usługą, najczęściej HTTP).

</doc>
<doc id="185566" url="https://pl.wikipedia.org/wiki?curid=185566" title="Odbielanie">
Odbielanie

Odbielanie – proces fotograficzny stosowany podczas obróbki odwracalnej błon fotograficznych, polegający na usunięciu z emulsji światłoczułej srebra metalicznego bez naruszenia halogenków srebra. Wykonuje się to przeprowadzając srebro w łatwo rozpuszczalną w wodzie sól, najczęściej przy użyciu rozcieńczonego kwasu chromowego lub roztworu dwuchromianu sodu zakwaszonego kwasem solnym. Srebro zostaje utlenione zgodnie z reakcją:
Jeśli w roztworze brak jest jonów halogenków, jony srebra dyfundują z emulsji światłoczułej najpóźniej w czasie płukania następującego po odbielaniu.
Proces odbielania stosuje się także w obróbce „zwykłych” materiałów fotograficznych barwnych, jak błony i filmy negatywowe oraz papiery fotograficzne i filmy pozytywowe barwne. W przypadku materiałów filmowych kinematograficznych roztwór odbielający zawiera żelazicyjanek potasowy jako utleniacz oraz bromek potasowy umożliwiający powstanie w wyniku reakcji chemicznej bromku srebra. Ten związek jest następnie rozpuszczany w kąpieli utrwalającej.
W szybkiej obróbce wysokotemperaturowej negatywowej, jak proces C-41, oraz pozytywowej – stosowanej w labach – używa się jednej kąpieli odbielająco-utrwalającej. W tym przypadku związkiem rozpuszczającym sole srebra z emulsji światłoczułej są tak zwane związki kompleksowe.

</doc>
<doc id="185570" url="https://pl.wikipedia.org/wiki?curid=185570" title="Sabat (zlot)">
Sabat (zlot)

Sabat – spotkanie osób praktykujących czarostwo, okultyzm i inne praktyki magiczne. Jest to także określenie na święto w religii Wicca. Podczas sabatu świętuje się zmiany w naturze poprzez praktykowanie czarów i innych rytuałów. 
W nowożytnych wierzeniach ludowych legendarny nocny zlot czarownic i demonów na narady, ucztę i zabawy. Odbywał się przeważnie na łysych szczytach trudno dostępnych gór podczas pełni księżyca. O udział w nim oskarżano najczęściej kobiety podczas procesów o czary. Najpopularniejszym miejscem spotkań czarownic w Polsce prawdopodobnie była Łysa Góra. 
Sabatami są określane również współcześnie obchodzone przez wiccan święta, zaadaptowane z dawnych świąt obchodzonych w przedchrześcijańskiej Europie. Wszystkie sabaty wiccańskie tworzą Koło Roku.
Sabaty, w tym kontekście pogańskie święta, były one również adaptowane przez chrześcijan, którzy „chrzcili” je i nadawali im nowe nazwy, chcąc w ten sposób zachęcić ludność pogańską do przejścia na nową wiarę – tak jak to miało miejsce np. w Noc Kupały, która przerodziła się w Noc Świętojańską. 
Niewiele osób wie, że pojęcie to jest pokrewne z judaistycznym szabatem, czyli dniem świętowania.
Sabat oczami francuskich demonologów.
Żyjący w XVI i XVII wieku demonolodzy francuscy nie byli zgodni co do tego, w jakie dni tygodnia odbywały się sabaty. Nicholas Rémy uważał, że miały one miejsce w soboty, a Pierre de Lancre był zwolennikiem poglądu, że czarownice spotykały się trzy razy w tygodniu - w poniedziałki, środy i w piątki. Henri Boguet sugerował, że było to w czwartki, ale wymieniał również poniedziałki, piątki i niedziele. 
Rémy uważał, że kobiety udają się na sabat nocą (dwie godziny przed północą), a ich "zabawa" trwa do porannego piania koguta. Podawane podczas niej potrawy są niedobre - gorzkie i ostre. Na sabacie tańczono i poddawano się zbiorowej rozpuście. De Lancre twierdził, że spotykało się wówczas nawet sto tysięcy kobiet. 
Jean Bodin uważał, że diabeł przyjmował podczas sabatu postać kozła, któremu czarownice oddawały cześć poprzez pocałunek w pośladki (tzw. pocałunek hańby - łac. "osculum infame").
Sporna wiarygodność przekazów o sabatach czarownic.
Współcześni badacze nie są w stanie znaleźć żadnego potwierdzenia tezy, że fizyczne zgromadzenia praktykujących czary miały miejsce. W swoim opracowaniu "The Pursuit of Witches and the Sexual Discourse of the Sabbat" historyk Scott E. Hendrix przedstawia dwojakie wyjaśnienie, dlaczego te historie były tak powszechnie opowiadane, mimo że sabaty prawdopodobnie nigdy nie miały miejsca. Po pierwsze, wiara w realną moc czarów rosła w późnym średniowieczu i we wczesnym okresie nowożytnym w Europie, gdy w niektórych społecznościach rozpowszechnił się pogląd doktrynalny przeciwny kanonowi episkopatu. Podsycało to paranoję wśród niektórych autorytetów religijnych, twierdzących, że istnieje rozległy podziemny spisek czarownic, zdeterminowanych, by obalić chrześcijaństwo. Kobiety, które przekroczyły wiek rozrodczy, były łatwym celem i stawały się kozłami ofiarnymi, obwinianymi o klęski głodu, zarazy, wojny i inne problemy. Elementy prymitywne i orgiastyczne sprawiały, że opowieści te były przekazywane dalej.
Opisy sabatów były sporządzane lub publikowane przez księży, prawników i sędziów, którzy nigdy nie brali udziału w tych spotkaniach, lub były przepisywane w trakcie procesów o czary. To, że świadectwa te odzwierciedlają rzeczywiste wydarzenia, w przypadku zdecydowanej większości przekazów uważane są za wątpliwe. Norman Cohn dowodził, że w dużej mierze zależały one od oczekiwań przesłuchujących i swobodnych skojarzeń oskarżonych, a odzwierciedlają jedynie popularne w tamtych czasach wyobrażenia, na które wpływ miały ignorancja, strach i nietolerancja religijna wobec grup mniejszościowych.
Niektóre z istniejących przekazów na temat sabatów zostały przekazane, gdy opowiadająca je osoba była torturowana i w ten sposób motywowana do zgadzania się z przedstawianymi jej sugestiami.

</doc>
<doc id="185571" url="https://pl.wikipedia.org/wiki?curid=185571" title="Emulsja światłoczuła">
Emulsja światłoczuła

Emulsja światłoczuła – zwykle zawiesina drobnokrystalicznych światłoczułych soli srebra (halogenków) w żelatynie.
Dodatkowymi składnikami emulsji mogą być barwniki uczulające lub komponenty barwników tworzących obraz fotograficzny na materiałach barwnych. Jeśli emulsją zostanie pokryta folia z tworzywa sztucznego, to powstanie błona fotograficzna, potocznie nazywana kliszą.
Emulsją światłoczułą nazywa się także materiały światłoczułe (fotorezysty) używane w procesach fotolitografii. Są to zwykle polimery światłoczułe rozpuszczone w rozpuszczalnikach organicznych.

</doc>
<doc id="185575" url="https://pl.wikipedia.org/wiki?curid=185575" title="Edouard Daladier">
Edouard Daladier



</doc>
<doc id="185576" url="https://pl.wikipedia.org/wiki?curid=185576" title="Barwnik uczulający">
Barwnik uczulający



</doc>
<doc id="185577" url="https://pl.wikipedia.org/wiki?curid=185577" title="Sensybilizator (fotografia)">
Sensybilizator (fotografia)

Sensybilizator – substancja chemiczna dodawana do emulsji światłoczułej w celu powiększenia i zrównoważenia czułości negatywowego materiału światłoczułego w większym zakresie częstotliwości fal świetlnych pochłanianych przez tę substancję.

</doc>
<doc id="185580" url="https://pl.wikipedia.org/wiki?curid=185580" title="Tomasz Jefferson">
Tomasz Jefferson



</doc>
<doc id="185582" url="https://pl.wikipedia.org/wiki?curid=185582" title="Jefferson">
Jefferson

Dzielnice miast w USA:
Miejscowości w USA:
Gminy w USA:
Hrabstwa w USA:
Parafie w USA:

</doc>
<doc id="185590" url="https://pl.wikipedia.org/wiki?curid=185590" title="Sokół Millennium">
Sokół Millennium

Sokół Millennium (ang. "Millennium Falcon") – statek kosmiczny pojawiający się w filmach, książkach i innych pozycjach z serii "Gwiezdne wojny". Sokół Millennium pojawił się też w "Łowcy Androidów". W niektórych polskich tłumaczeniach znany też jako Tysiącletni Sokół, Sokół Tysiąclecia itp.
"Sokół" to zmodyfikowany koreliański frachtowiec typu YT-1300, określany przez właściciela jako „najszybsza kupa złomu w Galaktyce” – i faktycznie jedna z najszybszych jednostek jeśli chodzi o podróże w nadprzestrzeni. Zarówno statek, jak i właściciel, odegrali kluczową rolę podczas galaktycznej wojny domowej.
Chronologicznie pierwszy raz na chwilę pojawia się w filmie '. Pierwszy raz pojawia się w ogóle w filmie '. Następnie w posiadaniu Lando Calrissiana, później przechodzi w ręce Hana Solo w wyniku wygranej z Landem partii sabaka. Wykorzystywany głównie w działaniach przemytniczych – transport przyprawy z Kessel itp.
Spełnia znaczącą rolę w bitwie o Yavin, obecny podczas bitwy o Hoth i ucieczki Hana oraz Leii na Bespin. Po pochwyceniu Hana przez Bobę Fetta – tymczasowo pod dowództwem Calrissiana. Bierze udział w bitwie pod Endorem (zaliczone pół zestrzelenia drugiej Gwiazdy Śmierci), następnie zwrócony Hanowi i wykorzystywany w wielu misjach bojowych i dyplomatycznych (m.in. Bakura, Iphigin). Na przestrzeni lat wielokrotnie przebudowywany i modyfikowany, jak również uszkadzany i remontowany.

</doc>
<doc id="185592" url="https://pl.wikipedia.org/wiki?curid=185592" title="Kitabhana">
Kitabhana

Kitabhana – projekt polegający na umieszczeniu w Internecie elektronicznych wersji tekstów pisarzy bośniackich i hercegowińskich, piszących w języku bośniackim lub też tworzących w przeszłości i obecnie na terenie Bośni i Hercegowiny. 
Oprócz współczesnych twórców, posługujących się współczesnym, standaryzowanym językiem bośniackim (słowiańskim) i zaliczanych do współczesnej literatury bośniackiej, w projekcie obecni są także autorzy tworzący w przeszłości (XV–XIX w.) na terenie Bośni i Hercegowiny w innych językach (głównie tureckim, dzięki czemu uważani są oni również za przedstawicieli literatury tureckiej). Takie ujęcie jest czasami krytykowane, niemniej jednak wyraża obecną w Bośni i Hercegowinie tendencję do wpisywania we własną przestrzeń kulturalną wszystkich osiągnięć lokalnej tradycji muzułmańskiej, bez względu na język i pochodzenie twórcy (tureckie bądź słowiańskie). 
W bibliotece dominuje głównie poezja, a także, choć w o wiele mniejszym stopniu, krótkie formy prozatorskie (nowela i opowiadanie).
Strona służy głównie afirmacji kultury bośniackiej, udokumentowaniu bogactwa i różnorodności bośniackiej tradycji piśmienniczej i jest przeznaczona dla wszystkich, którzy zainteresowani są kulturą literacką Bośni i Hercegowiny.
Słowo "kitabhana" pochodzi z języka tureckiego (pierwotnie z arabskiego) i oznacza "księgarnię". 

</doc>
<doc id="185595" url="https://pl.wikipedia.org/wiki?curid=185595" title="PowerStrip">
PowerStrip

PowerStrip – program komputerowy, stworzony przez firmę EnTech Taiwan, służący do przetaktowywania kart graficznych i zarządzania parametrami monitora.
Najnowsza wersja zawiera dane o ponad 1500 modelach monitorów.

</doc>
<doc id="185600" url="https://pl.wikipedia.org/wiki?curid=185600" title="Teatr Lalki i Aktora „Kubuś”">
Teatr Lalki i Aktora „Kubuś”

Teatr Lalki i Aktora „Kubuś” – kielecki teatr wystawiający sztuki dla dzieci.
Historia teatru.
„Kubuś” został utworzony w 1955 r. z inicjatywy Stefana Karskiego pod nazwą „Objazdowy Teatr Lalek i Aktora »Kubuś«”. Przez pierwsze dziesięć lat swojego istnienia teatr nie miał własnej siedziby, dopiero w roku 1965 przyznano mu kilka pomieszczeń na biuro, pracownię i próby. Za czasów wczesnego socjalizmu „Kubuś” stanowił jedną z nielicznych instytucji kulturalnych docierających do mniejszych miejscowości ówczesnego województwa kieleckiego. Od 1981 roku nastąpił dynamiczny rozwój teatru. Prace remontowe w jego siedzibie trwały aż do 1992 roku, kiedy to zakończono budowę jednej z najnowocześniejszych widowni w Polsce.

</doc>
<doc id="185601" url="https://pl.wikipedia.org/wiki?curid=185601" title="Camarilla">
Camarilla



</doc>
<doc id="185606" url="https://pl.wikipedia.org/wiki?curid=185606" title="Dydnia (gmina)">
Dydnia (gmina)

Dydnia – gmina wiejska w województwie podkarpackim, w powiecie brzozowskim. W latach 1975–1998 gmina położona była w województwie krośnieńskim.
Siedziba gminy to Dydnia.
Według danych z 30 czerwca 2004 gminę zamieszkiwało 8259 osób. Natomiast według danych z 31 grudnia 2017 roku gminę zamieszkiwało 7978 osób.
Historia.
Na początku 1939 tytułami honorowego obywatelstwa gminy zostali wyróżnieni: Ignacy Mościcki, Edward Śmigły-Rydz, Felicjan Sławoj Składkowski, Eugeniusz Kwiatkowski.
Struktura powierzchni.
Według danych z roku 2002 gmina Dydnia ma obszar 130,02 km², w tym:
Gmina stanowi 24,06% powierzchni powiatu.
Demografia.
Dane z 31 grudnia 2017 roku.
Historia.
Dydnia dzieliła się na dwie części D. Dolna i D. Górna. Pierwsze wzmianki z roku 1361 Dydnia, Dedna 1407, 1872 Dednia. Parafia łacińska obejmowała swoim historycznym zasięgiem miejscowości:
Falejówka, Jabłonka, Jabłonica Ruska, Końskie, Krzemienna, Krzywe, Raczkowa, Temeszów, Witryłów, Wydrna
Sołectwa.
Dydnia, Grabówka, Jabłonka, Końskie, Krzemienna, Krzywe, Niebocko, Niewistka, Obarzym, Temeszów, Ulucz, Witryłów, Wydrna.
Miejscowość bez statusu sołectwa: Jabłonica Ruska, Hroszówka
Sąsiednie gminy.
Bircza, Brzozów, Nozdrzec, Sanok

</doc>
<doc id="185608" url="https://pl.wikipedia.org/wiki?curid=185608" title="Stowarzyszenie Artystyczne Ecce Homo">
Stowarzyszenie Artystyczne Ecce Homo

Teatr Ecce Homo – kielecki teatr poruszający się głównie w formule performance. Powstał w 1996 roku jako projekt artysty plastyka, dyrektora Państwowych Szkół Plastycznych w Kielcach - Tadeusza Maja.
Działalność.
Do roku 2011 teatr zrealizował 35 spektakli. W działaniach teatru uczestniczą uczniowie i studenci oraz osoby dorosłe, opiekę artystyczną nad zespołem od roku 2000 sprawuje Anna Kantyka-Grela, która jest także managerem teatru. Od roku 2006 dzięki zaangażowaniu reżysera teatralnego Marcina Bortkiewicza teatr inscenizuje adaptacje utworów Moliera, Manna, Sołżenicyna i Dostojewskiego. Teatr prowadzi także systematyczne działania edukacyjne w formie warsztatów teatralnych. Od 2000 roku organizuje coroczne Przegląd Teatrów Alternatywnych, w ramach którego prezentowane są spektakle teatrów alternatywnych z całej Polski.
Siedziba.
Początkowo siedziba teatru mieściła się w murach Państwowych Szkół Sztuk Plastycznych. W połowie 2007 roku teatr przeniósł się do budynku dawnej Bazy Zbożowej. Pierwsza sala teatralna powstała w starej spawalni samochodowej.

</doc>
<doc id="185609" url="https://pl.wikipedia.org/wiki?curid=185609" title="Przetaktowywanie">
Przetaktowywanie

Przetaktowywanie (ang. "overclocking"), potocznie podkręcanie – zwiększanie szybkości pracy, a zarazem wydajności sprzętu komputerowego, poprzez podnoszenie częstotliwości zegara taktującego procesora, karty graficznej czy pamięci RAM za pomocą odpowiedniego oprogramowania lub zmiany odpowiednich ustawień BIOS-u (w przypadku CPU i RAM-u). W starszych modelach płyt głównych do przetaktowywania używano zworek lub przełączników DIP. Większość zaawansowanych overclockerów nierzadko ingeruje w elektronikę sprzętu, poddając ją skomplikowanym modyfikacjom.
Potoczne określenie to "podkręcanie"; poza nim używa się jeszcze takich skrótów jak "OC", "O/C" oraz określenia angielskiego "overclocking". Aby efektywnie podkręcić dane podzespoły wymagane jest utrzymanie ich odpowiednio niskiej temperatury. Wyczynowi overclockerzy wykorzystują do tego ciekły azot, suchy lód, a niekiedy nawet ciekły hel. Przy niedużych przetaktowaniach może wystarczyć standardowy układ chłodzący, jakkolwiek przy ewentualnej jego awarii (z wyjątkiem niektórych kart graficznych) użytkownik przetaktowanego sprzętu traci prawo do gwarancji.
Praktycznym celem podkręcania jest zwiększenie wydajności komputera powyżej poziomu, jaki nominalnie oferują posiadane komponenty, a niekiedy również powyżej tego co jest dostępne na rynku. Umiejętne dobranie „podkręcalnego” procesora (na ogół modele z niskim, odblokowanym mnożnikiem) może pozwolić na osiągnięcie wydajności komputera przewyższającej to, co można by osiągnąć z najdroższym procesorem danego typu, przy jednocześnie zdecydowanie niższych kosztach. Współcześnie, w warunkach domowych, stosunkowo łatwo jest uzyskać podkręcenie rzędu 10 ÷ 20%; osiągnięcie więcej niż 30% jest jednak już sporym sukcesem.
Wybrane rekordy.
Profesjonalny overclocking wymaga sporej wiedzy o elektronice i teorii rozpraszania ciepła; wymaga też często wyselekcjonowanych i dosyć drogich urządzeń – specjalnych wydań płyt głównych, zasilaczy i elementów układu chłodzenia.
Jednym z problemów jest to, że procesory od tego samego producenta mają różnice związane z tym z jakiej części wafla krzemowego zostały zrobione. Te rozbieżności w jakości czipów nazywane są loterią krzemową. Stąd rekordy podkręcania częściowo związane są z konkretnym egzemplarzem procesora, a nie tylko z modelem.
Problemy.
Niemożność uruchomienia komputera.
W przypadku przetaktowania procesora może nastąpić sytuacja, gdy komputer nie wykona ponownego rozruchu, co najczęściej spowodowane jest zbyt dużym FSB dla danej płyty głównej. Należy wtedy wyczyścić zawartość pamięci CMOS zworką na płycie głównej, co powinno przywrócić standardowe ustawienia pracy płyty głównej. Modele płyt głównych skonstruowane z myślą o podkręcaniu podzespołów komputera niekiedy mają wyprowadzony przycisk resetu lub potrafią przywrócić ustawienia domyślne automatycznie w przypadku, gdy próba uruchomienia komputera na niestandardowych ustawieniach zawiedzie.
Niestabilna praca.
Nawet, gdy uda się uruchomić system operacyjny na przetaktowanym komputerze, nie oznacza to sukcesu. Problemy z błędną pracą przetaktowanych elementów mogą pojawić się dopiero w określonych warunkach lub po dłuższej pracy. Nie wszystkie błędy prowadzą wprost do łatwo obserwowalnych skutków.
Skutkami niestabilnej pracy komputera mogą być:
Przy stopie błędów rzędu 10-12 (jeden błąd na bilion operacji) można oczekiwać wystąpienia kilku błędów w każdej sekundzie pracy i może okazać się niemożliwym uruchomienie systemu operacyjnego. Gdy błąd występuje raz na biliard operacji (stopa błędów rzędu 10-15) to mamy szansę zaobserwować problem raz na parę minut pracy i obecność problemu będzie dość oczywista. Stopa błędów rzędu 10-18 (jeden błąd na trylion operacji) lub niższa może skutkować trudnymi do zdiagnozowania i powtórzenia problemami występującymi raz na kilka godzin do kilku dni.
Częstotliwość występowania błędów na ogół wzrasta wraz z temperaturą pracy podzespołu. Zdarza się, że komputer wykazuje problemy dopiero po długotrwałym (rzędu godziny) pełnym obciążeniu lub np. podczas upałów. Niekiedy błędna praca jest skutkiem przeciążenia układów zasilania i stabilizacji napięć w komputerze. W takim przypadku zawieszenia zdarzają się, gdy nagle wzrośnie lub spadnie pobór prądu przez procesor, np. przy włączaniu programu po okresie bezczynności lub zupełnie losowo i bez wyraźnego związku z wykonywanymi operacjami.
Skrócona żywotność.
Elementy półprzewodnikowe pracujące w podwyższonej temperaturze starzeją się szybciej na skutek zwiększonej dyfuzji domieszek w materiale półprzewodnikowym. Niekiedy po przekroczeniu określonej temperatury następuje lawinowy wzrost prądu prowadzący do zniszczenia układu.
Głośność i pobór energii.
Przetaktowane układy pobierają więcej prądu z sieci energetycznej, więc wydzielają więcej ciepła niż te, które pracują standardowo. Ich użytkowanie wiąże się z koniecznością stosowania dodatkowych wentylatorów, wysokowydajnych zestawów chłodzących lub co najmniej utrzymywaniem wysokich prędkości obrotowych wentylatorów sterowanych automatycznie (w wysokiej klasy zasilaczach, na kartach graficznych oraz wentylatorów na schładzaczach CPU podłączonych do 4-stykowych gniazd). Głośny szum podczas pracy takiego komputera może sprawiać, że praca w jego pobliżu będzie niekomfortowa.
Testowanie.
Aby zredukować prawdopodobieństwo wystąpienia problemów z niestabilną pracą należy poddać podkręcony komputer kilku obciążającym testom. Jednym z popularnych programów pozwalających na to jest Prime95 (mprime), który obciąża wszystkie dostępne rdzenie testowanego procesora i sprawdza poprawność obliczeń. Jedną z aplikacji umożliwiających testowanie poprawności działania pamięci jest Memtest86+ działający niezależnie od systemu operacyjnego.
Aby znaleźć parametry pracy oferujące najwyższą wydajność w zadanych warunkach, procedurę testowania wykonuje się na ogół dla kilku zestawów parametrów pracy, przez co testowanie może zająć nawet kilka dni.

</doc>
<doc id="185614" url="https://pl.wikipedia.org/wiki?curid=185614" title="Falejówka">
Falejówka

Falejówka (dawniej "Chwalejówka", w 1447 "Faleowka", 1464 "Faleyowka", 1489 "Phaleyowka", 1499 "Falyowka", 1589 "Falieiwka", 1646 "Faleiowka", 1872 "Falejówka") – wieś w Polsce położona w województwie podkarpackim, w powiecie sanockim, w gminie Sanok.
W latach 1954–1959 wieś była siedzibą gromady Falejówka. W latach 1975–1998 miejscowość administracyjnie należała do województwa krośnieńskiego.
Geografia.
Wieś leży nad potokiem Pijawka (dopływem potoku Różowego). Jest otoczona górami.
Od nazw dawnych folwarków powstały nazwy miejsc: Guzowskie, Dedeńszczyzna, Ziemrowszczyzna. Przed 1939 niektóre partie wsi nosiły nazwy: Żydownia, Wielkie Łąki, Leśne Młaki, Jasiówka, Widacz, Majoróowka, Guzowskie, Ziemrowszczyzna.
Historia.
Zarówno według przekazywanej legendy, jak i zgodnie z aktami grodzkimi ziemi sanockiej, nazwa wsi pochodzi od rycerza Fala, który założył tę osadę w XV wieku.
W latach 1430–1447 wieś była własnością Małgorzaty Dydyńskiej, wdowy po Mikołaju. Po niej dobra dydeńskie odziedziczyli synowie Paweł i Mikołaj, którzy to posiadali pieczęć z herbem Gozdawa. Oprócz Falejówki, byli oni jeszcze w posiadaniu takich wsi jak: Krzemienna, Temeszów i Dydnia. W 1489 roku trzej synowie Elżbiety, tj. Jan, Zygmunt i Stanisław Dydyńscy podzielili majątek pomiędzy siebie w taki sposób, że Janowi przypadły wsie: Falejówka, Jabłonka i połowa wsi Wydrna, zaś Zygmunt i Stanisław stali się właścicielami Dydni, połowy wsi Wydrna, Temeszowa, Krzemiennej oraz Jabłonicy Ruskiej.
W kolejnych latach Falejówka zmieniała właścicieli. W 1655 roku był nim Jana, a następnie Samuel Zagórski, potem rodzina Wolińskich, Janowskich. W połowie XIX wieku właścicielem posiadłości tabularnej w Falejówce był Lib. Jankowski. W drugiej połowie XIX wieku właścicielem ziemskim Falejówki był Zygmunt Janowski. Następnie jako właściciele figurowali jego spadkobiercy (ok. 1903), Stefan Janowski (ok. 1905), M. Bleiberg, M. Henschober i spółka (w 1911 posiadali 538 ha), Później Olga Janowska i wspólnicy (ok. 1914–1918). Ostatnim właścicielem był prof. Ludwik Ehrlich.
W okresie II Rzeczypospolitej w Falejówce działał Związek Strzelecki (w 1939 liczące 42 członków), straż pożarna (w 1939 licząca 20 członków), kółko rolnicze (w 1939 liczące 46 członków), Kasa Stefczyka (w 1939 licząca 120 udziałowców), kółko dramatyczne, ruchoma biblioteka od TSL z Sanoka. Pod wzgórzem Wroczeń istniało źródło siarczane, należące do Stanisława Słoneckiego z pobliskich Jurowiec, z którego woda była używana przy dolegliwościach reumatycznych. Według stanu z lutego 1939 wieś zamieszkiwało 791 mieszkańców, w tym 746 Polaków, 39 Rusinów i 6 Żydów.
W Falejówce znajduje się rzymskokatolicki kościół Podwyższenia Krzyża Świętego parafii pod tym samym wezwaniem należącej do dekanatu Grabownica. Neogotycki kościół parafialny został wybudowany na planie krzyża w latach 1908–1914 przez inż. architekta Wilhelma Szomka. Przy głównej drodze przed 1939 powstało kilka kapliczek, wzniesionych przez majętniejszych gospodarzy.
We wsi znajdują się także: Szkoła Podstawowa, Dom Kultury, biblioteka, Ochotnicza Straż Pożarna (mająca na swoim koncie liczne wysokie miejsca w zawodach strażackich gminnych i okręgowych) oraz jeden sklep spożywczy. W parku, przez wiele lat istniała duża altana „Grzybek”. Z dawnej zabudowy wsi zachował się murowany dwór szlachecki otoczony parkiem, w którym zobaczyć można pozostałości po kilku stawach rybnych należących niegdyś do właścicieli dworu. Budynek dworu był remontowany w 1924, przed 1939 rokiem własność Grzegorza Wolińskiego, obecnie popada w ruinę. 
Falejówka była miejscem letniego wypoczynku przed wojną (w dworze) sławy profesorskiej Lwowa państwa Eherlich i ich dwojga dzieci. Córka – zakonna siostra Emilia (zmarła w 2006 roku) była sekretarzem pomocniczym Synodu Biskupów w Watykanie oraz główną sekretarką Jana Pawła II.
Najwyższy szczyt w okolicy: Kopacz 536 m n.p.m. Malowniczą panoramę Falejówki można podziwiać z góry Jaworzyna (nieco ponad 500 m n.p.m.). W planie wsi można wyodrębnić kilka części jak: Przykopy, Kolonia, Porzecze. Od 2002 roku działa „Koło gospodyń wiejskich” liczące 15 gospodyń. Do regionalnych potraw należą gołąbki z kapusty, pierogi grzybami, ruskie, z kapustą, łazanki z kapustą, krokiety i inne. Podczas uroczystości Triduum, straż przy Bożym grobie stoi na warcie od nabożeństwa wielkopiątkowego do liturgii Wielkiej Soboty.
W środkowej części wsi znajduje się grób i pomnik upamiętniający 10 ofiar egzekucji publicznej, dokonanej w tym miejscu przez Niemców 20 marca 1944 roku (wśród rozstrzelanych byli mieszkańcy wsi Falejówka i Pakoszówka).
Egzekucja odbyła się na oczach mieszkańców kilku sąsiednich wsi. Co roku odbywają się uroczystości upamiętniające rocznicę tamtych wydarzeń.
16 maja 2010 roku w Falejówce w okolicach szkoły i dworu w ramach akcji „Katyń …ocalić od zapomnienia” odbyła się uroczystość zasadzenia dębów pamięci honorujących 10 ofiar zbrodnia katyńskiej pochodzących z Kresów Wschodnich; mszę św. koncelebrował ks. Józef Joniec .
17 czerwca 2018 roku w Falejówce w ramach 100 lat odzyskania niepodległości odbyła się uroczystość odsłonięcia pamiątkowej tablicy upamiętniającej poległych mieszkańców z Falejówki i Raczkowej, którzy oddali swoje życie dla ojczyzny w pierwszej i drugiej wojnie światowej oraz wojnie polsko-bolszewickiej. Uroczystość odbyła się w kościele parafialnym.
Na terenie zespołu dworsko parkowego istnieje pomnik przyrody: lipa drobnolistna ,Wolinka" o obwodzie pnia 408 cm, wieku ok. 300 lat.

</doc>
<doc id="185615" url="https://pl.wikipedia.org/wiki?curid=185615" title="Półwysep Floryda">
Półwysep Floryda



</doc>
<doc id="185616" url="https://pl.wikipedia.org/wiki?curid=185616" title="Stanisław Mateusz Rzewuski">
Stanisław Mateusz Rzewuski

Stanisław Mateusz Rzewuski herbu Krzywda (ur. 1662, zm. 4 listopada 1728 we Lwowie) – wojewoda bełski w 1728 roku, hetman wielki koronny w 1726 roku, wojewoda podlaski w 1710 roku, hetman polny koronny w 1706 roku, starosta chełmski w latach 1687-1728, starosta lubomelski w 1710 roku, przedstawiciel dyplomatyczny Rzeczypospolitej w Imperium Osmańskim w 1699 roku, starosta drohowyski w 1710 roku.
Życiorys.
Jego rodzicami byli podskarbi nadworny koronny Michał Florian Rzewuski i Anna Dzierżkówna, brat Adama. Pułkownik królewski od 1690, następnie generał wojsk cudzoziemskiego autoramentu. Brał udział w wyprawach mołdawskich z lat 1686 i 1691. W roku 1693 udał się z poselstwem na Krym. 
Był posłem ziemi chełmskiej na sejm 1688/1689 roku i sejm 1692/1693 roku oraz na sejm konwokacyjny 1696 roku. Poseł na sejm 1690 roku z województwa podolskiego. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. 
Był elektorem Augusta II Mocnego z województwa podolskiego w 1697 roku. Następnie brał udział w kampanii przeciw Tatarom w roku 1698.
W 1699 roku posłował do Turcji, by dokonać ratyfikacji traktatu karłowickiego, Turcy jednak zakwestionowali jego kompetencje w tej materii, ponieważ na dokumencie ratyfikującym brakło podpisu polskiego kanclerza. Poseł na sejm 1701 roku i sejm z limity 1701-1702 roku z ziemi chełmskiej. Został krajczym wielkim koronnym w 1702 roku. Poseł na sejm 1703 roku z ziemi chełmskiej. Mianowany przez Augusta II w 1703 referendarzem wielkim koronnym. 
Jako regimentarz wojsk koronnych tłumił w roku 1703 powstanie Kozaków Semena Paleja. Był konsyliarzem ziemi chełmskiej w konfederacji sandomierskiej 1704 roku. W 1705 roku brał udział w bitwie warszawskiej. Wkrótce potem Rzewuski otrzymał buławę polną w 1706 i już jako hetman dowodził częścią wojsk polskich podczas bitwy kaliskiej w 1706. Był uczestnikiem Walnej Rady Warszawskiej 1710 roku. Po ograniczeniu przywilejów hetmańskich na sejmie 1717 roku prowadził opozycję przeciw dworowi.
Po śmierci Adama Mikołaja Sieniawskiego, w roku 1726 został mianowany hetmanem wielkim koronnym i wojewodą podlaskim.
Jego synem był Wacław Rzewuski, hetman wielki koronny.
Odznaczony Orderem Orła Białego. 

</doc>
<doc id="185617" url="https://pl.wikipedia.org/wiki?curid=185617" title="M-60">
M-60



</doc>
<doc id="185618" url="https://pl.wikipedia.org/wiki?curid=185618" title="Sic!">
Sic!

sic! (także bez wykrzyknika lub sam wykrzyknik) – oznaczenie oryginalności zapisu, utworzone z łacińskiego wyrażenia "sīc erat scriptum", oznaczającego „tak było napisane”, „jak stoi”, zazwyczaj umieszczane w nawiasach kwadratowych. W tekście może być używane na kilka sposobów, między innymi do wskazania, że cytowany tekst zawiera błąd i pochodzi on ze źródła, które zostało dosłownie i bez poprawiania zacytowane.
Zwrot ten umieszcza się także przy informacji, która może być odebrana jako nieprawdziwa, jako błąd itp. w celu podkreślenia, że to rzeczywiście się zdarzyło, miało miejsce.
Wymowa.
Wyraz "sic" wymawiamy jak [s-ik], czyli tak samo, jak połączenie "s" oraz "i" w słowie "sinus", a więc zupełnie inaczej niż na przykład słowo "sikawka".

</doc>
<doc id="185619" url="https://pl.wikipedia.org/wiki?curid=185619" title="Trabzonspor">
Trabzonspor

Trabzonspor Kulübü – turecki klub piłkarski z siedzibą w mieście Trabzon, założony w 1967, występujący w rozgrywkach Süper Lig.
Historia.
W sezonie 1998/99 Trabzonspor został wyeliminowany już w rundzie kwalifikacyjnej Pucharu UEFA przez Wisłę Kraków. Do europejskich pucharów powrócił w sezonie 2003/04 gdzie w 1. rundzie Pucharu UEFA uległ hiszpańskiemu Villarreal CF. W następnym sezonie Trabzonspor zagrał w eliminacjach Ligi Mistrzów. W 2. rundzie kwalifikacyjnej pokonał mistrza Łotwy Skonto Ryga, jednak następnie odpadł w pojedynku z Dynamem Kijów, a w Pucharze UEFA z Athletic Bilbao.
Klub plasuje się co sezon głównie w górnej części tabeli Tureckiej Superligi. Jego główni rywale do zdobycia mistrzostwa to Fenerbahçe SK, Beşiktaş JK oraz Galatasaray SK.
Sezon 2005/06 to kolejna nieudana przygoda piłkarzy z Trabzonu w europejskich pucharach. Turecki zespół został niespodziewanie wyeliminowany w 2. rundzie eliminacji Ligi Mistrzów przez cypryjski Anorthosis Famagusta. 14 września 2011 klub odniósł historyczne zwycięstwo w rozgrywkach Ligi Mistrzów i to na słynnym stadionie w Mediolanie. Przeciwnikiem był Inter Mediolan.
W 2013 roku klub zasilili Francuz Florent Malouda oraz Portugalczyk José Bosingwa.

</doc>
<doc id="185620" url="https://pl.wikipedia.org/wiki?curid=185620" title="StrongGG">
StrongGG



</doc>
<doc id="185622" url="https://pl.wikipedia.org/wiki?curid=185622" title="Filharmonia Świętokrzyska im. Oskara Kolberga">
Filharmonia Świętokrzyska im. Oskara Kolberga

Filharmonia Świętokrzyska im. Oskara Kolberga – filharmonia mająca siedzibę w Kielcach, mieszcząca się obecnie w Międzynarodowym Centrum Kultur.
Historia.
Historia filharmonii sięga roku 1920, kiedy to rozpoczęła działalność orkiestra symfoniczna stworzona na bazie Orkiestry Dętej IV Pułku Piechoty Legionów. Po wojnie aż 22 jej członków weszło w skład Wojewódzkiej Orkiestry Symfonicznej, która zainaugurowała swój pierwszy sezon artystyczny 28 lipca 1945 roku. Tradycje chóralne Filharmonii Świętokrzyskiej sięgają roku 1954, kiedy to z inicjatywy Karola Anbilda, II dyrygenta ówczesnej Wojewódzkiej Orkiestry Symfonicznej, powstał stuosobowy chór „Echo”, który po raz pierwszy wystąpił z kielecką orkiestrą w lutym 1955 r. z okazji 10-lecia jej istnienia, wykonując utwór Jana Maklakiewicza "Śląsk pracuje i śpiewa".
W 2014 w organizowanych przez Filharmonię koncertach udział wzięło 34 tys. 801 osób.
Nowa siedziba.
Jesienią 2009 rozpoczęła się realizacja Międzynarodowego Centrum Kultur w Kielcach, w którym znajduje się nowa siedziba Filharmonii Świętokrzyskiej. Projektantem siedziby jest pracownia PIW-PAW Architekci Sp. z o.o. z Gdańska. Inwestycja zajmuje teren o powierzchni 3 823m², powierzchnia zabudowy obejmuje 3 358m². W budynku znajduje się 515 miejsc na widowni, estrada dla 300 wykonawców, sala kameralna na 200 miejsc, sala prób – wydzielona z foyer – 150 miejsc, sala konferencyjna – 50 miejsc. Wewnątrz obiektu znajduje się także dziedziniec koncertowy, z widownią na 150 miejsc.
Całkowity koszt budowy wyniósł 74157118,74 zł. Projekt został dofinansowany kwotą 31 977 401,27 zł z Europejskiego Funduszu Rozwoju Regionalnego w ramach XI Priorytetu Kultura i dziedzictwo kulturowe Programu Operacyjnego Infrastruktura i Środowisko.
Uroczyste otwarcie Międzynarodowego Centrum Kultur połączone z koncertem inauguracyjnym „Muzyka na otwarcie” odbyło się 19 stycznia 2012 roku.
Powierzchnia użytkowa wynosi 13 670 m². Składają się na nią:

</doc>
<doc id="185624" url="https://pl.wikipedia.org/wiki?curid=185624" title="Syrena 103">
Syrena 103



</doc>
<doc id="185627" url="https://pl.wikipedia.org/wiki?curid=185627" title="Francis Scott Key">
Francis Scott Key

Francis Scott Key (ur. 1 sierpnia 1779, zm. 11 stycznia 1843 w Baltimore, Maryland) – prawnik i poeta amerykański, autor hymnu państwowego Stanów Zjednoczonych, "The Star-Spangled Banner"
Życiorys.
Francis Scott Key urodził się 1 sierpnia 1779 roku w zamożnej rodzinie w zachodniej części Maryland. Jako dziesięciolatek zaczął uczęszczać do szkoły w Annapolis, którą ukończył w wieku 17 lat. Pozostał tam, aby studiować prawo w kancelarii swojego wujka, Philipa Bartona Key. Tu także poznał Mary Tayloe Lloyd, swoją przyszła żonę. W 1800 roku powrócił w rodzinne strony i otworzył własną kancelarię prawniczą we Fredericku. Jednak pięć lat później, zgodnie z sugestią wujka, przeprowadził się do Georgetown, na przedmieściach Waszyngtonu.
Ta decyzja okazała się trafna i jego kancelaria prosperowała bardzo dobrze. Key często argumentował przed Sądem Najwyższym Stanów Zjednoczonych w sprawach, które miały znaczący wpływ na historię prawną Stanów Zjednoczonych. Został również prokuratorem okręgowym w administracji prezydenta Andrew Jacksona.
Poza działalnością prawniczą, Key był również aktywny społecznie. Pomógł utworzyć "Lancaster Society" zapewniające bezpłatną edukację biednym dzieciom mieszkającym w Georgetown. Był także członkiem "American Colonization Society" i hojnie wspierał finansowo organizacje charytatywne.
Key był również człowiekiem głęboko religijnym. W pewnym momencie swojego życia poważnie rozważał porzucenie kariery prawniczej na rzecz służby duchownej. Ostatecznie pozostał świeckim w Kościele Episkopalnym w Stanach Zjednoczonych.
Key był zdecydowanie przeciwny wojnie brytyjsko-amerykańskiej, głównie z powodów religijnych. Nie przeszkodziło mu to jednak służyć czynnie w 1813 roku przez 13 dni w kompanii artylerii. W 1814 roku służył ochotniczo u generała Waltera Smitha w przegranej przez Amerykanów bitwie pod Bladensburgiem.
Zmarł 11 stycznia 1843 na zapalenie opłucnej odwiedzając swoją córkę w Baltimore. Tam też został pochowany, jednak w 1866 roku, zgodnie z jego wolą, jego ciało zostało przeniesione do Fredericka.
Hymn Stanów Zjednoczonych.
Francis Scott Key uczestniczył w wydarzeniach wojny brytyjsko-amerykańskiej, które zainspirowały go do napisania tekstu pieśni, która ostatecznie prawie 120 lat później została oficjalnym hymnem państwowym Stanów Zjednoczonych.
Key wraz z pułkownikiem Johnem Skinnerem wypłynęli 5 września 1814 roku z Baltimore na zatokę Chesapeake, aby tam negocjować z Anglikami wymianę jeńców. Obaj negocjatorzy zostali przyjęci na pokład okrętu flagowego floty angielskiej "HMS Tonnant", gdzie rozpoczęły się pertraktacje. Początkowo negocjacje były bezowocne, jednak po kilku dniach ostatecznie udało im się wynegocjować uwolnienie przyjaciela. Niestety w tym samym czasie, dowiedzieli się o ataku na Baltimore planowanym przez Anglików. Ze względów bezpieczeństwa zostali przez nich tymczasowo zatrzymani na pokładzie lekkiej fregaty, "HMS Surprize", do momentu zakończenia ataku.
Ponieważ koryto rzeki Patapsco było zbyt płytkie, admirał Cochrane dowodzący flotą angielską został zmuszony do przeniesienia okrętu flagowego z "HMS Tonnant" na "HMS Surprize". Key i Skinner zostali wówczas przetransportowani na mniejszą jednostkę, skąd mogli widzieć i słyszeć jak Anglicy bombardują Fort McHenry strzegący Baltimore. Atak Anglików rozpoczął się 13 września rano i trwał przez 25 godzin. Key z niemocą i przerażeniem obserwował i słyszał nieustanny ostrzał pozycji amerykańskich i gdy o świcie 14 września ujrzał wciąż powiewającą nad fortem amerykańską flagę ogarnęła go ulga i wzruszenie. Widok ten zainspirował go do napisania słów pieśni, którą dedykował obrońcom fortu.
Key zaczął pisać pierwsze słowa wiersza 14 września rano, pod koniec ataku Anglików. Edycję kontynuował po powrocie do Baltimore tego dnia i nocą. Następnego ranka pokazał swoje dzieło szwagrowi swojej żony, sędziemu Josephowi H. Nicholsonowi. Ten był tak przejęty treścią wiersza, że przekazał go do lokalnej redakcji "Baltimore American", której pracownicy, poza młodym Samuelem Sandsem, opuścili ją do służby wojskowej. Sands skopiował rękopis wiersza i został on rozdany w tej formie mieszkańcom Baltimore 15 września pod tytułem "Defence of Fort McHenry" (Obrona Fortu McHenry). Po raz pierwszy w druku, pod tym samym tytułem, wiersz ukazał się 20 września w gazecie "Baltimore Patriot". Niemal 120 lat później, 3 marca 1931 roku, Kongres Stanów Zjednoczonych oficjalnie ustanowił jego tekst hymnem państwowym Stanów Zjednoczonych.

</doc>
<doc id="185630" url="https://pl.wikipedia.org/wiki?curid=185630" title="Maurycy Jaroszyński">
Maurycy Jaroszyński

Maurycy Zdzisław Jaroszyński (ur. 2 maja 1890 w Piasecznej w pow. Sandomierz, zm. 19 marca 1974 w Warszawie) – prawnik polski, specjalista prawa administracyjnego i postępowania administracyjnego, profesor Uniwersytetu Warszawskiego, członek PAN, prezes Związku Powiatów Rzeczypospolitej Polskiej w 1933 roku, prezes Rady Związku Rewizyjnego Samorządu Terytorialnego w 1938 roku. Poseł na Sejm II RP II kadencji z ramienia BBWR zrzekł się mandatu 1 października 1929.
Życiorys.
Był synem Wacława i Marii z Hoeschlów. Uczęszczał do gimnazjum w Tarnowie (w 1908 otrzymał świadectwo dojrzałości z odznaczeniem w miejscowem C. K. I gimnazjum), w latach 1908–1912 studiował prawo na Uniwersytecie Lwowskim, m.in. u Romana Longchamps de Bérier. Po studiach pracował w administracji państwowej; w 1914 obronił na Uniwersytecie Lwowskim doktorat praw. W latach 20. pełnił stanowisko starosty powiatu mławskiego. Od 1925 kierował Katedrą Prawa Administracyjnego w Wolnej Wszechnicy Polskiej w Warszawie i wykładał tam politykę komunalną (do wybuchu II wojny światowej), a od 1929 także w warszawskiej Wyższej Szkole Handlowej (od 1933 pod nazwą Szkoła Główna Handlowa), gdzie był profesorem nadzwyczajnym. Na początku 1939 został prezesem Państwowego Banku Rolnego.
W czasie wojny przebywał na emigracji, w latach 1942–1945 wykładał prawo administracyjne i państwowe na Uniwersytecie Polskim w Oksfordzie. W 1946 został profesorem na Wydziale Prawa Uniwersytetu Warszawskiego, gdzie do przejścia na emeryturę (1960) kierował Katedrą Prawa Administracyjnego.
W latach 1947–1958 był członkiem Prezydium Rady Głównej Szkolnictwa Wyższego. Współpracował z Międzynarodowym Instytutem Nauk Administracyjnych w Brukseli, gdzie był wiceprzewodniczącym (1947–1949) i przewodniczącym Sekcji Polskiej (1947–1961). Przewodniczył Radzie Naukowej Instytutu Nauk Prawnych PAN (1960–1971). Kontynuował również pracę w administracji rządowej, pełniąc funkcje m.in. dyrektora Biura Organizacji Prezesa Rady Ministrów (1945–1946), dyrektora Biura Organizacji i Spraw Osobowych przy Prezesie Rady Ministrów, zastępcy kierownika Kancelarii Rady Państwa, dyrektora generalnego w Ministerstwie Gospodarki Komunalnej.
W 1958 został powołany na członka korespondenta Polskiej Akademii Nauk, w 1964 na członka rzeczywistego akademii. Był zastępcą sekretarza naukowego PAN (1958–1965), członkiem Prezydium PAN (1958–1968), zastępcą przewodniczącego (1956–1960) i przewodniczącym (1960–1962) Komitetu Nauk Prawnych PAN, zastępcą przewodniczącego Centralnej Komisji Kwalifikacyjnej (1965–1971). Jeszcze w okresie międzywojennym pełnił funkcję prezesa Związku Rewizyjnego Samorządu Terytorialnego.
Zainteresowania naukowe Jaroszyńskiego obejmowały prawo administracyjne, postępowanie administracyjne oraz zarządzanie gospodarką narodową. Był jednym z współtwórców kodyfikacji z zakresu postępowania administracyjnego, egzekucji administracyjnej i prawa o ustroju administracji (1928), mającej na celu ujednolicenie systemów porozbiorowych. W pracy "Samorząd w gospodarce planowej" (1949) omówił zagadnienie organizacji administracji wobec centralnego planowania gospodarczego. Zainicjował badania nad systemem kontroli administracji w Polsce. Brał udział w wielu międzynarodowych konferencjach i zjazdach poświęconych prawu administracyjnemu, m.in. w Międzynarodowym Instytucie Nauk Administracyjnych w Bernie (1947), na uniwersytetach w Madrycie (1956) i Wiesbaden (1959). Współpracował z szeregiem czasopism – „Samorządem”, „Samorządem Terytorialnym”, „Radą Narodową”, „Problemami Rad Narodowych”, „Studiami Prawniczymi”.
Zmarł w Warszawie. Został pochowany na Cmentarzu Wojskowym na Powązkach (kwatera A 35-2-8).
Życie prywatne.
Od 13 sierpnia 1935 był mężem Marii Grandowskiej.

</doc>
<doc id="185631" url="https://pl.wikipedia.org/wiki?curid=185631" title="Tadeusz Hupałowski">
Tadeusz Hupałowski

Tadeusz Hupałowski (ur. 25 czerwca 1922 w Złoczowie, zm. 22 grudnia 1999 w Warszawie) – generał dywizji ludowego Wojska Polskiego, polityk. Członek Wojskowej Rady Ocalenia Narodowego, minister administracji, gospodarki terenowej i ochrony środowiska (1981–1983), prezes Najwyższej Izby Kontroli (1983–1991).
Życiorys.
Syn Piotra i Julii z domu Zembroń. Przed wojną ukończył osiem klas Liceum Humanistycznego w Złoczowie. 15 sierpnia 1939 powołany został do Junackich Hufców Pracy, pracował przy budowie umocnień w rejonie Węgierskiej Górki na południowej granicy Polski. We wrześniu 1939 brał udział w walkach w obronie Sanu pod Niskiem. Od grudnia 1939 pracował jako urzędnik Wydziału Finansowego w Złoczowie na terenach okupacji sowieckiej. Od stycznia 1940 robotnik fabryczny w Cegielni Złoczów, później pracował na stacji kolejowej, przy budowie linii telefonicznej i jako pomocnik księgowego. Po ataku Niemiec na ZSRR został robotnikiem drogowym, później był szoferem i magazynierem.
Służba wojskowa.
Do ludowego Wojska Polskiego wstąpił w styczniu 1945 w Rzeszowie. Ukończył Oficerską Szkołę Piechoty w Przemyślu (przeniesioną później do Krakowa). W latach 1945–1965 służył w Sztabie Generalnym WP. W lipcu 1945 został wyznaczony na stanowisko adiutanta szefa Departamentu Poboru i Uzupełnień MON gen. Bronisława Półturzyckiego (po reorganizacji szefa Oddziału I Sztabu Generalnego). W 1947 został pomocnikiem kierownika sekcji I wydziału I w Oddziale I, a w lutym 1949 został starszym pomocnikiem. W latach 1946–1949 studiował na Wydziale Konsularnym Akademii Nauk Politycznych. W latach 1949–1951 studiował w Wyższej Szkole Wojskowej Armii Czechosłowackiej w Pradze, kończąc ją w październiku 1951 z oceną celującą. Po powrocie do kraju objął funkcję pomocnika kierownika sekcji w Oddziale III Sztabu Generalnego, a od stycznia 1952 służył kolejno na stanowisku starszego pomocnika szefa wydziału i szefa wydziału w Zarządzie I Operacyjnym Sztabu Generalnego. Od grudnia 1954 do listopada 1956 studiował w Wojskowej Akademii Sztabu Generalnego Sił Zbrojnych ZSRR im. Woroszyłowa w Moskwie. Studia ukończył ze złotym medalem. Po studiach wyznaczony na zastępcę szefa oddziału IV w Zarządzie I Operacyjnym Sztabu Generalnego WP. Od października 1958 do października 1961 był stałym przedstawicielem Sztabu Generalnego WP przy Sztabie Zjednoczonych Sił Zbrojnych Układu Warszawskiego w Moskwie. W październiku 1961 został zastępcą szefa Zarządu Operacyjnego (gen. Tadeusza Tuczapskiego) do spraw planowania operacyjnego.
Szef Zarządu I Operacyjnego od czerwca 1964 do lipca 1965. W lipcu 1965 objął stanowisko zastępcy Głównego Inspektora Obrony Terytorialnej – szefa Inspektoratu Obrony Terytorialnej (był wówczas zastępcą gen. Grzegorza Korczyńskiego). W latach 1968–1972 był zastępcą dowódcy i szefem sztabu Śląskiego Okręgu Wojskowego we Wrocławiu. Następnie ponownie służył w Sztabie Generalnym, gdzie w latach 1972–1973 był zastępcą szefa do spraw organizacyjno-mobilizacyjnych, a w latach 1973–1981 I zastępcą szefa Sztabu Generalnego WP (gen. Floriana Siwickiego). W 1969 oraz 1979 ukończył kursy operacyjno-strategiczne Wojskowej Akademii Sztabu Generalnego Sił Zbrojnych ZSRR im. Woroszyłowa w Moskwie. W 1981 brał udział w przygotowaniach do wprowadzenia w kraju stanu wojennego. W lipcu 1981 został urlopowany z WP w związku z objęciem stanowiska ministra. W latach 1981–1983 był ministrem administracji, gospodarki terenowej i ochrony środowiska. Wchodził również w skład powołanej w okresie stanu wojennego Wojskowej Rady Ocalenia Narodowego. W 1983 został powołany przez Sejm na stanowisko prezesa Najwyższej Izby Kontroli. Na stanowisku tym zastąpił Mieczysława Moczara. Próba odwołania Hupałowskiego ze stanowiska prezesa NIK w listopadzie 1988, na wniosek Biura Politycznego Komitetu Centralnego PZPR, spotkała się ze sprzeciwem Sejmu (wniosek nie uzyskał wymaganej większości), co było ewenementem w historii PRL. Stanowisko prezesa Najwyższej Izby Kontroli utrzymał aż do lutego 1991, gdyż Sejm nie był w stanie wybrać jego następcy. Rozkazem personalnym MON z 3 czerwca 1991 został zwolniony z zawodowej służby wojskowej z powodu osiągnięcia ustawowej granicy wieku i 10 lipca 1991 przeniesiony w stan spoczynku.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Działalność polityczna.
W październiku 1952 wstąpił do PZPR. Delegat na VII (1975), VIII (1980) oraz X (1986) zjazd PZPR. W latach 1975–1981 wchodził w skład Centralnej Komisji Kontroli Partyjnej PZPR. W latach 1986–1990 był wiceprzewodniczącym Centralnej Komisji Kontrolno-Rewizyjnej PZPR. Był również długoletnim prezesem Towarzystwa Przyjaźni Polsko-Libijskiej. 2 września 1982 roku na mocy decyzji Biura Politycznego KC PZPR wszedł w skład Komitetu Honorowego uroczystości żałobnych Władysława Gomułki.
Śmierć i pogrzeb.
Pochowany został 28 grudnia 1999 na Cmentarzu Wojskowym na Powązkach w Warszawie (kwatera BII-1b-6). W pogrzebie udział wziął były prezydent PRL/RP gen. armii Wojciech Jaruzelski oraz Szef Sztabu Generalnego WP gen. broni Henryk Szumski. Mowy pogrzebowe wygłosili: w imieniu Sztabu Generalnego WP – gen. dyw. Franciszek Puchała, w imieniu przyjaciół – gen. broni Antoni Jasiński, w imieniu Najwyższej Izby Kontroli – prezes NIK Janusz Wojciechowski.
Życie prywatne.
Mieszkał w Warszawie. Od 1949 był żonaty z Ewą z domu Lenartowicz (1925–2009). Małżeństwo miało córkę i syna.

</doc>
<doc id="185633" url="https://pl.wikipedia.org/wiki?curid=185633" title="Okolica szlachecka">
Okolica szlachecka

Okolica szlachecka – miejscowość składająca się z kilku pomniejszych osad o wspólnej nazwie głównej.
W średniowieczu nadania ziemi stanowiły nagrodę dla grup rycerzy, często najemnych, tzw. włodyków, milites, za służbę wojskową. Podstawową jednostką nadawaną np. przez książąt mazowieckich było 10 łanów, włók, co stanowiło około 160 ha ziemi. Takie nadania dominowały na granicach księstw mazowieckich w XIV w., np. nadania w okolicach Puszczy Korytnickiej obejmowały z reguły 10 włók, występowały także dużo większe np. 30 czy 100 włókowe nadania, m.in. dla rycerzy, którzy pełnili jakieś funkcje na dworze książęcym, czy królewskim, lub brali udział jako urzędnicy w prowadzeniu rycerskiego osadnictwa. Ilość ziemi przypadająca na jeden ród nie wytrzymywała jednakże licznych podziałów, powodując jej rozdrobnienie i pauperyzację zamieszkałej tam szlachty. W wyniku rozradzania się rodziny, a także podziałów zgodnie z zasadą, że każdy potomek ma prawo otrzymać swoją część z dawnej większej posiadłości, doszło do rozpadu tych posiadłości na mniejsze własności, w związku z czym wykształciły się tzw. okolice szlacheckie, posiadające wspólny trzon nazwy i dodatkowy przymiotnikowy, związany z np. cechami właściciela tej części np. Milewo Gewary czy np. Tyszki Dobrogosty. Początkowo grupa takich miejscowości mogła przynależeć do jednego rodu, lecz przez małżeństwa, transakcje ziemi itp. z czasem pojawiali się tam przedstawiciele innych rodów – w dalszym ciągu przede wszystkim szlachty. Tego typu miejscowości występują na Mazowszu, Podlasiu, Lubelszczyźnie – w ziemi łukowskiej, na Grodzieńszczyźnie – Puciłki, Nowogródczyźnie, Samborszczyźnie itd., gdzie do dnia dzisiejszego istnieją wsie zamieszkane przez członków rodu, który otrzymał ją jako nadanie.

</doc>
<doc id="185634" url="https://pl.wikipedia.org/wiki?curid=185634" title="Zenon Jaskuła">
Zenon Jaskuła

Zenon Jaskuła (ur. 4 czerwca 1962 w Śremie) – polski kolarz szosowy, początkowo amatorski (do 1989), następnie zawodowy (od 1990 do 1997), wicemistrz olimpijski i wicemistrz świata w wyścigu drużynowym; trzeci kolarz Tour de France (1993), wielokrotny mistrz Polski.
Kariera sportowa.
Kariera amatorska.
Kolarstwo zaczął uprawiać w 1977 w LZS Piast Śrem. W 1982 występował w zespole LZS Wielkopolska, w latach 1983–1984 w Gwardii Katowice, w latach 1984–1989 w Orlętach Gorzów. W peletonie amatorskim zdobył drużynowo srebrny medal na igrzyskach olimpijskich w Seulu (1988 – razem z Joachimem Halupczokiem, Markiem Leśniewskim i Andrzejem Sypytkowskim) i mistrzostwach świata w Chambéry (1989) w drużynowym wyścigu szosowym na 100 km (w tym samym składzie). Ponadto reprezentował Polskę w indywidualnym wyścigu szosowym na mistrzostwach świata, zajmując 60. miejsce na MŚ w Giavera del Montello (1985), 72. na MŚ w Villach (1987) i 45. na MŚ w Chambéry (1989) oraz w wyścigu drużynowym, zajmując piąte miejsce na MŚ 1985 i siódme na MŚ 1987. Był trzykrotnym mistrzem Polski w jeździe indywidualnej na czas (1986, 1987, 1988) oraz mistrzem Polski w jeździe parami (1985 – z Lechem Piaseckim). Pięciokrotnie sięgał po wicemistrzostwo Polski (1985 w jeździe indywidualnej na czas, 1987 – w jeździe parami z Romanem Jaskułą, 1989 – w jeździe parami z Robertem Chełstowskim, 1983 i 1984 w wyścigu drużynowym na 100 km). Trzykrotnie sięgał po brązowy medal mistrzostw Polski (1989 – w jeździe indywidualnej na czas, 1984 – w jeździe parami z Dariuszem Zakrzewskim, 1988 – w – w jeździe parami z Robertem Chełstowskim).
W 1986 wygrał wyścig Settimana Ciclistica Bergamasca. Czterokrotnie startował w Wyścigu Pokoju (1986 – 27 m., 1987 – 5 m., 1988 – 13 m., 1989 – 3 m.). W 1985 wygrał prolog i dwa etapy Tour de Pologne, a w klasyfikacji końcowej wyścigu był szósty.
Kariera zawodowa.
W 1990 został jednym z pierwszych polskich kolarzy zawodowych. W tym samym roku wygrał pierwsze mistrzostwa Polski w indywidualnym wyścigu szosowym zawodowców. Jego największymi sukcesami były wygrany etap oraz trzecie miejsce w klasyfikacji końcowej Tour de France w 1993 (był również ze swoim zespołem zwycięzcą etapu drużynowego). Był pierwszym kolarzem z Europy Środkowo-Wschodniej, który stanął na podium „Wielkiej Pętli”. Sukces ten przyniósł mu drugie miejsce w Plebiscycie Przeglądu Sportowego na najlepszego sportowca Polski. W 1997 wygrał wyścig dookoła Portugalii, a w klasyfikacji końcowej Tour de Pologne był drugi.
Startował także siedmiokrotnie w Giro d’Italia (1990 – 20 m., 1991 – 9 m., 1992 – 17 m., 1993 – 10 m., 1994 – nie ukończył, 1995 – 38 m., 1996 – 20 m.), dwukrotnie w Vuelta a España (1990 i 1994 – nie ukończył), a w Tour de France poza udanym 1993 jeszcze czterokrotnie (1992 – nie ukończył, 1995 – 46 m., 1996 – nie ukończył, 1997 – 59 m.)
Reprezentował Polskę na mistrzostwach świata – w indywidualnym wyścigu szosowym startował w 1990 (24 m.), 1991 (nie ukończył), 1993 (nie ukończył), 1994 (39 m.), 1995 (18 m.), 1997 (62 m.), w jeździe indywidualnej na czas – w 1994 (9 m.), 1995 (7 m.), 1997 (9 m.). Nieszczęśliwy wypadek bezpośrednio przed zawodami (kolizja z samochodem w czasie treningu) uniemożliwił mu start na igrzyskach olimpijskich w Atlancie (1996).
Karierę kolarską zakończył w wieku 35 lat po zakończeniu sezonu 1997.
Życie prywatne.
Po zakończeniu kariery sportowej został przedsiębiorcą w branży budownictwa i wykończenia wnętrz.
Jego bratem jest kolarz Roman Jaskuła.
Odznaczony Krzyżem Kawalerskim Orderu Odrodzenia Polski (2000).
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015.

</doc>
<doc id="185637" url="https://pl.wikipedia.org/wiki?curid=185637" title="Jojo (ujednoznacznienie)">
Jojo (ujednoznacznienie)



</doc>
<doc id="185639" url="https://pl.wikipedia.org/wiki?curid=185639" title="JoJo">
JoJo

JoJo, właściwie Joanna Noelle Levesque (ur. 20 grudnia 1990 w Brattleboro w stanie Vermont) – amerykańska piosenkarka pop/R&amp;B. Ma mieszane pochodzenie polsko-francusko-irlandzko-szkocko-angielskie. Angażuje się w akcje charytatywne.
Kariera.
Przez kilka kolejnych miesięcy JoJo pracowała w Nowym Jorku, Miami i Los Angeles nad materiałem, który miał znaleźć się na jej debiutanckiej płycie, zatytułowanej "JoJo". Sama napisała 3 piosenki na tę płytę. Album ukazał się w czerwcu 2004 roku. W produkcji płyty uczestniczyli między innymi Vincent Herbert (odpowiadający za płyty m.in. Destiny's Child, Toni Braxton), Soulshock &amp; Karlin (Whitney Houston, Craig David) i Mike City (Brandy). Okazała się ona sukcesem. Singlem „Leave (Get Out)” podbiła cały świat i jest aktualnie najmłodszą osobą, która zagościła na pierwszym miejscu listy Billboardu. JoJo stała się idolką, wydała dwa kolejne single, postanowiła spróbować swoich sił również w aktorstwie.
Latem 2005 roku JoJo zaczęła prace nad nowym, drugim albumem, który ukazał się w USA 17 października 2006 roku i nosi tytuł "The High Road". Krążek promuje utwór „Too Little Too Late”, który został napisany przez Billy’ego Steinberga odpowiedzialnego m.in. za "Like a Virgin" Madonny. Singiel został ciepło przyjęty przez publiczność, a JoJo nakręciła kolejny klip, tym razem do piosenki „How to Touch a Girl”. Natomiast w 2007 roku wzięła udział w dyskusyjnym programie stacji MTV – „The Naked Truth About Boys and Girls”. Jej piosenka „Secret Love” została wykorzystana w filmie pt. "Rybki z ferajny". Trzecim singlem z płyty była piosenka „Anything”, wykorzystująca sample z utworu „Africa” grupy Toto.
Poza nagrywaniem płyt JoJo skupia się na karierze aktorskiej. Jej filmowym debiutem jest film Akwamaryna z 2006 roku. W tym samym roku ma swoją premierę komedia rodzinna , w której, poza JoJo, gra Robin Williams. Jej ostatnim, jak do tej pory, filmem jest True Confessions of a Hollywood Starlet z 2008 roku. W 2017 roku wystąpiła również w trzecim odcinku drugiego sezonu serialu Lethal Weapon jako piosenkarka Shaye, który to odcinek rozpoczyna się wykonywanym przez nią utworem Vibe.
Przez cały okres od wydania drugiej płyty JoJo pracowała nad kolejnym albumem. Dużo mówiło się o płycie, która miała nosić tytuł „All I Want Is Everything”. Jednak wytwórnia Da Family Entertainment nie była zadowolona z efektów pracy JoJo, i wstrzymywała wydanie albumu. W 2009 roku około 20 piosenek z niewydanej płyty wyciekło do internetu. JoJo od razu zdementowała pogłoski przez swoje konto My Space, jakoby piosenki te reprezentowały kierunek muzyczny, w jakim nagrana zostanie trzecia płyta.
W sierpniu 2009 roku JoJo składa pozew do sądu o 500,000$ przeciwko swojej wytwórni, za blokowanie efektów jej pracy. Proces wygrywa i w październiku 2009 oficjalnie potwierdza, że swoją nową płytę wyda w wytwórni Interscope. W roku 2010 JoJo wydaje mixtape pod tytułem Can't Take That Away from Me, która zapowiada nowy, trzeci album wokalistki, a pierwszy wydany przez nową wytwórnię. W roku 2011 JoJo potwierdza, że tytułem nowej płyty będzie Jumping Trains – data premiery wiosna 2012.
18 sierpnia 2011 JoJo potwierdza przez swoje konto na Tweeterze, że pierwszym singlem promującym album będzie Disaster. Singiel ma swoją oficjalną premierę w październiku 2011. Drugim singlem promującym płytę jest utwór „Sexy to Me”, premiera 28 lutego 2012.
Pod koniec 2012 roku Jojo zaczęła nagrywać nowy materiał na kolejny mixtape, który miał zostać wydany do końca roku. Piosenkarka nie chciała by fani musieli dłużej czekać na jej nową muzykę. Było to spowodowane tym, że Blackground Records straciło umowę dystrybucyjną z Interscope Records w 2012 roku, co ponownie spowodowało opóźnienie wydania nowego albumu. 20 grudnia 2012 roku w dniu swoich urodzin ukazał się mixtape zatytułowany "Agápē", który został wydany za darmo w formie cyfrowej. 30 lipca 2013 roku JoJo złożyła pozew przeciwko swojej wytwórni Blackground Records i Da Family za „nieodwracalne szkody w karierze zawodowej”. Zgodnie z prawem stanu Nowy Jork nieletni nie mogą podpisywać umów trwających dłużej niż siedem lat, dlatego umowa piosenkarki, która została podpisana w 2004 roku powinna wygasnąć w 2011 roku. W grudniu 2013 roku pozew został wycofany, ponieważ obie strony doszły do porozumienia poza sądem. 14 stycznia 2014 roku ogłoszono, że JoJo podpisała nowy kontrakt z wytwórnią Atlantic Records. 
27 lipca 2016 roku został wydany singiel „Fuck Apologies”, w którym gościnnie wystąpił raper Wiz Khalifa. 14 października 2016 roku, dziesięć lat po ukazaniu się poprzedniej płyty, miał swoją premierę trzeci album piosenkarki zatytułowany "Mad Love". Krążek zadebiutował na szóstym miejscu notowania Billboard 200. W styczniu 2017 roku JoJo rozpoczęła czteromiesięczną trasę koncertową po Ameryce Północnej i Europie. W sierpniu tego samego roku piosenkarka ogłosiła rozstanie z wytwórnią Atlantic.
1 maja 2020 roku nakładem wytwórni Warner Records został wydany czwarty album JoJo pt. "Good to Know". Pierwszym singlem promującym krążek został utwór „Man”.

</doc>
<doc id="185640" url="https://pl.wikipedia.org/wiki?curid=185640" title="Edward Łańcucki">
Edward Łańcucki

Edward Łańcucki (ur. 11 września 1924 w Skałacie, zm. 29 września 2020) – generał brygady Wojska Polskiego, doktor nauk wojskowych.
Życiorys.
Był synem Augustyna i Katarzyny ze Świdzińskich. Ojciec, podczas I wojny światowej żołnierz Legionów Polskich, został w październiku 1940 aresztowany i wywieziony na Syberię. W 1942 uciekł z zesłania i dotarł do organizującej się Armii Polskiej w ZSRR pod dowództwem gen. Władysława Andersa i potem w składzie II Korpusu Polskiego, w stopniu plutonowego, pełnił służbę aż do rozwiązania korpusu. Po wojnie nie wrócił do Polski i zmarł w 1956 pod Londynem. 
Do 1940 Edward Łańcucki ukończył osiem klas radzieckiej szkoły 10-letniej. W 1940 jego rodzina nie została wywieziona na Syberię i ukrywała się. W czasie okupacji niemieckiej wraz z bratem Janem pracował na kolei, należąc do lokalnej komórki Armii Krajowej i biorąc potem udział w operacji "Burza". 3 marca 1944 ochotniczo wstąpił w Skałacie do służby w ludowym Wojsku Polskim, ukończył szkołę podoficerską wojsk pancernych w Ulianowsku nad Wołgą i w stopniu sierżanta jako dowódca czołgu przeszedł szlak bojowy 1 Drezdeńskiego Korpusu Pancernego. Brał udział w operacji budziszyńsko-praskiej w składzie 2 Brygady Pancernej na stanowisku dowódcy czołgu T-34. 
Po wojnie został skierowany do Oficerskiej Szkoły Wojsk Pancernych w Modlinie, którą ukończył w 1945 i został promowany na stopień podporucznika w korpusie oficerów wojsk pancernych. W latach 1946–1948 dowodził plutonem i kompanią czołgów w Żarach i w Żaganiu. W tym czasie ukończył wieczorowo liceum ogólnokształcące. W 1949 na własną prośbę został przeniesiony do Gdańska na stanowisko pomocnika szefa wydziału operacyjnego w sztabie 1 Korpusu Pancernego. Podjął również studia wieczorowe na Wydziale Budowy Okrętów Politechniki Gdańskiej, których jednak nie ukończył ze względu na pobyt ojca za granicą. Przez wiele lat (1953–1965) służył w Akademii Sztabu Generalnego WP na stanowisku wykładowcy. Równocześnie ukończył Akademię w trybie zaocznym w 1957 roku. W 1965 uzyskał tytuł doktora nauk wojskowych, awansując w międzyczasie do stopnia podpułkownika. Następnie był szefem sztabu 16 Dywizji Pancernej (1965–1969). Awans na stopień generała brygady otrzymał w październiku 1970 już jako dowódca 16 Dywizji Pancernej w Elblągu (dywizją dowodził w latach 1969–1971). Akt nominacyjny otrzymał 10 października 1970 w Belwederze z rąk przewodniczącego Rady Państwa PRL marszałka Polski Mariana Spychalskiego. Dwa miesiące później, dowodząc 16 Kaszubską Dywizją Pancerną brał udział w pacyfikacji rewolty robotniczej na Wybrzeżu w grudniu 1970.
W następnych latach był szefem Zarządu Szkolenia Bojowego – zastępcą Szefa Inspektoratu Szkolenia MON (1971–1980) oraz przedstawicielem PRL w Międzynarodowej Komisji Kontroli i Nadzoru w Korei w randze ministra pełnomocnego (1980–1981). 
W pierwszych dniach stanu wojennego w Polsce został pełnomocnikiem Komitetu Obrony Kraju – komisarzem wojskowym w Ministerstwie Handlu Zagranicznego, jednak już po tygodniu został odwołany z tej funkcji. Przez kolejne 4 lata służby pozostawał w dyspozycji MON. 
10 września 1985 został przeniesiony w stan spoczynku, pożegnany przez ministra obrony narodowej gen. armii Floriana Siwickiego.
W 1983 był założycielem, a następnie prezesem Ogólnopolskiego Klubu Kombatantów 1 Drezdeńskiego Korpusu Pancernego.
Od 1995 zasiadał na ławie oskarżonych w procesie o sprawstwo masakry robotniczej na Wybrzeżu w grudniu 1970. Z powodu złego stanu zdrowia został wyłączony z postępowania sądowego.
Odznaczony był m.in. Krzyżem Srebrnym Orderu Virtuti Militari, Krzyżem Komandorskim Orderu Odrodzenia Polski (1973), Krzyżem Oficerskim Orderu Odrodzenia Polskitego Orderu (1965), Krzyżem Armii Krajowej (1983), Złotymi Medalami: Siły Zbrojne w Służbie Ojczyzny (1968) i Za Zasługi dla Obronności Kraju (1976) oraz wieloma innymi odznaczeniami.
Zmarł 29 września 2020. Został pochowany na cmentarzu w Rembertowie.
Działalność agenturalna.
Według materiałów zgromadzonych w archiwum Instytutu Pamięci Narodowej był w latach 1952–1974 tajnym współpracownikiem (informatorem) Informacji Wojskowej oraz Wojskowej Służby Wewnętrznej o pseudonimie "August".
Życie prywatne.
Jego zainteresowaniem była praca publicystyczna i społeczna. Mieszkał w Warszawie. Był żonaty, miał dwie córki.

</doc>
<doc id="185646" url="https://pl.wikipedia.org/wiki?curid=185646" title="Kupiec">
Kupiec

Kupiec – osoba prowadząca we własnym imieniu przedsiębiorstwo handlowe.
W średniowieczu kupcy wraz z innymi rzemieślnikami tworzyli mieszczaństwo, w tym samym czasie zrzeszali się również w organizacjach zwanych cechami. Kupcy zobowiązani byli do stosowania się do przymusu drogowego, a w określonych przez króla miastach do prawa składu.
Pojęcie kupca w prawie polskim.
W Polsce okresu międzywojennego pojęcie kupca oznaczało podmiot, który we własnym imieniu prowadził przedsiębiorstwo zarobkowe (art. 2 § 1 Kodeksu handlowego z 1934).
Firma kupca jednoosobowego składała się z jego nazwiska i przynajmniej pierwszej litery imienia.
W roku 1965 zgodnie z art. VI przepisów wprowadzających Kodeks cywilny, art. 2 KH został uchylony, w związku z czym zniknęło pojęcie kupca z prawa polskiego, a zamiast niego pojawiło się pojęcie jednostka gospodarki uspołecznionej i jednostka gospodarki nieuspołecznionej.
W roku 1988 ustawa o działalności gospodarczej wprowadza pojęcie „podmiot gospodarczy”, które w 1999 roku zostało zastąpione pojęciem „przedsiębiorca”.
Niemcy.
W Niemczech pojęcie kupca (niem. "Kaufmann") stanowi centralny punkt odniesienia do prawa handlowego jako szczególnego prawa prywatnego kupców. Kupcem jest każdy prowadzący kupiecką działalność gospodarczą (niem. "Handelsgewerbe"). W pozostałych przypadkach, gdy działalność ta nie wymaga ze względu na swój rodzaj i rozmiar zorganizowania na sposób kupiecki, zwana jest ona niem. "Einzelunternehmen", np. w przypadku praktyk zawodowych, indywidualnych gospodarstw rolnych czy działalności gospodarczej w niewielkim rozmiarze (niem. "Kleingewerbetreibende").

</doc>
<doc id="185650" url="https://pl.wikipedia.org/wiki?curid=185650" title="Wyspa Książęca">
Wyspa Książęca

Wyspa Książęca () – wyspa wulkaniczna na Oceanie Atlantyckim, w Zatoce Gwinejskiej, mniejsza z dwóch głównych wysp Wysp Świętego Tomasza i Książęcej. Wyspa stanowi jednocześnie jedną z dwóch prowincji kraju oraz jeden z siedmiu dystryktów o nazwie Pagué. Powierzchnia wyspy wynosi 142 km², a zamieszkuje ją około 5700 osób (1997).
Najwyższym szczytem na wyspie jest Pico de Príncipe – 948 m n.p.m. Porastający go las objęty jest ochroną w Obo National Park. Północna i środkowa część wyspy zajęte są przez plantacje, uprawia się tutaj kawę, kakaowiec, palmę kokosową.
Jedynym osiedlem miejskim jest Santo António (1,2 tys. mieszk. – 1999), ponadto znajduje się tu kilka mniejszych wiosek.
W 2012 r. utworzono tu Rezerwat Biosfery Wyspy Książęcej.
Podczas całkowitego zaćmienia Słońca 29 maja 1919 ekspedycja naukowa pod kierownictwem Arthura Eddingtona wykonała na Wyspie Książęcej obserwacje, pozwalające po raz pierwszy zmierzyć grawitacyjne zakrzywienie promieni światła w pobliżu Słońca, co stanowiło pierwsze eksperymentalne potwierdzenie ogólnej teorii względności Alberta Einsteina.

</doc>
<doc id="185652" url="https://pl.wikipedia.org/wiki?curid=185652" title="Cechy">
Cechy



</doc>
<doc id="185653" url="https://pl.wikipedia.org/wiki?curid=185653" title="Mieczysław Bień (generał)">
Mieczysław Bień (generał)

Mieczysław Bień (ur. 27 maja 1924 w Wygodzie koło Janowa Podlaskiego, zm. 4 lutego 2008 w Warszawie) – profesor doktor habilitowany nauk wojskowych, generał brygady Wojska Polskiego, komendant Akademii Sztabu Generalnego WP (1956-1964)
Życiorys.
Przed wybuchem wojny w 1939 ukończył Gimnazjum w Leśnej Podlaskiej. Po wybuchu wojny niemiecko-sowieckiej w 1941 został wraz z pracownikami stadniny w Janowie Podlaskim deportowany w głąb ZSRR. 20 sierpnia 1943 wstąpił do 2 Dywizji Piechoty im. Jana Henryk Dąbrowskiego. W październiku 1944, po ukończeniu Szkoły Oficerskiej został promowany do stopnia podporucznika w korpusie oficerów piechoty. Po promocji został przydzielony do 27 Pułku Piechoty, gdzie służył na stanowisku oficera operacyjnego w sztabie pułku. Pułk ten wchodził w skład 10 Dywizji Piechoty 2 Armii Wojska Polskiego. Przeszedł szlak bojowy tej dywizji w 1945, aż do zakończenia wojny.
Po zakończeniu wojny służył na stanowisku szefa wydziału III w sztabie 4 Dywizji Piechoty im. Jana Kilińskiego w Kaliszu. W grudniu 1947 rozpoczął studia w Akademii Sztabu Generalnego WP w Rembertowie. Po ukończeniu I roku studiów w maju 1948 został słuchaczem Wyższej Akademii Wojskowej im. Klimenta Woroszyłowa w Moskwie. Należał do pierwszej grupy oficerów ludowego Wojska Polskiego skierowanych na studia w tej uczelni. Studiował razem z przyszłymi generałami Zygmuntem Huszczą, Stanisławem Okęckim i Czesławem Waryszakiem. Studia ukończył w 1951 awansując do stopnia podpułkownika.
Po powrocie do kraju objął stanowisko wykładowcy w Akademii Sztabu Generalnego WP. W październiku 1955 został zastępcą komendanta ASG do spraw naukowych. 14 lipca 1956 na mocy zarządzenia Prezesa Rady Ministrów awansowany został na stopień generała brygady. Miał wówczas 32 lata i 2 miesiące i był najmłodszym generałem w Wojsku Polskim. 26 listopada 1956 wyznaczony został na stanowisko komendanta ASG i pozostawał na tym stanowisku do 15 stycznia 1964, kiedy to przekazał obowiązki gen. dyw. Józefowi Kuropiesce. Służąc w ASG uzyskał tytuł doktora nauk wojskowych i doktora habilitowanego nauk wojskowych. Tytuł profesora nadzwyczajnego nauk wojskowych otrzymał na mocy uchwały Rady Państwa PRL w lipcu 1960.
W następnych latach był m.in. szefem sztabu Pomorskiego Okręgu Wojskowego (1964–1965), a przez wiele lat inspektorem do spraw naukowo-badawczych – zastępcą szefa Zespołu Naukowego Sztabu Generalnego WP. Od 30 czerwca 1986 w stanie spoczynku.
Pochowany na Cmentarzu Wojskowym na Powązkach w Warszawie (kwatera FII-3-9).
Życie prywatne.
Był synem Ignacego, pracownika stadniny koni arabskich w Janowie Podlaskim i Aleksandry z domu Seheńczuk. Mieszkał w Warszawie. Był żonaty z Mieczysławą z domu Dąbrowską (1924-2017), miał córkę.

</doc>
<doc id="185655" url="https://pl.wikipedia.org/wiki?curid=185655" title="Zaścianek">
Zaścianek



</doc>
<doc id="185661" url="https://pl.wikipedia.org/wiki?curid=185661" title="Marco Delvecchio">
Marco Delvecchio

Marco Delvecchio (ur. 7 kwietnia 1973 w Mediolanie) – włoski piłkarz występujący na pozycji napastnika.
Reprezentant Włoch, zaczynał swoją profesjonalną karierę w Interze Mediolan. Następnie występował w SSC Venezia, Udinese Calcio i ponownie w Interze. W sezonie 1995/1996 przeszedł do Romy, w której na dłużej zagrzał miejsce zdobywając Scudetto w sezonie 2000/2001. W 2005 roku grał w Brescii Calcio, a w sezonie 2005/2006 w Parmie. Od 2006 do 2007 roku grał w Ascoli Calcio, po czym zakończył piłkarską karierę. W 2008 roku powrócił jednak do futbolu i sezon 2008/2009 spędził w amatorskim Pescatori Ostia.
Strzelił gola w finale Euro 2000 z Francją. Jego drużyna przegrała jednak po dogrywce.

</doc>
<doc id="185665" url="https://pl.wikipedia.org/wiki?curid=185665" title="Ewangelia Piotra">
Ewangelia Piotra

Ewangelia Piotra – anonimowy utwór apokryficzny pochodzący prawdopodobnie z II wieku n.e.
Opis.
Ewangelia Piotra powstała prawdopodobnie ok. II w. w Syrii. Tekst został odkryty w 1886/1887 przez S. Grebauta w grobie mnicha chrześcijańskiego w Achmim (dawne Peneapolis) w Górnym Egipcie. Rękopis zawiera 33 karty pergaminowe zapisane pomiędzy VII a IX wiekiem. Strony 2–10 zidentyfikowano jako Ewangelię Piotra znaną wcześniej tylko ze wzmianek u pisarzy chrześcijańskich: Serapina biskupa Antiochii (190–211). Manuskrypt jest niekompletny i prawdopodobnie jego źródłem był inny niekompletny rękopis. Zachowane fragmenty są utrzymane w stylu autobiografii Szymona Piotra, co nadało dziełu jego nazwę.
Treść zawiera opis męki i śmierci Jezusa, następnie pogrzebu i zmartwychwstania, powtarzający w większości wiadomości z Ewangelii kanonicznych, urozmaicony wątkami zaczerpniętymi z fantazji. W zdaniu, że ukrzyżowany Jezus "milczał, jakby nie doznawał żadnego bólu" Joachim Gnilka dopatruje się wpływu doketyzmu.
W 494 roku "Ewangelia Piotra" znalazła się na liście apokryfów sporządzonej przez papieża Gelazjusza I.

</doc>
<doc id="185667" url="https://pl.wikipedia.org/wiki?curid=185667" title="Bogumił Jasinowski">
Bogumił Jasinowski

Bogumił Jasinowski (ur. 26 marca 1883 w Warszawie, zm. 8 maja 1969 w Santiago) – polski historyk filozofii i kultury, profesor Uniwersytetu Wileńskiego.
Życiorys.
Był synem Izydora i Heleny z Weintraubów. Ukończył IV gimnazjum w Warszawie (1901), następnie studiował prawo na Cesarskim Uniwersytecie Warszawskim (1901-1905). W kolejnych latach kontynuował studia na uniwersytetach w Berlinie i Monachium (1906-1909, filozofię), w Charkowie (1909-1910, prawo, 1910 kandydat praw) i w Zurychu (1913-1916, 1916 doktorat). Pracował przez kilka lat jako adwokat w Warszawie. W 1918 habilitował się na Katolickim Uniwersytecie Lubelskim z historii filozofii i został kierownikiem Katedry Historii Filozofii na tej uczelni. W 1920 objął Katedrę Filozofii w Wolnej Wszechnicy Polskiej w Warszawie (do 1924). Lata 1926-1930 spędził na badaniach z dziedziny historii filozofii w Paryżu, 1930-1931 był docentem w I Katedrze Filozofii Uniwersytetu Warszawskiego. W 1931 przeniósł się na Uniwersytet Wileński, gdzie został profesorem nadzwyczajnym i kierownikiem Katedry Filozofii. Po wybuchu II wojny światowej wyemigrował do Ameryki Południowej. Nie zaprzestał pracy dydaktycznej, wykładał historię filozofii na uniwersytecie w Buenos Aires (1944-1945), historię filozofii średniowiecznej, neoplatonizm i teorię prawa na uniwersytecie w Santiago de Chile (1945-1954, kierował Katedrą Historii Filozofii Średniowiecznej) oraz historię filozofii na Polskim Uniwersytecie na Obczyźnie w Londynie (1955-1969, kierował Katedrą Historii Filozofii).
Członkostwo w towarzystwach naukowych.
W 1930 został członkiem korespondentem Towarzystwa Naukowego Warszawskiego. Należał także do Towarzystwa Prawniczego w Warszawie (od 1917), Towarzystwa Przyjaciół Nauk w Wilnie, Polskiego Towarzystwa Filozoficznego, Członek Polskiego Towarzystwa Naukowego na Obczyźnie.
Zakres badań.
Zajmował się historią filozofii, historią kultury i nauki oraz prawem państwowym. Określił stanowisko neoplatonizmu w historii filozofii. Badał poglądy filozoficzne i historiozoficzne Gottfrieda Wilhelma Leibniza, Heinricha Rickerta, Wilhelma Windelbanda oraz dorobek socjologiczny Edwarda Abramowskiego. Wykazywał związki między teorią kopernikańską a filozofią neoplatońską, pitagorejską i augustiańską. Interesował się również parlamentaryzmem rosyjskim. 

</doc>
<doc id="185668" url="https://pl.wikipedia.org/wiki?curid=185668" title="Budy Zosiny">
Budy Zosiny



</doc>
<doc id="185677" url="https://pl.wikipedia.org/wiki?curid=185677" title="Floryda (półwysep)">
Floryda (półwysep)

Floryda − półwysep w południowo-wschodniej części Stanów Zjednoczonych, w całości w obrębie stanu Floryda, położony między Zatoką Meksykańską na zachodzie a Oceanem Atlantyckim na wschodzie. Główne miasto to Miami. Jest to ważny region turystyczny (m.in. Park Narodowy Everglades).
Półwysep zajmuje powierzchnię ok. 110 tys. km², (ok. 650 km długości i 150 km szerokości).
Jest to głównie teren nizinny o wysokości do 99 m n.p.m., częściowo zabagniony.
Znajdują się tu liczne jeziora, największe z nich to Okeechobee.
Floryda ma ciepły subtropikalny klimat, a tereny te obfitują w niszczące huragany.
Na Florydzie znajdują się rozległe tereny rolnicze z uprawą:
Ważniejsze miasta i miejscowości na Florydzie:
Floryda jest ważnym ośrodkiem turystycznym i wypoczynkowym, ściągającym corocznie liczne rzesze turystów ze Stanów Zjednoczonych i z całego świata.

</doc>
<doc id="185683" url="https://pl.wikipedia.org/wiki?curid=185683" title="Cap Canaveral">
Cap Canaveral



</doc>
<doc id="185689" url="https://pl.wikipedia.org/wiki?curid=185689" title="Koźmin Wielkopolski (gmina)">
Koźmin Wielkopolski (gmina)

Koźmin Wielkopolski (do 1997 "gmina Koźmin") – gmina miejsko-wiejska w Polsce w województwie wielkopolskim, w powiecie krotoszyńskim. W latach 1975–1998 gmina administracyjnie należała do województwa kaliskiego.
Siedziba gminy to Koźmin Wielkopolski.
Struktura powierzchni.
Według danych z roku 2002 gmina Koźmin Wielkopolski ma obszar 152,69 km², w tym:
Gmina stanowi 21,38% powierzchni powiatu.
Demografia.
Dane z 30 czerwca 2004:
Sołectwa.
Borzęcice, Biały Dwór, Borzęciczki, Cegielnia, Czarny Sad, Dębiogóra, Gałązki, Gościejew, Góreczki, Józefów, Kaniew, Lipowiec, Mokronos, Nowa Obra, Orla, Pogorzałki Wielkie, Sapieżyn, Serafinów, Skałów, Staniew, Stara Obra, Suśnia, Szymanów, Tatary, Walerianów, Wałków, Wrotków, Wyrębin.
Pozostałe miejscowości.
Dębowiec, Dymacz, Góreczki (osada), Klatka, Ludwinów, Mogiłka, Mycielin, Orlinka, Paniwola, Pogorzałki Małe, Psie Pole, Wrotków (osada).
Sąsiednie gminy.
Borek Wielkopolski, Dobrzyca, Jaraczewo, Jarocin, Krotoszyn, Pogorzela, Rozdrażew

</doc>
<doc id="185691" url="https://pl.wikipedia.org/wiki?curid=185691" title="Władysław Leopold Jaworski (1865–1930)">
Władysław Leopold Jaworski (1865–1930)

Władysław Leopold Jaworski (ur. 10 kwietnia 1865 w Karsach Małych, zm. 14 lipca 1930 w Milanówku) – prawnik polski, polityk konserwatywny, profesor Uniwersytetu Jagiellońskiego, członek PAU, członek Wydziału Stronnictwa Prawicy Narodowej w 1910 roku, wiceprezes sekcji zachodniej Naczelnego Komitetu Narodowego w 1914 roku.
Życiorys.
Był synem Leopolda (dzierżawcy wsi Koczanka) i Teofily z Bahrów. Uczęszczał do szkoły powszechnej w Sandomierzu, później do gimnazjum Św. Anny w Krakowie (do 1884). W latach 1884–1888 studiował prawo na Uniwersytecie Jagiellońskim, a następnie pracował w krakowskiej Prokuratorii Skarbu. Uzupełniał studia na uniwersytetach w Berlinie i Paryżu (1890–1891). W 1895 habilitował się na UJ (na podstawie pracy "Prawo nadzastawu wedle ustawodawstwa austryackiego", przygotowanej pod kierunkiem Franciszka Ksawerego Fiericha) i został docentem w Katedrze Prawa Cywilnego. Po uzyskaniu tytułu doktora praw na UJ (1899) został mianowany profesorem nadzwyczajnym i kierownikiem II Katedry Prawa Cywilnego. Od 1905 był profesorem zwyczajnym, a w 1910 przeszedł na Katedrę Prawa Cywilnego, Nauki Administracji i Prawa Administracyjnego. Od 1920 był członkiem korespondentem Polskiej Akademii Umiejętności, od 1928 członkiem czynnym akademii. Wchodził również w skład Towarzystwa Naukowego Warszawskiego (od 1921 członek rzeczywisty, od 1929 członek zwyczajny).
Niezależnie od pracy naukowej i dydaktycznej był aktywnym działaczem politycznym. Związany ze środowiskiem krakowskich „stańczyków”, zainicjował tam nurt neokonserwatywny, kładący nacisk w sporze z opozycją na politykę ekonomiczną. W latach 1901–1914 pełnił mandat poselski na Sejm Krajowy, a w latach 1911–1918 do austriackiej Rady Państwa. W Radzie Państwa opracował koncepcję zbliżenia ludowców i konserwatystów (dla ograniczenia wpływów Stronnictwa Narodowej Demokracji na wsi), przyczyniając się do stworzenia tzw. bloku namiestnikowskiego, zrzeszającego konserwatystów krakowskich, demokratów i ludowców. Był członkiem kierownictwa Stronnictwa Prawicy Narodowej (1907–1918), przewodniczącym Sekcji Zachodniej Naczelnego Komitetu Narodowego (1914–1918). Był członkiem Komisji Sejmowo-Konstytucyjnej Tymczasowej Rady Stanu.
W 1916 otrzymał tytuł honorowego obywatelstwa Nowego Sącza. 
Z małżeństwa z Anną z Wszeteczków miał syna Iwo (profesora prawa powszechnego na Uniwersytecie Wrocławskim). Jego wnuk Władysław Leopold był profesorem Szkoły Głównej Handlowej.
Zainteresowania naukowe Jaworskiego obejmowały prawo cywilne, prawo administracyjne, prawo państwowe oraz filozofię prawa. Podjął próbę ujednolicenia systemów prawa cywilnego trzech prawodawstw zaborczych; opracował zagadnienia prawa małżeńskiego oraz stosunków między rodzicami i dziećmi. Podkreślał wartość kodeksów, podał prawną charakterystykę rodziny, zdefiniował domniemanie i fikcję w prawie polskim. Opracował artykuł 1 dla projektu konstytucji polskiej, z założeniem, że państwo stanowi porządek prawny, ustalony na niezmiennie trwałej podporze, za jaką uznał moralność katolicką, a wyłącznym organem urzeczywistniającym porządek prawny jest prezydent. Krytycznie odniósł się do konstytucji marcowej, sprzeciwiając się szczególnie ustrojowi demokracji parlamentarnej. Domagał się oparcia struktury aparatu władzy na dualizmie – rządzenia i kontroli. W 1927 przygotował projekt kodeksu agrarnego, w którym wprowadził pojęcie „przedsiębiorstwa rolnego” (niepodzielnej jednostki gospodarczej).
Przygotował wydanie krytyczne "Mów" Juliana Dunajewskiego (1896–1914). Współpracował z czasopismami, m.in. „Czasem” i „Czasopismem Prawniczym i Ekonomicznym”. Utrzymywał kontakty z wieloma intelektualistami, m.in. Stanisławem Tarnowskim i Michałem Bobrzyńskim. Do grona uczniów Jaworskiego zaliczali się Konstanty Grzybowski, Jan Gwiazdomorski, Adam Vetulani i inni.
Został pochowany na Cmentarzu Rakowickim w Krakowie (kwatera PAS 36-płn. zach.-narożnik).
Publikacje.
Ogłosił wiele prac naukowych, m.in.:
Linki zewnętrzne.
Dzieła Władysława Leopolda Jaworskiego: 

</doc>
<doc id="185692" url="https://pl.wikipedia.org/wiki?curid=185692" title="Grudziewszczyzna">
Grudziewszczyzna

Grudziewszczyzna – wieś w Polsce położona w województwie podlaskim, w powiecie sejneńskim, w gminie Sejny, na Pojezierzu Wschodniosuwalskim. Około 30 mieszkańców w 14 domach.
W latach 1975–1998 miejscowość położona była w województwie suwalskim.
Charakterystyka.
Wieś położona jest 3 km na południowy wschód od Sejn i 1,5 km na zachód od drogi krajowej, łączącej Augustów z przejściem granicznym w Ogrodnikach. Przez wieś przechodzą wyłącznie drogi gruntowe. Główna droga we wsi, prowadząca do szosy augustowskiej, miała być wyasfaltowana, lecz pomimo wielokrotnie ponawianych obietnic zarządu gminy, dotąd (2005) to nie nastąpiło.
Przez Grudziewszczyznę przebiega szlak turystyczny z Gib do Sejn.
Historia.
Grudziewszczyznę założył ok. roku 1600 fundator Sejn Jerzy Grodzieński, jako wieś na uposażenie sejneńskich dominikanów. Niedługo potem powstał tu folwark Grudziewszczyzna (początkowo Grodzieńszczyzna), obejmujący obszar dzisiejszej wsi oraz dwóch innych osad – Deguć i Budziewizny (ob. Pomorze). We dworze pracowali chłopi z okolicznych wiosek.
Tuż przed I wojną światową – prawdopodobnie w roku 1911, folwark został zlikwidowany, a dwór zburzono. Grudziewszczyzna ostatecznie rozpadła się na trzy oddzielne wioski.
Etymologia nazwy.
W początkowym okresie Grudziewszczyzna nazywana była Grodzieńszczyzną. Można być pewnym, że nazwa ta bierze swój rodowód od nazwiska założyciela wsi Jerzego Grodzieńskiego. Nazwa ta jednak zbyt wyraźnie kojarzyła się z Grodzieńszczyzną, jako rejonem geograficznym wokół miasta Grodna. Z czasem więc zaczęto określać folwark i wieś mianem Grudziewszczyzny i tak pozostało po dzień dzisiejszy.
Ciekawe miejsca.
Przy wjeździe do wsi, przy rozjeździe drogi z drogą do Świackich stoi betonowy słup z żelaznym krzyżem. Na słupie widnieje napis, odnoszący się do wizerunku Chrystusa: „JAM ZA WAS UMARŁ NA KRZYŻU – St.Czerkowski 1912”. Prawdopodobnie jest to zniekształcona lub archaiczna forma nazwiska Czarkowski. Rodzina o tym nazwisku zamieszkuje bowiem dom numer 1 – tuż obok krzyża. Sam słup z krzyżem można uznać za zabytek, biorąc pod uwagę wypisany nań rok wystawienia.
W domu nr 5 zamieszkują Eugenia i Józef Kubrakowie – twórcy ludowi. Gospodarz rzeźbi szopki, ozdoby wielkanocne, figurki świętych i wiele innych drobiazgów z drewna. Gospodyni zaś piecze wspaniałe sękacze oraz wyrabia pająki ze słomy i palmy wielkanocne. Warsztat i wystawa dzieł państwa Kubraków znajduje się w należącym również do nich, domu nr 4 – po przeciwnej stronie drogi. Poza tym we wsi możemy spotkać dość sporą liczbę krzyży i kapliczek, co świadczy o typowej pobożności wiejskiego ludu.
Inne informacje.
Aby dojechać do wsi należy wyjechać z Sejn ulicą Młynarską i jechać wciąż szeroką piaszczystą drogą. Grudziewszczyznę trudno jest znaleźć na mapie. Widoczna jest tylko na dokładnych mapach powiatu sejneńskiego, Puszczy Augustowskiej i Wigierskiego Parku Narodowego. Wieś można czasem także znaleźć na turystycznych mapach Suwalszczyzny. Sołtysem Grudziewszczyzny jest od roku 1986 Stanisław Czarkowski.
Źródła historyczne.
„Grudziewszczyzna lub "Podsejny", folw., powiat sejneński, gm. Berżniki, par. Sejny. Ma 2 dm., 17 mk., odl. 3 w. od Sejn. Rozl. wynosi m. 319, grunta orne i ogrody m. 140, łąk m. 58, past. m. 53, wody m. 13, lasu m. 14, zarośli m. 8, nieużytki i place m. 33, bud. mur. 2, drew. 12, pokłady torfu. Rzeka Marycha przepływa i stanowi granicę południową. W pobliżu leży jez. Budziewizna.”

</doc>
<doc id="185694" url="https://pl.wikipedia.org/wiki?curid=185694" title="1968 w filmie">
1968 w filmie



</doc>
<doc id="185696" url="https://pl.wikipedia.org/wiki?curid=185696" title="Żabno">
Żabno

Żabno – miasto w powiecie tarnowskim (woj. małopolskie) położone na prawym brzegu Dunajca. Siedziba gminy miejsko-wiejskiej Żabno.
Powierzchnia Żabna wynosi 11,13 km², według danych GUS z 31 grudnia 2019 r. miasto liczyło 4200 mieszkańców.
Historia.
Miejscowość początkowo była niewielką osadą. Najstarsza pisana wzmianka o Żabnie pochodzi z 1274, w tym roku książę Bolesław Wstydliwy nadał miejscowość rycerzowi Świętosławowi z rodu Gryfitów. Prawa miejskie Żabno uzyskało przed 1385 rokiem. W 1400 roku król polski Władysław Jagiełło nadał miastu prawo niemieckie.
Miejscowość wymienia w latach 1470–1480 Jan Długosz w księdze "Liber beneficiorum dioecesis Cracoviensis" wymieniając dziedzica Jana Rabsztyńskiego z Kraśnika, który odziedziczył ją po matce. Miasto miało wówczas 12 łanów mieszczańskich, łan wójtowski oraz folwark szlachecki z dworem.
Od XV wieku następuje rozwój rzemiosła. Żabno ze względu na swoje położenie komunikacyjne, stało się miejscem jarmarków. Prawo do nich miasto otrzymało w 1487 roku, a ich tradycja przetrwała do dziś. W XV wieku w mieście znajdowały się dwa kościoły, pw. Świętego Ducha i pw. Świętego Krzyża. Obecnie w mieście istnieje jedna parafia rzymskokatolicka pod wezwaniem Ducha Świętego, należąca do dekanatu Żabno, diecezji tarnowskiej.
Miasto było wielokrotnie niszczone, w 1501 roku zostało spalone przez Tatarów, a w 1655 roku przez Szwedów i przez wojska Rakoczego.
Po rozbiorach Polski miejscowość znalazła się w zaborze austriackim. W 1799 roku prawie całe miasto strawił pożar. W XIX-wiecznym Słowniku geograficznym Królestwa Polskiego miejscowość wymieniona jest w powiecie tarnowskim w Galicji. Według austriackiego spisu powszechnego pod koniec XIX wieku we wsi było 178 domów, w których mieszkało 1341 mieszkańców w tym 656 mężczyzn i 685 kobiet. W miasteczku mieszkało wtedy 669 katolików oraz 672 izraelitów. W miejscowości znajdowała się 6-klasowa szkoła ludowa, urząd podatkowy i pocztowy.
Miasto utraciło prawa miejskie w 1909 roku, a odzyskało je w 1934 roku już po odzyskaniu niepodległości przez Polskę.
W kwietniu 1943 roku opodal miasta doszło do starcia oddziału „Stacha” Gwardii Ludowej z Niemcami i granatową policją. Zginęło kilkunastu gwardzistów. W latach 1975–1998 miasto administracyjnie należało do województwa tarnowskiego.
Żabno zostało wyzwolone 17 stycznia 1945 roku przez oddziały radzieckie. Dwudziestu żołnierzy poległych w walkach zostało pochowanych w zbiorowej mogile na cmentarzu. W 1948 roku na mogile ustawiono pomnik.
Zabytki.
Do rejestru zabytków nieruchomych województwa małopolskiego wpisane są następujące obiekty:
Gospodarka.
W XIX wieku ludność trudniła się przeważnie rolnictwem oraz handlem. Pierwszym zakładem przemysłowym w Żabnie była cegielnia uruchomiona w 1905 roku. Obecnie Żabno jest ośrodkiem usługowym, z drobnym przemysłem m.in. metalowym i przetwórczym (przetwórstwo warzyw). Na terenie miasta znajdują się również dwie fabryki świeczek.
Związani z miejscowością.
W Żabnie urodził się pisarz Adolf Rudnicki.
W Żabnie często bywał Stanisław Wyspiański, w miejscowym kościele znajdują się witraże według jego projektu.
Transport.
Przez Żabno przebiegają drogi wojewódzkie nr 973 oraz nr 975.
W Żabnie znajduje się nieczynna dla ruchu pasażerskiego stacja kolejowa. Przechodzi przez nią zbudowana w 1906 r. linia kolejowa Tarnów – Szczucin, czyli tzw. Szczucinka. Od 2000 roku po linii nie kursują rozkładowe pociągi pasażerskie. Współcześnie stacja w Żabnie jest ostatnim miejscem do którego mogą dojechać pociągi na linii kolejowej nr 115. Obecnie na żabieńską stację sporadycznie przyjeżdżają pociągi towarowe, a w latach 2019–2022 na żabieńskiej stacji pojawiły się pasażerskie pociągi retro organizowane m.in. w ramach projektu „Małopolskie Szlaki Turystyki Kolejowej”.
Demografia.
31 grudnia 2016 roku Żabno zamieszkiwało 4230 osób, w tym 2170 kobiet i 2060 mężczyzn. Średni wiek mieszkańców miasta wynosi 40,8 lat. Żabno ma dodatni przyrost naturalny (3,3 na tysiąc mieszkańców).
Sport.
W Żabnie działa klub piłkarski Polan Żabno, którego najwyższym osiągnięciem jest udział w rozgrywkach IV ligi polskiej w piłce nożnej.
Współpraca międzynarodowa.
Miasta i gminy partnerskie:
 Bad Berka

</doc>
<doc id="185705" url="https://pl.wikipedia.org/wiki?curid=185705" title="Wymioty">
Wymioty

Wymioty (łac. "vomitus", "emesis") – gwałtowny wyrzut treści pokarmowej na zewnątrz z żołądka (bądź z żołądka i jelit) poprzez przełyk i jamę ustną, w wyniku silnych skurczów mięśni brzucha, przepony i klatki piersiowej. Wymioty (sprzyja im przepełnienie żołądka) często poprzedzają nudności lub im towarzyszą. Niekiedy odruchy wymiotne nie kończą się wymiotami.
Wymioty można rozpatrywać jako odruch organizmu w obronie przed zatruciem toksycznym pokarmem albo nadmiernym rozdęciem jakiegoś odcinka przewodu pokarmowego, które może prowadzić do jego uszkodzenia. Są ważnym i często spotykanym w praktyce klinicznej, lecz niecharakterystycznym objawem chorobowym, który może mieć liczne przyczyny, niekiedy niezwiązane z przewodem pokarmowym.
Kiedy nie udaje się wykryć przyczyny wymiotów, bywają one nazywane "wymiotami czynnościowymi".
Patomechanizm.
Wymioty są skutkiem pobudzenia ośrodków wymiotnych. Najważniejszy z nich koordynujący znajduje się w grzbietowej części tworu siatkowatego w rdzeniu przedłużonym, inne wysyłają bodźce z: aparatu przedsionkowego ucha, z narządów jamy brzusznej oraz ośrodków korowych. Ośrodek chemiowrażliwy (ang. "chemoreceptor trigger zone"), zlokalizowany na dnie komory czwartej, nie posiada bariery krew-mózg i wykazuje wrażliwość na różne związki chemiczne znajdujące się we krwi (m.in. leki oraz egzotoksyny i endotoksyny, a także substancje wytwarzane przez organizm, na przykład po radioterapii). Sam ośrodek chemiowrażliwy nie jest w stanie wywołać wymiotów.
Przyczyny.
Przyczyny wymiotów można podzielić na somatyczne (np. choroby przewodu pokarmowego), psychiczne (np. wywołujący wymioty widok lub zapach) lub wywołane zaburzeniami błędnika (np. choroba lokomocyjna).
Wymioty zachodzą też jako odruch fizjologiczny w ostrych zatruciach i innych sytuacjach, kiedy chronią organizm przed szkodliwymi substancjami, które dostały się do przewodu pokarmowego.
Do najczęstszych przyczyn wymiotów należą:
Inne wybrane przyczyny wymiotów:
Powikłania.
Gdy wymioty są krótkotrwałe, zwykle nie powodują poważnych skutków. Natomiast przy długo trwających wymiotach, szczególnie jeśli towarzyszy im biegunka lub zlewne poty, może dojść do odwodnienia organizmu i zaburzenia równowagi kwasowo-zasadowej (wymioty powodują utratę kwasu solnego produkowanego w żołądku). Odwodnienie może wymagać doustnej suplementacji płynów, a w niektórych przypadkach do uzupełnienia drogą dożylną.
Gwałtowne, nasilone wymioty mogą prowadzić do powstania pęknięć błony śluzowej przełyku (zespół Mallory’ego-Weissa) lub pęknięcia jego ściany (zespół Boerhaavego).
Powtarzające się wymioty mogą być przyczyną niedożywienia, wyniszczenia i przewlekłych zaburzeń metabolicznych.
Leczenie.
W wypadku wykrycia przyczyny, jeśli to możliwe, należy zastosować oprócz objawowego leczenia przeciwwymiotnego także leczenie przyczynowe.
W leczeniu objawowym zwykle stosuje się następujące leki przeciwwymiotne:

</doc>
<doc id="185707" url="https://pl.wikipedia.org/wiki?curid=185707" title="1969 w filmie">
1969 w filmie



</doc>
<doc id="185714" url="https://pl.wikipedia.org/wiki?curid=185714" title="Waldemar Jakson">
Waldemar Jakson

Waldemar Jakson (ur. 21 maja 1956 w Świdniku) – polski polityk, samorządowiec, burmistrz Świdnika.
Życiorys.
Ukończył w 1980 studia z zakresu historii na Wydziale Humanistycznym Uniwersytetu Marii Curie-Skłodowskiej w Lublinie. W 2007 uzyskał dyplom Executive Master of Business Administration na Dublin City University, a w 2012 tytuł zawodowy magistra administracji publicznej w Wyższej Szkole Ekonomii i Innowacji w Lublinie. Odbył studia podyplomowe m.in. z zakresu bibliotekoznawstwa oraz marketingu.
Od końca lat 70. działał w opozycji demokratycznej, był m.in. członkiem Ruchu Obrony Praw Człowieka i Obywatela. Od 1980 związany z „Solidarnością”. Pozostawał etatowym pracownikiem zarządu Regionu Środkowo-Wschodniego związku jako reporter. Po wprowadzeniu stanu wojennego został internowany na okres od 13 grudnia 1981 do 22 lipca 1982.
Pracował następnie do 1994 w Wojewódzkiej Bibliotece Publicznej im. Hieronima Łopacińskiego w Lublinie, m.in. od 1991 jako zastępca dyrektora WBP. Był też nauczycielem w Pomaturalnym Studium Bibliotekarskim. Na początku lat 90. wstąpił do Porozumienia Centrum. Kandydował bez powodzenia do Sejmu w wyborach parlamentarnych w 1991 z list Porozumienia Obywatelskiego Centrum, a także w wyborach parlamentarnych w 1993 z ramienia PC.
W latach 1994–2002 zasiadał w radzie miasta Świdnik, sprawując od 1998 urząd burmistrza tego miasta.
W pierwszych wyborach bezpośrednich w 2002 został po raz kolejny wybrany na urząd burmistrza, wygrywając już w pierwszej turze. W 2006 ubiegał się o reelekcję jako przedstawiciel lokalnego komitetu wyborczego Rodzina i Prawo, opartego na Prawie i Sprawiedliwości. W pierwszej turze głosowania uzyskał 53,87% poparcie, zapewniając sobie tym samym wybór na kolejną kadencję. Reelekcję uzyskiwał także w 2010, 2014 i 2018.
Odznaczenia.
Odznaczony Krzyżem Kawalerskim (2011) i Krzyżem Oficerskim (2018) Orderu Odrodzenia Polski (2011).

</doc>
<doc id="185715" url="https://pl.wikipedia.org/wiki?curid=185715" title="Nick Park">
Nick Park

Nick Park, właściwie Nicholas Wulstan Park (ur. 6 grudnia 1958 w Preston w hrabstwie Lancashire) – brytyjski twórca animowanych filmów plastelinowych i lalkowych. Najbardziej znany jest jako twórca filmów z postaciami Wallace’a i Gromita oraz serii Baranek Shaun.
Życiorys.
Studiował w Commnication Arts at Sheffield Polytechnic (teraz Sheffield Hallam University) i w National Film and Television School, gdzie zrealizował swój pierwszy film z Wallace i Gromitem, "."
W 1985 rozpoczął współpracę z firmą Aardman Animations w Bristolu, gdzie zrealizował "" i "Zwierzo-zwierzenia (Creature Comforts)". Oba filmy zostały nominowane do brytyjskiej nagrody BAFTA, a za "Zwierzo-zwierzenia" otrzymał swojego pierwszego Oscara.
Dwa krótkie filmy z Wallace i Gromitem, "" ("The Wrong Trousers") (1992) i „” ("A Close Shave") (1995), także otrzymały Oscara. W 2000 roku Park zrealizował przy współpracy Petera Lorda pełnometrażowy, kinowy film lalkowy "Uciekające kurczaki" ("Chicken Run").
Kolejny film "" ("Wallace &amp; Gromit: The Curse of the Were-Rabbit") (2005) dostał Oscara w kategorii pełnometrażowego filmu animowanego.
W wytwórni Aardman Animations przygotowuje dalsze filmy z przygodami Wallace’a i Gromita oraz nowa serię „Zwierzo-zwierzeń”, dla brytyjskiej telewizji. Prócz tego Nick Park współtworzy serial Baranek Shaun (Shaun the Sheep).

</doc>
<doc id="185720" url="https://pl.wikipedia.org/wiki?curid=185720" title="Denikin">
Denikin



</doc>
<doc id="185725" url="https://pl.wikipedia.org/wiki?curid=185725" title="Harold II Godwinson">
Harold II Godwinson



</doc>
<doc id="185730" url="https://pl.wikipedia.org/wiki?curid=185730" title="Snorfu">
Snorfu



</doc>
<doc id="185731" url="https://pl.wikipedia.org/wiki?curid=185731" title="Snefru">
Snefru



</doc>
<doc id="185732" url="https://pl.wikipedia.org/wiki?curid=185732" title="Soris">
Soris



</doc>
<doc id="185740" url="https://pl.wikipedia.org/wiki?curid=185740" title="Salomon">
Salomon

Osoby noszące nazwisko Salomon:

</doc>
<doc id="185749" url="https://pl.wikipedia.org/wiki?curid=185749" title="Radio Hello">
Radio Hello

Radio Hello – rozgłośnia radiowa założona w 1996 roku przez Krzysztofa Rosę, nadająca na terenie Gdyni w sieci telewizji kablowej Multimedia (dawniej Szel-Sat) na częstotliwości 105,4 FM.
Była to pierwsza w Polsce koncesjonowana stacja radiowa transmitująca swój program wyłącznie poprzez sieć kablową. Radio Hello emitowało program o charakterze muzycznym (głównie muzyka dance, pop, soul i rock). Przez pierwsze dwa lata od swojego startu (4 lipca 1996) rozgłośnia nadawała program na żywo. Już w pierwszych tygodniach działalności cieszyła się sporym zainteresowaniem – głównie wśród młodzieży. 9 lipca 1998 niespodziewanie zawieszono emisję programów na żywo i od tej pory program stacji stanowiła wyłącznie muzyka nadawana z komputera. Audycje powróciły na antenę ponownie dopiero w 2003 roku, jednak ukazywały się przez krótki czas i nieregularnie. W październiku 2004 roku stacja niepostrzeżenie zamilkła z nieznanych przyczyn, a w następnych tygodniach została usunięta z oferty programowej TVK Multimedia.

</doc>
<doc id="185755" url="https://pl.wikipedia.org/wiki?curid=185755" title="Siedem wzgórz Rzymu">
Siedem wzgórz Rzymu

Siedem wzgórz Rzymu – siedem wzniesień (łac. "Septimontium"), na których został zbudowany Rzym. Wszystkie mieszczą się po wschodniej stronie Tybru. Pełniły one bardzo ważną rolę w mitologii, religii i w polityce antycznego Rzymu. Według tradycji miasto zostało ufundowane przez Romulusa na Palatynie ("Mons Palatinus").
Siedem wzgórz Rzymu.
Do siedmiu wzgórz zaliczają się:
Pozostałe wzgórza Rzymu.
Istnieją poza tym inne wzniesienia nieuwzględnione w spisie siedmiu wzgórz jak "Welia", które łączy Palatyn ze zboczami Eskwilinu. W XX wieku zostało ono rozkopane w czasie poszerzania drogi "via dei Fori Imperiali".
Przełęcz łącząca Kapitol z Kwirynałem została otworzona w II wieku n.e., kiedy był budowany kompleks Forum Trajana.
Po zachodniej stronie Tybru znajduje się Wzgórze Watykańskie ("Montes Vaticani"), Gianicolo (Ianiculum) i Pincio.
Septimontium.
Rzymski pisarz Festus wspomina święto celebrowane 11 grudnia procesją, która dotykała ośmiu wzgórz ("Palatium, Velia, Fagutal, Subura, Cermalus, Caelius, Oppius, Cispius"). Lista ta nie odpowiada tradycyjnie przyjętym siedmiu wzgórzom i możliwe, że stanowi pozostałość jakiegoś dawnego rytuału.

</doc>
<doc id="185757" url="https://pl.wikipedia.org/wiki?curid=185757" title="Tempel 1">
Tempel 1

9P/Tempel (lub Tempel 1) – kometa okresowa należąca do rodziny komet Jowisza. Była celem misji kosmicznej Deep Impact, mającej na celu przeprowadzenie badań naukowych tej komety. Jedno z zadań polegało na wypuszczeniu z sondy tzw. impaktora, który uderzył w jądro komety.
Odkrycie.
Kometa 9P/Tempel została odkryta 3 kwietnia 1867 roku przez niemieckiego astronoma Wilhelma Templa w obserwatorium w Marsylii. W swoim ruchu orbitalnym zbliżała się do Ziemi, aż 15 maja 1867 roku osiągnęła odległość minimalną 0,57 j.a. Nie była widoczna gołym okiem, ale przez lunety obserwowano ją prawie do końca sierpnia. Nazwa komety pochodzi od nazwiska odkrywcy.
Orbita.
Kometa ta obiega Słońce w czasie 5,58 roku po eliptycznej orbicie, w najdalszym punkcie (aphelium) zbliżając się do orbity Jowisza, a w punkcie najbliższym Słońca (peryhelium) zbliża się do orbity Marsa.
Właściwości fizyczne.
Powierzchnia jądra tej komety jest bardzo ciemna. Jest ono podłużne, ma rozmiary 7,6 × 4,9 km. Widać tam liczne zagłębienia, kratery, wzniesienia i niecki. Średnia gęstość tej komety jest niewielka, równa zaledwie 0,6 g/cm3. Jest to wartość znacząco mniejsza od gęstości wody (1 g/cm3), co sugeruje bardzo porowatą strukturę. Znając całkowitą masę komety, można wnioskować, że jest to konglomerat drobin lodu, fragmentów skalnych, pyłu i gazu. Okres obrotu tego ciała wokół własnej osi wynosi ponad 40 godzin.
Obserwacje.
W czasie gdy kometa została odkryta, jej okres orbitalny wynosił 5,6 roku. Dzięki obliczeniom parametrów orbity udało się ją zaobserwować podczas dwóch kolejnych powrotów w pobliże Słońca w latach 1873 i 1879. Jednak w 1881 roku kometa zbliżyła się do Jowisza na odległość 0,55 j.a. Doprowadziło to do silnego zaburzenia jej orbity przez grawitację masywnej planety, a w efekcie do wydłużenia okresu obiegu do 6,5 roku i zwiększenia peryhelium orbity z 1,8 j.a. do 2,1 j.a. Tak duża zmiana parametrów orbity spowodowała, że próby odnalezienia jej w czasie kolejnych zbliżeń do Słońca nie powiodły się i kometę 9P/Tempel uznano za zagubioną, podejrzewano też, że przestała istnieć.
Na początku lat 60. XX wieku, dzięki wykorzystaniu do badań astronomicznych nowych technik obliczeniowych, amerykański astronom i badacz ruchów komet Brian Marsden wyliczył, że kometa Tempel 1 zbliżyła się do Jowisza także podczas przelotu w latach 1941 (na odległość 0,41 j.a.) i 1953 (na odległość 0,76 j.a.). Uwzględniając w rachunkach wszystkie zakłócenia, jakie w jej ruchu powodowały bliskie przeloty w pobliżu Jowisza, a także wpływ grawitacji pozostałych planet, wyliczył, gdzie i kiedy w najbliższej przyszłości powinna być na niebie widoczna zagubiona kometa. W 1967 roku amerykańska obserwatorka komet Elizabeth Roemer zrobiła zdjęcie wskazanego przez Marsdena fragmentu nieba, na którym powinna bardzo słabym blaskiem świecić poszukiwana kometa. Nie licząc jednak zbytnio na jej odnalezienie, opracowywaniem fotografii zajęła się dopiero po roku. Na wykonanym przez nią zdjęciu bardzo blisko wyliczonej przez Marsdena pozycji dostrzeżono na kliszy mglistą plamkę, która okazała się obrazem komety Tempel 1.
Na podstawie tych samych obliczeń kometa została zaobserwowana przez Elizabeth Roemer ponownie 11 stycznia 1972 roku, podczas jej kolejnego powrotu w pobliże Słońca. Tym razem ruch tej komety śledzono już przez pół roku, zbierając w ten sposób bogaty materiał obserwacyjny służący do jeszcze dokładniejszego obliczenia elementów jej orbity. Odnalezienie tak długo nie widzianej komety było znacznym osiągnięciem. Od tej pory kometa 9P/Tempel jest obserwowana podczas każdego przejścia przez peryhelium.
Przewiduje się, że wyraźna zmiana parametrów orbity komety nastąpi dopiero w czasie jej przelotu w pobliżu Jowisza w dniu 26 maja 2024 roku w odległości 0,55 j.a. Wpłynie to na ponowne zwiększenie odległości peryhelium do 1,77 j.a., a okres obiegu wokół Słońca wydłuży się do 6,0 lat. Kolejne zbliżenie do Jowisza 7 kwietnia 2034 roku na odległość 0,91 j.a. zwiększy peryhelium do 1,93 j.a. i okres orbitalny do 6,3 roku. W jeszcze dalszej przyszłości przewiduje się, że kometa nadal będzie powoli zwiększała swój dystans od Słońca, choć w ciągu najbliższych 300 tys. lat jej orbita nie oddali się od niego bardziej niż na 10 j.a.
Badania sond kosmicznych.
Deep Impact.
Kometa Tempel 1 była głównym celem misji kosmicznej Deep Impact. 4 lipca 2005 roku o godzinie 7:45 czasu środkowoeuropejskiego (letniego) w kometę uderzył tzw. impaktor, ważący kilkaset kilogramów metalowy cylinder wystrzelony z sondy Deep Impact. W momencie zderzenia impaktor osiągnął prędkość 37 tys. km/h i choć poprzedzał kometę w ruchu orbitalnym wokół Słońca, to był od niej o 10,2 km/s wolniejszy (zatem można przyjąć, że to kometa uderzyła w impaktor). Samo zderzenie spowodowało powstanie krateru o średnicy ok. 120 m i uwolniło ogromne ilości materii gazowo-pyłowej, która uniosła się ponad powierzchnię jądra komety, wzbogacając jej otoczkę, tzw. komę. W wyniku tego wydarzenia kometa pojaśniała i stała się lepiej widoczna. Uderzenie nie miało praktycznie żadnego wpływu na tor komety. W wyniku zderzenia według szacunków prędkość komety zmniejszyła się o 0,0001 mm/s, co z kolei spowodowało zmniejszenie odległości peryhelium komety od Słońca o 10 m i skrócenie okresu obiegu o mniej niż 1 s, nieistotnie w porównaniu z zaburzeniami powodowanymi przez Jowisza.
Stardust-NExT.
Kometa Tempel 1 była również celem przelotu sondy Stardust w ramach misji Stardust-NExT ("New Exploration of Tempel 1"), który miał miejsce o godz. 4:42 UTC 15 lutego 2011 r. Porównanie wykonanych wtedy obserwacji z danymi zebranymi przez sondę Deep Impact ukazało zmiany, jakie zaszły na powierzchni jądra komety podczas przejścia przez peryhelium, oraz pozwoliło uzyskać zdjęcia obszarów niewidocznych podczas przelotu poprzedniej sondy. Zostały również wykonane fotografie krateru powstałego w wyniku uderzenia impaktora sondy Deep Impact.

</doc>
<doc id="185760" url="https://pl.wikipedia.org/wiki?curid=185760" title="Kwirynał">
Kwirynał

Kwirynał (, ) – najwyższe z siedmiu wzgórz Rzymu, znajdujące się w centrum miasta, po wschodniej stronie Tybru. W czasach antycznych składało się z trzech szczytów: "Latiaris", "Mucialis" i "Salutaris", które zniknęły z powodu prac budowlanych prowadzonych od XVI wieku.
Zgodnie z rzymską legendą na wzgórzu znajdowała się wioska zamieszkana przez Sabinów, a król Tytus Tacjusz zamieszkiwał na nim po zawarciu pokoju między Rzymianami i Sabinami. Sabinowie wznieśli tu ołtarz na cześć ich boga Kwiryna, od imienia którego wzgórze otrzymało nazwę. W okresie republiki wraz z Wiminałem Kwirynał tworzył jedną z 4 dzielnic miasta. Tu wzniesiono świątynię boga Kwiryna. Pod koniec republiki (I w. p.n.e.) wzgórze przeobraziło się w dzielnicę pałaców i ogrodów (słynne ogrody Cezara – późniejsze Horti Sallustiani). Aurelian wybudował tu świątynię Słońca, Domicjan świątynię Flawiuszów.
W czasach Konstantyna Wielkiego (IV w.) zbudowano tu wielkie termy, a w 1603 r. na ich miejscu pałac Rospigliosi (dziś Galeria Pallavicini). Na wzgórzu stoi wybudowany w 1574 r. Pałac Kwirynalski (dawna rezydencja papieży, potem królów XIX/XX w., obecnie siedziba prezydenta republiki).
Obecnie na Kwirynale mieści się:
Zmarł tu papież Sykstus V.

</doc>
<doc id="185761" url="https://pl.wikipedia.org/wiki?curid=185761" title="Garncarstwo">
Garncarstwo

Garncarstwo – jedno z najstarszych rzemiosł (znane od neolitu). Jest to rękodzielniczy wyrób ceramicznych naczyń i przedmiotów codziennego użytku. 
Rzemieślnik zajmujący się garncarstwem to garncarz albo garncarka.
Garncarstwo na ziemiach polskich.
Na ziemiach polskich naczynia gliniane pojawiły się około 5400 lat p.n.e. Przybyły wówczas na te tereny ludy rolnicze posiadające umiejętność wytwarzania zarówno naczyń o cienkich, bogato zdobionych ściankach, jak i trwalszych, grubościennych, przeznaczonych do gotowania strawy. Głównym surowcem była glina, stosowano także domieszki mineralne (piasek, tłuczeń), wzmacniające konstrukcję. Naczynia lepiono ręcznie z taśm i wałków glinianych. Po wysuszeniu wypalano je w ognisku.
Przybycie w ok. 300 r. p.n.e. ludności celtyckiej wzbogaciło rzemiosło o umiejętność toczenia naczyń na kole garncarskim. Najbardziej znane stanowisko archeologiczne znajduje się w okolicach Nowej Huty, gdzie odkryto osady celtyckie z ceramiką wytwarzaną na kole. Ceramikę wypalano w specjalnych piecach garncarskich.
Po odejściu Celtów z ziem polskich koło garncarskie zostało zapomniane i naczynia wytwarzano tylko ręcznie. Ponownie umiejętność toczenia pojawiła się pod koniec II wieku n.e. Ceramika z tamtego okresu ma ciemną i błyszczącą powierzchnię. Powstały wówczas osady wyspecjalizowane w garncarstwie, m.in. Pleszów. Do wypalania naczyń stosowano piece częściowo zakopane w ziemię, przeważnie dwukomorowe.
Wśród plemion słowiańskich koło garncarskie pojawiło się w VII wieku. Było to koło wolnoobrotowe i stosowano je do obtaczania ręcznie ulepionych naczyń.
W czasach nowożytnych garncarstwo było jednym z bardziej popularnych rzemiosł i do drugiej połowy XIX w. miało bardzo poważne znaczenie w całej Polsce. Na przełomie XIX i XX w. w ponad 900 miejscowościach były czynne warsztaty garncarskie, ale w 1950 r. odnotowano je już tylko w 350, a w 1970 r. jedynie w 200 miejscowościach.
Technika.
Przygotowanie materiału.
Materiałem garncarskim jest glina. Glina powinna być jednorodna, bez grudek i zanieczyszczeń. Aby osiągnąć taki stan garncarze wykonują szereg prac przygotowawczych. Zaopatrują się w glinę jesienią, aby w zimie dobrze przemarzła. Glinę polewa się obficie wodą, aby się „zlasowała”. Porcję gliny do przerobu ubija się młotem w „słup”. Ze słupa sierpem lub specjalnym strugiem odcina się „strużyny”. Strużyny zwija się w „pecyny”, suszy i mieli. Czynności te powtarza się po kilka razy.
Warsztat.
Warsztatem jest ława i koło garncarskie. Koło garncarskie to dwie tarcze umieszczone na wspólnej, pionowej osi. Garncarz, siedząc na ławie, nogami popycha dolną, większą tarczę, wprawiając koło garncarskie w ruch obrotowy. Na ławie leży też zapas gliny, naczynie z wodą do maczania rąk, naczynia z farbami, pędzel, szyniec do wygładzania i ozdabiania oraz drut do odcinania gotowego naczynia.
Formowanie.
Porcję gliny „wygniata się” z wodą na ławie (podobnie jak ciasto) i formuje w wałek. Z wałka garncarz odcina kawałek zwany „klusem”, wielkością odpowiedni do formowanego naczynia i przykleja go do górnej tarczy koła garncarskiego. Następnie, cały czas obracając kołem, zwilżonymi w wodzie rękami najpierw wydłuża i zaokrągla bryłę gliny, po czym kciukami wygniata w środku otwór i formuje dno naczynia. Operując jedną ręką wewnątrz a drugą na zewnątrz garncarz „wyciąga” ścianki naczynia w kształcie walca. Kolejny etap to modelowanie: wykonanie „wrębu” (górnej krawędzi) oraz „brzuśca”. Uformowane naczynie wygładza się szyńcem i ewentualnie ozdabia rytem. Pracę kończy odcięcie gotowego naczynia drutem.
Wypalanie.
Naczynie odstawia się do powolnego suszenia. Po wyschnięciu wstawia się je do pieca garncarskiego i wypala przez kilkanaście godzin w temperaturze około 1000°C (temperatura oceniana jest "na oko", na podstawie koloru płomienia i stanu „szkliwa”). Naczynia mogą być pokrywane kolorową glazurą. Istnieje też glina „samoutwardzalna” której po wyschnięciu nie trzeba wypalać.

</doc>
