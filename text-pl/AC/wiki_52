<doc id="185766" url="https://pl.wikipedia.org/wiki?curid=185766" title="(22) Kalliope">
(22) Kalliope

(22) Kalliope – średniej wielkości planetoida z pasa głównego.
Odkrycie i nazwa.
Została odkryta 16 listopada 1852 roku przez Johna Russella Hinda w Londynie. Nazwa pochodzi od Kalliope, muzy poezji epickiej w mitologii greckiej.
Orbita.
Kalliope porusza się po orbicie eliptycznej o mimośrodzie 0,103. W peryhelium znajduje się w odległości 2,61 au od Słońca, w aphelium – 3,21 au. Płaszczyzna orbity nachylona jest do ekliptyki pod kątem 13,71º. Jeden obieg zajmuje jej cztery lata i 350 dni.
Właściwości fizyczne.
Planetoida ma nieregularny kształt – jej wielkość szacuje się na 215 × 180 × 150 km. Obraca się stosunkowo szybko wokół własnej osi, potrzebując na jeden obrót 4 godziny i 9 minut. Należy do planetoid klasy widmowej M; na powierzchni przeważają takie metale jak nikiel czy żelazo. Średnia temperatura na powierzchni wynosi ok. 161 K, maksymalnie może sięgnąć 240 K ().
Księżyc.
Kalliope ma księżyc, odkryty 29 sierpnia 2001 roku, o średnicy około 28 km, krążący w odległości ok. 1095 km. Jeden obieg trwa 3 dni 14 godzin i 18 minut.

</doc>
<doc id="185767" url="https://pl.wikipedia.org/wiki?curid=185767" title="Linus (księżyc)">
Linus (księżyc)

Linus (pełna nazwa (22) Kalliope I Linus) – księżyc planetoidy (22) Kalliope z pasa głównego asteroid.
Odkrycie i nazwa.
Linus został odkryty 29 sierpnia 2001 roku przez Jeana-Luca Margot i Michaela E. Browna, którzy dokonali tego odkrycia za pomocą teleskopu Kecka na Mauna Kea na Hawajach. Następnie ciału temu nadano prowizoryczne oznaczenie S/2001 (22) 1.
Nazwa tego satelity pochodzi od mitologicznego Linosa, syna muzy Kalliope, który był także nauczycielem muzyki Heraklesa.
Orbita i właściwości fizyczne.
Księżyc ten ma średnicę ok. 28 km i krąży wokół macierzystego ciała w odległości ok. 1095 km w czasie 3,6 dnia. Orbita jego charakteryzuje się bardzo małym mimośrodem, mniejszym niż 0,002, nachylona jest zaś pod kątem ok. 9° do płaszczyzny równika Kalliope. Średnia temperatura na powierzchni tego ciała to ok. 161 K.
Linus mógł powstać w wyniku zderzenia jakiegoś większego ciała z Kalliope, odrywając się od niej, lub też zostać przechwycony przez jej przyciąganie grawitacyjne.

</doc>
<doc id="185768" url="https://pl.wikipedia.org/wiki?curid=185768" title="Dwunastu gniewnych ludzi">
Dwunastu gniewnych ludzi

Dwunastu gniewnych ludzi (ang. "12 Angry Men") – amerykański dramat sądowy z 1957 roku, zrealizowany w oparciu o powstałe dwa lata wcześniej teatralne przedstawienie telewizyjne Reginalda Rose’a. Film opowiada historię ławy przysięgłych obradującej po procesie młodego chłopaka oskarżonego o morderstwo. Spośród dwunastu przysięgłych tylko jeden nie jest do końca przekonany o winie oskarżonego.
Film został bardzo dobrze przyjęty zarówno przez krytyków, jak i widzów. W 2007 roku Biblioteka Kongresu Stanów Zjednoczonych umieściła obraz na liście amerykańskiego dziedzictwa filmowego jako ważny pod względem kulturalnym, historycznym i estetycznym. Film otrzymał nominację do nagrody Oscara w kategoriach za najlepszą reżyserię, film roku i scenariusz. Na liście najlepszych filmów internetowej bazy IMDb "Dwunastu gniewnych ludzi" znajduje się w pierwszej dziesiątce.
Fabuła.
W sali przysięgłych New York County Courthouse przysięgli przygotowują się do obrad w sprawie 18-letniego chłopaka z patologicznej dzielnicy oskarżonego o zabójstwo ojca z premedytacją. Sędzia poucza ich, że w przypadku jakichkolwiek uzasadnionych wątpliwości jurorzy mają orzec wyrok uniewinniający; jeśli zostanie uznany za winnego, oskarżony otrzyma wyrok śmierci. Werdykt musi być jednogłośny.
Dowody wydają się przekonujące: sąsiadka zeznała, że przez okno widziała, jak oskarżony dźgał ojca nożem. Inny sąsiad zeznał, że słyszał, jak oskarżony groził, że zabije swego ojca i jego ciało uderzyło o ziemię, a potem przez wizjer zobaczył, jak oskarżony przebiega obok jego drzwi. Chłopak był wielokrotnie notowany i niedawno kupił charakterystyczny nóż sprężynowy, który znaleziono na miejscu zbrodni, ale twierdził, że go zgubił. Nóż na miejscu zdarzenia został oczyszczony z odcisków palców.
We wstępnym głosowaniu za skazaniem są wszyscy, z wyjątkiem 8. przysięgłego, który ma wątpliwości co do wiarygodności świadków oraz rzekomej wyjątkowości narzędzia zbrodni, wydobywając z kieszeni identyczny nóż sprężynowy. Wobec braku przekonania do pozostałych, 8. przysięgły proponuje tajne głosowanie, od którego się wstrzyma; jeśli wszyscy pozostali przysięgli nadal uznają chłopaka za winnego, nie będzie oponował. Karta do głosowania ujawnia jeden głos niewinny. 3. przysięgły od razu oskarża 5. przysięgłego sympatyzującego z chłopakiem, jako że też dorastał w slumsach. Gdy się sprzeczają, 9. przysięgły ujawnia, że to on zmienił swój głos, szanując motywy 8. przysięgłego i zgadzając się, że powinno przeprowadzić dyskusję.
8. przysięgły mówi, że mieszkanie pierwszego świadka oddziela przejeżdżająca kolejka, która częściowo przesłoniła scenę zabójstwa. Dodatkowo twierdzi, że hałas przejeżdżającego pociągu zagłuszałby groźbę, którą podsłuchał drugi świadek. 8. przysięgły też zwraca uwagę, że ludzie często mówią „zabiję cię” nie mając na myśli tego dosłownie. 5. przysięgły zmienia swój głos, podobnie jak 11. juror, który doszedł do wniosku, że oskarżony, gdyby naprawdę zabił ojca, nie wróciłby na miejsce zbrodni kilka godzin później, w obawie o aresztowanie. Na uwagę 12. i 4. przysięgłych, że oskarżony wrócił po narzędzie zbrodni, zaznacza, że było już oczyszczone z odcisków palców. 
Przysięgli 5., 6. i 8. dalej kwestionują historię drugiego świadka, zwracając uwagę na jego podeszły wiek i trudności z poruszaniem się, więc robią symulację, ile faktycznie zajęło mu czasu zanotowanie momentu zbrodni. Wściekły 3. przysięgły wciąż jest za skazaniem oskarżonego i po sugestiach 8. przysięgłego o bycie sadystą, chce go zaatakować, krzycząc „zabiję cię!”, tym samym udowadniając tezę tego drugiego na temat dosłowności frazy. Przysięgli 2. i 6. zmieniają swoje głosy; jury jest teraz równo podzielone.
4. przysięgły wątpi w alibi oskarżonego, opierając się na niemożności przypomnienia sobie przez chłopaka pewnych szczegółów. Wobec tego 8. przysięgły testuje pamięć 4. przysięgłego, który też miał problem z zapamiętaniem szczegółów z ubiegłego tygodnia, zwracając że opowiedział to w bardziej komfortowych okolicznościach niż oskarżony. Przysięgli 2., 3. i 8. debatują, czy oskarżony mógł dźgnąć swojego znacznie wyższego ojca, ostatecznie decydując, że było to fizycznie możliwe, choć niezręczne. Jednak 5. przysięgły, znający walki na noże z autopsji, pokazuje jak prawidłowo używa się noża sprężynowego i twierdzi, że oskarżony mający zapewne doświadczenie w walkach ulicznych na pewno dźgnąłby pod innym kątem.
7. przysięgły bez przekonania zmienia swój głos, co prowadzi do irytacji ze strony 11. przysięgłego. Zarzuca 7. przysięgłemu, że przez całą naradę obchodzi go tylko jak najszybsze pójście na mecz baseballowy, na które ma bilety. Przyparty 7. przysięgły mówi, że uważa, że chłopak nie jest winny. Po kolejnym głosowaniu 12. i 1. przysięgli również zmieniają swoje głosy, pozostawiając tylko trzy głosy winne. 10. przysięgły wybucha wściekłością, rzucając nienawistną tyradę na temat ludzi mający pochodzenie oskarżonego. Reszta przysięgłych, z wyjątkiem 4. odwraca się od niego plecami. 4. przysięgły mówi mu, by usiadł i był cicho. 10. przysięgły zdawszy sprawę ze swej bigoterii podchodzi w milczeniu do biurka w rogu. 8. przysięgły składa oświadczenie, że ławnicy nie mogą orzec bez pewności i dziwi się, skąd u jurorów 3., 4. i 10. brak wątpliwości. 4. przysięgły stwierdza, że kobieta będąca świadkiem zabójstwa, stanowi solidny dowód. Wobec tego 12. przysięgły zmienia głos i jest za skazaniem oskarżonego.
Po obejrzeniu, jak 4. przysięgły pociera nos, z powodu odcisków od okularów, 9. przysięgły zdaje sobie sprawę, że pierwszy świadek miała te same odciski na nosie, co wskazuje, że również nosiła okulary, ale nie miała ich w sądzie. Pozostali przysięgli też przypominają sobie o tym szczególe. Pewny siebie 8. przysięgły zwraca uwagę, że kładąca się spać kobieta, gdy zobaczyła zabójstwo, nie nosiła okularów, i nie miałaby czasu, aby je założyć, aby mieć dobry widok na mordercę. Przysięgli 12., 10. i 4. zmieniają głos na uniewinnienie oskarżonego.
Czujący się osaczony 3. przysięgły wybucha gniewem, ujawniając, że jego zajadła chęć skazania oskarżonego ma źródło w fatalnych stosunkach z jego własnym synem. W chwili wściekłości 3. przysięgły rozdziera fotografię jego z synem i w szlochu mamrocze „niewinny”, czyniąc werdykt jednogłośnym. Gdy pozostali wychodzą, 8. przysięgły pomaga zrozpaczonemu 3. przysięgłemu w założeniu marynarki. Oskarżony zostaje uniewinniony, a przysięgli opuszczają budynek sądu. Przysięgli 8. i 9. przed rozstaniem wymieniają się nazwiskami.
Obsada.
W rolach 12 sędziów przysięgłych wystąpili:
Wersja telewizyjna (1973).
W 1973 roku na zlecenie Telewizji Polskiej opracowano nową wersję dubbingu. W 1989 roku TVP poprosiła reżyserkę drugiej wersji – Zofię Dybowską-Aleksandrowicz o opracowanie trzeciej wersji dubbingu, ponieważ ta nagrana szesnaście lat wcześniej nie zachowała się w archiwach telewizji w stanie kompletnym. Dybowska-Aleksandrowicz odmówiła, argumentując swoją decyzję tym, że nie chce przekreślać pracy aktorów, jaką włożyli oni w nagrania do poprzedniej wersji. Zamiast tego na nowo nagrano dubbing do brakujących kilkunastu minut. Wzięli w nim udział ci sami aktorzy, z wyjątkiem zmarłego dwa lata wcześniej Leona Pietraszkiewicza – głosu dziesiątemu przysięgłemu udzielił Wiesław Machowski.
Produkcja.
Film został nakręcony w ciągu zaledwie dziewiętnastu dni, a jego budżet wyniósł 350 tysięcy USD. Akcja prawie całego filmu, z wyjątkiem pierwszej i ostatniej sceny, rozgrywa się w zamkniętym pomieszczeniu (sala i przyległa łazienka), w którym znajdują się ławnicy mający przesądzić o winie lub niewinności oskarżonego.
Reżyser Sidney Lumet nakręcił ten film w oryginalny sposób – na początku filmu większość ujęć robiona jest szerokokątnym obiektywem filmującym mniej więcej z poziomu wzroku, a w trakcie filmu stopniowo wprowadzane są ujęcia zrobione przy pomocy dłuższych obiektywów i filmowane od dołu (ujęcia zrobione przez obiektyw szerokokątny sprawiają wrażenie bardziej przestrzennych, optycznie powiększają pomieszczenia i zwiększają dystans między przedmiotami a ujęcia zrobione przy wykorzystaniu obiektywów o dłuższej ogniskowej „skracają” odległości i mają znacznie mniejszą głębię ostrości). Według Lumeta w zamierzeniu miało to stworzyć klaustrofobiczną atmosferę, jaka musiała panować w niewielkim pomieszczeniu, w którym odbywały się gorące obrady ławy przysięgłych.
Inne wersje.
W 1997 roku zrealizowany został film telewizyjny pod tym samym tytułem, wyreżyserowany przez Williama Friedkina. Stanowi on bezpośredni remake oryginału Lumeta – poza bardzo drobnymi zmianami, cała akcja filmu i wszystkie dialogi są identyczne jak w oryginale. Na podstawie filmu Lumeta i przedstawienia nakręcone zostały również dwa nieanglojęzyczne filmy – "Ek ruka hua faisla" z 1986 roku w reżyserii Basu Chatterjee i "Dwunastu" (2007, reż. Nikita Michałkow).

</doc>
<doc id="185773" url="https://pl.wikipedia.org/wiki?curid=185773" title="Indeksy wolności">
Indeksy wolności



</doc>
<doc id="185775" url="https://pl.wikipedia.org/wiki?curid=185775" title="Linos">
Linos



</doc>
<doc id="185776" url="https://pl.wikipedia.org/wiki?curid=185776" title="Linos (syn Apolla)">
Linos (syn Apolla)

Linos – syn Apollina i Psamate. Postać z mitologii.
Linos urodził się ze związku Psamate, córki króla Argos, Krotoposa, z bogiem Apollinem. Dziecko zostało po urodzeniu porzucone w górach i wychowane przez pasterzy. Krotopos najprawdopodobniej dowiedział się jednak o jego pochodzeniu i dał go pożreć psom, lub też psy pasterskie pożarły go przypadkowo. Jakkolwiek było Krotopos zabił Psamate, a rozgniewany Apollo, zesłał na Argolidę potwora płci żeńskiej o imieniu Pojne, który pustoszył kraj. Na cześć Psamate i Linosa ustanowiono za poradą wyroczni kult. W czasie święta wykonywano na ich cześć żałobną pieśń (tren) opiewający ich smutną historię. Składano też podczas uroczystości złapane na placach i ulicach psy.

</doc>
<doc id="185778" url="https://pl.wikipedia.org/wiki?curid=185778" title="The Black Crowes">
The Black Crowes

The Black Crowes – amerykański zespół rockowy utworzony w 1989 roku w Atlancie przez braci Chrisa i Richa Robinsonów. Osadzony w tradycji rock and rolla i rhythm and bluesa amerykańskiego Południa.
Historia grupy.
W 1989 r. zespół przyciągnął uwagę wytwórni Def American, pod której szyldem nagrał pierwszą płytę, "Shake Your Money Maker", wydaną w 1990 r. Płyta osiągnęła sukces komercyjny w USA i Europie. W czasie 10-dniowej przerwy w 350-koncertowej trasie grupa ponownie weszła do studio, nagrywając album "The Southern Harmony and Musical Companion". Jeszcze przed ukończeniem nagrania zespół opuścił Jeff Cease. Zastąpił go były gitarzysta Burning Tree, Marc Ford.
W 1994 roku, w czasie ogromnej popularności, wypełnionym trasami koncertowymi, grupa wydała płytę "Amorica". Z powodu kontrowersyjnej okładki przedstawiającej dolną część bikini, zrobioną z amerykańskiej flagi, były problemy z jej sprzedażą w USA. Jednak płyta okazała się światowym hitem.
W 1996 roku, jesienią, zespół rozpoczął 18-miesięczną trasę koncertową, która jednak została przerwana w wyniku narastających konfliktów między muzykami. Wydana została płyta "Three Snakes and a One Charm", uznana za słabszą od poprzednich. Kolejne sesje nagraniowe przerwane zostały odejściem z zespołu Marca Forda, a kilka tygodni później – Johnny'ego Colta, którego zastąpił Sven Pipien. Jako klawiszowca przyjęto Eddiego Harsha.
Kolejny album, "By Your Side", z 1998 roku, odrodził nieco nadwątloną reputację grupy jako zespołu czerpiącego z prawdziwie rockowych korzeni, a płyta "Live at the Greek" z zarejestrowanym koncertem z Jimmy Pagem, z legendarnego Led Zeppelin, jeszcze ją wzmocniła.
Następna płyta, "Lions" z 2001 r., wydana została przez nową wytwórnię, V2. Zaraz po nagraniu grupę opuścił perkusista Steve Gorman, a Chris Robinson oznajmił chęć rozpoczęcia kariery solowej – wydał dwa albumy: "New Earth Mud" (2003) i "This Magnificent Distance" (2004). Płytę solową wydał także w 2004 r. Rich Robinson ("Paper").
Zespół zszedł się na krótko w 2003 r., by zagrać na ceremonii "Jammy Awards", oraz na 5 koncertów w marcu 2005. Latem 2005 r. zagrał także jako support przed występem Toma Petty'ego and the Heartbreakers.
W 2006 r. została wydana płyta DVD z zapisem koncertu w Fillmore Auditorium w San Francisco, zatytułowana "Freak 'n' Roll into the Fog", a we wrześniu ukazał się album "The Lost Crowes", zawierający niepublikowane dotąd nagrania z sesji do poprzednich płyt.
W marcu 2008 zespół po siedmioletniej przerwie wydał album "Warpaint". Dobrze przyjęty przez krytyków okazał się być powrotem do korzeni amerykańskiego rocka. Była to pierwsza płyta zespołu z gitarzystą prowadzącym w roli Luthera Dickinsona z zespołu North Mississippi Allstars.
Natomiast w 2009 ukazało się następne wydawnictwo studyjne zespołu "Before the Frost...Until the Freeze". Wersja CD obejmuje jedną część albumu (11 utworów), udostępniając jednakże hasło do darmowego ściągnięcia z oficjalnej strony zespołu pozostałe dziewięć utworów. Wersja winylowa, obejmuje z kolei obie części albumu.

</doc>
<doc id="185779" url="https://pl.wikipedia.org/wiki?curid=185779" title="Black Crowes">
Black Crowes



</doc>
<doc id="185781" url="https://pl.wikipedia.org/wiki?curid=185781" title="Virgin Interactive">
Virgin Interactive

Virgin Interactive (w latach 1981–1994 pod nazwą Virgin Games) – brytyjski wydawca gier komputerowych, działający w latach 1981–2003.
Virgin Interactive powstało za sprawą Richarda Bransona w ramach konglomeratu Virgin Group. W latach 80. XX wieku zajmowało się dystrybucją gier przeznaczonych na takie platformy, jak Amiga, ZX Spectrum, Amstrad CPC i Commodore 64. W latach 90. wsławiło się jako wydawca takich gier, jak "Dune" (1992, Cryo Interactive), "The 7th Guest" (1993, Trilobyte), "Cannon Fodder" (1993, Sensible Software) i "Command &amp; Conquer" (1995, Westwood Studios).
Kryzys Virgin Interactive przypadł na przełom XX i XXI wieku. W 1999 roku spółka została sprzedana przez Bransona. Aktywa spółki zakupiło francuskie przedsiębiorstwo Titus Interactive, które zmieniło jego nazwę na Avalon Interactive w 2003 roku. Ta firma działała do 2005 roku, kiedy upadła wraz ze swoją spółką-matką.

</doc>
<doc id="185782" url="https://pl.wikipedia.org/wiki?curid=185782" title="Virgin Interactive Entertainment">
Virgin Interactive Entertainment



</doc>
<doc id="185784" url="https://pl.wikipedia.org/wiki?curid=185784" title="Filozofia analityczna">
Filozofia analityczna

Filozofia analityczna – nurt filozofii, który zrodził się na przełomie XIX i XX wieku jako protest przeciwko filozofii postheglowskiej.
Analizę, najogólniej rzecz biorąc, filozofowie analityczni pojmowali, jako dokonujący się w oparciu o intersubiektywnie rekonstruowalne reguły przekład jednych wyrażeń na drugie.
Cztery źródła współczesnej filozofii analitycznej to:
Cztery cechy ruchu analitycznego to:
Każdą z tych cech, wziętą oddzielnie, odnaleźć można w innych filozofiach, lecz pojawiają się one jednocześnie tylko w ramach filozofii analitycznej.
Ogólna charakterystyka.
Najogólniej rzecz biorąc, wszyscy filozofowie analityczni zgodni są w jednej kwestii – pojmowaniu analizy jako pewnego rodzaju przekładu jednych wyrażeń na drugie, lub, nieco inaczej to wyrażając, rozkładu wyrażenia złożonego na wyrażenia prostsze, wraz ze wskazaniem wzajemnych, między nimi, związków. Chodzi tu głównie o wyrażenia, które filozofom sprawiają wiele kłopotów, np. „idea”, „byt”, „prawda”.
Trzy podstawowe źródła współczesnej filozofii analitycznej wiążą się z nazwiskami Gottfrieda Wilhelma Leibniza (1646–1716), George’a Edwarda Moore’a (1873–1958), oraz Franza Brentano (1838–1917). Moore zainicjował reakcję brytyjskich, a uczeń Brentany, Kazimierz Twardowski (1866–1938) – polskich filozofów na filozofię idealistyczną końca XIX stulecia. Czwartym ważnym jej źródłem były przemiany, jakie rozpoczęły się w języku nauki w połowie XVIII i trwały aż do początków wieku XX.
Uformowanie się nurtu analitycznego.
Filozofia analityczna nie jest monolitycznym tworem. Z całą pewnością nie jest to szkoła filozoficzna, bowiem tam gdzie jest szkoła musi być i jeden mistrz. Takiego jednego mistrza, śladami którego się podąża, cała filozofia analityczna nie ma.
Wpływ Leibniza.
Leibniz był jedynym filozofem XVII wieku zajmującym się logiką formalną. Mówi się o nim, że był drugim, po Arystotelesie, logikiem, który wprowadził do logiki istotne zmiany. Jako pierwszy zaczyna ją traktować matematycznie. Zostaje to zauważone i docenione dopiero pod koniec XIX w. Jego pomysły stały się źródłem inspiracji dla współczesnych logików amerykańskich i skandynawskich. Wiele mu zawdzięczają Willard Van Orman Quine (1908–2000) oraz Roderick Chisholm (1916–1999).
Sekularyzacja.
Drugim powodem narodzin filozofii analitycznej był proces sekularyzacji życia intelektualnego i kulturalnego, który nie ominął Anglii i ziem polskich, co pociągnęło za sobą spadek zainteresowania religią i dociekaniami religijnymi, a w związku z tym, pojawiło się zapotrzebowanie na filozofię świecką.
Kryzys w fizyce.
Kolejnym krokiem przyczyniającym się do powstania filozofii analitycznej był, powstały w nauce drugiej połowy XIX wieku kryzys, szczególnie w fizyce klasycznej, owocujący przekonaniem, że teorie naukowe są jedynie konwencjonalnymi decyzjami pomagającymi nam porządkować doświadczenie, ani prawdziwymi ani fałszywymi, lecz użytecznymi. Doprowadziło to do wątpienia w niezachwianą pewność twierdzeń i teorii naukowych. To wszystko razem doprowadziło do powstania nowego stylu filozofowania: minimalistycznego, ostrożnego i krytycznego.
Sprzeciw Moore’a i Twardowskiego wobec idealizmu.
Od Moore’a wywodzi się cała brytyjska filozofia analityczna, a w szczególności Bertrand Russell (1872–1970), Ludwig Wittgenstein (1889–1951), Gilbert Ryle (1900–1976) i John Langshaw Austin (1911–1960). W Anglii George Edward Moore (1873–1958), a w Polsce Kazimierz Twardowski mniej więcej w tym samym czasie i z podobnych pobudek występują przeciwko filozofii idealistycznej. Głównie poszło nie o treści przedstawiane przez filozofię idealistyczną, lecz o sposób, mętny i niejasny, przedstawiania tych treści. Brytyjski idealizm heglowskiej orientacji końca XIX stulecia był reakcją na empiryzm, naturalizm i materializm, które były konsekwencją fascynacji niektórych filozofów osiągnięciami nauk matematyczno-przyrodniczych. Zaś idealizm angielski jako odpowiedź na ekspansję nauk przyrodniczych, stanowił próbę restytucji wiary, celem przywrócenia ludzkości wartości (pozornie) zagrożonych nowymi odkryciami naukowymi.
Moore’a atak na idealizm.
Pierwszy w Anglii atak na idealizm przypuszcza Moore, publikując rozprawkę The Refutation of Idealism (1903). Jej sens przedstawić można w sposób następujący. Posiadamy dokładnie takie same dane, aby mówić, że rzeczywistość ma wymiar idealny (tzn. że istnieją tylko wrażenia), jak by stwierdzić, że istnieją przedmioty materialne. Wątpienie w istnienie rzeczy materialnych pociąga za sobą wątpienie w istnienie tak naszych wrażeń, jak i samego doświadczenia. Moore konkluduje następująco: „... jedyną zasadną alternatywą wobec uznania, że istnieje materia tak samo jak duch, jest absolutny sceptycyzm – teza, iż równie prawdopodobne jest zdanie, że w ogóle nic nie istnieje, jak też jego negacja.” Dzieło to zawiera również słynny dowód na istnienie świata, wymierzony w filozofię idealistyczną. Zrekonstruować go można w następujący sposób. Realista mówi: „Świat istnieje. Dowodzę tego następująco; Jeśli moja ręka istnieje, to istnieje również i świat, a moja ręka istnieje. Uzasadniam; Nazywam istniejącą każdą rzecz, jaką można ugryźć, dotknąć, powąchać. Swoją rękę mogę ugryźć, dotknąć, powąchać, a zatem ona istnieje, czyli istnieje również świat.” Idealista na to: „To jest wulgarne.” Realista zaś: „Być może, lecz ja tak definiuję istnienie, że można o tym dyskutować. Ty nie.”
Realizm i zdrowy rozsądek – tak najkrócej scharakteryzować można filozofię Moore’a. Te dwie cechy przypisać można całemu nurtowi analitycznemu. Moore zasugerował, że powodem, dla którego tak trudno jest odpowiadać na pytania filozoficzne, jest okoliczność, że nie jest jasne, o co chodzi w pytaniu. Jego rozważania, opierające się o zdroworozsądkową analizę pojęć, stanowią zarówno próbę wyprowadzenia brytyjskiej filozofii z impasu, który spowodowany był mętnością angielskiego heglizmu, jak i restauracji filozofii jako analizy przeciwstawionej syntezie, która nie jest oparta na rzetelnej analizie. Analiza nie była dla niego sztuką dla samej sztuki, nie utożsamiał również filozofii z analizą, nie twierdził też, że filozof ma jedynie analizować zdania czy pojęcia. Celu swojej filozofii upatrywał w stworzeniu systemu, innego od dotychczasowych, bo opartego o analizę występujących w nim pojęć.
Brentano, Twardowski i szkoła lwowsko-warszawska.
Rola Brentany w uformowaniu się nurtu analitycznego jest nieco inna. Nie inicjuje bowiem takiego sposobu filozofowania, robi to jeden z jego uczniów, Twardowski. Inny jego uczeń, Edmund Husserl (1859–1938) tworzy fenomenologię, nurt zbliżony pod pewnymi względami (posługiwanie się specyficznym rodzajem analizy) do filozofii analitycznej, zaś uczeń Husserla, polski filozof Roman Ingarden (1893–1970) swoją wersję fenomenologii jeszcze bardziej zbliżył do filozofii analitycznej.
Twardowski przejmuje od Brentany realizm, empiryzm, zainteresowanie badaniami nad świadomością, klasyczną, korespondencyjną teorię prawdy, jak również rozważny stosunek do doktryn filozoficznych i przekonanie, że filozofia jest nauką. To ostatnie jest charakterystyczne dla całego nurtu polskiej filozofii analitycznej, w przeciwieństwie do brytyjskich filozofów analitycznych, z których nie wszyscy owo przekonanie podzielali (np. Wittgenstein, Moore). Głównymi rysami charakterystycznymi dla polskiej filozofii analitycznej stały się, realizm i skłonność do obiektywności, w połączeniu z: ostrożnością, minimalizmem, szerokim zastosowaniem logiki matematycznej, oraz badaniami języka.
Polski odłam filozofii analitycznej zwykło się nazywać filozoficzną szkołą lwowsko-warszawską. Jej datę powstania określić można bardzo dokładnie – 15 listopada 1895 roku. Tego dnia Twardowski obejmuje katedrę filozofii na Uniwersytecie im. Jana Kazimierza we Lwowie. Grono jego najbliższych uczniów i współpracowników tworzyli: Tadeusz Kotarbiński (1886–1981), Stanisław Leśniewski (1886–1939), Kazimierz Ajdukiewicz (1890–1963), Tadeusz Czeżowski (1889–1981), Jan Łukasiewicz (1878–1956), Alfred Tarski (1902–1983), Władysław Witwicki (1878–1948). Nazwa „szkoła lwowsko-warszawska” wzięła się stąd, że we Lwowie rozpoczyna się działalność szkoły, zaś w Warszawie zostaje rozwinięta.
Jak już było wspomniane, powody powstania polskiej filozofii analitycznej są bardzo podobne do filozofii brytyjskiej – sprzeciw przeciwko heglizmowi, który w Polsce przybrał szaty mesjanizmu. Jego istotę wyraził mesjanista Józef Maria Hoene-Wroński (1776–1853), celu swej filozofii upatrując w kierowaniu ludzkości ku jej prawdziwym przeznaczeniom, aby ludzkość ostatecznie zbawić. Uznawał tym samym mesjanizm za misję by stworzyć prawdy absolutne, które ma ludziom odsłonić. W podobnym duchu filozofowali inni mesjaniści polscy. Dla Twardowskiego reforma filozofii polskiej, tak by stała się jasna, precyzyjna i badająca problemy, które można rozwiązać za pomocą dostępnych, intersubiektywnych narzędzi, głównie logiki, stała się kwestią zasadniczą.
Przemiany w języku nauki.
O dokonujących się w języku nauki przemianach mówić można, co najmniej od początku XVII stulecia. Fizyk William Gilbert (1544–1603) zauważa, że bez odpowiedniego języka, zdolnego do wyrażenia określonych treści, rozwój nauki jest niemożliwy. Podobnie sądzi i Galileusz (1564–1642), dla którego takim językiem jest matematyka
Kolejnym uczonym, zwracającym uwagę na znaczenie języka dla rozwoju nauki był Karol Linneusz (1707–1778). Jego reforma nomenklatury botanicznej przyczyniła się w sposób znaczący do przyszłego rozwoju tej dziedziny wiedzy. Jego klasyfikacja, opisująca każdą roślinę dwoma nazwami, gatunkową i rodzinną, zastąpiła skomplikowane opisy wywodzące się jeszcze od Teofrasta (372–287 p.n.e.) i wprowadziła jasność i prostotę w gąszcz nazw, w którym nawet fachowcy poruszali się z największym wysiłkiem. Chemik Antoine Lavoisier (1743–1794) jako pierwszy w czasach nowożytnych używa określenia „logika nauki” dla oznaczenia dyscypliny mającej się zajmować analizami językowymi. Dobrze skonstruowany język – pisze – będzie rewolucją w sposobie nauczania, a logika nauki jest z nim ściśle związana.
Idea doniosłości języka jeszcze wyraźniej sformułowana została w XIX stuleciu wraz z pojawieniem się geometrii nieeuklidesowych, kłopotów w fizyce newtonowskiej oraz wraz z rozwojem logiki matematycznej. Geometria Nikołaja Iwanowicza Łobaczewskiego (1792–1856) w pierwszej chwili traktowana była przez matematyków jako curiosum, lecz, jak się z biegiem czasu okazało, miała niebanalne konsekwencje, bowiem stało się jasne, że jej niektóre przynajmniej aksjomaty mogą być wybierane w sposób konwencjonalny, i że żadna z jej postaci nie jest „bardziej prawdziwa” niż inna, a co najwyżej bardziej użyteczna. Dla języka nauki fakt ten miał podstawowe znaczenie, ponieważ okazało się, co szczególnie silnie podkreślali konwencjonaliści, że język w sposób istotny wpływa na naszą wizję świata. Odtąd każdy naukowy system traktować zaczęto jako strukturę o charakterze dedukcyjno-hipotetycznym, co, mówiąc krótko, oznaczało, że systemy uzależnione są od zespołów hipotez, na bazie których są tworzone.
Sami fizycy zaczęli poszukiwać logicznych struktur swoich teorii. Uchwytywanie owych struktur było jednocześnie sposobem pokazania, że pewne fakty wydające się w świetle jednej teorii zupełnie odmiennymi, stawały się podobnymi w świetle innych teorii, w świetle innego języka. Russell przyznaje, że osiągnięcia w dziedzinie matematyki i logiki matematycznej były podstawą funkcjonowania ruchu analitycznego. Krok po kroku stało się jasne – pisał – że znaczna część filozofii może być zredukowana do czegoś, co można nazwać „składnią”. Konsekwencje płynące z tego zdania dla całego nurtu analitycznego były niezwykle doniosłe. Niektórzy, jak np. Rudolf Carnap (1891–1970) w początkowym okresie swojej twórczości, twierdzili, że wszystkie problemy filozofii są problemami składni, inni jeszcze, jak np. Tarski, filozofię redukowali wprost do logiki formalnej, jeszcze inni jak np. wczesny Wittgenstein, stwierdzali, że jedynym zadaniem filozofii jest wykazywanie bezsensowności wypowiedzi tej ostatniej.
Z naukami szczegółowymi związany jest jeszcze jeden fakt przyczyniający się do powstania ruchu analitycznego. W drugiej połowie XIX wieku daje się zaobserwować bezprecedensowy wzrost liczby periodyków naukowych. Bujny rozwój różnych dyscyplin naukowych, tak nowych, jak i starych, pociągnął za sobą rozwój wyspecjalizowanych towarzystw naukowych. Te ostatnie celem promowania swoich dyscyplin wydawać zaczęły specjalistyczne czasopisma. Wraz z nimi rozwijać się zaczął specyficzny żargon naukowy, coraz bardziej profesjonalny i precyzyjny, a przez to coraz mniej zrozumiały dla przeciętnego czytelnika. W filozofii zaś, w tym samym czasie, nie funkcjonowało żadne specjalistyczne czasopismo. Filozofowie krótsze rozprawy zamieszczać musieli w różnych popularyzatorskich czasopismach, w takim samym stopniu przeznaczone dla specjalistów, jak i zwykłych czytelników. Powstawanie, pod wpływem przykładu płynącego z dyscyplin szczegółowych, periodyków filozoficznych, zaowocowało, tak jak w przypadku tych ostatnich, powstaniem żargonu filozoficznego, nowego technicznego języka profesjonalistów, który należało udoskonalać.
Cztery cechy filozofii analitycznej.
Nurt analityczny scharakteryzować można za pomocą następujących czterech cech: 1) uznanie aktywnej roli języka w zdobywaniu wiedzy o świecie; 2) drobiazgowe podejście do problemów filozoficznych; 3) nastawienie kognitywne; 4) intersubiektywne traktowanie procesu analizy. Każdą z tych cech, wziętą oddzielnie, odnaleźć można w innych filozofiach, lecz pojawiają się one jednocześnie tylko w ramach filozofii analitycznej.
Ad 1. Zainteresowanie językiem odnaleźć można już u Platona i sofistów. Niemal od zawsze zatem filozofowie wykazywali zainteresowanie językiem, czynili w tej materii rozmaite deklaracje dotyczące korekty filozoficznego języka, jednak tak naprawdę nie zrobiono nic – ani nie naprawiono języka filozofii, ani nie zmieniono (niejasnego i mętnego) stylu filozofowania. Zmiana dokonuje się dopiero w XX w. Znaczący wpływ miały tu nauki szczegółowe, to one pierwsze wypracowały specyficzną terminologię, niezrozumiałą dla laika, ale w zamian precyzyjną, a przez to lepiej dotykającą badanych problemów. Biorąc przykład z nauk szczegółowych, dla filozofów analitycznych język staje się nie tylko środkiem, ale i celem badań filozoficznych, nie tylko środkiem do przekazywania informacji, ale i czynnikiem w sposób znaczący wpływającym na kształt i treść tych informacji.
Ad 2. Drobiazgowe podejście do problemów filozoficznych polega na pracy nad raczej drobnymi niż zasadniczymi problemami filozofii. W zamian są one opracowywane niezwykle szczegółowo. W znacznej mierze jest to protest przeciwko heglizmowi, który miał skłonności do tworzenia rozległych syntez, co często odbywało się kosztem logiki. Koncentracja na małych problemach nie wyklucza dochodzenia do rozwiązań problemów zasadniczych. Jednak rozwiązania te zawsze są konsekwencjami szczegółowych analiz, rozwiązujących drobne problemy. Inaczej to wyrażając, rozwiązanie dużego problemu zawsze jest wypadkową precyzyjnych rozwiązań problemów drobnych.
Wcześniejszym filozofiom, zwłaszcza tym, które prowadziły do syntez, zarzucają filozofowie analityczni, że były one w stanie dużo udowodnić, ponieważ wiele przyjmowały w sposób bezkrytyczny, jako swoje założenia. Dlatego, że filozofia analityczna nie przyjmuje nazbyt wiele w swoich założeniach, dużo dowieść nie jest w stanie i dlatego nie proponuje ona gotowych rozwiązań dla wielu tradycyjnych problemów.
Drugim powodem braku takich rozwiązań są przyjmowane, w ramach tej filozofii, standardy jasności i precyzji. Warunki uznania twierdzenia filozoficznego zostały bardzo zaostrzone. Surowe wymogi postulowane przez tę filozofię pociągają za sobą wstrzemięźliwość przy tworzeniu syntez. Z jednej strony standardy precyzji, a z drugiej zasięg dostępnej nam wiedzy czyni takie wielkie syntezy niemożliwymi. Filozofia ma całą gamę innych zadań, a najważniejsze to: a) rola ancilli, czyli nauki pomocniczej, zajmującej się głównie wyjaśnianiem niejasnych pojęć, głównie tam, gdzie zawodzą metody analizy matematycznej; b) przygotowywanie nowych dyscyplin naukowych; c) budowanie syntez lokalnych, czyli inicjowanie i prowadzenie badań interdyscyplinarnych, które prowadzą do nowych problematyzacji, ujmującym badane zagadnienie z kilku perspektyw. Mówiąc krótko: podstawowym warunkiem rzetelnego filozofowania jest analiza językowa, lub jeszcze inaczej: poza logiką, wyznaczającą granice tego, co może być poznane, jest tylko nonsens.
Ad 3. Filozofia analityczna jako kognitywny (teoretyczny) typ filozofii – zwrot ten znaczy tyle, że jest ona nakierowana na badania świata zewnętrznego, który badany jest w imię zdobywania wiedzy, a nie z żadnego innego (np. praktycznego) powodu. Jest to jednocześnie odrzucenie tych wszystkich treści, które nie dadzą się intersubiektywnie wyrazić. Poznawczo wartościowe są jedynie te treści, które wyrażają obiektywną rzeczywistość. Filozofia kognitywna związana jest z poszukiwaniem prawdy (w zasadzie wszyscy analitycy są zwolennikami klasycznej koncepcji prawdy), z badaniami o charakterze intersubiektywnym, z epistemologicznym realizmem, oraz skłonnością do empiryzmu i jako taka należy do doktryn racjonalistycznych. Kognitywny charakter filozofii często uzupełniany jest aspiracją do naukowości. Nazwy „filozofia analityczna” i „filozofia naukowa” nie są synonimami – istnieli, bowiem filozofowie analityczni, którzy nie próbowali tworzyć z filozofii nauki (np. Moore, Wittgenstein). Zanim pojawiła się filozofia analityczna używano już zwrotu filozofia naukowa (np. Karl Marx czy August Comte) istnieją zatem nurty mające mało wspólnego z filozofią analityczną, a które pretendują do bycia filozofiami naukowymi. Naukowy charakter nie jest więc podstawową cechą filozofii analitycznej.
Ad 4. Intersubiektywne traktowanie procesu analizy to posługiwanie się takim jej rodzajem, który wiedzie do uzależnienia i powiązania jej z językiem. Jest to jednocześnie odrzucenie wiary w możliwość stosowania metod irracjonalnych, z intuicją na czele. Analiza nie jest środkiem do docierania do prawdziwych wyglądów przedmiotów, czy osiąganiem wymiaru egzystencjalnego, nie jest indywidualną kwestią poznającego podmiotu, gdzie znaczenia słów określane są jedynie przez indywidualnych użytkowników języka.
Podziały filozofii analitycznej.
Z racji na to, że filozofia analityczna zorientowana jest na język, to stosunek do języka poszczególnych filozofów pozwala zaklasyfikować ich następująco. Tych, którzy są zwolennikami analiz formalno-logicznych, filozofię chcieliby uprawiać na wzór nauk formalnych, koncentrują się na analizach znaczenia słów, oraz zainteresowani są rozwiązywaniem problemów, nazwać można formalistami. Ich przeciwieństwo stanowią lingwiści, unikający analiz formalno-logicznych, koncentrujący się na problemach wynikłych z użycia (właściwego lub nie) słów i wiążących się z tym słownych łamigłówek, a zatem zainteresowani analizą języka potocznego. Każde z tych stanowisk ma wersję skrajną i umiarkowaną.
Formiści traktują języki sztuczne, utworzone na bazie logiki formalnej, jako jedyne źródło (jedyną formę) poprawnie wyrażonych teorii. Reformiści twierdzą, że język potoczny jest amorficznym tworzywem, z którego utworzyć można wiele różnych języków kompatybilnych z językiem potocznym, w związku z tym nie tworzą nowych, sztucznych języków, reformują jedynie język potoczny, przystosowując go do konkretnych potrzeb. Kodyfiści traktują język naturalny jako jedyny środek wyrażania myśli, nie zgadzając się z poglądem, że może on prowadzić do zniekształcania rzeczywistości, zainteresowani są pełną kodyfikacją sposobów jego użycia. Rektyfiści również zainteresowani są pełną kodyfikacją jego sposobów użycia, z tą różnicą, że uważają, iż od czasu do czasu należy go oczyszczać (rektyfikować) z rozmaitych naleciałości, zakłócających jego należyte funkcjonowanie.
Powyższy podział skrzyżować można z innym podziałem filozofów analitycznych na tych, którzy nie potępiają całej dotychczasowej filozofii i celem lepszego zrozumienia jej problemów proponują analizę, inaczej to wyrażając filozofowie zorientowani na problemy rozpoczynają od konkretnego problemu, do rozwiązania którego tworzą lub dopasowują określona metodę; oraz na tych, którzy negując zasadność i doniosłość dotychczasowych problemów filozoficznych postulują nową metodę jej uprawiania, taką, że nie pojawią się już więcej w filozofii jej dotychczasowe błędy (chodzi głównie o mętność i wieloznaczność wypowiedzi filozoficznych); ci filozofowie, zorientowani na metodę, rozpoczynają od metody i następnie eliminują te wszystkie problemy, które przy użyciu tej metody rozwiązać się nie dadzą.
Skrzyżowanie powyższych dwóch podziałów przedstawia się następująco.
Do drugiej wojny światowej głównymi ośrodkami filozofii analitycznej były: w Anglii – Cambridge (Moore, Russell, Wittgenstein) i Oksford (Ryle, Austin), w Polsce – Lwów (Twardowski, Ajdukiewicz, Kotarbiński) i Warszawa (Ajdukiewicz, Kotarbiński), w Austrii – Wiedeń (Carnap, Schlick). Po wojnie powstały jeszcze dwa centra Stany Zjednoczone i Skandynawia.
Metody analizy filozoficznej.
Nie istnieje jedna metoda analizy filozoficznej, w rozmaitych jej odmianach trudno nawet wskazać jakąś jedną cechę, stale występującą w każdej z nich. Początkowo, np. dla Moore’a analiza była praktyką, sposobem rozwiązywania tradycyjnych problemów filozoficznych, mawiał on, że przedmiotem analizy są sądy (zdania) w sensie logiki. Tak rozumianą analizę uprawiano już od początków historii filozofii. Jedyna istotna różnica polegała na tym, że gdy wcześniej uprawiano już analizę (jako poszukiwanie znaczenia) pojęć, to teraz nastąpiło przeniesienie ciężaru analizy z poszczególnych słów na całe zdania.
Dwa spory: konstrukcjonizmu z deskrypcjonizmem i analizy terapeutycznej z analizą systematyczną.
Do II wojny światowej powszechnie przyjmowano, że analiza jest swoistym przekładem jednych wyrażeń na drugie, mniej jasnych na bardziej jasne. Wychodzić ona miała od zdania, które powszechnie uważane było za reprezentatywne dla jakiegoś zagadnienia filozoficznego i rozjaśnić jego treść drogą przeformułowania go w inne zdanie będące jego znaczeniowym odpowiednikiem i jednocześnie likwidować (przez wyjaśnienie) niektóre przynajmniej znaczeniowe zawiłości zdania poddawanego analizie, oraz poszukiwać zarazem koniecznych i wystarczających warunków jego właściwego użycia. Tak rozumianą analizę nazywa się klasyczną lub znaczeniową.
Deskrypcjonizm kontra konstrukcjonizm.
Pojawiły się jednak wątpliwości czy analiza jako przekład jest metodą owocną. C.H. Langford (1942) przeciwko tak pojmowanej metodzie formułuje tzw. „paradoks analizy”: analiza nie może być zarazem poprawna – czyli gwarantować równoznaczność członów analizującego i analizowanego – i niebanalna. Jeśli jest poprawna, to staje się banalną, jeśli, z drugiej strony, jest niebanalna, to staje się niepoprawna. Przyczyny tego stanu rzeczy były następujące. Każdorazowo, gdy analizowano tym sposobem zdania języka potocznego, okazywało się, że osiągnięty przekład dokonany był za cenę utraty całego lub części analizowanego wyrażenia.
Ten stan rzeczy pociągnął za sobą poszukiwania innej, bardziej elastycznej, metody analizy. Dylemat: wierność językowi potocznemu lub wierność określonym formom logicznym rozwiązano, opowiadając się po jednej ze stron powyższej alternatywy. W miejsce poszukiwań odpowiedzi na pytanie o znaczenie danego wyrażenia zaczęto poszukiwać opisu użycia danego wyrażenia w rozmaitych sytuacjach (Wittgenstein, Ryle, Austin). Ten program nazywano deskrypcjonizmem (inaczej: metodą opisu zwyczaju językowego lub programem lingwistycznym lub językowym naturalizmem lub metodą analizy użycia lub programem szkoły angielskiej), charakteryzowało go przekonanie, że u podstaw analizy lingwistycznej tkwić powinno dążenie do zachowania wierności w stosunku do analizowanych wyrażeń. Kładzie się tu nacisk na opis faktycznego użycia konkretnych wyrażeń, wraz z jednoczesnym uchwyceniem rządzącym tym użyciem logiki, która jest znacznie bogatsza od logiki formalnej. Krótko charakteryzując istotę tego programu: problemy powstałe na gruncie języka naturalnego rozwiązać można tylko na gruncie języka naturalnego, obserwując i rejestrując istniejące już nawyki językowe. Nie znaczy to jednak, że metoda opisu języka potocznego jest metodą empiryczną, w tym sensie, że bada konkretne przypadki użycia słów i na ich bazie formułuje empiryczne uogólnienia typu: „Ludzie mówiący językiem J używając słowa S w x% mają na myśli jego znaczenie Z”. Metody statystyczne nie mają tu zastosowania, bazuje się tu raczej na indywidualnym wyczuciu konkretnego użytkownika języka, na jego przekonaniu o naturalności lub nienaturalności pewnych wyrażeń językowych, które oczywiście wyrosły na bazie wspólnego używania języka przez jakąś wspólnotę. Tak rozumiana metoda ma być jednocześnie opisem i teorią użycia języka. Służyć ma jednocześnie rozwiązywaniu problemów filozoficznych, które wyrosły na bazie języka naturalnego. Inaczej to wyrażając: nie eliminuje problemów filozoficznych, tylko próbuje je rozwiązać w oparciu o teorię języka naturalnego.
Drugą drogę (Russell, Carnap, Quine) stanowił konstrukcjonizm (inaczej: metoda racjonalnej rekonstrukcji lub metoda formalistyczna lub program szkoły amerykańskiej), przyjmujący, że celem analizy jest sformułowanie twierdzenia o określonej formie logicznej. Program ten postuluje budowanie systemów formalnych w oparciu o aparat współczesnej logiki, którą przyjmowano jako strukturę języka idealnego, czyli taką, gdzie wszystkie elementy są jednoznacznie określone. Poszukiwano tu reguł rządzących modelowym użyciem modelowych wyrażeń. Krótko wyrażając istotę tego programu: problemy powstałe na gruncie języka naturalnego rozwiązać można jedynie poprzez analizę formalno-logiczną, jedyną zdolna do wyjaśnienia podstawowej struktury naszego myślenia. Tego typu analiza potrafi, z naszego myślenia oddzielić to, co niezbędne, od tego, co przypadkowe, przy jednoczesnym uwypukleniu zasad, rządzących użyciem tego, co niezbędne. Konstrukcjonizm skupia się głównie na formach myślenia specjalistycznego, mało interesując się codziennymi formami użycia języka. Tym sposobem eliminuje znaczną część problematyki filozoficznej, wyrosłej na gruncie języka naturalnego, jako niewyrażalnej na gruncie sztucznie formułowanych języków.
Analiza terapeutyczna kontra analiza systematyczna.
Obok dyskusji konstrukcjonizmu z deskrypcjonizmem trwa dyskusja nad innymi dwoma alternatywnymi modelami analizy filozoficznej: analizą terapeutyczną i analizą systematyczną. Zwolennikiem tej pierwszej jest przede wszystkim późny Wittgenstein (oraz m.in. Austin i Ryle), który rozwinął analogię między filozofem analitycznym a lekarzem terapeutą. Metoda filozofowania jest metodą terapii – leczenia ludzi z problemów filozoficznych, drogą ich usuwania, a nie rozwiązywania poprzez konstruowanie teorii filozoficznych. Zdaniem zwolenników tej metody, jeśli nie wszystkie, to znakomita większość problemów filozoficznych rodzi się z niewłaściwego użycia słów. Problemy filozoficzne powstają wtedy, gdy przestajemy używać pojęć zgodnie z ich codziennym użyciem, czyli w zwykły, standardowy sposób, i nadajemy im inne znaczenia. Konsekwencją takiego postępowania są konkluzje, które są nie do przyjęcia z punktu widzenia zarówno zdrowego rozsądku, jak i codziennego doświadczenia. Przykładem może być jeden z argumentów Zenona z Elei (490–430 p.n.e.) przeciw możliwości ruchu tzw. dychotomia: mający przebyć jakiś odcinek drogi przedmiot, znajdujący się w ruchu musi najpierw przebyć połowę danej drogi, potem połowę tej połowy itd. w nieskończoność. Zatem bez względu na to jak mała będzie to droga, którą przebyć ma przedmiot, zawsze przebyć musi nieskończoną ilość odcinków, czego w skończonym czasie zrobić niepodobna, a zatem ruch jest niemożliwy. To, co robimy – pisał Wittgenstein – to ponowne sprowadzanie słów z metafizycznego do codziennego użycia. Wszelkie tego typu analizy mają na celu usunięcie konkretnego nieporozumienia, nie zaś budowanie jakiejkolwiek teorii poprawnego użycia języka, która ukazywała będzie jego strukturę. Tak naprawdę, twierdzą zwolennicy tej metody, nie ma żadnych problemów filozoficznych w takim sensie jak istnieją problemy w naukach szczegółowych, bowiem te filozoficzne nie mają rozwiązań, jako że są one wyłącznie trudnościami powstałymi z niezrozumienia funkcjonowania języka naturalnego. Problemy filozoficzne są po prostu unieważniane. Tu filozof nie buduje dobrych teorii, lecz wyłącznie unieważnia teorie złe.
Zwolennicy analizy systematycznej (np. Peter Strawson ur. 1919) mają odmienne podejście do problemów filozoficznych. Uznają oni, iż istnieją autentyczne problemy filozoficzne, które rozwiązywać można poprzez budowanie teorii, które sformułują zasady rządzące praktycznym użyciem pojawiających się na gruncie języka naturalnego pojęć. Podobnie jak Wittgenstein przy wyjaśnieniu analizy terapeutycznej, tak Strawson przy wyjaśnianiu zadań analizy systematycznej odwołuje się do analogii. Analizę systematyczną porównuje z gramatyczną, a filozofa z gramatykiem. Znajomość gramatyki, w większości przypadków, ma charakter praktyczny, jest nią umiejętność poprawnego mówienia. Rzadko wiąże się z dobrą znajomością teorii tego rodzaju praktycznego działania. Taką teorię formułuje gramatyka, kodyfikująca, istniejące już, standardy poprawności dotyczące zdań, którymi posługują się użytkownicy języka. Tak jak gramatyk – pisze Strawson – pracuje, aby stworzyć systematyczne ujęcie struktury reguł, których bez większego wysiłku przestrzegamy w gramatycznym mówieniu, tak też filozof pracuje w celu systematycznego ujęcia ogólnej struktury pojęciowej…, którą milcząco i nieświadomie już opanowaliśmy.
Ani spór konstruktywizmu z deskrypcjonizmem, ani analizy systematycznej z terapeutyczną nie jest rozwiązany. Nie o to tutaj idzie. Chodzi tu raczej o przedłożenie jednego typu analizy nad inny i wskazanie, że dla konkretnych problemów językowych taki, a nie inny jej model ma lepsze zastosowanie.
Próba klasyfikacji.
Podział filozofów analitycznych przeprowadzony ze względu, na zadania stawiane analizie filozoficznej i zadania stawiane językowi pozwala w następujący sposób sklasyfikować filozofów analitycznych. Najpierw na filozofów zorientowanych na problemy i filozofów zorientowanych na metodę, i dalej:
FILOZOFOWIE ZORIENTOWANI NA PROBLEMY utrzymują, że analiza jest źródłem zrozumienia problemów filozoficznych. UMIARKOWANI FORMALIŚCI (REFORMIŚCI, np. Russell, Kotarbiński, Ajdukiewicz) reformują język potoczny, przystosowując go do konkretnych potrzeb w oparciu o aparaturę logiki formalnej. UMIARKOWANI LINGWIŚCI (REKTYFIŚCI np. Moore, Wittgenstein) oczyszczają język naturalny z rozmaitych naleciałości zakłócających jego funkcjonowanie.
FILOZOFOWIE ZORIENTOWANI NA METODĘ utrzymują, że analiza służy eliminacji tych problemów, które nie dadzą się przy pomocy z góry przyjętej metody rozwiązać. SKRAJNI FORMALIŚCI (FORMIŚCI np. Leśniewski, Łukasiewicz, Tarski, Carnap) twierdzą, że języki sztuczne stanowią jedyną formę poprawnie wyrażonych teorii. SKRAJNI LINGWIŚCI (KODYFIŚCI np. Austin, Ryle) twierdzą, że język naturalny jest jedynym środkiem wyrażania myśli, należy skodyfikować sposoby jego używania.

</doc>
<doc id="185785" url="https://pl.wikipedia.org/wiki?curid=185785" title="ZRA">
ZRA



</doc>
<doc id="185788" url="https://pl.wikipedia.org/wiki?curid=185788" title="LK Avalon">
LK Avalon

LK Avalon (Laboratorium Komputerowe Avalon) – polski producent i dystrybutor gier komputerowych i programów edukacyjnych. Firma powstała w 1989 roku w Rzeszowie i była jednym z pionierów na rynku gier komputerowych w Polsce.
Firma wydawała gry głównie przeznaczone dla komputerów Commodore 64, 8-bitowych Atari i Amigi, była również polskim dystrybutorem produktów Zeppelin Games. Obecnie wydaje oprogramowanie tylko na komputery PC.

</doc>
<doc id="185789" url="https://pl.wikipedia.org/wiki?curid=185789" title="Notatki Dobrzyckie">
Notatki Dobrzyckie

Notatki Dobrzyckie – biuletyn wydawany przez Towarzystwo Miłośników Ziemi Dobrzyckiej oraz dzięki wsparciu sponsorów, w tym Urzędu Gminy Dobrzyca, OSP w Dobrzycy i Starostwa Powiatowego w Pleszewie. Od roku 1990 w nakładzie 500 egz., poświęcony przede wszystkim Dobrzycy i miejscowościom gminy Dobrzyca.
Z inicjatywy zespołu redakcyjnego i dzięki jego staraniom wydana została "Dobrzyca – monografja historyczna" ("Notatki Dobrzyckie" nr 25) napisana w latach 1945-1946 przez ówczesnego proboszcza dobrzyckiej parafii ks. Stanisława Śniatałę.

</doc>
<doc id="185797" url="https://pl.wikipedia.org/wiki?curid=185797" title="Baldwin Spencer">
Baldwin Spencer

Winston Baldwin Spencer (ur. 8 października 1948) – antiguański polityk, premier Antigui i Barbudy w latach 2004–2014. 
Spencer objął władzę 24 marca 2004, gdy w wyniku wyborów prowadzona przez niego Zjednoczona Partia Postępowa wygrała wybory parlamentarne. Ustąpił ze stanowiska 13 czerwca 2014.
Od 5 stycznia 2005 pełnił jednocześnie urząd ministra spraw zagranicznych. 

</doc>
<doc id="185799" url="https://pl.wikipedia.org/wiki?curid=185799" title="Sho Yano">
Sho Yano

Sho Yano (ur. 22 października 1990 w Portland, USA) − Amerykanin pochodzenia japońskiego i koreańskiego, genialne dziecko o ilorazie inteligencji wynoszącym 200 IQ. Gdy miał 8 lat zdobył 1500 na 1600 punktów w amerykańskim egzaminie SAT i w wieku 9 lat wstąpił na Loyola University Chicago i rozpoczął studia lekarskie.

</doc>
<doc id="185800" url="https://pl.wikipedia.org/wiki?curid=185800" title="Barwy afrykańskie">
Barwy afrykańskie



</doc>
<doc id="185803" url="https://pl.wikipedia.org/wiki?curid=185803" title="Robbo">
Robbo

Robbo – polska komputerowa gra logiczno-zręcznościowa, stworzona przez Janusza Pelca i wydana w 1989 roku przez firmę LK Avalon na komputery Atari XL/XE. W Polsce zdobyła znaczną popularność. Została później przeniesiona na szereg innych platform, wliczając w to wersję dla MS-DOS wydaną także w Stanach Zjednoczonych pod tytułem Adventures of Robbo.
Rozgrywka.
Mechanika gry została częściowo zainspirowana grą "Boulder Dash", ale została względem niej znacznie rozbudowana. Obecna w "Boulder Dash" grawitacja została tu wyeliminowana, co upodabnia "Robbo" do gry "Sokoban".
Gracz steruje poczynaniami tytułowego robota, mając na celu pokonanie szeregu planet (56 w oryginalnej wersji na Atari), z których każda jest przewijanym pionowo labiryntem wypełnionym rozmaitymi przedmiotami i przeszkodami. Na każdym poziomie celem jest zebranie rozrzuconych po całej planszy śrubek, a następnie dotarcie do kapsuły, która zabiera bohatera na kolejną planetę. Dążąc do celu Robbo musi unikać pułapek - takich jak biegające stworki, strzelające działka i lasery, oraz magnesy. Oprócz śrubek gracz natrafi też na inne przedmioty i obiekty, jak klucze do otwierania drzwi, naboje do zabijania wrogów i niszczenia blokującego przejście gruzu, skrzynki które można przesuwać, bomby które eksplodują trafione przez wystrzał, oraz lustra które teleportują bohatera w inne miejsce planszy.
Produkcja i edycje gry.
"Robbo" został zaprojektowany i zaprogramowany przez polskiego programistę Janusza Pelca w 1989 roku dla komputerów Atari XL/XE. Gra była pierwszym produktem wydanym przez firmę Laboratorium Komputerowe Avalon, którą Pelc założył wspólnie ze szkolnym kolegą Tomaszem Pazdanem w Rzeszowie w tym samym roku; obaj mieli wówczas 19 lat i byli świeżo po maturze. Firma opublikowała też za pośrednictwem emitowanej przez Rozgłośnę Harcerską audycji "Radiokomputer" wersję demonstracyjną, będącą reklamą takoż gry, jak i wydawcy – zawierała 4 unikatowe plansze oraz adresy oficjalnych dystrybutorów oprogramowania Avalonu. Każdy zainteresowany mógł nagrać sygnał dźwiękowy na taśmę, po czym odczytać go jako program na Atari XL/XE.
W instrukcji pierwszego wydania "Robbo" ogłoszono konkurs, zgodnie z zasadami którego pierwsze pięć osób, które przesłało do Avalonu opis zakończenia gry, miało otrzymać w nagrodę egzemplarz następnej gry wydanej przez firmę. Do 1991 roku na adres firmy dotarło kilka tysięcy zgłoszeń.
"Robbo" był pierwszym sukcesem Avalonu – firma odbierała od graczy listy, w których wyrażali zdziwienie, że gra nie jest produktem zachodnim, lecz rodzimym, oraz prosili o wydanie kontynuacji. Sukces ten nie miał jednak wymiaru finansowego, ponieważ w Polsce brakowało wówczas rozwiązań prawnych penalizujących piractwo komputerowe.
Firma nie wydała kontynuacji gry, aczkolwiek Pelc stworzył edytor poziomów pt. "Robbo Konstruktor", wydany przez Avalon w grudniu 1990 w zestawie z grą "Lasermania". Narzędzie to pozwala użytkownikom 8-bitowych komputerów Atari tworzyć nowe wersje gry "Robbo", zawierające do 32 samodzielnie zaprojektowanych plansz. Wydanie tego programu zaowocowało dużą liczbą nowych wersji gry, tworzonych przez entuzjastów; w 2016 roku nadal powstają nowe zestawy plansz.
Pelc opuścił Avalon w 1990 roku i rozpoczął pracę w krakowskiej firmie Doctor Q, w której pracował jego znajomy Maciej Miąsik. Pracując tam, obaj programiści rozpoczęli prace nad konwersją "Robbo" dla komputerów PC z systemem DOS, czego efektem była wersja demo zawierająca 6 plansz, opublikowana w 1991 roku. Gdy w tym samym roku Marek Kubowicz, jeden z prezesów Doctor Q, zdecydował się założyć nową firmę XLand z zamiarem wydawania gier, Pelc i Miąsik dołączyli do niego. Obaj autorzy wersję "Robbo" dla systemu DOS ukończyli już w XLandzie, który wydał grę w Polsce w 1993 roku. Ta wersja ma ulepszoną grafikę VGA w 256 kolorach, samplowany dźwięk i muzykę, oraz dodatkowe 4 plansze, co daje razem 60 poziomów.
Za pośrednictwem firmy Epic MegaGames wersja pecetowa została wydana w tym samym roku na rynku amerykańskim pod tytułem "Adventures of Robbo". W sprzedaży wysyłkowej gra była dostępna osobno oraz w pakiecie "Epic Puzzle Pack" wraz z 2 innymi grami XLandu – "Heartlightem" i "Electro Manem".
Również w 1993 roku Avalon opublikował wersję dla komputera Commodore 64, zaprogramowaną przez Sławomira Nowaka, wówczas ucznia szkoły średniej. Ta wersja zawiera 76 plansz, oraz mechanikę gry rozbudowaną o nowe elementy, niedostępne w oryginalnej wersji na Atari.
W 1994 roku Rafał Janicki i Paweł G. Angerman, uczniowie z technikum elektronicznego w Zduńskiej Woli, stworzyli Robbo dla Atari ST. Ta wersja zawiera w sumie 136 plansz, w tym oryginalne plansze z Robbo I/II i kilkanaście dużych plansz, w odróżnieniu od oryginału rozbudowanych zarówno w pionie, jak i w poziomie. Gra została wydana przez pabianicką firmę Larix w nakładzie ok. 80 egzemplarzy.
LK Avalon wróciło do gry "Robbo", wydając 30 czerwca 2000 roku konwersję dla systemu Windows pod tytułem "Robbo Millenium". Ta wersja zawiera 130 poziomów, w tym wszystkie plansze z oryginalnej gry na Atari, a także nową grafikę i dźwięk, oraz intro z prerenderowaną grafiką 3D. W 2014 roku gra wciąż była w sprzedaży, zarówno w wersji pudełkowej, jak i elektronicznej.
25 czerwca 2006 roku Maciej Miąsik, po uzyskaniu zgody od właścicieli praw autorskich, udostępnił wszystkie 3 gry z zestawu "Epic Puzzle Pack", w tym "Adventures of Robbo", na licencji Creative Commons BY-SA 2.5, za pośrednictwem serwisu Classic DOS Games.
W roku 2010 oryginalna wersja "Robbo" została przeniesiona przez studio U-Play Interactive na platformę iOS w ścisłej współpracy z Januszem Pelcem, i wydana pod tytułem "iRobbo".
Wersje nieoficjalne.
"Robbo" został przekonwertowany na wiele współczesnych systemów operacyjnych i urządzeń przenośnych. Istnieje np. wieloplatformowy port o nazwie "GNU Robbo", rozwijany od 2002 roku i dostępny na licencji GNU GPL. Według dokumentacji projektu, uzyskał on aprobatę Janusza Pelca, który jest właścicielem praw autorskich do wersji na małe Atari, podczas gdy konwersja XLandu jest obecnie własnością Avalonu.
Powstały też wersje dla telefonów komórkowych wyposażonych w środowisko uruchomieniowe platformy Java ME. W 2010 powstała nieoficjalna konwersja dla systemu Google Android, opublikowana w sklepie Google Play pod tytułem "Robboid".

</doc>
<doc id="185804" url="https://pl.wikipedia.org/wiki?curid=185804" title="Przestępczość komputerowa">
Przestępczość komputerowa

Międzynarodowa Organizacja Policji Kryminalnych „Interpol” określa przestępczość komputerową jako przestępczość w zakresie czynów skierowanych przeciwko systemowi komputerowemu i czynów dokonanych przy użyciu komputera jako narzędzia.
Według byłego specjalisty ds. przestępczości informatycznej przy Komendzie Głównej Policji K. Jakubskiego, pojęcie przestępczości komputerowej jest nieprecyzyjne i wieloznaczne: "„W szerokim rozumieniu, przestępczość ta obejmuje wszelkie zachowania przestępcze związane z funkcjonowaniem elektronicznego przetwarzania danych, polegające zarówno na naruszaniu uprawnień do programu komputerowego, jak i godzące bezpośrednio w przetwarzaną informację, jej nośnik i obieg w komputerze oraz cały system połączeń komputerowych, a także w sam komputer. (komputer jako narzędzie do popełnienia przestępstwa), jak i skierowane przeciwko takiemu systemowi”".
Zjawisko to pojawiło się wraz z rozwojem komputeryzacji i od tej pory towarzyszy mu nieustannie. Choć „przestępstwo przeciwko danym” jest takim samym przestępstwem jak każde inne, jest ono trudne do wykrycia. Sprawca może być trudny do ustalenia, a ilość śladów z nim związana może być znikoma. Specyfika systemów komputerowych powoduje niejednokrotnie ich całkowite zatarcie.
Według ekspertów Rady Europy przestępstwa komputerowe dzielą się na grupy:
Choć świadomość istnienia i powagi przestępczości informatycznej jest nikła, to istotne jest, iż zjawisko to nie dotyczy tylko zasobów wielkich organizacji, danych objętych tajemnicą, czy związanych z działalnością organizacji państwowych. Samo jej ściganie również nie musi być tylko domeną prokuratury i służb śledczych. Przestępczość informatyczna dotyczy również osób prywatnych i firm, które mogą być zainteresowane w ich udowodnieniu nie tylko w aspekcie prawnym, ale i finansowym.
W 2011 roku hakerzy poznali 174 mln rekordów w 855 atakach. W opublikowanym przez McAfee w 2014 roku raporcie oszacowano, że cyber przestępstwa przynoszą światowej gospodarce roczne szkody na poziomie 445 miliardów dolarów. Oszustwa związane z kartami kredytowymi i debetowymi doprowadziły w 2012 roku do strat w wysokości 1,5 miliarda dolarów w USA. Inne badanie McAfee, przeprowadzone w 2018 roku pokazało, że w wyniku cyberprzestępczości gospodarka traci rocznie 600 miliardów dolarów, tj. odpowiednik 1% światowego PKB. Stale rozwijająca się technologia i możliwości internetu, sprawiają, że skala i różnorodność oszustw i przestępstw dokonywanych z użyciem nowoczesnych technologii stale rośnie.

</doc>
<doc id="185805" url="https://pl.wikipedia.org/wiki?curid=185805" title="Wimbledon 2005">
Wimbledon 2005

Wimbledon 2005 – trzeci w sezonie wielkoszlemowy turniej tenisowy, który rozegrano w dniach 20 czerwca – 3 lipca, na kortach londyńskiego All England Lawn Tennis and Croquet Club.
Mistrzem zawodów po raz trzeci został Szwajcar Roger Federer, który tak jak w 2004 pokonał w finałowym pojedynku Andy'ego Roddicka. Finał singla u kobiet rozegrały Amerykanki Lindsay Davenport i Venus Williams, które wygrywały już na londyńskich kortach. Tym razem lepsza była Williams, zwyciężając tym samym po raz trzeci w tej imprezie. Nowymi mistrzami gry podwójnej u mężczyzn zostali Stephen Huss oraz Wesley Moodie. Para Huss-Moodie awansowała do turnieju głównego z eliminacji, a po drodze pokonała najwyżej rozstawione deble, w tym podczas finałowego meczu Boba i Mike'a Bryanów. W grze podwójnej u pań Cara Black obroniła tytuł z 2004, partnerując tym razem Liezel Huber.

</doc>
<doc id="185806" url="https://pl.wikipedia.org/wiki?curid=185806" title="Śluza Kamienna">
Śluza Kamienna

Śluza Kamienna (niem. "Steinschleuse") – zabytkowy, hydrotechniczny element fortyfikacji miejskich oraz ochrony przed powodziami w Gdańsku, na Dolnym Mieście. Znajduje się pomiędzy bastionem Żubr i bastionem Wilk, w miejscu przecięcia się Motławy z dawną fosą (Opływ Motławy) umocnień miejskich.
Historia.
Śluza powstała na początku XVII wieku jako nowy element fortyfikacji miejskich, w trakcie tworzenia nowożytnych umocnień wokół Gdańska. Śluzę Kamienną wybudowano w latach 1619- 1624, według projektu Holendrów: Wilhelma Jana Benninga (Ketel) i Adriana Olbrantsa (Alkmarr), pod nadzorem Jana Strakowskiego.
Budowla osadzona jest na wbitych w grunt palach sosnowych na których umieszczony jest ruszt drewniany wypełniony głazami kamiennymi. Ogólne wymiary śluzy (bez przyległości) to 43 m i 27 m, Ściany wzdłużne stanowią dwa mury oporowe o grubości od 2 m do 2,3 m. Pomiędzy nimi znajduje się trzeci mur, który dzieli śluzę na dwie nierówne części: wschodnią (otwartą, stanowiącą śluzę właściwą) oraz zachodnią (sklepioną, stanowiącą kanał dostarczający wodę na koła młyna). Śluza była zamykana czterema parami wrót, które klinowały się między sobą. Nad śluzą znajdował się most zwodzony, który został zastąpiony w połowie XIX wieku stałym.
Dla obrony w 1650 i 1672 śluzę wyposażono w dwie lunety (tzw. Świńskie Głowy), pomiędzy którymi ciągną się dwie kamienne grodzie o długości 100 m, naprowadzające wody Motławy na śluzę. Na końcach grodzi stoją cztery wieżyczki zaporowe - Panny Wodne zwane żartobliwie Czterema Dziewicami - które miały uniemożliwiać przejście wrogich żołnierzy po grodziach.
Celem wzniesienia budowli była regulacja stanu wody w fosach i umożliwienie pracy młyna zapasowego wybudowanego nieopodal śluzy. Młyn pełnił funkcje rezerwową na wypadek, gdyby nieprzyjaciel unieruchomił inne młyny miejskie poprzez zamknięcie kanału Raduni. Śluza była jednym z elementów systemu obronnego, który umożliwiał zastosowanie tzw. " manewru wodnego", który polegał na zalaniu wodą przedpola wokół Gdańska. Uniemożliwiało to dostęp wojskom oblegającym miasto od południa i wschodu. W 1656 r. armia szwedzka odstąpiła od oblężenia po zalaniu przedpola Gdańska. W czasie sztormów na morzu (cofka) śluza chroniła Żuławy przed powodzią (przed zalaniem wodą morską wtłaczaną na Motławę przez północne wiatry).
Renowację oraz rozbudowę przeprowadził w latach 1710-1711 Jan Charpentier.
W 1893 r. nad śluzą poprowadzono towarową linię kolejową na Dolne Miasto i Sienną Groblę, częściowo zachowaną do dziś. Linia ta rozpoczynała się na położonej u podnóża Bastionu Żubr Bramie Kolejowej i biegła do Królewskiej Fabryki Karabinów położonej przy ul. Łąkowej oraz przemysłowych rzeźni położonych przy ul. Angielska Grobla.
W 1902 roku powstało tu ujęcie wody pitnej "Grodza Kamienna", zasilające rejon Starego i Dolnego Miasta. Stojący przy śluzie XVIII-wieczny młyn uległ zniszczeniu w roku 1945, a jego mury zabezpieczono na początku XXI wieku kosztem około 168 tys. zł netto. Właściciel obiektów (Gdańska Infrastruktura Wodno-Kanalizacyjna) planuje ich rewitalizację. W przewidzianym do rozbudowy budynku stacji uzdatniania wody powstanie siedziba spółki, która zajmie też planowany w sąsiedztwie (w miejscu istniejącego baraku) nowy obiekt, mający wg wstępnych koncepcji pełnić funkcję archiwum. Czekający od 1945 na odbudowę zabytkowy młyn zyska funkcję usługową, np. konferencyjną, przy czym planowane jest odtworzenie przynajmniej jednego koła młyńskiego.
W przyszłości w rejonie od Opływu Motławy w kierunku południowo-wschodnim GIWK planuje budowę nowego ujęcia wody z nową technologią jej ujmowania.

</doc>
<doc id="185807" url="https://pl.wikipedia.org/wiki?curid=185807" title="Lester Bird">
Lester Bird

Lester Bryant Bird (ur. 21 lutego 1938 w Nowym Jorku, zm. 9 sierpnia 2021) – antiguański polityk, premier państwa Antigua i Barbuda w latach 1994–2004. 
Wcześniej był sportowcem, uprawiał lekkoatletykę, specjalizował się w skoku w dal. W 1959 roku zdobył w tej konkurencji srebrny medal podczas III Igrzysk Panamerykańskich w Chicago.
W latach 1971–1993 był przewodniczącym Partii Pracy Antigui, premierem został gdy ustąpił jego ojciec Vere Bird, sprawujący funkcję premiera od 1 listopada 1981.
Utrzymał swoją władzę podczas parlamentarnych wyborów w 1994 i 1999. W 2003 krótko stał na czele rządu mniejszościowego. Utracił władzę w wyniku wyborów parlamentarnych w marcu 2004, kiedy to jego ugrupowanie zostało pokonane przez Zjednoczoną Partię Postępu, na czele której stał Baldwin Spencer.
W latach 1981–2004 sprawował, z krótką przerwą w 1991, urząd ministra spraw zagranicznych.

</doc>
<doc id="185810" url="https://pl.wikipedia.org/wiki?curid=185810" title="Antigua">
Antigua

Antigua – wyspa położona na Karaibach, w archipelagu Małych Antyli, należąca do Wysp Nawietrznych. Wchodzi w skład państwa Antigua i Barbuda. Zajmuje powierzchnię 280 km². Na wyspie położona jest stolica kraju, Saint John’s.
Etymologia.
Słowo "antiguo" pochodzi z języka hiszpańskiego i oznacza "starożytny" lub "stary". Odkrywca wyspy, Krzysztof Kolumb, nadał jej nazwę od kościoła Santa Maria la Antigua w Sewilli.
Geografia.
Antigua jest największą wyspą wchodzącą w skład państwa Antigua i Barbuda.
Antigua leży na południe od Barbudy, drugiej głównej wyspy państwa.
Administracyjnie wyspa Antigua podzielona jest na 6 okręgów, zwanych tradycyjnie parafiami (ang. "parish"). Są to Saint George, Saint John, Saint Mary, Saint Paul, Saint Peter oraz Saint Philip.
Teren głównie nizinny, wapienny bądź koralowy, z niewielkimi wyższymi obszarami pochodzenia wulkanicznego. Liczne plaże piaszczyste, palmy oraz pola, na których uprawia się ananasy i bawełnę. Najwyższym punktem wyspy jest wzniesienie Mount Obama (do 4 sierpnia 2009 roku – Boggy Peak) o wysokości 402 m n.p.m.
Wybrane miasta wyspy: Bendals, Cedar Grove, Clare Hill, Crosbies, Liberta, Potters Village.
Historia.
Pierwsze osady na wyspie zostały założone przez Sibonejów około 2400 roku p.n.e., a wykonane przez nich kamienne narzędzia zostały znalezione w dziesiątkach miejsc na wyspie. W latach 35–1100 n.e. wyspy zostały zasiedlone przez rolnicze plemię Arawaków, a następnie przez agresywnych Karaibów, którzy opanowali całe Karaiby. Wyspę odkrył w 1493 roku Krzysztof Kolumb podczas jego drugiej wyprawy do Ameryki. Nadał jej nazwę związaną z kościołem Santa Maria la Antigua w Sewilli. Hiszpańskie osadnictwo nie trwało jednak dłużej niż 100 lat, głównie z powodu niedostatku wody pitnej oraz oporu ze strony Karaibów. Dopiero w 1632 roku na wyspie z sukcesem osiedlili się Anglicy, którzy przybyli z Saint Kitts. W 1684 roku na wyspę przybył Christopher Codrington, który rozpoczął zakładanie plantacji trzciny cukrowej na Antigui. W 1967 roku wyspa, wraz z Barbudą i Redondą uzyskały częściową autonomię jako państwo stowarzyszone z Wielką Brytanią, a w 1981 roku uzyskały pełną niezależność ogłaszając niepodległość kraju nazwanego Antigua i Barbuda.

</doc>
<doc id="185812" url="https://pl.wikipedia.org/wiki?curid=185812" title="ITV">
ITV



</doc>
<doc id="185815" url="https://pl.wikipedia.org/wiki?curid=185815" title="Barbuda">
Barbuda

Barbuda – wyspa położona na Morzu Karaibskim, zaliczająca się do Wysp Nawietrznych, wchodząca w skład państwa Antigua i Barbuda; 161 km² powierzchni, ok. 1500 mieszkańców, skupionych w osadzie Codrington. Powierzchnia nizinna i płaska z nielicznymi wzniesieniami natury wulkanicznej. Wyspa ma słabo rozwiniętą sieć rzeczną. Duże i szerokie piaszczyste plaże oraz rafy koralowe czynią z wyspy dużą atrakcję turystyczną.
Ludność wyspy zajmuje się rybołówstwem oraz uprawą bawełny, bananów, palmy kokosowej i ananasów, a także mango, guawy, melonów, pomidorów, cytryn, limy, bakłażanów i cebuli.
Barbuda leży ok. 40 km na północ od Antigui, drugiej głównej wyspy państwa.
Historia.
Istnieją ślady potwierdzające, iż wyspa była zamieszkana już w połowie III tysiąclecia p.n.e. W czasach Kolumba wyspę zamieszkiwali Arawakowie, Indianie karaibscy. W 1667 roku wyspa dostała się pod panowanie brytyjskie, choć istniały tu jeszcze wcześniejsze osiedla francuskie i hiszpańskie.
Wyspa, wchodząca w skład państwa Antigua i Barbuda, została ogłoszona niepodległą w 1981 roku.

</doc>
<doc id="185818" url="https://pl.wikipedia.org/wiki?curid=185818" title="Fedor von Bock">
Fedor von Bock

Fedor von Bock (ur. 3 grudnia 1880 w Kostrzynie, zm. 4 maja 1945 w Oldenburgu) – niemiecki wojskowy, feldmarszałek.
Do wybuchu II wojny światowej.
Urodził się 3 grudnia 1880 w Kostrzynie nad Odrą (), jako syn generała majora Moritza Bocka i Olgi, siostry Ericha von Falkenhayna.
W 1889 roku dołączył jako kadet do Akademii Wojskowej w Berlinie. W 1898 Fedor von Bock jako porucznik został przydzielony do V pułku. W 1905 został mianowany adiutantem, zaś w dwa lata później adiutantem pułkowym. W 1910 został skierowany na dwuletni kurs do Sztabu Generalnego.
W czasie I wojny światowej von Bock pracował w Sztabie Generalnym. W 1916 awansował na stopień majora. W kwietniu 1918 został odznaczony orderem "Pour le Mérite". Po zakończeniu wojny w 1919 Fedor von Bock pozostał w Reichswehrze. Tam też 1 lutego 1929 został promowany do stopnia Generalmajor, zaś 1 lutego 1931 do stopnia Generalleutnant.
W okresie międzywojennym brał aktywny udział w organizowaniu niemieckich sił zbrojnych.
Na początku 1931 został mianowany dowódcą II Okręgu Wojskowego, mającego siedzibę w Szczecinie. W 1934 roku utrzymywał się na stanowisku dowódcy 2. dywizji piechoty. W 1936 ożenił się z Wilhelminą von der Osten, która urodziła mu córkę. Jesienią 1936 podczas nowych zmian personalnych został mianowany dowódcą 3. Grupy Armii, która znajdowała się razem ze sztabem w Dreźnie.
1 marca 1938 awansował na stopień Generalobersta. W 1938 podczas zajmowania Austrii przez wojska niemieckie został wyznaczony na głównodowodzącego wojsk interwencyjnych. Wydany przez niego rozkaz z dn. 11 marca 1938 stwierdzał:
Rok 1939 i 1940.
Fedor von Bock uczestniczył w agresji na Polskę w 1939 i był dowódcą Grupy Armii „Nord” nacierającej na Polskę z Prus Wschodnich i Pomorza Gdańskiego. Walcząc w Polsce, po ciężkich bojach, jego wojska opanowały „korytarz pomorski” rozbijając armię „Pomorze” i „Modlin” w zachodniej Polsce. .
Dowódca utworzonej 3 października 1939 Grupy Armii „B”, do której w maju 1939 włączono 18. Armię. Fedor von Bock dowodził tymi oddziałami podczas agresji Niemiec na Holandię i Belgię, nacierając wzdłuż granicy holenderskiej do Akwizgranu. W wyniku operacji zaczepnych rozpoczętych 10 maja 1940 jego wojska zajęły Holandię oraz współdziałając z Grupą Armii „A” zniszczyły siły aliantów w północnej Belgii. 5 czerwca 1940 jego wojska przełamały obronę francuską nad Sommą i zajęły Paryż, opanowując Półwysep Bretoński.
19 lipca 1940 został mianowany feldmarszałkiem. Po pokoju z Francją, wojska von Bocka obsadziły linię demarkacyjną na południe od Loary i w pasie nadmorskim po Pireneje. Już wiosną 1940 razem z gen. Halderem, Bock zaczął snuć plany zawarcia pokoju z Wielką Brytanią i Francją.
Front Wschodni.
W 1941 von Bock uczestniczył w agresji na ZSRR; został mianowany dowódcą Grupy Armii „Mitte”. Odnosił zwycięstwa w rejonie Wiaźmy i Smoleńska. Za zdobycie Smoleńska Hitler obiecał mu przemianowanie tego miasta na Bockburg. 15 lipca Niemcy zdobyli Smoleńsk biorąc do niewoli 300 000 jeńców. We wrześniu 1941 Bock zaplanował i koordynował operację „Tajfun” – największą ofensywę wojsk niemieckich II wojny światowej. Bock zamierzał przez uderzenie jednostek pancernych z rejonu Duchowszczyzny, Rosławia i Szostki przełamać obronę radziecką. W tym też celu w Grupie Armii „Mitte” utworzono trzy zgrupowania:
Bitwa o Moskwę rozpoczęła się 30 września od uderzenia na Jampol – Głuchów – Putywl w kierunku Orła. O godzinie 6.15, 2 października rozpoczęła się operacja „Tajfun”. Następnego dnia po przebyciu 250 km 4. dywizja pancerna dotarła do Orła. 5 listopada von Bock odwiedził Guderiana, aby dokonać przeglądu sytuacji. W końcu listopada 1941 na przyczółku na Wołdze rozpoczęto dalsze działanie na kierunku moskiewskim. 3 grudnia wojska niemieckie dochodziły do moskiewskiej pętli autobusowej mieszczącej się w miejscowości Chimki. Zatem niemieckie siły pancerne stanęły w odległości 20 km od stolicy ZSRR. Po klęsce pod Moskwą 19 grudnia 1941 został usunięty ze stanowiska. Guderian podaje, że Bock ustąpił na skutek choroby z zajmowanego stanowiska 20 grudnia, a jego następcą został mianowany Günther von Kluge.
W okresie od stycznia do lipca 1942 pełnił funkcję dowódcy G. A. „Süd” (na to stanowisko został skierowany po śmierci von Reichenaua), lecz po poniesionych klęskach został ponownie usunięty ze stanowiska. Jego następcą na tym stanowisku został mianowany Maximilian von Weichs. Od tego też czasu Fedor von Bock wycofał się z życia politycznego przechodząc w stan spoczynku.
Jeszcze przed 1944 spiskowcy za wszelką cenę starali się pozyskać osobę feldmarszałka, lecz ten oświadczył, że nie weźmie udziału w żadnym puczu, który by nie cieszył się poparciem Himmlera i SS. Mimo to został uznany przez sympatyków Hitlera za „zdrajcę”. Zmarł 4 maja 1945 w Oldenburgu na skutek ran odniesionych dzień wcześniej w wyniku ataku brytyjskiego samolotu szturmowego.

</doc>
<doc id="185820" url="https://pl.wikipedia.org/wiki?curid=185820" title="Tysiąc (gra)">
Tysiąc (gra)

Tysiąc – gra karciana dla dwóch, trzech lub czterech graczy, której zwycięzcą zostaje osoba, która dzięki sumie punktów zdobytych w poszczególnych rozdaniach jako pierwsza zdobędzie co najmniej 1000 punktów. Gra przeprowadzana jest za pomocą 24 kart, od 9 do asa, przy czym pary dama-król tego samego koloru – w każdym z czterech kolorów tworzą „meldunki” o wartości punktowej 40, 60, 80 i 100 w zależności od koloru.
Zasady gry.
Każda partia gry składa się z następujących elementów:
Rozdanie kart.
Gra się talią 24 kart (tzw. mała talia – od dziewiątki do asa). Na początku jeden z graczy rozdaje karty, liczba kart rozdawanych poszczególnym graczom zależy od liczby uczestników gry. Następnie każdy z graczy podnosi swoje karty tak, aby inni nie mogli ich zobaczyć. W kolejnej partii rozdaje kolejny gracz siedzący na lewo od rozdającego w poprzedniej turze.
Dokładne potasowanie kart jest bardzo ważne ze względu na wpływ układu kart na meldunki. Rozdający ma również obowiązek zaoferowania przełożenia talii graczowi siedzącemu po jego prawej stronie.
Podczas rozdania kart graczom rozdający musi odłożyć 3 karty na musik (lub po 2 karty na 2 musiki w grze 2-osobowej). Rozdający ma prawo wybrać, które karty powędrują na mus. W tym celu zamiast rozdać kartę graczowi kładzie ją na musik i kontynuuje rozdawanie od następnej karty. Rozdający nie może położyć na musik pierwszej ani ostatniej karty rozdania ze względu na możliwość podejrzenia tych kart w trakcie tasowania. Nie należy również rozdawać dwóch kolejnych kart na musik.
Licytacja.
Licytacja polega na wyłonieniu „grającego” („idącego”), czyli osoby, która weźmie musik i będzie rozpoczynała partię, co daje znaczną przewagę. Jednakże osoba, która wygra licytację, będzie zobowiązana do zdobycia tylu punktów, ile zadeklaruje – w przeciwnym razie zostaną jej one odpisane od wyniku. Dlatego bardzo ważne jest oszacowanie, ile uda się ugrać.
Licytację rozpoczyna gracz siedzący po lewej stronie rozdającego słowem „sto” – musi zalicytować sto punktów, niezależnie od tego, co ma w kartach. Kolejny gracz (po jego lewej stronie) może spasować, przebić mówiąc „sto dziesięć” (często mówi się samo „dziesięć”) bądź spróbować zablokować innych graczy deklarując 120 lub jeszcze wyżej. Często ustala się, że można przebijać wyłącznie o 10 oczek więcej niż poprzedni gracz (licytacja stopniowana). Zawsze jednak operuje się wielokrotnościami liczby 10. Następni gracze, w kierunku zgodnym z ruchem zegara, mogą również podbić licytację o kolejne 10 lub spasować. Jeśli ktoś raz spasował, nie bierze udziału w dalszej licytacji. Osoba, która zadeklarowała najwięcej, zostaje „grającym”. Najczęściej ustala się, że nie można licytować wyżej niż maksymalna liczba punktów do zdobycia z kartami na ręce, czyli 120 bez meldunków, 160 z parą pików, 180 z parą trefl, 300 z parami kier i karo, 360 z meldunkami kier, karo, trefl.
Zabranie przez grającego musiku, ustalenie poziomu gry.
Bezpośrednio po licytacji gracz, który ją wygrał, odsłania musik, by wszyscy gracze mogli go zobaczyć, po czym musik zabiera gracz „grający”. W grze dwuosobowej wybiera się jedną z dwóch kupek po dwie karty, a druga zostaje zakryta. Wyjątkiem jest sytuacja, gdy gracz mający „sto” jest grającym ze względu na brak przebijającej licytacji, wtedy najczęściej ustala się, że nie ma obowiązku pokazywać kart „z musiku” innym graczom. Grający dokłada karty z musiku do swoich, następnie odrzuca dwie niepotrzebne mu i oddaje po jednej pozostałym graczom lub w przypadku gry dwuosobowej odkłada je na bok.
W ten sposób wszyscy gracze mają po osiem kart (lub 10 przy dwóch osobach). Wybierając odrzucone karty należy wziąć pod uwagę ryzyko dania rywalowi karty do meldunku, karty biorącej czy „obstawy” (karty, którą gracz odrzuca w trakcie gry, by bronić dziesiątki lub meldunku). Często warto odrzucić wszystkie karty z jednego koloru, np. walet i dziewiątka lub „goła” dziesiątka, by następnie zbierać lewy atutem.
Następnie gracz „idący” szacuje i deklaruje, jaką liczbę punktów zdobędzie („ugra”), np. „będę grał sto pięćdziesiąt” albo „idę sto pięćdziesiąt”. Liczba punktów musi być wielokrotnością liczby 10 (chyba że ustali się inaczej) i w żadnym wypadku nie może być niższa niż wylicytowana wcześniej.
Istnieją dwa sposoby obliczania, ile należy zadeklarować:
Meldunki.
Meldunek to król i dama jednego koloru. Jeśli gracz posiada taką parę, wówczas gdy rozpoczyna lewę, musi położyć na stół damę lub króla z tego samego meldunku i powiedzieć: „Melduję X” lub częściej: „X”, gdzie X to wartość meldunku według poniższej tabelki, lub po prostu „para”.
Można złożyć meldunek kładąc króla, ale w praktyce gra się damą, ponieważ jest to niższa karta i w przypadku zabrania lewy przez innego gracza oddaje mu się jeden punkt mniej.
Za zameldowanie do punktów gracza dolicza się wartość meldunku. Po meldunku wszystkie karty w jego kolorze stają się atutami – przebijają (przewyższają) karty w pozostałych kolorach. Atut obowiązuje do końca rozdania lub do czasu zameldowania następnego meldunku (nowe atu).
Przebieg rozgrywki.
Grę rozpoczyna „grający” poprzez wyłożenie dowolnej swojej karty na stół – rozpoczęcie pierwszej lewy. Kolejni gracze dorzucają po jednej swojej karcie. Obowiązują dwie zasady, przy czym pierwsza jest silniejsza od drugiej:
Jeśli pierwszy gracz położy na przykład damę kier, następny waleta karo atu, to ostatni z graczy posiadający waleta kier i asa kier nie ma już obowiązku dawania asa kier, gdyż nie jest w stanie przebić leżących na stole kart.
Podobnie jeśli gracz przed nami przebił atutem, a my nie mamy koloru, a atut mamy niższy, nie musimy go rzucać. Oddajemy dowolną kartę.
Lewę wygrywa ten gracz, którego karta jest najwyższa. Ten gracz zabiera całą lewę i kładzie koszulkami w górę na stosie przy sobie, po czym rozpoczyna kolejną lewę. Obowiązuje zasada, że zawsze wychodzi ten gracz, który ostatni wziął lewę – wyjątek stanowi sytuacja wygrania licytacji: rozpoczyna ten, kto ją wygrał.
Jeśli zawodnik po oddaniu po jednej z kart pozostałym uczestnikom ma „wykładane”, wówczas powinien określić wartość, jaką chce grać, i położyć odkryte karty na stole tak, aby inni sprawdzili poprawność jego deklaracji. Przykładowo jeśli ma 4 asy i 4 dziesiątki lub kompletne kolory, nikt z przeciwników nie jest w stanie przeszkodzić zawodnikowi w zebraniu wszystkich kart (w tym wypadku bez względu na kolejność, z jaką będą one wyrzucane). Ta zasada ma na celu jedynie przyspieszenie rozgrywki, więc jeśli ktoś nie jest pewien, czy weźmie wszystkie lewy, lepiej po prostu rozegrać daną rozgrywkę. Przy graczach bardziej zaawansowanych jest to jednak wyraz wysokiej kultury gry.
Podliczenie punktów, zapisanie punktów.
Starszeństwo kart w grze (od najstarszej): as – 10 – król – dama – walet – 9.
Wartości punktowe kart:
Za zameldowany meldunek gracz dolicza sobie do uzyskanych punktów jego wartość. Po obliczeniu punktów gracz „grający” sprawdza, czy zdobył deklarowaną po licytacji liczbę punktów. Jeśli tak – dopisuje tylko tę liczbę do swojego wyniku. Jeśli nie – tę liczbę odpisuje się od jego wyniku. Liczba punktów w kartach (plus meldunki) gracza „grającego” musi osiągnąć zadeklarowany wynik bez zaokrąglania. Na przykład gracz, który wylicytował 150, a ugrał 147 punktów, przegrywa (punkty są odejmowane).
Pozostali gracze dopisują osiągnięty wynik (łącznie z meldunkami) zaokrąglony do pełnych dziesiątek. Jeśli cyfra jedności jest mniejsza lub równa 5 – zaokrąglają w dół (24 ≈ 20 punktów, 25 ≈ 20 punktów), a jeśli większa – w górę (26 ≈ 30 punktów). Zaokrąglenie cyfry pięć jest też kwestią umowną, spotyka się zaokrąglenie w dół lub, jak w matematyce, w górę. Można też zastosować metodę algorytmiczną: do wyniku dodajemy 5 (lub 4 przy zaokrągleniu piątki w dół), a cyfrę jedności zamieniamy na 0.
Suma punktów wszystkich kart to 120. Gracz może więc licytować do tej granicy i często „ugrać” te punkty, bez posiadania żadnego meldunku, poprzez zebranie wszystkich lew. Maksymalną realną liczbą punktów, jaką gracz może ugrać w jednym rozdaniu w grze 3- lub 4-osobowej, poprzez zameldowanie 100, 80, 60 i stracie jedynie jednej bitki przy meldowaniu, jest 336 (as + 10 + dama) lub 335 – (dama + maksymalnie dwa asy). Z uwagi na powyższe żaden z graczy nie może nigdy licytować więcej niż 360 (nie jest możliwe ugranie więcej). Takie ułożenie możliwe jest jedynie, gdy gracz II przebija damę z meldunku bez obstawy dziesiątką, a III gracz musi przebić asem. Zostaje wtedy król, który zbiera ostatnią bitkę. W grze 2-osobowej zdarza się ugrać 360 poprzez zameldowanie 3 najwyższych meldunków (100, 80 i 60) oraz zebranie 120 punktów z lew. Ugranie 400 byłoby możliwe w przypadku gry dwuosobowej, ale jedynie przy skrajnie złej grze rywala (odrzucanie asów i dziesiątek, a pozostawianie waletów i dziewiątek). W ten sam sposób można by ugrać 360 w grze trzyosobowej.
Zakończenie rozgrywki.
Gra kończy się, kiedy jeden z graczy osiągnie lub przekroczy 1000 punktów.
Najczęściej ustala się, że jeśli 1000 przekroczy inna osoba niż ta, która wygrała licytację, gra się nie kończy, a temu graczowi zapisuje się 990 lub nie dopisuje nic.
W przypadku uzyskania 1000 punktów przez większą liczbą osób wygrywa ta osoba, która uzyska większą liczbę punktów.
Dodatkowe zasady.
Bomba.
Bomba to przywilej, umożliwiający graczowi, który wygrał licytację, wycofanie się z rozdania bez odpisania punktów. Kosztem bomby jest oddanie nieugranych punktów pozostałym graczom. Zasady bomby budzą sporo kontrowersji, a liczba jej odmian wymaga ustalenia zasad przed rozgrywką. Najczęściej istnieje możliwość rzucenia jednej bomby, rzadziej spotyka się dwie.
Najbardziej rozpowszechniona jest możliwość rzucenia bomby, jeśli gracz licytował tylko sto (bo musiał), a pozostali spasowali. Wtedy nie rozpoczyna się gry, graczowi temu zapisuje się, że dał bombę (nie odpisuje się 100 punktów), natomiast pozostałym graczom dodaje się po 60 punktów. W pozostałych wersjach umożliwia się bombę do wylicytowania 120 (również po 60 dla pozostałych graczy). Spotyka się też wersję gry, w której można rzucić bombę niezależnie od wysokości wygranej licytacji. Wtedy pozostałym graczom dopisuje się po połowie wylicytowanej liczby punktów, zaokrąglając do góry. Na przykład jeśli gracz rzuca bombę na 210, pozostali otrzymują po 110 punktów. Rzucić karty można również grając do 120 i grając we 2 przeciwnikowi zapisuje się 60, grając we 3 lub czterech po 40, a przegranemu odpisuje się (dla zaawansowanych) (gra np. przy blokowaniu gdy przeciwnik zbliża się do 1000, lub mamy kilka połówek i dobrą kartę).
Ustalenie bomby (liczby dla każdego z rozgrywających) musi nastąpić na początku gry. Zaawansowani gracze często wybierają wariant bez bomby, ponieważ zostawianie kogoś na musiku również jest elementem taktyki.
800 punktów.
Jeśli jakiś gracz uzyskał lub przekroczył 800 punktów, to:
W przypadku, gdy graczowi nie powiedzie się gra i punkty zostaną mu odjęte tak, że będzie miał mniej niż 800 (bądź 900), powyższe zasady przestają obowiązywać.
Ponowne rozdanie.
Jeśli po rozdaniu kart gracz nie ma w swoich kartach dziesięciu oczek (lub – zależnie od umowy – do osiemnastu) lub znajdują się wśród nich cztery dziewiątki, może poprosić o powtórne rozdanie kart. Przyjęło się, że przystąpienie do licytacji (nawet pasując) jest równoznaczne ze zrzeczeniem się praw do tego przywileju. Zasada nie ma zastosowania, kiedy w kartach posiadamy jakikolwiek meldunek.
Zasada ta jest opcjonalną i zaawansowani gracze przystępują do rozgrywki niezależnie od układu. W tej wersji jeszcze bardziej istotne jest to, aby każdy z rozdających dobrze potasował karty, tak aby rozkład był naprawdę losowy.
Zasady opcjonalne.
Pokazywanie musika:
Możliwość wykorzystania bomby:
Możliwość licytacji:
W drugim i trzecim wypadku można domagać się od niego pokazania meldunku, jeśli ktoś licytuje ponad 120. Stosowanie tej zasady jest jednak podpowiedzią dla pozostałych graczy i zdecydowanie lepiej jest polegać na wzajemnym zaufaniu. Czasem spotyka się też zasadę, że po zakończonej licytacji można zażądać pokazania musika.
Można się umówić na przebijanie w licytacji zawsze 10 lub o dowolną wielokrotność tej liczby.
Często spotykana jest zasada, że melduje się zawsze damą, jednak nie ma ona dużego wpływu na rozgrywkę.
Można dopuścić dokładny zapis wyników. Zaletą tego rozwiązania jest możliwość bardzo dokładnej gry – są bowiem systemy, które ze 100% dokładnością pozwalają oszacować, ile zawodnik w danym rozdaniu jest w stanie ugrać.
Gra dla 2–4 graczy.
Wersja dla 3 graczy.
Jeśli grają trzy osoby, „na musiku” jest jeden z graczy, zwykle na lewo od rozdającego, a musik (trzy zakryte karty) na środku stołu. Jeśli nikt nie zalicytuje więcej niż 100, musik bierze gracz, który jest „na musiku”, a z tak uzyskanych dziesięciu kart oddaje dwie dowolne zakryte karty pozostałym graczom. W innym przypadku musik bierze gracz, który deklarował najwyższą wartość punktów podczas licytacji.

</doc>
<doc id="185827" url="https://pl.wikipedia.org/wiki?curid=185827" title="Rezerwat przyrody Kadzielnia">
Rezerwat przyrody Kadzielnia

Rezerwat przyrody Kadzielnia – ścisły rezerwat przyrody nieożywionej znajdujący się na terenie miasta Kielce w województwie świętokrzyskim (między ulicami: Krakowska, Gagarina, Al. Legionów i Pakosz). Obejmuje on Skałkę Geologów, czyli najwyższą część wzgórza Kadzielnia (295 m n.p.m.) należącego do Pasma Kadzielniańskiego przebiegającego w południowej i zachodniej części Kielc.
Skalne wzgórze Kadzielni zbudowane jest z wapieni górnodewońskich, głównie franu, a w wyższej części także famenu. Występują tu liczne skamieniałości koralowców, stromatoporoidów, trylobitów, łodzikowatych i innych zwierząt morskich sprzed 350 mln lat. Do cenniejszych znalezisk paleontologicznych należą ryby pancerne.
Można tu zaobserwować liczne zjawiska tektoniczne, mineralizacyjne i różne formy krasowe. Na terenie rezerwatu, w Skałce Geologów, znajduje się kilkanaście niewielkich jaskiń. Najdłuższymi są: Jaskinia Jeleniowska, Jaskinia Zawaliskowa, Jaskinia Urwista na Kadzielni, Komin Geologów i Jaskinia za Filarem. W pobliżu rezerwatu znajduje się udostępniona do zwiedzania w 2012 roku Podziemna Trasa Turystyczna, na którą składają się połączone jaskinie Odkrywców, Prochowni oraz Szczeliny na Kadzielni.
Skały porasta charakterystyczna roślinność naskalna, m.in. rojnik pospolity.
Rezerwat wraz z pozostałą częścią dawnego kamieniołomu wchodzi w skład Geoparku Kielce i leży w granicach Kieleckiego Obszaru Chronionego Krajobrazu.
Przez rezerwat przechodzi czerwony szlak miejski prowadzący przez zabytkowe i ciekawe turystycznie miejsca Kielc. Można tu także dojść miejskimi szlakami spacerowymi koloru niebieskiego i zielonego, które zaczynają się na Placu Artystów.
Rezerwat „Kadzielnia” został także wpisany do rejestru zabytków nieruchomych (nr rej.: A.334 z 25.05.1946 i z 15.02.1967).

</doc>
<doc id="185828" url="https://pl.wikipedia.org/wiki?curid=185828" title="KVLY/KTHI TV Mast">
KVLY/KTHI TV Mast

KVLY/KTHI TV Mast – obecnie najwyższy maszt telewizyjny świata mierzący 628,8 metra. Znajduje się 4,8 km na zachód od miejscowości Blanchard w Północnej Dakocie. Do użytku został oddany 13 sierpnia 1963 roku. 
Był najwyższą budowlą na świecie do momentu wybudowania w Polsce masztu w Konstantynowie. Po zawaleniu się masztu w Konstantynowie w 1991 odzyskał ten tytuł, natomiast w roku 2008 ustąpił miejsca budowanemu Burdż Dubaj (budynek otwarto w styczniu roku 2010 jako Burdż Chalifa).
Maszt nadaje sygnał stacji telewizyjnej KVLY (część koncernu NBC). Zasięg pokrywa obszar około 78 000 km².

</doc>
<doc id="185832" url="https://pl.wikipedia.org/wiki?curid=185832" title="Bronisław Pawlik (ujednoznacznienie)">
Bronisław Pawlik (ujednoznacznienie)



</doc>
<doc id="185833" url="https://pl.wikipedia.org/wiki?curid=185833" title="Stanisław Śniatała">
Stanisław Śniatała

Stanisław Śniatała (ur. 6 listopada 1878 w Psarach, zm. 28 sierpnia 1947 w Dobrzycy) – prezbiter rzymskokatolicki, Szambelan Jego Świątobliwości, dziekan koźmiński, Radca Duchowny, proboszcz dobrzycki w latach 1906-1947.
Życiorys.
Syn Jakuba i Florentyny z Jackowskich. Ukończył Królewskie Gimnazjum w Ostrowie w 1898. Po studiach teologicznych w Poznaniu i Gnieźnie otrzymał święcenia kapłańskie 15 grudnia 1901 z rąk Antoniego Andrzejewicza, biskupa sufragana gnieźnieńskiego.
Po święceniach skierowany do pracy duszpasterskiej w Nieparcie i Siedlcu, a następnie do Rogoźna, gdzie zastępował Władysława Jaskólskiego, redaktora "Przeglądu Kościelnego"
W dniu 1 lipca 1906 dekretem ks. bp. Edwarda Likowskiego mianowany proboszczem dobrzyckim, gdzie rozpoczął prace konserwatorskie kościoła parafialnego. Był delegatem na Polski Sejm Dzielnicowy w Poznaniu w 1918. Od 1925 roku pełnił funkcję inspektora nauki religii w szkołach powszechnych powiatu krotoszyńskiego, a od 1930 dziekana dekanatu koźmińskiego. Odznaczony w 1936 Złotym Krzyżem Zasługi. Aresztowany 7 grudnia 1941, najpierw więziony w Krotoszynie, a następnie w Forcie VII w Poznaniu. Wypuszczony na wolność 30 stycznia 1942 i z polecenia biskupa Jana Kantego Lorka pełnił posługę jako kapelan kaplicy domowej Szambelana Dolańskiego w Grębowie powiat Tarnobrzeg.
Powrócił do parafii dobrzyckiej w Wielki Czwartek, 29 marca 1945, gdzie pełnił funkcję proboszcza do śmierci. Jest autorem publikacji "Dobrzyca - monografja historyczna", wydanej dzięki staraniom Towarzystwa Miłośników Ziemi Dobrzyckiej oraz zespołu redakcyjnego "Notatek Dobrzyckich" w 2002. Monografia ta jest bardzo cennym kompendium wiedzy na temat Dobrzycy i okolicznych miejscowości leżących przede wszystkim na terenie Gminy Dobrzyca.

</doc>
<doc id="185837" url="https://pl.wikipedia.org/wiki?curid=185837" title="KXJB-TV mast">
KXJB-TV mast

KXJB-TV mast – drugi co do wielkości maszt świata, znajdujący się w hrabstwie Traill w Północnej Dakocie. Jego wysokość wynosi 627,89 metrów. Obok niego stoi inny maszt o wysokości 224 m.

</doc>
<doc id="185847" url="https://pl.wikipedia.org/wiki?curid=185847" title="Eugeniusz Makulski">
Eugeniusz Makulski

Eugeniusz Makulski MIC (ur. 9 lutego 1928 w Kotarszynie, zm. 12 listopada 2020 w Koninie) – polski duchowny katolicki, marianin, kustosz Sanktuarium Matki Bożej Bolesnej Królowej Polski w Licheniu Starym od 1966 do 2004.
Życiorys.
Pochodził z ubogiej, chłopskiej rodziny. Kiedy miał trzy lata, na zapalenie płuc zmarł jego 30-letni ojciec. Dwa lata po śmierci ojca matka wyszła ponownie za mąż. W czerwcu 1941 ukończył w Miłkowie szkołę podstawową. Dzięki pomocy stryja Stefana Makulskiego od października 1943 w Starachowicach uczęszczał do szkoły zawodowej i pracował w zakładach broni i amunicji. W marcu 1945 wrócił do Miłkowa i rozpoczął naukę w Liceum im. Chreptowicza w Ostrowcu Świętokrzyskim. We wrześniu 1945 wraz ze stryjostwem wyjechał do Grudziądza, gdzie ukończył liceum i zdał maturę. W Grudziądzu poznał dwóch księży ze Zgromadzenia Księży Marianów, o. Franciszka Opieczonka i o. Aleksandra Perza, których określał jako nauczycieli, wychowawców, duszpasterzy, spowiedników i przyjaciół Makulskiego oraz jego znajomych z liceum. Makulski wypytywał o. Aleksandra Perza o życie kapłańskie i zakonne, i pod jego wpływem podjął decyzję o wyborze zakonu marianów (kontakty utrzymywał wcześniej m.in. z franciszkanami z Niepokalanowa).
Należał do organizacji religijnej Milicja Niepokalanej. W czasie olimpiady tanecznej w Grudziądzu zdobył srebrny medal. Publikował wiersze w prasie miejskiej. Był prezesem kółka literackiego, pracował w Komendzie Hufca, gdzie zdobył stopień harcerza orlego.
30 lipca 1954 roku wstąpił do klasztoru marianów w Skórcu. 15 sierpnia 1954 roku złożył tam śluby wieczyste. Święcenia kapłańskie przyjął 26 czerwca 1955 roku we Włocławku. Studia seminaryjne odbył w Warszawie (1949–1954) i we Włocławku (1954–1956). W l. 1959–1965 studiował historię Kościoła na Katolickim Uniwersytecie Lubelskim.
Przygotował uroczystości koronacji obrazu Matki Bożej Licheńskiej w 1967.
Z wioski Licheń Stary uczynił jedno z największych polskich sanktuariów maryjnych. Jako kustosz sanktuarium był inicjatorem powstania największej świątyni w Polsce i jednej z największych na świecie – bazyliki w Licheniu. Nadzorował jej budowę w latach 1994–2004. Był także inicjatorem budowy we wnętrzu bazyliki 157-głosowego instrumentarium organowego. W 2004 wydawnictwo ZET wydało napisaną przez niego książkę "Powołanie i służba".
Kontrowersje.
W 2004 w tygodniku „Wprost” zamieszczony został tekst opisujący nieprawidłowości w wydatkowaniu przez Eugeniusza Makulskiego środków pochodzących z darowizn dokonywanych przez wiernych na finansowanie budowy bazyliki w Licheniu oraz o homoseksualnych relacjach łączących Eugeniusza Makulskiego z jego osobistym kierowcą, któremu dodatkowo Makulski miał podarować kilka luksusowych samochodów.
Po publikacji 11 maja 2019 filmu "Tylko nie mów nikomu", pod adresem księdza Makulskiego padły oskarżenia o kontakty seksualne z osobami małoletnimi. Zgromadzenie Księży Marianów w wydanym oświadczeniu poinformowało, że zgłoszone przypadki zostały przekazane do Stolicy Apostolskiej i przyczyniły się do wydania przez przełożonych zakonnych decyzji o odsunięciu od wszelkiej działalności duszpasterskiej 91-letniego księdza. W nocy z 13 na 14 maja 2019 zasłonięty został też pomnik przed bazyliką, przedstawiający ks. Makulskiego klęczącego przed Janem Pawłem II. 12 czerwca 2019 pomnik został usunięty. Zastąpiono go miesiąc później pomnikiem Jana Pawła II bez ks. Makulskiego.

</doc>
<doc id="185849" url="https://pl.wikipedia.org/wiki?curid=185849" title="Kazimierz Kaczmarczyk">
Kazimierz Kaczmarczyk

Kazimierz Kaczmarczyk (ur. 3 lutego 1878 w Starym Wiśniczu, zm. 6 kwietnia 1966 w Poznaniu) – polski historyk, archiwista, wydawca źródeł, profesor Uniwersytetu Poznańskiego, członek PAU.
Życiorys.
Był synem Jakuba (chłopa małorolnego) i Marianny z Liszków. Pierwsze nauki pobierał w latach 1885–1889 w szkole ludowej w Starym Wiśniczu. Następnie do 1891 uczęszczał do szkoły elementarnej w Wiśniczu Nowym. Uczył się w gimnazjum w Bochni (1891–1896). W czasie nauki gimnazjalnej należał do organizacji patriotycznej „Przebudzenie” w Bochni. Po relegowaniu za czytanie niegalnego czaspisma, w 1896 przeniósł się do gimnazjum w podkrakowskim Podgórzu. Po ukończeniu szkoły i zdaniu w 1899 matury został powołany do armii austro-węgierskiej jako tzw. jednoroczny ochotnik. Od 1 października 1899 do 30 września 1900 służył w 4 Dolnoaustriackim Pułku Piechoty Wielkiego Mistrza Zakonu Krzyżackiego. W latach 1900–1904 studiował na Wydziale Filozoficznym Uniwersytetu Jagiellońskiego. W 1906 został członkiem Towarzystwa Historycznego we Lwowie. W 1909 obronił (przygotowaną pod kierunkiem Stanisława Krzyżanowskiego) pracę doktorską pt. "Rozwój terytorialny i historyczny kolonizacji na prawie niemieckim w Polsce i wpływ jej na zmianę ciężarów ludności (pod koniec panowania Kazimierza Wielkiego)", która w 1911 została wydrukowana pod zmienionym tytułem: "Ciężary ludności wiejskiej i miejskiej na prawie niemieckim w Polsce XIII i XIV wieku". Jeszcze w czasie studiów praktykował w Archiwum Akt Dawnych Miasta Krakowa, od 1904 był tamże asystentem, w latach 1910–1918 adiunktem, 1918–1919 archiwariuszem. Później pracował jako archiwista w Archiwum Skarbowym w Warszawie (1919–1920), a od 1920 był związany z Archiwum Państwowym w Poznaniu; był jego wicedyrektorem (1920–1925), dyrektorem (1925–1939, 1945–1953), kustoszem (od 1953).
Po wybuchu I wojny światowej od 1 sierpnia 1914 do 20 września 1914 służył w 16. Powiatowej Komendzie Uzupełnień Obrony Krajowej w Krakowie, a od 15 lipca 1915 do 30 października 1918 w Cesarsko-Królewskim Oddziale Policji Wojskowej w Krakowie. 1 września 1915 otrzymał awans na porucznika, a 14 maja 1918 na kapitana. Od 1 listopada 1918 pełnił służbę w Wojsku Polskim w stopniu kapitana piechoty przy Komendzie Policji Wojskowej w Krakowie, 28 lutego 1919 został zdemobilizowany i z dniem 1 marca przeniesiony do rezerwy. 1 kwietnia 1919 rozpoczął pracę w Archiwum Skarbowym w Warszawie na stanowisku p.o. archiwisty.
W latach 1922–1931 był kolejno zastępcą kierownika i kierownikiem Komisji ds. Likwidacyjnych Niemieckich w Poznaniu. Uczestniczył w rokowaniach archiwistycznych w Berlinie (1925) i Wiedniu (1930–1932), a po II wojnie światowej w akcji rewindykacyjnej materiałów archiwalnych, wywiezionych przez hitlerowców do Czechosłowacji. 
W 1929 został powołany na członka korespondenta Polskiej Akademii Umiejętności, od 1948 brał udział w pracach Komisji Etnograficznej PAU. Należał także do Towarzystwa Miłośników Historii i Zabytków Krakowa (w latach 1914–1920 sekretarz, od 1937 członek honorowy), Poznańskiego Towarzystwa Przyjaciół Nauk (od 1920 członek zwyczajny, w latach 1945–1947 wiceprzewodniczący), Towarzystwa Miłośników Miasta Poznania (w latach 1923–1939 członek zarządu). Był zaprzyjaźniony z Franciszkiem Bujakiem.
W czasie okupacji hitlerowskiej więziony w Poznaniu i Ostrowcu Świętokrzyskim (1939–1940), później pracował jako archiwariusz w Archiwum Państwowym Miasta Krakowa i Województwa Krakowskiego (1940–1945). Uchwałą Centralnej Komisji Kwalifikacyjnej dla Pracowników Nauki z 27 czerwca 1957 otrzymał tytuł naukowy profesora nadzwyczajnego Uniwersytetu Poznańskiego (nominacja nastąpiła w dniu 6 lipca 1957).
Jego zainteresowania naukowe obejmowały archiwistykę oraz historię prawa polskiego XIII i XIV wieku. Był jednym z współtwórców nowoczesnej archiwistyki polskiej. Prowadził prace inwentaryzacyjne dokumentów i ksiąg starego Krakowa, skatalogował rękopisy klasztoru Bożego Ciała w Krakowie, kościoła paulinów na Skałce oraz kapituły krakowskiej. Założył lub unowocześnił archiwa miejskie w Poznaniu, Bydgoszczy, Toruniu, Łodzi. Przygotował do wydania m.in. "Libris iuris civilis cracoviensis 1399–1506" (1913, z indeksami), "Katalog Archiwum Opactwa Cystersów w Mogile" (1919, z Gerardem Kowalskim), "Acta consularia posnaniensia 1454–1506" (1925–1948, 3 tomy), "Najstarszą księgę ławniczą toruńską, 1363–1428" (1936), "Kodeks dyplomatyczny klasztoru Jasnogórskiego" (1929, z Janem Nepomucenem Fijałkiem), "Księgę ziemską poznańską, 1400–1407" (1960); wydawał również teksty podań ludowych z okolic Wiśnicza.
Był dwukrotnie żonaty. 4 lutego 1904 ożenił się z Matyldą Mijal (1875–1907), z którą miał córkę Marylę (1904–1966). 27 sierpnia 1910 ożenił się z Władysławą Anielą Antoniną Nikolay (ur. 1887), z którą miał troje dzieci: Zdzisława, Zofię (ur. 1914) i Wisława (ur. 1920).
Został pochowany na Cmentarzu Junikowo w Poznaniu (pole 8 kwatera 6-2-6).

</doc>
<doc id="185861" url="https://pl.wikipedia.org/wiki?curid=185861" title="Blok mieszkalny">
Blok mieszkalny

Blok mieszkalny – wielokondygnacyjny budynek mieszkalny wielorodzinny o powtarzalnych segmentach, wyróżniający się prostą formą.
Pierwsze w historii bloki mieszkalne powstawały przed II wojną światową w Europie. Przykładem ówczesnego budownictwa jest osiedle bloków mieszkalnych z prefabrykatów żelbetowych La Muette, zbudowane w 1934 w Drancy we Francji.
Idea Le Corbusiera.
Budowę bloków mieszkaniowych zainicjowała urbanistyka modernistyczna, wspierana przez idee funkcjonalizmu i socrealizmu. Prekursorem tego stylu w budownictwie jest Le Corbusier – francuski socjalista, architekt, urbanista, rzeźbiarz i malarz. Idee użyteczności i prefabrykacji głoszono już przed nim, ale na mniejszą skalę. Le Corbusier, chcąc zapewnić ubogim robotnikom miejsce do życia, wśród zieleni, światła słonecznego, porządku, bez ciemnych podwórek – studni, przy całkowitym braku ciasnych suteren i mansard, stworzył na wzór samowystarczalnych transatlantyków „maszyny do mieszkania”. Miasta w jego wizji miały być ogrodami, wśród których na słupach zwanych w jęz. fr. "pilotis" (żeby nie zakłócać przepływu powietrza oraz pozostawić wolne miejsce na inne aktywności) wznosiłyby się ogromne bloki z ogrodami na dachach. Le Corbusier planował wybudowanie całych miast opartych na architekturze użytkowej blokowisk („maszyn do mieszkania”). Chciał wyburzyć i od nowa zabudować centrum Paryża wysokimi blokami, ale był to celowo prowokacyjny plan zaprezentowany na Wystawie Światowej w Paryżu w 1925 w odpowiedzi na złe warunki mieszkaniowe ludzi w starych kamienicach. Ku jego niezadowoleniu wybudowano jednak tylko pięć bloków.
Jednostka marsylska (fr. "Unité d’habitation") – jak nazwano pierwszy blok według planów Le Corbusiera – wybudowana w 1952; w mieście, które zostało mocno zniszczone z powodu II wojny światowej, ma 23 rodzaje mieszkań od jednopokojowych po duże, dwupoziomowe i dwustronne. W chwili oddania był to największy budynek świata, na siódmym piętrze zlokalizowano dwukondygnacyjny pasaż handlowy zwany również ogrodem zimowym dzięki swojemu przeszkleniu. Na dachu znajduje się m.in. taras wypoczynkowy, basen, plac zabaw dla dzieci, sala gimnastyczna, klub dla mieszkańców, a także roślinność będąca konsekwencją zakładania przez Le Corbusiera ogrodów na dachach we wcześniejszych budynkach, w tym willach. Jednym z postulatów Le Corbusiera były ogrody na płaskich dachach budynków, które miały zrekompensować przestrzeń zajętą na ziemi przez fundamenty.
Nowe budownictwo w krajach bloku wschodniego.
Po II wojnie światowej (1939–1945) nowatorskie koncepcje Le Corbusiera były realizowane również w krajach bloku wschodniego, w których socjalistyczna gospodarka planowa pozwalała na projektowanie i wznoszenie m.in. wielkich zespołów mieszkaniowych, co było kontynuacją modernistycznej twórczości architektonicznej i urbanistycznej, zapoczątkowanej w dwudziestoleciu międzywojennym (1918–1939).
Potrzeba nowych mieszkań stale rosła, a socrealizm był bardzo drogi. Wielka płyta i „mrówkowce” wydawały się być dobrym i ekonomicznym rozwiązaniem. Powstające blokowiska nie miały jednak wiele wspólnego z jednostką marsylską – mieszkania były małe i niefunkcjonalne, nie były też dwustronne, a dachy bloków nie były wykorzystywane na ogrody i tarasy. W państwach socjalistycznych każdy kraj miał swój własny normatyw mieszkaniowy określający minimalny metraż przypadający na mieszkańca, który na przykład w NRD był większy niż w położonych dalej na wschód krajach takich jak PRL i ZSRR. W blokach mieszkalnych z wielkiej płyty wybudowanych w latach siedemdziesiątych na osiedlu tarasowców przy ulicy Brechta w Rostock w komunistycznych Niemczech salony w mieszkaniach są dwa razy większe niż salony w typowych mieszkaniach w PRL (16 m²).
Bloki mieszkalne i ich krytyka w Polskiej Rzeczypospolitej Ludowej.
Polska architekt Helena Syrkusowa, autorka luksusowych przedwojennych warszawskich domów mieszkalnych (ul. Jaworzyńska 6, 1939) oraz osiedli, po wojnie działaczka Biura Odbudowy Stolicy, profesor Wydziału Architektury Politechniki Warszawskiej zanotowała dnia 28 sierpnia 1965 roku, osobiście doświadczona ograniczeniami wynikającymi z polityki komunistycznych decydentów:
W Polsce powstanie charakterystycznych bloków mieszkalnych datuje się na lata po II wojnie światowej choć w Łodzi pierwsze bloki tworzące dziś osiedle im. Montwiłła-Mireckiego powstały już w roku 1929, natomiast w Warszawie do najsłynniejszych należy osiedle bloków mieszkalnych Towarzystwa Osiedli Robotniczych na Kole 1935-1938 autorstwa Romana Piotrowskiego. Za czasów PRL osiedla bloków były traktowane przez lokalne władze jako przejaw nowoczesności i nazywane „nowym budownictwem”. Bloki mieszkaniowe powstawały więc nie tylko w dużych miastach, gdzie ich obecność wydawała się uzasadniona, ale i w małych miasteczkach i na wsiach, burząc ład kompozycyjny okolicy. Budowano budynki wielopiętrowe i wieloklatkowe, wykonywane zazwyczaj w technice wielkiej płyty. Bloki stawiano w zespołach (osiedlach), czyli większych grupach i zwykle występujących w zabudowie rzędowej lub w swobodnej kompozycji budynków wolnostojących – taki typ zabudowy określany jest jako wielki zespół mieszkaniowy, a potocznie nazywany blokowiskiem. Zasadniczo pod względem architektonicznym bloki mieszkalne w Polsce można podzielić na te wyposażone oraz niewyposażone w partery handlowe i usługowe.
Wielkości mieszkań określały normy powierzchniowe, które uważane są dziś za niespełniające wymogów funkcjonalnego i swobodnego stylu życia, ponadto w lokalach często zamieszkiwało zbyt wiele osób. Publiczna krytyka zbyt małej powierzchni mieszkań budowanych w Polsce Ludowej, ciemnych kuchni oraz zbyt wąskich pokoi pojawiała się w prasie już w latach 1946–1989. Drugim aspektem jest wielka płyta, która według niektórych krytyków nie sprawdziła się pod względem technicznym i ekonomicznym – nie zapewniała dobrej izolacji, nie była tania w produkcji, a przede wszystkim w transporcie.
Niektóre blokowiska poza granicami Polski z powodu niskiej jakości wykonania oraz braku bieżącej konserwacji szybko zaczęły popadać w ruinę i ostatecznie zostały wyburzone z czego najwcześniej w historii osiedle Pruitt-Igoe w Saint Louis zlikwidowano już w 1972 roku (powstało w 1955 roku i nie było wyposażone w balkony ani nawet w portfenetry). Osiedle bloków mieszkalnych z prefabrykatów żelbetowych La Muette, zbudowane w 1934 roku w Drancy we Francji, w skład którego wchodziły także wieżowce mieszkalne wyposażone w balkony i tarasy widokowe na płaskich dachach zostało zaprezentowane jako innowacyjny projekt modernizmu na dwóch wystawach w muzeach sztuki nowoczesnej w Paryżu i w Nowym Jorku w 1939 roku, jednakże zostało wyburzone w 1976 roku z powodu niskiej jakości wykonania (brak izolacji akustycznej oraz termicznej, brak jakichkolwiek portfenetrów pomimo balkonów obsługiwanych przez zwykłe drzwi pozbawione przeszkleń) oraz nieatrakcyjnych małych mieszkań z ciasnymi pokojami gdzie w mieszkaniu dwupokojowym salon mierzył 14,6 m², natomiast sypialnia 9,5 m²; które były zdecydowanie mniejszymi wartościami powierzchni pomieszczeń niż w ówczesnych kamienicach. W Hongkongu wyburzono w 2007 roku osiedle bloków mieszkalnych Shek Kip Mei z 1955 roku charakteryzujące się także małymi mieszkaniami. W XXI wieku zlikwidowano blokowisko w Koszycach podobnie jak osiedle bloków mieszkalnych Red Road Flats w Glasgow, które wyburzono w 2015 roku z powodu rewitalizacji terenu.
Zgromadzenie dużej liczby ludzi na niewielkim terenie, uniformizacja otoczenia, brak wspólnych miejsc odpoczynku i rozrywki itp. spowodowały, że blokowiska sprzyjają anonimowości, wykształciły się w nich też nowe zjawiska kulturowe i społeczne, między innymi tzw. blokersi.
Część problemów dotyczących jakości budownictwa mieszkaniowego w okresie PRL wynika z podporządkowania architektury niewydolnemu przemysłowi budowlanemu. Projekty budynków musiały być dostosowane do ograniczonych możliwości państwowych wykonawców którzy nazywani byli „fabrykami domów”. Taka sytuacja sprzyjała monotonii architektury: upraszczaniu kształtu budynków, rezygnacji z detalu, stosowania powtarzalnych jednostek. W czasach komunistycznej Polski Ludowej dochodziło do absurdalnego okaleczania oryginalnych projektów architektonicznych w celu minimalizacji kosztów budowy czego przykładem jest blok mieszkalny „Trzonolinowiec” we Wrocławiu (1961) gdzie architekt Jacek Burzyński zaproponował całkowite przeszklenie wszystkich salonów w mieszkaniach, zamiast tradycyjnych okien i bez stosowania ścian fasadowych co było wówczas praktykowane w Europie Zachodniej (np. na wielu osiedlach w Marsylii), ale zostało to odrzucone przez polskie władze. Innym przykładem oszczędności jest Osiedle Widok w Krakowie gdzie architektowi udało się zbudować tylko jeden autorski, oryginalny blok mieszkalny „Tarasowiec” (1974) przypominający budynki z Europy Zachodniej i wyróżniający się formą oraz funkcją czego przykładem są tam obszerne tarasy z nietypowym miejscem na roślinność co tworzy efekt ściany zieleni na budynku i przestronne mieszkania oraz podziemny garaż, ale inne bloki na osiedlu musiał już wykonać w sposób oszczędny i typowy dla tamtych czasów bez oryginalnych detali oraz Osiedle Za Żelazną Bramą (1972) w Warszawie gdzie architekt zaproponował ogrody i kawiarnie na dachach co zostało odrzucone przez władze.
Ze względu na krytykę społeczeństwa i środowiska architektonicznego nasiloną w czasie masowego powstawania monotonnych bloków mieszkalnych w PRL architekt Jadwiga Grabowska-Hawrylak stworzyła w 1975 roku we Wrocławiu nowatorskie pod względem formy architektonicznej osiedle bloków mieszkalnych przy placu Grunwaldzkim, tzw. Manhattan. Było to pierwsze w powojennej Polsce oryginalne osiedle mieszkaniowe, gdzie zrezygnowano z pudełkowatych, kanciastych, nużących form, a także wprowadzono wiele nowoczesnych rozwiązań, w tym tarasy widokowe na dachach płaskich wyposażone w świetlice z łazienkami (pierwotnie architekt planowała zazielenienie tarasów), zastosowanie klinkieru elewacyjnego w naturalnym kolorze na balkonach, okrągłe okna w świetlicach, szybkie i bezpieczne windy produkcji szwedzkiej (w PRL nie były dostępne szybkie windy) i pawilony handlowe dopasowane do oryginalnej architektury budynków oraz parking podziemny. Tarasy rekreacyjne na dachach płaskich wrocławskich bloków były wykorzystywane przez mieszkańców do organizowania grilli na świeżym powietrzu.
Pomimo nieustającej krytyki architektury bloków mieszkalnych w czasach Polski Ludowej przeważająca większość budynków nie osiągnęła nawet podstawowych standardów budownictwa zachodniego. W polskim, socjalistycznym budownictwie zabrakło odpowiedniej powierzchni mieszkalnej zapewniającej zdrowy i swobodny byt, miejsce do pracy i wypoczynku oraz możliwość rozwoju rodziny w jednym mieszkaniu, zabrakło odpowiedniej powierzchni przeszkleń zapewniającej nasłonecznienie oraz zabrakło odpowiedniej jakości wykonania znanej już ze standardowych bloków na Zachodzie. Austriaccy architekci byli zdziwieni brakiem sauny na nowych osiedlach mieszkaniowych wybudowanych w PRL. W Europie Zachodniej powojenne bloki mieszkalne mają bardzo zróżnicowany standard w tym całkowite przeszklenia ścian w pokojach mieszkalnych zamiast okien (bloki mieszkalne Le Corbusiera oraz późniejsze Jacques Henri-Labourdette w Marsylii zapewniają całkowite przeszklenia i balkony w każdym pokoju oraz tarasy rekreacyjne na dachach) i pełnowymiarowe baseny pływackie na dachach służace również jako naturalne solaria (budynek Le Corbusiera w Marsylii we Francji, osiedle Alt Erlaa w Wiedniu w Austrii) lub prywatne, „wiszące ogrody” w bogato przeszklonych, trójpoziomowych mieszkaniach (Halen w Szwajcarii z 1961 roku, na osiedlu Habitat 67 w Kanadzie każde mieszkanie w tym dwunastopiętrowym bloku, zarówno jednopoziomowe, dwupoziomowe, jak i trójpoziomowe wyposażone jest w duży ogród, który ma powierzchnię salonu, a w niektórych mieszkaniach znacznie ją przekracza. Bloki mieszkalne zwane tarasowcami z lat siedemdziesiątych w Schermbeck w Niemczech architekta Hugo Rossmüller wyposażono w prywatne, duże tarasy ozdobione bujną roślinnością zamiast ciasnych balkonów oraz imponujący metraż.). W Wiedniu na osiedlach gdzie wybudowano bloki mieszkalne zwane tarasowcami (niem. "Terrassenhochhaus") lub piramidami mieszkalnymi (niem. "Wohnpyramide"), charakteryzujące się wyższym standardem i estetyką niż typowe bloki, już w latach siedemdziesiątych mieszkańcy sadzili drzewa na własnych tarasach co zlikwidowało – znany głównie z krajów komunistycznych – problem negatywnej ingerencji monotonnych, betonowych bloków w krajobraz. Praktycznie każde osiedle zachodnioeuropejskich żelbetowych bloków mieszkalnych wyposażone jest w coś co stanowi koncept rekompensujący przyszłym mieszkańcom z nawiązką konieczność mieszkania kolektywnego bez posiadania domu z ogrodem. W Polsce bloki mieszkalne oferujące standard mieszkania identyczny jak w luksusowej modernistycznej kamienicy i charakteryzujące się wybitną estetyką zewnętrzną należą do zupełnych wyjątków tak jak blok znany jako dom wielorodzinny Spółdzielni Mieszkaniowej Pracowników Polskiej Akademii Nauk w Warszawie przy ul. Wiejskiej 20 (1964), którego autorem jest architekt Jerzy Gieysztor. Wszystkie mieszkania w tym budynku są dwustronne, a pokoje są szerokie i każdy pokój ma własny balkon co należało ówcześnie do rzadkości. Budynek został wyposażony także w taras rekreacyjny na dachu płaskim, pasaż handlowy na parterze i podziemny garaż.
Po zmianie ustroju w Polsce w 1989 roku bloki mieszkalne w całym kraju uległy masowej modernizacji z czego do najpopularniejszych zalicza się wymianę okien na szczelne oraz termomodernizację, natomiast do rzadkości należą wciąż gruntowne modernizacje bloków mieszkalnych zwiększające ich funkcjonalność i wartość dla mieszkańców takie jak możliwość dobudowania balkonów co zrealizowały z sukcesem tylko niektóre miasta takie jak na przykład Jaworzno oraz Opole. We Francji w XXI wieku balkony są dobudowywane do bloków mieszkalnych, które ich nie mają lub mają, ale małe w inny sposób niż w krajach postkomunistycznych. Architekt Jean-Philippe Vassal w 2017 roku dobudował do fasad wielu bloków mieszkalnych z lat 60. w Bordeaux balkony, których imponująca powierzchnia kojarzy się raczej z dużymi pokojami, a nie z typowymi balkonami co w rezultacie powiększyło powierzchnię mieszkań i pozwoliło na wymianę małych okien na portfenetry zarówno w starych fasadach, jak i wzdłuż przeszklonych balustrad już dobudowanych tarasów. Nowe portfenetry, czyli okna bez szprosów, sięgające od podłogi do sufitu mają lepszą izolacyjność termiczną niż stare i małe okna. Wszystkie nowe okna są przesuwne to znaczy, że nie zabierają mieszkańcom cennego miejsca w salonach tak jak stare okna. Robotnicze bloki mieszkalne zostały zmodernizowane, ponieważ nie są zabytkami i w takim przypadku ingerencję w ich architekturę uznano za słuszną.
Współczesne budownictwo bloków w Polsce.
Po latach 90. architektura bloków stopniowo się zmieniała. Obecnie pojawiają się ciekawe formy i projekty architektoniczne z wykorzystaniem szkła oraz innych materiałów, choć zazwyczaj deweloperzy decydują się na standardowe prostokątne lub kwadratowe bryły. Współczesne osiedla, na których powstają bloki, są bardzo kameralne. Często zawierają części wspólne, np. place zabaw, i są ogrodzone. Same bloki zazwyczaj posiadają od 3 do 7 kondygnacji, choć zdarzają się wyższe. W ich podziemiach mieszczą się parkingi. Inny sposób budownictwa dyktowany był popytem na takie rozwiązania.
W porównaniu z sytuacją sprzed ok. 20 lat, obecnie cena budowy bloków jest dwa razy wyższa niż w latach 90. W 1999 r. wynosiła ona ok. 2133 zł/mkw. W 2003 r. budowa bloków pochłaniała ok. 2238 zł/mkw., w 2010 r. było to ok. 4360 zł/mkw., a w 2016 4054 zł/mkw. Rosnące ceny mają związek z czynnikami takimi, jak: brak wystarczającej ilości taniej siły roboczej, wzrost kosztów materiałów budowlanych czy kosztów ziemi.

</doc>
<doc id="185865" url="https://pl.wikipedia.org/wiki?curid=185865" title="Branwell Bronte">
Branwell Bronte



</doc>
<doc id="185866" url="https://pl.wikipedia.org/wiki?curid=185866" title="Anne Bronte">
Anne Bronte



</doc>
<doc id="185872" url="https://pl.wikipedia.org/wiki?curid=185872" title="Rozkład chi kwadrat">
Rozkład chi kwadrat

 |dystrybuanta = formula_1
 |wartość_oczekiwana = formula_2
 |mediana = około formula_3
 |moda = formula_4
 |wariancja = formula_5
 |skośność = formula_6
 |kurtoza = formula_7
 |entropia = formula_8formula_9
 |momenty = formula_10
 |char = formula_11
 |odkrywca = Ronald Fisher
Rozkład chi kwadrat (zapisywany także jako formula_12) – rozkład zmiennej losowej, która jest sumą formula_2 kwadratów niezależnych zmiennych losowych o standardowym rozkładzie normalnym. Liczbę naturalną formula_2 nazywa się liczbą stopni swobody rozkładu zmiennej losowej.
Jeżeli ciąg niezależnych zmiennych losowych formula_15 oraz:
to:
czyli słownie: Zmienna losowa formula_18 ma rozkład chi kwadrat o formula_2 stopniach swobody.
Rozkład chi kwadrat ma duże znaczenie w statystyce, między innymi w teście chi-kwadrat, który wziął od niego swoją nazwę.

</doc>
<doc id="185873" url="https://pl.wikipedia.org/wiki?curid=185873" title="Blokowisko">
Blokowisko

Blokowisko

</doc>
<doc id="185874" url="https://pl.wikipedia.org/wiki?curid=185874" title="Dobrzyca (gmina)">
Dobrzyca (gmina)

Dobrzyca – gmina miejsko-wiejska (od 1 stycznia 2014 r.) w województwie wielkopolskim, w powiecie pleszewskim. W latach 1975–1998 gmina położona była w województwie kaliskim. 
Położona na Nizinie Wielkopolskiej, stanowiąc część Wysoczyzny Kaliskiej. Położona jest około 95 km od Poznania, 40 od Kalisza i około 33 km od Ostrowa Wlkp.
Natomiast od najbliżej położonych miast: Pleszewa – 12 km, Koźmina Wlkp. – 11 km oraz Jarocina – 17 km. Przez Gminę przebiegała linia kolejki wąskotorowej zlikwidowanej 12 stycznia 1986 roku Krotoszyńskiej Kolei Dojazdowej relacji "Krotoszyn Wąskotorowy" – "Dobrzyca" – "Pleszew Wąskotorowy" – "Pleszew Miasto" – "Broniszewice".
Siedziba gminy to miasto Dobrzyca.
Sołectwa.
Sołectwa: Czarnuszka, Dobrzyca, Dobrzyca-Nowy Świat, Fabianów, Galew, Izbiczno, Karmin, Karminek, Karminiec, Koźminiec, Lutynia, Polskie Olędry, Sośnica, Sośniczka, Strzyżew, Trzebin i Trzebowa.
Miejscowości.
Miejscowości gminy według TERYT:
Czarnuszka, Dobrzyca, Fabianów, Galew, Gustawów, Izbiczno, Karmin, Karminek, Karminiec, Koźminiec, Lutynia, Nowy Karmin, Polskie Olędry, Ruda, Sośnica, Sośniczka, Strzyżew, Trzebin i Trzebowa.
Gospodarka.
Gmina ma charakter rolniczo-przemysłowy z wysokim poziomem produkcji rolnej i dużą aktywnością gospodarczą. W ogólnej powierzchni gminy 11 671 ha, użytki rolne zajmują 10 336 ha (88,6%), grunty leśne zadrzewione i zakrzewione – 841 ha (7,2%) i pozostałe 494 ha (4,2%). Bogactwem naturalnym gminy są dobre grunty (56% II kl. i 25,5% IV kl.)
W rolnictwie dominują indywidualne gospodarstwa rolne. Jest ich 906. Uprawia się w nich przede wszystkim zboża, ziemniaki, buraki cukrowe, rzepak. W produkcji zwierzęcej dominuje chów trzody chlewnej.
Na pozostałych użytkach rolnych gospodarują m.in.: Rolniczy Kombinat Spółdzielczy „Nowy Świat”, Przedsiębiorstwo Rolne Rusko Sp. z o.o., Przedsiębiorstwo Rolne Taczanów Sp. z o.o. z siedzibą w Karminie, Gospodarstwo Rolne „Agroplant” Dobrzyca.
Dokonuje się systematycznych zadrzewień i zalesień. Systematycznej poprawie ulega estetyka gminy m.in. organizowanemu corocznie konkursowi – "Piękna zieleń naszej gminy" i ekologicznemu.
Gmina stanowi 16,37% powierzchni powiatu.
Współczesność.
Gmina jest zwodociągowana, skanalizowana, stelefonizowana (2 centrale cyfrowe, linie światłowodowe), posiada dobry odbiór telefonii komórkowej (3 stacje bazowe operatorów T-Mobile, Plus, Orange).
Trwa gazyfikacja gminy (Dobrzycy, Strzyżewa, Izbiczna, Sośniczki, Karminka, Trzebowej).
Działa system segregacji odpadków, gmina korzysta z własnego wysypiska i międzygminnego w Dobrej Nadziei koło Pleszewa.
Od 20 października 2006 r. gmina posiada oczyszczalnię ścieków. Prace rozpoczęto 28 października 2005 r. a zakończono 31 sierpnia 2006 r. Oczyszczalnia ma wydajność 190 m3/dobę – docelowo 650 m3/dobę
Gmina ma dobrze rozwiniętą i utrzymaną sieć drogową, co stwarza dogodne warunki komunikacyjne: powiatowych – 93 km., gminnych – 93 km. W ostatnich latach poniesiono znaczne nakłady na drogach. Czynne są cztery stacje paliw. Komunikację autobusową (od czasu zlikwidowanej przez PKP linii Krotoszyńskiej Kolei Wąskotorowej relacji Krotoszyn – Dobrzyca – Pleszew) zapewniają PKS, Jarocińskie Linie Autobusowe, MZK Ostrów Wielkopolski i Pleszewskie Linie Autobusowe.
Gminę obsługują trzy Banki: Bank Spółdzielczy, Agencja PKO BP SA i Bank Pocztowy oraz Agencja SKOK im. Franciszka Stefczyka. Gmina posiada Urząd Pocztowy Dobrzyca, który obejmuje rejonem doręczeń całą gminę, tj. wszystkie 19 wsi. Na terenie gminy znajduje się także przedstawicielstwo TUiR „Warta” SA oraz Filia STU Ergo Hestia SA.
Na terenie gminy, w rejonie wsi Lutynia planuje się budowę zbiornika retencyjnego.
Warto zobaczyć.
Z ciekawszych obiektów przyrodniczych należy wymienić platan klonolistny w parku z Pałacem Gorzeńskich oraz paklon – najstarsze drzewo tego gatunku w Polsce. Na uwagę zasługuje też głaz narzutowy w rejonie miejscowości Ruda, pień wiekowego dębu w Sośnicy, pasy zadrzewień śródpolnych w Fabianowie oraz Aleja Platanów (droga na Pleszew) – posadzona 1 kwietnia 2006 roku (z okazji I rocznicy śmierci Jana Pawła II). Wyjątkowo atrakcyjna jest dolina rzeki Lutynia. Warto też zobaczyć kompleks leśny występujący w południowo-wschodniej części gminy. Lasy te wchodzą w skład obszaru chronionego krajobrazu „Dąbrowy Krotoszyńskie”, który utworzono rozporządzeniem Wojewody Kaliskiego z dn. 22 stycznia 1993 r.
Poza tym na terenie Gminy Dobrzyca są interesujące miejsca pamięci narodowej:
Kultura.
Na terenie gminy działa Muzeum: Zespół Pałacowo-Parkowy w Dobrzycy, Gminne Centrum Kultury w Dobrzycy w tym Gminna Biblioteka Publiczna i biblioteki filialne w Sośnicy i Koźmińcu oraz 7 punktów bibliotecznych. Stan księgozbioru na koniec 2005 wynosił 41 523 woluminów.
Poza tym w zasobach Gminy jest: sala wiejska w Polskich Olędrach, Domy Strażaka w Sośnicy i Galewie, remizy strażackie w Fabianowie i Izbicznie.
Do działalności kulturalnej włączają się szkoły, samorząd wiejski, organizacje społeczne, jak: Koło Gospodyń Wiejskich, Ochotnicza Straż Pożarna, Koła Katolickiego Stowarzyszenia Młodzieży.
W Centrum Kultury działa m.in.: klub seniora, ognisko muzyczne, siłowania kulturystyczna, świetlica ze stołem bilardowym. Chlubą gminy jest orkiestra dęta. Organizowanych jest wiele imprez, jak wystawy gminne, turnieje wsi, konkursy m.in. pt. „Moja mała Ojczyzna”
Od 1990 roku działa w Dobrzycy Towarzystwo Miłośników Ziemi Dobrzyckiej, które działa przede wszystkim na rzecz kulturalnego rozwoju gminy. Upowszechnia jej historię, promuje walory przyrodnicze, turystyczne i krajoznawcze oraz lokalną twórczość artystyczną. Wydaje biuletyn "Notatki Dobrzyckie". Organizuje prelekcje, wystawy, konkursy, wycieczki krajoznawcze i uroczystości rocznicowe. Dzięki staraniom Towarzystwa upamiętniono tablicami osoby zasłużone dla gminy Dobrzyca. Jest głównym organizatorem Zaduszek Mikołajczykowskich, odbywających się w rocznicę śmierci premiera Stanisława Mikołajczyka.
W 2006 roku reaktywowano Bractwo Strzeleckie pw. św. Tekli, nawiązując do tradycji Bractwa Strzeleckiego w Dobrzycy, które zostało założone w 1802 r. i działało przy kościele parafialnym w Dobrzycy. Bractwo kultywuje dawne umundurowanie dobrzyckich kurków, które stanowią ciemnozielona marynarka z czarnym kołnierzem i srebrnymi guzikami, ciemne spodnie z lampasami i ciemny kapelusz.
Oświata.
W oświacie na terenie gminy działa:
W roku 2001 oddano do użytku nowy budynek szkoły podstawowej w Dobrzycy.
Od 1997 roku działa w Dobrzycy filia Wielkopolski Uniwersytet Ludowy.
Sport.
Na terenie Gminy istnieje Międzyzakładowy Ludowy Klub Sportowy „Czarni” (w roku 2001 obchodził 50-lecie istnienia) oraz 10 LZS-ów: Fabianów, Koźminiec, Karmin, Lutynia, Trzebowa, Sośnica, Dobrzyca-Nowy Świat, Trzebin-Galew, Czarnuszka, Karminek, które uczestniczą w rozgrywkach sportowych, głównie w piłkę nożną. Gmina posiada 8 boisk sportowych.
Corocznie organizowanych jest wiele zawodów sportowych o różnym zasięgu. Należą do nich przede wszystkim turnieje piłki nożnej, koszykówki, siatkówki, tenisa, szachowy, brydżowy, warcabowy; halowe turnieje piłki nożnej i koszykówki dla młodzieży oraz biegi przełajowe.
Dużym zainteresowaniem cieszy się gminna liga piłki nożnej oraz imprezy organizowane w ramach Związku Gmin Ziemi Pleszewskiej.
Ważnym wydarzeniem sportowym są organizowane Biegi Mikołajczykowskie, Ogólnopolski Wyścig Kolarski w kategorii młodzików im. Stanisława Mikołajczyka Ostrów Wielkopolski – Dobrzyca, a także rejonowe i wojewódzkie finały turnieju „Piłkarska kadra czeka”.
Turystyka.
Gmina jest atrakcyjna turystycznie – znajduje się tu wiele zabytków (patrz: Warto zobaczyć). Przez gminę przebiega żółty szlak turystyczny Pleszew – Lutynia – Dobrzyca o długości 18 km.
Gmina poprzez łącznik lokalny włączona została do Transwielkopolskiej Trasy Rowerowej z Poznania do Siemienic koło Kępna oraz przystąpiła do stowarzyszenia Wielkopolska Organizacja Turystyczna.
W niewielkiej odległości od Dobrzycy znajdują się dwa Oddziały Muzeum Narodowego w Poznaniu – w Gołuchowie (zamek Czartoryskich z 2. poł. XVI w. ze słynną kolekcją waz antycznych) oraz w Śmiełowie (Pałac w Śmiełowie z Muzeum im. Adama Mickiewicza), a także Muzeum Wnętrz Pałacowych w Lewkowie koło Ostrowa Wielkopolskiego (oddział Muzeum Okręgowego Ziemi Kaliskiej). Czyni to z obszaru tych czterech gmin atrakcyjny obszar turystyczny, który może być wspólnie promowany. W strategii rozwoju powiatu pleszewskiego zawarty jest projekt budowy ścieżki rowerowej łączącej obiekty w Dobrzycy i Gołuchowie.
Odwiedzający gminę mają możliwość skorzystania z noclegów w następujących obiektach w Dobrzycy:
Ochrona i opieka.
Gmina zapewnia dobry dostęp do podstawowych usług zdrowotnych. W Dobrzycy działają 3 Niepubliczne Zakłady Opieki Zdrowotnej, 2 Niepubliczne Gabinety Stomatologiczne i 3 apteki. Oprócz Gminnego Ośrodka Pomocy Społecznej w Dobrzycy, który mieści się w budynku Urzędu Gminy, działa świetlica socjoterapeutyczna i Dom Pomocy Społecznej w Fabianowie.
Bezpieczeństwo mieszkańców zabezpiecza Posterunek Policji w Dobrzycy.
Na terenie gminy działa też 9 jednostek OSP, w tym jednostka w Dobrzycy (typu S-3) włączona do Krajowego Systemu Ratowniczo-Gaśniczego. OSP zrzeszają 476 członków, w tym 302 czynnych. W 2004 roku OSP w Dobrzycy obchodziła swoje 100-lecie.
Sąsiednie gminy.
Krotoszyn, Raszków, Rozdrażew, Koźmin Wielkopolski, Jarocin, Kotlin, Pleszew

</doc>
<doc id="185879" url="https://pl.wikipedia.org/wiki?curid=185879" title="Chemnitz (ujednoznacznienie)">
Chemnitz (ujednoznacznienie)

Niemcy:
Osoby:
Zobacz też:

</doc>
<doc id="185880" url="https://pl.wikipedia.org/wiki?curid=185880" title="Jargon file">
Jargon file



</doc>
<doc id="185885" url="https://pl.wikipedia.org/wiki?curid=185885" title="Choroba lokomocyjna">
Choroba lokomocyjna

Choroba lokomocyjna (kinetoza, choroba ruchu) () – schorzenie wywołane podczas poruszania się dowolnymi środkami transportu. Przyczyną jest brak zgodności bodźców, sygnałów wzrokowych i błędnika, odbieranych przez mózg. Podczas jazdy wzrok nie odbiera zmiany otoczenia, jednak błędnik, jako narząd równowagi, odnotowuje zmiany położenia ciała, dlatego mózg odbiera sprzeczne sygnały. Reaguje jednak na inne siły powstające podczas jazdy (hamowanie, przyspieszanie, kiwanie), co w efekcie skutkuje brakiem zgodności tych bodźców z określoną sytuacją. Podczas płynięcia statkiem objawy najczęściej występują pod pokładem, kiedy wzrok nie odbiera bodźców, które mózg interpretowałby jako kołysanie (np. nieruchome wnętrze kajuty) przy jednoczesnych długotrwałych bodźcach z błędnika wykrywającego zmienne przeciążenia wywołane kołysaniem – tu również występuje niezgodność bodźców dostarczanych przez zmysł wzroku i równowagi powodujące tę chorobę.
Sprzeczność sygnałów autonomiczny system nerwowy interpretuje jako objawy zatrucia, stąd wywołuje wymioty, by oczyścić organizm z domniemanej toksyny. Choroba zwykle ustępuje wkrótce po zakończeniu podróży i nie daje powikłań, jednak w ciężkich przypadkach może dojść do wycieńczenia.
Objawy.
Objawy początkowe to:
zaś późniejsze to: 
Osoby mające dolegliwości związane z chorobą lokomocyjną powinny:

</doc>
<doc id="185888" url="https://pl.wikipedia.org/wiki?curid=185888" title="Calixa Lavallee">
Calixa Lavallee



</doc>
<doc id="185889" url="https://pl.wikipedia.org/wiki?curid=185889" title="Małgorzata Walezjuszka">
Małgorzata Walezjuszka

Małgorzata de Valois, Małgorzata francuska "La Reine Margot", franc. "Marguerite de Valois" (ur. 14 maja 1553, zm. 27 marca 1615) – żona Henryka IV Burbona, królowa Francji i Nawarry.
Młoda Margot.
Małgorzata urodziła się w Château Saint-Germain-en-Laye. Przez braci była nazywana zdrobniale "Margot". Była córką Henryka II i Katarzyny Medycejskiej. Jej trzej bracia byli kolejno królami Francji: Franciszek II, Karol IX i Henryk III. Jej siostra Elżbieta de Valois została trzecią żoną króla Hiszpanii – Filipa II.
Mimo że młoda Małgorzata była zakochana w Henryku, księciu de Guise, jej ambitna matka nie chciała pozwolić, aby Gwizjusze objęli kontrolę nad Francją i sprzeciwiała się temu wybrankowi. Zamiast tego planowała wydać ją za "Don Carlosa" – syna Filipa II, ale z planów tych nic nie wyszło. Prowadzono także rozmowy z "Dom Sebastianem" z Portugalii, ale i one spełzły na niczym. Ostatecznie Margot miała poślubić Henryka Burbona (późniejszego Henryka IV), syna protestanckiej królowej Nawarry – Joanny d’Albret i Antoniego de Burbon, księcia Vendôme. Małżeństwo to było pomyślane jako zacieśnienie więzów rodzinnych pomiędzy rodami panującymi oraz pogodzenie hugenotów z katolikami. Mimo że matka Henryka Joanna sprzeciwiała się małżeństwu, szlachta nawarska gorąco je popierała i dzięki temu doszło do jego zaaranżowania. Joanna d’Albret zmarła, zanim doszło do ślubu.
Ślub.
18 sierpnia 1572 Małgorzata poślubiła Henryka Burbona, który po śmierci matki został królem Nawarry. Pan młody jako hugenot pozostawał poza kościołem przez większość ślubu. Odnotowano także, że nupturienci nie spoglądali na siebie tylko na wprost, co nie świadczyło o tym, by było to małżeństwo z miłości.
6 dni po ślubie w dzień św. Bartłomieja Katarzyna Medycejska przygotowała przy pomocy katolików słynną rzeź hugenotów (zobacz: Noc św. Bartłomieja), którzy przybyli na ślub do Paryża.
Małżeństwo na odległość.
Po ślubie i panującym po nim zamieszaniu Henryk uciekł do Nawarry, zostawiając swoją nowo poślubioną w Paryżu. Pod kontrolą swojego brata króla Henryka III Małgorzata stała się więźniem we własnym domu. Ostatecznie pozwolono jej wrócić do męża. Przez następne trzy i pół roku Margot i jej mąż prowadzili skandaliczne życie. Obydwoje obnosili się ze swymi kochankami i często kłócili. Po przebytej chorobie w 1582 Małgorzata wróciła do brata we Francji, ale Henryk III oburzony jej prowadzeniem się i nieobyczajnym życiem zmusił ją do opuszczenia swojego pałacu.
Niemoralna królowa.
Po długich negocjacjach wróciła do Nawarry i spotkała się tam z bardzo chłodnym przyjęciem. W tym czasie stanęła także na czele spisku mającego na celu przejęcie jednej ze swoich posiadłości, które otrzymała w posagu, a mianowicie Agen. Po kilku miesiącach umacniania miasta i wznoszenia fortyfikacji obywatele Agen zbuntowali się przeciw Małgorzacie i zmusili ją do ucieczki na zamek w Carlat. W 1586 Henryk III uwięził Margot w Usson w Owernii, gdzie spędziła 18 lat. W 1592 rozpoczęły się rozmowy na temat unieważnienia jej małżeństwa z Henrykiem Burbonem. Trwały one 7 lat, ale zakończyły się sukcesem dla Małgorzaty – mimo ustania małżeństwa nadal miała prawo do tytułu królewskiego.
W tym czasie Margot spisała swoje wspomnienia, które zostały opublikowane w 1628 roku kilkanaście lat po jej śmierci. Zarówno piękna, jak i inteligentna Małgorzata miała wielu kochanków; wśród nich m.in. "Józefa Bonifacego de La Mole", "Jacques’a de Harlaya", Seigneur de Chanvallon i "Bussy’ego d’Amboise", jednak w pamiętnikach nie porusza tematu skandali obyczajowych.
Ostatnie dni.
Pod koniec życia urok osobisty Małgorzaty przyblakł, żyła w stanie bliskim ubóstwa, gnębiona przez wierzycieli. Po pogodzeniu się z byłym mężem i jego drugą żoną, Marią Medycejską, wróciła do Paryża i stała się mecenasem sztuki i opiekunką ubogich. Zajmowała się także wychowaniem wszystkich dzieci Henryka IV.
Zmarła w Paryżu 27 marca 1615 i została pochowana w kaplicy Walezjuszów. Tysiące ludzi opłakiwało śmierć królowej i ostatniego przedstawiciela dynastii Walezjuszów.
Postać Małgorzaty de Valois w kulturze.
Życie Małgorzaty stało się podstawą do napisania przez Alexandre’a Dumasa powieści pod tytułem "Królowa Margot" ("La Reine Margot"). Była ona ekranizowana wiele razy i przez różnych reżyserów. Do najbardziej znanych ekranizacji należy film z 1954 r. w reżyserii Jeana Dreville’a z Jeanne Moreau w roli tytułowej i 40 lat późniejszy w reżyserii Patrice’a Chéreau z Isabelle Adjani. Także opera zainteresowała się postacią Małgorzaty, Giacomo Meyerbeer na podstawie wydarzeń Nocy św. Bartłomieja skomponował operę "Hugenoci". Odniesienie do Małgorzaty de Valois odnajdujemy też w powieści Michała Bułhakowa "Mistrz i Małgorzata" – tytułowa Małgorzata ma być potomkinią Małgorzaty de Valois.

</doc>
<doc id="185892" url="https://pl.wikipedia.org/wiki?curid=185892" title="Lądek-Zdrój (gmina)">
Lądek-Zdrój (gmina)

Lądek-Zdrój – gmina miejsko-wiejska w Polsce położona w województwie dolnośląskim, we wschodniej części powiatu kłodzkiego i ziemi kłodzkiej. Przed reformą administracyjną Polski z 1999 r. gmina wchodziła w skład województwa wałbrzyskiego. Siedziba gminy znajduje się w Lądku-Zdroju.
Obszar gminy stanowi 7,14% powierzchni powiatu. Według danych z 31 grudnia 2010 gminę zamieszkiwały 8592 osoby. Natomiast według danych z 30 czerwca 2020 roku gminę zamieszkiwało 8171 osób.
Środowisko naturalne.
Położenie geograficzne.
Gmina Lądek-Zdrój położona jest w południowo-zachodniej Polsce, w Sudetach, obejmuje środkową część doliny Białej Lądeckiej oraz częściowo Krowiarki, wchodzące w skład Masywu Śnieżnika i Góry Złote, które stanowią równocześnie wschodnią granicę państwa polskiego.
Na zachodzie gmina Lądek-Zdrój graniczy z gminami: Kłodzko i Bystrzyca Kłodzka, na północny z gminą Złoty Stok w powiecie ząbkowickim, a na południu z gminą Stronie Śląskie.
Warunki naturalne.
Powierzchnię gminy Lądek-Zdrój leżącej w Sudetach Wschodnich tworzy znaczna część Gór Złotych i Krowiarek. Pasmo Gór Złotych tworzy rozległy, zalesiony pas wyniesień w północnej i wschodniej części Gminy. Partie szczytowe tych gór osiągają wysokość bezwzględną w przedziale od 600 do 900 m n.p.m., w tym są to m.in. szczyty: Borówkowa (900 m) – największy szczyt gminy, Jawornik Wielki (872 m), Kadzielna (827 m), Królówka (782 m), Karpiak (775 m), Trojak (766 m), Wójtowa (740 m), Trzmielak (725 m). Pasmo gór jest rozcinane na poszczególne wyniesienia i wydłużone grzbiety przez liczne głębokie doliny rzeczne oraz przełęcze górskie. Do najważniejszych przełęczy Gór Złotych leżących na terenie Gminy zaliczyć można: Przełęcz Różaniec (583 m n.p.m.), Przełęcz Lądecką (665 m n.p.m.) i Przełęcz Karpowską (753 m n.p.m.).
Pasmo Krowiarek rozciąga się w południowej części gminy, od Stójkowa, przez Kąty Bystrzyckie po Konradów i Trzebieszowice. W granicach gminy położone są m.in. następujące szczyty tego pasma: Wapnisko (799 m), Karczmisko (694 m), Siniak (658 m). W Stójkowie szczytowymi kulminacjami Kuźniczych Gór (Pośrednica – 569 m i Kuźnicza Góra – 507 m) przebiega fragment granicy gmin Lądek Zdrój i Stronie Śląskie.
Pomiędzy pasmem Krowiarek a Górami Złotymi rozpościera się Obniżenie Lądka-Zdroju i Stronia Śląskiego, zawężając swój zasięg w kierunku zachodnim do Doliny Białej Lądeckiej. Osią Obniżenia jest rzeka Biała Lądecka, tworząca wraz ze swoimi dopływami gęstą sieć rzeczną obszaru, zasobną w wody płynące. Na terenie gminy Lądek Zdrój dopływami prawobrzeżnymi rzeki są: Jadwiżanka, Karpowski Potok z Przywrą, Luty Potok (Wądół) z Obszarniczką, Wiosennik, Pląsawa, Orliczka, Jaskiniowiec i Skrzynczana, a lewobrzeżnymi: Rudawka z Czerwonym Potokiem i Konradka z Rudym Potokiem.
Budowa geologiczna.
Charakterystycznym rysem rzeźby terenu zarówno Masywu Śnieżnika, jak i Gór Złotych są powierzchnie zrównań morfologicznych, tworzących wierzchowiny lub łagodnie nachylone spłaszczenia stokowe w trzech wyraźnych poziomach opadających stromymi zboczami, a rozcinane dolinami potoków. Podstawowymi składnikami litograficznymi występującymi na terenie gminy Lądek-Zdrój są granitognejsy i łupki metamorficzne.
Długa historia rozwoju geologicznego i skomplikowana struktura Masywu Śnieżnika i Gór Złotych nie dają jak dotąd podstaw do pełnego i jednoznacznego określenia poszczególnych etapów jego rozwoju.
Surowce mineralne.
Oprócz walorów naturalnego, górskiego krajobrazu Góry Złote wyróżniają się takimi osobliwościami przyrodniczymi, jak: bazaltowe formy skalne na północ od Lądka-Zdroju i Lutyni, gnejsowe formy skalne w masywie Trojaka i Królówki. W rejonie Kątów Bystrzyckich występują łupki grafitowe (o zawartości 0,23–10,9% czystego grafitu), będącego cennym surowcem dla metalurgii.
Warunki klimatyczne.
Warunki klimatyczne w gminie Lądek-Zdrój podobnie jak w innych rejonach należących do Sudetów są zdeterminowane takimi czynnikami jak: wysokość n.p.m. i układ orograficzny. Zbyt mała liczba stacji meteorologicznych oraz brak ciągłości pomiarów w znacznym stopniu utrudniają sporządzenie charakterystyki lokalnego klimatu. Średnie roczne temperatury mierzone w latach 1881–1930 dla Lądka-Zdroju wyniosły 6,5 °C. Opady ściśle związane są z wysokością, ekspozycją stoków i dominującymi kierunkami wiatrów deszczonośnych (NW i W). Roczny opad wynosi w tym rejonie średnio 686 mm.
Środowisko przyrodnicze.
Roślinność.
Flora gminy Lądek-Zdrój wykazuje cechy mieszane między gatunkami karpackimi a zachodniosudeckimi, dlatego też jest zaliczana do florystycznego Okręgu Wschodniosudeckiego. Lasy stanowią przeważające pokrycie terenu Gór Złotych. Na terenie Krowiarek poza lasami i obszarami zurbanizowanymi, liczniej występują tereny bezleśne. Podstawowym gatunkiem lasotwórczym jest obecnie świerk. Nad ciekami wytworzyły się wtórne zespoły ciemiężycy zielonej oraz lepiężnika białego. Z kolei na wilgotnych łąkach, na przełomie maja i czerwca kwitnie pełnik europejski, zwany lokalnie "różą kłodzką". Na długości około 25 km pomiędzy Lądkiem-Zdrój a Żelaznem w rzece Biała Lądecka występuje jaskier pędzelkowaty. Roślina ta umieszczona jest w Polskiej Czerwonej Księdze Roślin.
Poza cennymi okazami starodrzewu, które są chronione prawnie jako pomniki przyrody, na terenie miasta
Lądek-Zdrój rośnie wiele cennych, rzadkich gatunków drzew, wyróżniających się swoją wielkością. Skupiają się one głównie w obrębie dzielnicy uzdrowiskowej oraz na jej obrzeżu. Ciekawą formę roślinności stanowią lądeckie parki miejskie, których początki sięgają XVII wieku.
Zwierzęta.
Pod względem fauny opisywany obszar w większości nie różni się od innych terenów wchodzących w skład Sudetów, jednak ze względu na duże zalesienie i mała gęstość zaludnienia terenów, populacje poszczególnych gatunków są na ogół większe. Wśród ssaków występują: jeleń i sarna, dzik. Poza tym spotkać można tutaj lisa, kunę leśną, jeża, koszatkę leśną, wiewiórkę rudą i borsuka. Spośród drobniejszych zwierząt żyją tutaj: nornica ruda, orzesznica oraz kilkanaście gatunków nietoperzy. Występuje też miedziobrunatny ślimak nadobny i pomrów błękitny. W niewielkim jeziorku w Jaskini Radochowskiej stwierdzono obecność małego skorupiaka, występującego w głównie tylko w Tatrach, czyli studniczka tatrzańskiego.
Spośród ptaków na terenie gminy spotyka się: jarząbka, sowę włochatą, pliszkę górską, drozda ozdobnego. Na uwagę zasługują gatunki zagrożone w skali kraju takie jak: m.in. kania ruda, sokół wędrowny i sóweczka. W pobliżu wód i w podmokłych miejscach żyje m.in. traszka górska, zaskroniec i jaszczurka żyworodna. W czystych wodach Białej Lądeckiej bytuje pstrąg (potokowy i tęczowy). Dwie gatunki ryb na terenie gminy są objęte całkowitą ochroną gatunkową. Są to: głowacz pręgopłetwy oraz głowacz białopłetwy.
Symbole gminy.
Głównym symbolem gminy jest jej herb. Obecny został ustanowiony 17 maja 1989 roku. Zastąpił on dotychczas obowiązujący herb przedstawiający białego lwa z dwoma ogonami na czerwonym polu. Nowy herb przedstawia w górnej części fragment dawnego herbu Kłodzka, na którym widnieją na czerwonym polu dwie złote, stylizowane kłody. W dolnej części na żółtym polu znajduje się zaś czarna litera „L” będąca inicjałem miasta.
Gospodarka.
Według danych z roku 2005 gmina Lądek-Zdrój ma obszar 117,4 km², w tym:
Gmina stanowi 7,14% powierzchni powiatu.
Demografia.
Dane z 31 grudnia 2006:
Edukacja.
Gmina Lądek-Zdrój pod względem wykształcenia jej mieszkańców nie odbiega od innych terenów powiatu kłodzkiego. Osoby z wykształceniem wyższym stanowią około 7% całej populacji w gminie. Najwięcej mieszkańców posiada wykształcenie podstawowe (33,1%) i średnie zawodowe (23%).
Przedszkola i szkoły podstawowe.
W gminie funkcjonuje jedno przedszkole, które znajduje się w Lądku-Zdroju przy ul. Paderewskiego 2. Według danych z 2004 roku uczęszczało do niego 131 dzieci, w tym 86 sześciolatków, co w stosunku do lat 90. XX wieku oznacza, że liczba przedszkolaków uległa zmniejszeniu. Przy szkole podstawowej w Trzebieszowicach działa oddział przedszkolny dla dzieci 6-letnich, do którego uczęszczało w tym samym roku 22 dzieci.
Na terenie gminy do 1999 roku funkcjonowały 3 szkoły podstawowe oraz ich trzy filie. Od 2004 roku działają już tylko dwie szkoły, do których uczęszcza łącznie 660 uczniów (stan na 2003). Są to:
Gimnazja.
W wyniku reformy szkolnictwa w 1999 roku na terenie gminy utworzono jedno gimnazjum – Gimnazjum Publiczne im. gen Stanisława Maczka, które ma swoją siedzibę przy ul. Zamenhofa 2 w Lądku-Zdroju. Powstało ono w wyniku przekształcenia dotychczasowej Szkoły Podstawowej nr 2. Naukę kontynuuje w nim 359 uczniów (stan na 2004).
Szkolnictwo ponadgimnazjalne.
W stolicy gminy funkcjonuje Liceum Ogólnokształcące im. Andrzeja Zawady (dawniej im. Lucjana Szenwalda), położone przy ul. Polnej 2. Jego organem prowadzącym był w latach 1999–2003 powiat kłodzki. Od 2004 roku jest ono prowadzone przez gminę (przejęcie miało zapobiec zajęciu placówki przez władze powiatowe, w ramach ograniczania sieci placówek edukacyjnych). Uczęszcza do niego 188 uczniów.
Podział administracyjny.
W skład gminy wchodzi miasto Lądek-Zdrój i 9 wsi, zgrupowanych w sołectwa:
Polityka.
Władze gminy.
Lądek-Zdrój wraz z okolicznymi wioskami tworzą osobną gminę, posiadającą status gminy miejsko-wiejskiej. Mieszkańcy gminy wybierają do swojej rady miasta i gminy 15 radnych w wyborach co 4 lata, w sześciu okręgach wyborczych. Organem wykonawczym władz jest burmistrz. Siedzibą władz gminy jest ratusz w Lądku-Zdroju, znajdujący się przy Rynku 31.
Burmistrzowie Lądka-Zdroju (od 1990):
Mieszkańcy gminy Lądek-Zdrój wybierają parlamentarzystów do Sejmu z okręgu wyborczego Wałbrzych, a do Senatu z okręgu wyborczego dzierżoniowsko-kłodzko-ząbkowickiego, zaś posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.
Na czele każdego z sołectw stoi sołtys jako jednoosobowy organ władzy wykonawczej, który ma do pomocy radę sołecką jako organ władzy ustawodawczej, która wybierana jest przez wszystkich mieszkańców danej wsi.
Religia.
Kościół rzymskokatolicki.
Na terenie gminy swoją działalność prowadzi głównie Kościół katolicki, który jako jedyna wspólnota religijna posiada na jej terenie swoje parafie, wchodzące w skład dwóch dekanatu lądeckiego, należących do diecezji świdnickiej:

</doc>
<doc id="185893" url="https://pl.wikipedia.org/wiki?curid=185893" title="Chufu">
Chufu



</doc>
<doc id="185894" url="https://pl.wikipedia.org/wiki?curid=185894" title="Rosja Radziecka">
Rosja Radziecka



</doc>
<doc id="185899" url="https://pl.wikipedia.org/wiki?curid=185899" title="(90) Antiope">
(90) Antiope

(90) Antiope – planetoida podwójna z pasa głównego, należąca do rodziny Themis.
Odkrycie.
Została odkryta 1 października 1866 roku w obserwatorium w Düsseldorfie przez Roberta Luthra. Nazwa pochodzi od Antiope, jednej z Amazonek z mitologii greckiej.
Orbita.
Orbita Antiope nachylona jest do płaszczyzny ekliptyki pod kątem 2,22°. Na jeden obieg wokół Słońca potrzebuje ok. 5 lat i 222 dni, krążąc w średniej odległości 3,16 j.a. Średnia prędkość orbitalna wynosi ok. 16,66 km/s.
Właściwości fizyczne.
Antiope jest planetoidą podwójną, która składa się z dwóch obiektów o niemal jednakowych rozmiarach. Maksymalne średnice składników to 93 i 89,4 km.
Albedo jest małe i wynosi 0,06, a jasność absolutna to 8,27 (całego układu). Składniki Antiope są ciemne, gdyż zaliczają się do planetoid węglowych typu C. Maksymalna temperatura na powierzchni sięga . Mała gęstość planetoidy (zaledwie o 25% większa od gęstości wody) może wskazywać, że jest porowata i zawiera nawet 30% pustych przestrzeni.
Podwójność asteroidy.
Podwójność została stwierdzona 10 sierpnia 2000 roku przez zespół Williama J. Merline’a. Drugi składnik został prowizorycznie oznaczony jako S/2000 (90) 1.
Składniki rotują wokół wspólnego środka masy, oddalone od siebie o 171 km. Okres obrotu wokół własnych osi i okres obiegu są najprawdopodobniej równe, wynosząc 16,5 godziny – są one zatem odwrócone do siebie zawsze tymi samymi stronami. Kształt składników przypomina przewidywany w teorii Roche’a dotyczącej rotujących obiektów płynnych okrążających się wzajemnie. Choć Antiope jest ciałem stałym, obserwacje sugerują, że tworzący ją materiał jest słabo związany. Być może jedna, większa planetoida pod wpływem rotacji została rozerwana dwie części.

</doc>
<doc id="185900" url="https://pl.wikipedia.org/wiki?curid=185900" title="Rumiko Takahashi">
Rumiko Takahashi

 – japońska mangaka.
Życiorys.
Jest absolwentką Wydziału Literatury Japońskiego Uniwersytetu Kobiet (Nihon Josei Daigaku). Z celującym wynikiem ukończyła szkołę dla twórców mangi, Gekiga Sonjuku, której właścicielem i wykładowcą był Kazuo Koike. Pod jego okiem Takahashi stawiała swoje pierwsze kroki jako mangaka.
W 1977 roku została laureatką plebiscytu New Artists Award, zaś rok później – wygrała konkurs wydawnictwa Shōgakukan. 
Zadebiutowała jako mangaka w 1978 roku one-shotem zatytułowanym opublikowanym na łamach czasopisma „Shūkan Shōnen Sunday” wydawnictwa Shōgakukan; opowieść ta stała się następnie pierwowzorem serii "Urusei Yatsura", która ukazywała się w magazynie „Shūkan Shōnen Sunday” w latach 1978–1987. Cykl osiągnął duży sukces – wersja tankōbon sprzedała się na poziomie 26 milionów egzemplarzy.
Kolejna seria, "Ranma ½", również osiągnęła duży sukces, osiągając w listopadzie 2011 sprzedaż na poziomie 53 milionów egzemplarzy. 
W latach 1996–2008 autorka wydawała historyczno-fantastyczno-komediową serię "InuYasha", która sprzedała się w Japonii w nakładzie 45 milionów egzemplarzy.
W 2017 roku, w 35. tomiku "Kyōkai no Rinne" podano, że biorąc pod uwagę wszystkie dotychczas wydane serie autorki wydrukowano łącznie ponad 200 milionów kopii na całym świecie. 
W 2019 roku Rumiko Takahashi otrzymała nagrodę Grand Prix na Międzynarodowym Festiwalu Komiksu w Angoulême za całokształt twórczości. W tym samym roku autorka otrzymała także nagrodę Komisarza Spraw Kultury. 
2 listopada 2020 roku rząd Japonii ogłosił, że Takahashi została uhonorowana .

</doc>
<doc id="185901" url="https://pl.wikipedia.org/wiki?curid=185901" title="Wydatki krajowe brutto na badania i rozwój">
Wydatki krajowe brutto na badania i rozwój

Wydatki krajowe brutto na badania i rozwój, nakłady krajowe brutto na działalność badawczą i rozwojową, GERD (od ang. "gross domestic expenditure on research and development") – całkowite wydatki na prace badawczo-rozwojowe realizowane na terytorium danego kraju (w określonym okresie sprawozdawczym). 
Wskaźnik ten obejmuje finansowanie z zagranicy działalności badawczej i rozwojowej prowadzonej w danym kraju, jednak nie uwzględnia funduszy przekazywanych na ten cel za granicę.

</doc>
<doc id="185902" url="https://pl.wikipedia.org/wiki?curid=185902" title="Wydatki przedsiębiorstw na badania i rozwój">
Wydatki przedsiębiorstw na badania i rozwój

Wydatki przedsiębiorstw na badania i rozwój, BERD (od ang. "business expenditure on research and development") – nakłady na prace badawczo-rozwojowe, których inwestorami kapitałowymi są organizacje prowadzące działalność gospodarczą.

</doc>
<doc id="185906" url="https://pl.wikipedia.org/wiki?curid=185906" title="Herb Łęczycy">
Herb Łęczycy

Herb Łęczycy – jeden z symboli miasta Łęczyca w postaci herbu. 
Wygląd i symbolika.
Herb przedstawia w polu srebrnym blankowane trzy wieże czerwone stojące na pagórkach zielonych. Najwyższa wieża środkowa jest dwukondygnacyjna, z trzema oknami. Wieże po lewej i po prawej stronie herbu są jednokondygnacyjne z jednym oknem, nakryte szpiczastym dachem, zwieńczone złotą kulą, na której siedzi zwrócony do środka ptak czarny. Na środkowej wieży stoi zwrócony w lewo trębacz ubrany w szaty czarne, w lewej ręce trzyma trąbę złotą ze zwieszonym pasem, prawą rękę trzyma opartą na lasce.
Elementy architektoniczne takie jak wieża symbolizują prawa miejskie.

</doc>
<doc id="185910" url="https://pl.wikipedia.org/wiki?curid=185910" title="Dave Kushner">
Dave Kushner

Dave Kushner (ur. 16 listopada 1965 w Los Angeles) – amerykański gitarzysta, znany przede wszystkim z występów w zespole Velvet Revolver. Grał także w takich zespołach jak Electric Love Hogs, Danzig, Loaded i Kings of Chaos. Od 2009 roku współtworzy duet DKFXP.

</doc>
<doc id="185913" url="https://pl.wikipedia.org/wiki?curid=185913" title="L-systemy">
L-systemy



</doc>
<doc id="185914" url="https://pl.wikipedia.org/wiki?curid=185914" title="Oggy i karaluchy">
Oggy i karaluchy

Oggy i karaluchy lub Oggy i ferajna, w TVP3 jako Przygody Oggy’ego (fr. "Oggy et les Cafards", ang. "Oggy and the Cockroaches") – francuski serial animowany (slapstick), którego twórcami są francuski „Gaumont” oraz „Xilam”.
Serial ten składa się z 7 sezonów, w sumie ponad 160 odcinków i około 500 epizodów. Pierwsza i druga seria była produkowana w latach 1998–2000, trzecia w latach 2007–2008, czwarta w 2012, piąta wraz z szóstą w 2017. Siódmy sezon premierę miał w roku 2018. Na jeden 21 minutowy odcinek zazwyczaj składają się 3 epizody po około 7 minut.
W Polsce kreskówkę emitowały telewizje Canal+ (1999), Fantastic (1999–2000), TVP3 (2001), Fox Kids / Jetix (2002–2007), TV6 (2011), TV4 (2011), Puls 2 (2013–2014), Nickelodeon i Nickelodeon HD (2014) oraz Teletoon+ (od 2017).
Serial nie zawiera żadnych dialogów.
Fabuła.
Serial przedstawia historie z życia Oggy'ego i karaluchów zamieszkujących jego dom na przedmieściach wielkiego miasta. Karaluchy (których imiona pochodzą od członków grupy Ramones), nieproszeni lokatorzy, dobierają się do lodówki, hałasują, robią niewybredne psoty i okrutne kawały nie tylko Oggy'emu, ale także jego przyjacielowi Jackowi, kotu mieszkającemu po sąsiedzku i często przychodzącemu w odwiedziny. Kreskówka jest przesycona czarnym humorem – w prawie każdym odcinku ktoś (zarówno koty, jak i karaluchy) zostaje pobity, zmiażdżony, poćwiartowany, zwęglony, obdarty ze skóry lub wyrzucony w przestrzeń kosmiczną. Oprócz karaluchów zagrożeniem dla Oggy’ego jest mściwy sąsiad – pies Bob, pojawiający się w niektórych odcinkach. Bardzo często, jeśli Oggy wejdzie na jego podwórko lub coś u niego zbroi, zaraz pojawia się Bob z bardzo drastycznym rewanżem.

</doc>
<doc id="185916" url="https://pl.wikipedia.org/wiki?curid=185916" title="Kamikaze kaitō Jeanne">
Kamikaze kaitō Jeanne

 – shōjo-manga z podgatunku mahō-shōjo autorstwa Ariny Tanemury, licząca 7 tomów. Na jej podstawie powstało także anime produkcji Toei Animation, które ma łącznie 44 odcinki.
W Polsce mangę w latach 2004-2005 wydało wydawnictwo Egmont Polska.
Fabuła.
Kamikaze kaitō Jeanne to manga opowiadająca o 16-letniej Maron Kusakabe, która jest reinkarnacją świętej Joanny d’Arc. Jej zadaniem jest wypędzanie – jako kaitō Jeanne z mocą chrześcijańskiego Boga (jap. kami-sama) – demonów, które wcielają się w cenne przedmioty i opętują swoich posiadaczy. Pomaga jej w tym nieduża anielica Fin (zapisywana także jako "Fynn") Fish. Kaitō Jeanne jest przez policję uważana za zwykłą złodziejkę, gdyż nieszkodliwe dotąd dzieło sztuki, po wypędzeniu z niego demona, znika lub przedstawia obraz anioła (w anime lub mandze, odpowiednio). Powołany zostaje specjalny oddział detektywistyczny, który ma za zadanie ją złapać, a dowodzi nim ojciec najlepszej przyjaciółki Maron, Miyako Tōdaiji.
Miyako, jak Maron, trenuje gimnastykę artystyczną. Jest lojalna wobec przyjaciółki i gdy podejrzenie pada właśnie na nią, czyni wszystko, by udowodnić, iż przyjaciółka nie jest Jeanne (Maron stanęła kiedyś w jej obronie, gdy to Miyako jako klasową skarbniczkę posądzano właśnie o kradzież). Chiaki Nagoya, czyli kaitō Sindbad, działa podobnie jak Jeanne, tyle że ma za zadanie odwieść ją od „kradzieży”. Pomaga mu w tym aniołek Access Time, który wydaje się dobrze znać koleżankę po fachu - Fin. Chiaki mąci w sercu obu bohaterkom: Maron go nienawidzi jako bezczelnego luzaka, zaś Miyako (za tę samą cechę) zakochuje się w nim od razu. Za to Chiaki woli Maron od Miyako, tę drugą traktując raczej jako dobrą koleżankę. Z biegiem akcji Maron dowiaduje się kim jest Chiaki, zmienia również swoje zdanie o nim. Do postaci drugoplanowych należy również zaliczyć Yamato Minazukiego - przewodniczącego klasy trójki bohaterów, życiowego pechowca beznadziejnie zakochanego w Maron i Yashiro Sazanakę - bogatą i inteligentną uczennicę prywatnej szkoły, również gimnastyczkę, byłą dziewczynę Chiakiego (nadal chcącą odbudować związek - niestety jednak bez chęci drugiej strony, robi to bez skutku).
Manga opiera się szczególnie na perypetiach życia codziennego głównej bohaterki: problemy rodzinne (jej rodzice zostawili ją w wieku 10 lat, a sami są w separacji i nie utrzymują z nią kontaktu) oraz problemy sercowe. W anime natomiast ratowanie świata i problemy życia codziennego stoją na równym poziomie.
Z początku Chiaki pragnie tylko rozkochać w sobie Maron - gdyż tylko jako dziewica może przemieniać się w Jeanne. Niespodziewanie jednak to on zakochuje się w niej, a Maron z kolei, po usłyszeniu informacji od Fin (zresztą błędnych), że Sindbad został wysłany przez Szatana, wzbrania się na wszelkie sposoby tego uczucia. Po pewnym czasie okazuje się jednak, że to nie Sindbad jest wysłannikiem Szatana, tylko tak naprawdę Fin - upadły anioł. Całe to zdarzenie zaczyna komplikować życie dziewczyny.
Manga.
Manga, której autorką jest Arina Tanemura, była publikowana w czasopiśmie „Ribon” wydawnictwa Shūeisha od lutowego numeru 1998, który został wydany 29 grudnia 1997. Ostatni rozdział tej mangi okazał się w lipcowego numeru tego czasopisma, wydanego 3 czerwca 2000 roku. Rozdziały zostały pierwotnie zostały skompilowane w 7 tomikach.
W Japonii w 2013 roku manga ta została wydana ponownie, tym razem w 5 tomach w nowej oprawie graficznej.
Anime.
Na podstawie mangi wyprodukowano także serię anime, składającą się z 44 odcinków. Seria była wyprodukowana przez studio Toei Animation i emitowana na kanale TV Asahi od 13 lutego 1999 do 29 stycznia 2000.

</doc>
<doc id="185919" url="https://pl.wikipedia.org/wiki?curid=185919" title="Filharmonia Podkarpacka">
Filharmonia Podkarpacka

Filharmonia Podkarpacka im. Artura Malawskiego – filharmonia w Rzeszowie. Jej gmach znajduje się przy ulicy Fryderyka Szopena 30, w pobliżu starówki i rzeszowskiego zamku.
Historia.
Początki filharmonii sięgają 1955, kiedy odbył się koncert Wojewódzkiej Orkiestry Symfonicznej w Rzeszowie, który inaugurował rozpoczęcie pierwszego sezonu. Po czterech latach orkiestrę upaństwowiono i przemianowano na Państwową Orkiestrę Symfoniczną, zaś w 1967 powołano Filharmonię Rzeszowską imienia Artura Malawskiego. W styczniu 1974 zakończono budowę nowego budynku, w którym znajdują się sala koncertowa z amfiteatralną widownią na 800 miejsc oraz sala kameralna na 200 miejsc.
Filharmonia Rzeszowska od 1962 jest współorganizatorem corocznego Festiwalu Muzyki w Łańcucie.
W 2010 zakończył się remont budynku filharmonii, w jego trakcie zmieniono nazwę na Filharmonię Podkarpacką.
Szefami artystycznymi w historii Filharmonii byli: Janusz Ambros, Stanisław Michalek, Andrzej Rozmarynowicz, Bogdan Olędzki, Józef Radwan, Adam Natanek, Tadeusz Wojciechowski, Jerzy Kosek, Marek Pijarowski, Vladimir Kiradjiev.
Dyrektorem Filharmonii jest Marta Wierzbieniec.
Charakterystyka.
Na co dzień Filharmonia urządza audycje umuzykalniające w przedszkolach i szkołach, recitale i koncerty kameralne. Co tydzień koncerty 84-osobowej orkiestry ściągają wiernych melomanów z całej Polski. W 2014 w organizowanych przez Filharmonię koncertach udział wzięło 36 tys. 150 osób.

</doc>
<doc id="185925" url="https://pl.wikipedia.org/wiki?curid=185925" title="IG Farben">
IG Farben

I.G. Farbenindustrie AG (skrót od "Interessen-Gemeinschaft Farbenindustrie Aktiengesellschaft", tłum. z Syndykat Przemysłu Farbiarskiego Spółka Akcyjna) – niemiecki koncern chemiczny utworzony we Frankfurcie nad Menem w 1925 roku, a ostatecznie zlikwidowany w 2012 roku.
Historia.
W 1904 r., z inicjatywy niemieckiego chemika i inżyniera, Carla Duisberga – od 1883 pracującego (od 1900 na stanowisku kierowniczym) w fabryce farb i barwników "Farbenfabriken vormals Friedr. Bayer &amp; Co." (rok założenia 1881, przekształconej później w Bayer AG) doszło do konsolidacji przedsiębiorstw z branży chemicznej i fototechnicznej (Bayer AG, Agfa i BASF) z inną silną grupą przedsiębiorstw z tej branży, utworzoną przez firmy Hoechst AG, Huels, Cassella oraz Kalle &amp; Co. AG. Obie grupy utworzyły kartel pod nazwą "Interessengemeinschaft der deutschen Teerfarbenfabriken" w 1925 r. przekształcony w spółkę akcyjną I.G. Farbenindustrie ("Interessen-Gemeinschaft Farbenindustrie AG") z kapitałem zakładowym 646 mln marek, w 1926 powiększonym do 1100 mln marek.
W 1926 I.G. Farbenindustrie zatrudniał 150 000 ludzi (robotników i pracowników umysłowych) i kontrolował ponad 80% produkcji chemicznej Niemiec. Początkowo przedsiębiorstwa wchodzące w skład koncernu produkowały głównie barwniki. W latach 1933–1934 przedsiębiorstwo wsparło finansowo nazistów całkowitą kwotą 84,2 mln marek – przekazano ją bezpośrednio na cele NSDAP. Dzięki temu wsparciu członkowie kierownictwa I.G. Farbenindustrie zajmowali wysokie stanowiska w państwowych instytucjach koordynujących niemiecką gospodarkę wojenną. Zwolniono też naukowców i dyrektorów żydowskiego pochodzenia, m.in. Fritza Habera. 14 grudnia 1933 roku I.G. Farben podpisało tajne porozumienie w sprawie produkcji syntetyków, stając się przemysłową podporą przygotowań Hitlera do wojny.
W 1927 doszło do szeregu porozumień pomiędzy światowymi koncernami z branży chemicznej. I.G. Farbenindustrie podpisało umowę z amerykańskim koncernem naftowym Standard Oil, dzięki której pozyskało technologię i doświadczenie w zakresie produkcji benzyny syntetycznej. Miało to duże znaczenie dla gospodarki Niemiec w wypadku konfliktu zbrojnego, gdyż kraj ten praktycznie pozbawiony był złóż ropy naftowej.
W tym samym roku podpisano także umowę z kolejnym amerykańskim koncernem Alcoa ("Aluminium Company of America"), która pozwalała I.G. Farbenindustrie zastosować najnowsze technologie produkcji magnezu i aluminium. W latach następnych podpisywano porozumienia z firmami: DuPont (technologia produkcji benzyny ołowiowej), "U.S. Industrial Alcohol Co." i jej podmiotem zależnym "Cuba Distilling Co." (technologie produkcji etanolu przemysłowego). W 1938 r., dzięki zamówieniom państwowym i monopolistycznej pozycji rynkowej, całkowite obroty koncernu osiągnęły poziom 2,2 mld marek, aby w 1943 przekroczyć 4,2 mld.
II wojna światowa i zbrodnie wojenne.
W latach II wojny światowej pozycja I.G. Farbenindustrie wzrosła do tego stopnia, iż przedsiębiorstwo stało się głównym filarem autarkicznej gospodarki surowcowej III Rzeszy i zajmowało czołową pozycję w gospodarce wojennej jako producent materiałów strategicznych (większość zakładów I.G. Farbenindustrie pracowała na potrzeby armii niemieckiej). W I.G. Farbenindustrie wytwarzano zaawansowane produkty chemiczne; (kauczuk syntetyczny, nikiel, magnez, siarkę i smary – wszystkie te produkty w ilości 100% całkowitej produkcji przemysłu), bojowe środki trujące (95% całkowitej produkcji), masy plastyczne (92% produkcji), barwniki, włókna sztuczne i syntetyczne, materiały wybuchowe (88% produkcji, w tym proch 75%), związki azotu (80%) oraz 52% całkowitej produkcji benzyny syntetycznej uzyskiwanej z węgla. Także na początku lat 40. XX wieku w I.G. Farbenindustrie opracowano, na zlecenie Abwehry, urządzenie szpiegowskie do wytwarzania mikrokropek – służące do miniaturyzacji tekstu i rysunków technicznych, np. kartki formatu A4 do wielkości 1 mm kropki.
Na początku wojny, oraz w trakcie jej trwania, koncern uczestniczył także w grabieży przedsiębiorstw na terenie Austrii, Czechosłowacji, Polski, Norwegii oraz ZSRR – współpracował w tym celu z wysokimi funkcjonariuszami nazistowskimi wskazując, która fabryka czy zakład ma być zabezpieczona, rozmontowana i dostarczona do I.G. Farbenindustrie.
Wykorzystanie pracy niewolniczej.
Koncern zatrudniał masowo więźniów obozów koncentracyjnych i wywiezionych na pracę przymusową, stworzył także własną sieć zakładów pracy zlokalizowanych przy tych obozach, m.in. w fabryce benzyny syntetycznej w Policach (niem. '), w zakładach ' w Monowicach przy obozie w Auschwitz-Birkenau produkowano syntetyczną benzynę i kauczuk. Obóz koncentracyjny w Monowicach założono specjalnie na potrzeby I.G.Farben. Przy podejmowaniu decyzji wzięło udział kierownictwo koncernu, kluczowe decyzje podejmował jeden z liderów firmy, przyjaciel szefa SS Heinricha Himmlera Otto Ambros. Koszty budowy w wysokości 900 mln marek miały być w całości finansowane przez koncern, który liczył na ogromne dochody z tej inwestycji.
W zakładach zlokalizowanych na terenie samych Niemiec pracowało 103 000 robotników przymusowych przywożonych z krajów okupowanych, natomiast przez zakłady I.G. Farbenindustrie przy Auschwitz-Birkenau przewinęło się w latach 40. ok. 300 000–500 000 więźniów, z których większość została wymordowana. W 1944 zatrudnienie w tym obozie osiągnęło poziom 83 000 więźniów. I.G.Farben opłacało „wynajem” więźniów wprost do skarbu SS. Koncern „wynajmował” również od SS nadzorców więźniów (kapo).
Eksperymenty na więźniach obozów.
I.G. Farbenindustrie miał 42,2% udziałów w spółce ("Deutsche Gesellschaft für Schädlingsbekämpfung") produkującej cyklon B, który był wykorzystywany przez Niemców do eksterminacji. Z koncernem współpracowali lekarze prowadzący także eksperymenty pseudomedyczne na więźniach niemieckich obozów koncentracyjnych (np. wstrzykiwanie benzyny syntetycznej w serce i inne). W Auschwitz-Birkenau współpracownikiem IG Farben oraz Bayer był m.in. zbrodniarz wojenny Helmut Vetter, który na więźniach badał tolerancję leków. Przedsiębiorstwo dostarczało także oddziałom SS metanol, za pomocą którego uśmiercano więźniów i spalano zwłoki w krematoriach.
Dla I.G. Farben pracowało wielu niemieckich naukowców, m.in. chemik i przedsiębiorca Fritz ter Meer, czy też posiadacz patentu na cyklon B i oficer operacyjny I.G. Farben .
Całkowity zysk wojenny netto I.G. Farbenindustrie oszacowano w 1945 na 6 mld marek niemieckich.
Okres powojenny.
W latach 1947–1948 odbył się tzw. „proces IG Farben” oraz następne przeciwko koncernowi w ramach procesów norymberskich. 24 dyrektorów koncernu stanęło przed amerykańskim trybunałem wojskowym, a 13 z nich zostało skazanych na kary pozbawienia wolności (od 6 miesięcy do 8 lat). Z powodu wagi zarzutów o zbrodnie wojenne I.G. Farbenindustrie uważane były przez aliantów za zbyt zdeprawowane i zdemoralizowane, aby dalej funkcjonować, rozważano zatem całkowite zlikwidowanie koncernu i konfiskatę jego aktywów (zgodnie zresztą z końcowymi ustaleniami międzysojuszniczymi z konferencji poczdamskiej).
Ostatecznie jednak zaniechano likwidacji i w 1951 podzielono koncern na przedsiębiorstwa, które pierwotnie weszły w skład I.G. Farbenindustrie – przedsiębiorstwa te uległy konsolidacji, przyłączając mniejsze podmioty do dysponujących większymi zasobami i pozycją rynkową – ostatecznie z przedsiębiorstw założycielskich pozostały tylko cztery: Agfa, BASF, Bayer i Hoechst (połączony później z francuską firmą Rhône-Poulenc Rorer i ostatecznie przekształcony w koncern chemiczny Aventis).
Wielu oskarżonych wkrótce powróciło na intratne stanowiska. Przykładowo Carl Wurster, podczas II wojny światowej szef firmy chemicznej produkującej gaz cyklon B do Auschwitz, oraz oskarżony w Norymberdze przed Trybunałem ds. Zbrodni Wojennych, już w 1952 został szefem firmy BASF. Funkcję tę pełnił przez wiele lat. W latach 1960–1972 sprawował urząd wiceprezydenta Towarzystwa Maxa Plancka. Wśród wielu intratnych posad jakie zajmował, należy wymienić stanowisko członka zarządu Deutsche Bank. Fritz ter Meer, skazany w Norymberdze za ludobójstwo i zmuszanie do pracy niewolniczej w związku ze zbrodniami w Auschwitz, w 1956 objął na ponad 10 lat stanowisko prezesa firmy Bayer.
Koncern został oficjalnie zlikwidowany w 1952 roku, kiedy utworzono z pozostałości po podziale przedsiębiorstwo "I.G. Farbenindustrie AG i. L." (I.G. Farbenindustrie AG w likwidacji). Pod koniec lat 50. I.G. Farbenindustrie wypłacił 27 mln marek odszkodowań robotnikom przymusowym pochodzenia żydowskiego (pracujących m.in. w zakładach "Buna-Werke Auschwitz" należących do I.G. Farben). Mimo to I.G. Farben ciągle był notowany jako trust na Frankfurckiej Giełdzie Papierów Wartościowych aż do 10 listopada 2003, kiedy ogłoszono jego bankructwo. I.G. Farbenindustrie wypłaciło wtedy kwotę odszkodowań w wysokości 500 000 marek niemieckich (160 000 funtów lub 255 646 euro) na rzecz fundacji dla byłych robotników przymusowych w nazistowskiej III Rzeszy, 21 mln marek pozostawiono w rezerwie – ostatecznie jednak nie wypłacono z tej kwoty kolejnych odszkodowań.

</doc>
<doc id="185929" url="https://pl.wikipedia.org/wiki?curid=185929" title="Mod (falowód)">
Mod (falowód)

Mod – charakterystyczny rozkład pola elektromagnetycznego odpowiadającym danemu kątowi rozchodzenia się fal w falowodzie. Dla światłowodu mówi się o modach światłowodowych. Mody można interpretować jako efekt wzajemnej interferencji płaskich fal elektromagnetycznych odbijających się wielokrotnie od granicy ośrodków tworzących falowód. Matematyczną postać rozkładów pola odpowiadających poszczególnym modom można uzyskać rozwiązując równania Maxwella, lub wynikające z nich równanie falowe, z odpowiednimi warunkami brzegowymi narzuconymi na pole elektryczne i magnetyczne na granicy ośrodków.
W światłowodzie takie równanie falowe ma nieskończoną ilość rozwiązań, lecz tylko niektóre z nich odpowiadają propagacji fal wzdłuż światłowodu, bez szybkiego zaniku fali wraz z przebytą drogą. Rozwiązania te nazywane są modami. Każdy z modów ma specyficzne właściwości, takie, jak prędkość propagacji, częstotliwość i długość fali, poprzeczne rozkłady pola elektromagnetycznego w ośrodku. Ponadto, w falowodzie płaskim, każdy z modów odpowiada określonemu kątowi (względem osi światłowodu) rozchodzenia się drgań elektromagnetycznych. O tym ile modów przenosi dany światłowód decyduje jego kształt, średnica rdzenia światłowodu, apertura numeryczna i długość fali propagującej się w tym światłowodzie. Ich rozkład zależy od geometrii elementu prowadzącego promieniowanie, własności optycznych materiału rdzenia i płaszcza oraz od długości rozważanej fali.
W zakresie danego modu zachowane są stałość poprzecznego rozkładu pola elektromagnetycznego i jego polaryzacji wzdłuż osi falowodu.
Mody dzieli się na:
Stosuje się również inne, bardziej szczegółowe podziały modów ze względu na ich własności.
Większa liczba modów oznacza większą podatność na rozmycie przebiegającego przez światłowód pakietu falowego (odpowiadającego transmitowanemu sygnałowi) przy dużych odległościach. Rozmycie to, zwane dyspersją modową, spowodowane jest różnicami prędkości rozchodzenia się poszczególnych modów, w wyniku czego części sygnału (np. impulsu) wysłane w tym samym momencie związane z różnymi modami docierają do odbiornika w różnym czasie. Ogranicza to prędkość lub zasięg transmisji, gdyż za sprawą wspomnianych opóźnień, zbyt szybko powtarzane impulsy mogą na siebie zachodzić. W światłowodach wielomodowych zasięg transmisji, bez dodatkowych urządzeń przetwarzających i wzmacniających sygnał, ograniczony jest przez to do ok. 3000 metrów.
W światłowodzie jednomodowym może biec tylko jeden mod - są to światłowody o wartości znormalizowanej częstotliwości V mniejszej od około 2,405. Powyżej tej wartości, światłowód jest wielomodowy.
W światłowodach jednomodowych dyspersja modowa nie występuje, dzięki czemu szczególnie nadają się one do transmisji sygnałów telekomunikacyjnych na duże odległości.

</doc>
<doc id="185931" url="https://pl.wikipedia.org/wiki?curid=185931" title="Iżewsk">
Iżewsk

Iżewsk (, ) – miasto w europejskiej części Federacji Rosyjskiej, stolica Udmurcji, położone nad rzeką Iż, dopływem Kamy. W latach 1984–1987 nosiło nazwę Ustinow (ros. Устинов). Liczba ludności w 2020: 648,1 tys. Znaczny ośrodek przemysłowy: przemysł zbrojeniowy (prod. m.in. automatów Kałasznikowa i pocisków rakietowych), produkcja środków transportu, maszyn (zakłady Iżmasz, IżAwto, Bajkał), hutnictwo żelaza, przemysł lekki, ważny węzeł kolejowy, lotnisko.
Historia.
Przed założeniem miasta.
Na terytorium współczesnego Iżewska już w dawnych czasach istniało kilka udmurckich oraz rosyjskich osad. Najstarsza z nich odkryta została u ujścia rzeki Podborienka. W 1957 archeologowie odnaleźli tu groby pochodzące z IV–V wieku. Nieco później w miejscu tym powstała udmurcka wieś Jaguł. Po powstaniu Iżewskiej Huty Metali, wieś ta została przekazana w jej zarząd (mieszkańców Jagułu przesiedlono wówczas do wsi Pazieli, obecnie jednego z osiedli Iżewska). W pobliżu sanatorium „Metalurg” zachowały się pozostałości "grodzisk karłuckich". W połowie I tysiąclecia istniały w tym miejscu dwa miasteczka. Na prawym brzegu rzeki Iż istniała niegdyś rosyjska kolonia Kliuczi (w pierwszych latach władzy radzieckiej przemianowana na osadę Kliuczewskije). Na prawym brzegu rzeki Karłutka znajdowała się rosyjska wieś o tej samej nazwie (w 1921 już pod nazwą Zielionaja Roszcza weszła ona w obręb granic miasta).
Imperium Rosyjskie.
W 1760 hrabia Piotr Szuwałow będący możnym na ziemiach kazańskiego murziego Tiewkieliewa rozpoczyna budowę Iżewskiej Huty Metali. Przy fabryce powstaje osada o nazwie Iżewskij Zawod. Najkorzystniejsze miejsce dla budowy fabrycznej tamy wybrane zostało przez inżyniera Oleksija Moskwina, który kierował również budową samych zakładów. Zakończenie budowy tamy, w wyniku której powstał Staw Iżewski (Ижевский пруд), przypada na 1763 r. W tym też roku zakłady produkować zaczęły stal. W obliczu konieczności uregulowania długów rodzinnych, po śmierci Szuwałowa fabryka stała się własnością skarbu państwa. Odpowiedni ukaz podpisała 15 listopada 1763 Katarzyna II.
W 1774 Jemieljan Pugaczow zdobył osadę i wymordował całą administrację zakładów (42 osoby), fabryka została złupiona i częściowo spalona. 20 lutego 1807 car Aleksander I wydał ukaz dotyczący zbudowania nowej fabryki zbrojeniowej na Uralu. Pod kierownictwem A.F. Dieriabina 10 czerwca 1807 na miejscu starej huty żelaza została założona nowa fabryka zbrojeniowa Iżewskij Orużejnyj Zawod, późniejszy Iżmasz. W 1808 Dieriabin stworzył pierwszy plan zabudowy dla tego miejsca. Budowa fabryki przedłużała się, co nie przeszkadzało wypuszczać jej pierwszych partii produkcji (w 1811 fabrykę opuściło 2 tys. karabinów, w 1814 – już 10 tys. karabinów oraz 2,5 tys. bagnetów). Budowa głównej części fabryki zakończona została w 1815, a cały projekt został zrealizowany w 1830. W dniach 4-5 października 1824 na inspekcję nowej fabryki przybył sam car. W 1825 wybudowano arsenał (architekt S.J. Dudin), w którym przechowywano państwowe zapasy broni. 4 maja 1837 w fabryce przebywał wraz ze swym nauczycielem W.A. Żukowskim carewicz Aleksander, starszy syn Mikołaja I. 3 września 1845 fabrykę odwiedził książę Leuchtenbergu Maksymilian. Jesienią 1852 na placu przed fabryką stanął pomnik głównego jej administratora- czwartego syna Pawła I, wielkiego księcia Michała Pawłowicza (tak zwany Słup Michajłowski). W 1867 zniesienie pańszczyzny wymusza dostosowanie administrowania fabryką do nowych kapitalistycznych porządków.
W latach 60. XIX wieku fabryczni majstrowie wykorzystując zgromadzony przez siebie kapitał, zaczęli tworzyć własne prywatne fabryki uzbrojenia. W ten sposób na terytorium dzisiejszego Iżewska zaczęły pojawiać się drobne przedsiębiorstwa zbrojeniowe. Jednym z nich była powstała w 1867 fabryka karabinów myśliwskich należąca do I.F. Pietrowa. W ślad za nią swą fabrykę zbrojeniową stworzył O.N. Jewdokimow. W 1870 własną fabrykę otworzył N.I. Berezin, którego własnością była również fabryka żeliwa (obecnie tereny fabryki „Reduktor”). W 1914 takich niewielkich fabryk było już 14. Wzrostowi potencjału ekonomicznego towarzyszyło zwiększenie liczby ludności oraz powiększanie się granic miasta.
9 października 1865 fabryka Iżmasz została przekazana w dzierżawę „Towarzystwu Przemysłowców”, po 5 latach w dzierżawie wzięli udział L.E. Nobel oraz P.O. Bilderling. 1 lipca 1884 fabryką ponownie zaczął administrować skarb państwa. W 1873 w fabryce rozpoczęto odlewać stal, w ciągu następnego roku zaczęła działać maszyna parowa L.F. Sabakina. W 1881 rozpoczęto nową działalność – obróbkę metalu. Od tego czasu fabryka odlewu stali stała się odrębnym przedsiębiorstwem. Dostarczało ono stal i półfabrykaty wielu fabrykom w całym kraju. 19 września 1885 fabryka zbrojeniowa rozpoczęła masową produkcję broni myśliwskiej, a w 1891 – masowy wyrób trzyliniowego karabinu S.I. Mosina (tylko tu produkowano wszystkie jego modele). Z początkiem XX w. w Iżewsku zaczyna się wzrost nastrojów rewolucyjnych. Decydowała o tym liczna warstwa robotnicza, gdyż w fabryce zatrudnionych było prawie 9,5 tys. osób. Idee marksizmu propagowane były w Kraju Udmurckim przez takich działaczy jak F.E. Dzierżyński, M.J. Bauman czy W.W. Worowski. 22 października 1905 na terenie fabryki zbrojeniowej odbywa się pierwsza demonstracja polityczna pod czerwonymi sztandarami.
Okres radziecki.
5 września 1905 aktyw fabryczny zdecydował o przekształceniu zebrań starostów cechowych w Radę Deputatów Robotniczych, Chłopskich i Żołnierskich, ogłaszając ją „organem o charakterze ustawodawczym”. 6 września zebrał się rdzeń przyszłej Rady składający się z 30 robotników, 4 przedstawicieli oddziałów wojskowych oraz 7 osób reprezentujących mieszkańców miasteczka. 7 września starości cechowi ostatecznie złożyli swe pełnomocnictwa, wybrano 160 deputatów, tworząc tym samym skuteczną Radę. 9 września odbyło się pierwsze posiedzenie składającego się z 15 osób Komitetu Wykonawczego. 17 września wyszedł drukiem pierwszy numer „Wiadomości Rady Iżewskiej”. We wrześniu wielopartyjną początkowo Radę zaczęli kontrolować wyłącznie bolszewicy. 27 października 1917 w Iżewsku ogłoszono władzę radziecką, w listopadzie przygotowano pierwszy „Statut Rady Iżewskiej”. 21 lutego osada Iżewskij Zawod została ogłoszona miastem Iżewskiem.
28 maja 1918 rozpoczęło się powstanie przeciwko bolszewikom. 21 lipca wszyscy prominenci Rady zostali aresztowani. 8 sierpnia powstanie antybolszewickie nabiera masowego charakteru, przechodząc do historii jako Powstanie iżewsko-wotkińskie. Sformowana zostaje Iżewska Dywizja Armii Ludowej. 7 listopada Armia Czerwona odbiła miasto z rąk powstańców. 9 kwietnia 1919 w związku ze zbliżaniem się armii Kołczaka, rozpoczęła się masowa ewakuacja pracowników administracji i robotników, jak również wywóz głównych urządzeń fabrycznych. 13 kwietnia białogwardziści weszli na teren miasta. 8 czerwca kilka dywizji Armii Czerwonej przeprowadziło ostateczny szturm na miasto, kontrolę nad którym ponownie przejęła władza radziecka.
10 czerwca 1921 z miasta Głazow do Iżewska została przeniesiona stolica Wockiego Obwodu Autonomicznego. 28 grudnia 1934 nadano mu status stolicy Udmurckiej ASRR. W 1928 w zakładach Iżmasz rozpoczęto produkcję motocykli IŻ. 18 listopada 1935 roku w mieście uruchomiono pierwszą linię tramwajową. 14 września 1937 roku odbyły się uroczystości przyjęcia Konstytucji Udmurckiej ASRR, która umocowała w ustawodawstwie status miasta jako stolicy.
Latem 1941 w Iżewsku została sformowana 313 Pietrozawodska Dywizja Strzelecka, która przeszła szlak bojowy od Karelii do Berlina. Na cześć tej dywizji w 1975 na centralnej alei parku miejskiego wzniesiono obelisk „Karzący miecz”. Jesienią ewakuowano do Iżewska kilka przedsiębiorstw zbrojeniowych, które w czasie wojny wyprodukowały tu 12,5 mln sztuk broni palnej. W czerwcu 1942 w mieście, obok Iżewskich Zakładów Maszynowych (Iżmasz) zorganizowano zbrojeniową Iżewską Fabrykę Mechaniczną. 29 listopada odbyło się uroczyste otwarcie cyrku.
W 1948 w fabryce Iżmasz rozpoczyna się produkcja automatu Kałasznikow AK-47. 12 grudnia 1966 wypuszczono z nowo zbudowanych Iżewskich Zakładach Samochodowych pierwszy iżewski samochód, a w ciągu 4 lat uruchomiono pełne moce produkcyjne zakładu. 11 grudnia 1978 na mocy ukazu Prezydium Rady Najwyższej ZSRR miasto nagrodzone zostało Orderem Rewolucji Październikowej. 27 grudnia 1984 z inicjatywy członków partii komunistycznej Iżewsk przemianowany został na Ustinow, na cześć Dmitrija Ustinowa, twórcy radzieckiego przemysłu rakietowego. 19 czerwca 1987 po licznych protestach mieszkańców, wrócono do historycznej nazwy miasta, a na cześć Ustinowa nazwano jego imieniem jedną z dzielnic.
Współczesność.
24 grudnia 1992 w trakcie 10. Sesji Rady Miejskiej Iżewska przyjęto Statut Stolicy Udmurcji. W celu wprowadzenia w życie przepisów ustawy „O samorządzie lokalnym w Republice Udmurckiej” 3 lutego 1994 powołano do życia Dumę Miejską, składającą się z 30 deputatów. Organem wykonawczym miasta została Administracja na czele z merem. 10 kwietnia 1994 odbyły się pierwsze w historii wybory na stanowisko mera miasta. Został nim Oleksij Sałtykow. 27 maja 1997 przyjęto herb miasta, a 3 lipca – Statut Iżewska. 21 kwietnia 2000 ustanowiona została flaga Iżewska.
We wrześniu 2003 nastąpiło otwarcie Cyrku Państwowego, którego pierwszymi odwiedzającymi stali się pierwszoklasiści z terenu całej republiki. W 2004 Iżewsk otrzymał tytuł „Kulturalnej Stolicy Powołża 2004”. 5 sierpnia 2007 patriarcha Aleksy II poświęcił odbudowany Sobór Św. Michała. W 2008 w mieście odbyły się uroczystości z okazji 450-lecia przyłączenia Udmurcji do Rosji.
Geografia.
Iżewsk położony jest w europejskiej części Federacji Rosyjskiej, we wschodniej części Równiny Wschodnioeuropejskiej pomiędzy Wołgą i Uralem, w międzyrzeczu Kamy i Wiatki. Wśród form ukształtowania terenu przeważają równiny i wzgórza. Maksymalna wysokość terenu wynosi 208 m n.p.m. Miasto położone jest w stosunkowo niewielkich odległościach od wielkich centrów przemysłowych Uralu. Połączenia komunikacyjne z miastem są bardzo dobrze rozwinięte, znajduje się tu węzeł kolejowy, nowoczesne lotnisko, magistrale samochodowe. 40 km na południe od miasta znajduje się duży port rzeczny Sarapuł, posiadający połączenie z Morzem Bałtyckim oraz Czarnym.
Odległości między Iżewskiem a najbliższymi wielkimi miastami.
Miasto położone jest na obu brzegach niespławnej rzeki Iż (stąd też nazwa miasta), 40 km od miejsca, gdzie wpada ona do Kamy (basen Wołgi). W granicach miasta do rzeki Iż wpada również kilka drobnych cieków wodnych: lewe dopływy Pazelinka (wpadająca do Stawu Iżewskiego), Pozym oraz prawe dopływy Liuk i Pirogowka. Na północnych krańcach miasta na rzece Iż znajduje się sztuczny Staw Iżewski, wykorzystywany w celu zaopatrzenia miasta w wodę oraz rekreacyjnym.
Staw Iżewski położony jest na wysokości 89 m n.p.m. W południowej jego części, opierającej się o obszar centralnej części miasta, zbudowana została przystań, której brzegów chronią specjalne tamy.
Powierzchnia całkowita miasta wynosi 315,6 km², z czego 9,1 km² zajmują lasy, 6,3 km²- użytki rolne, 2,1 km²- obiekty wodne, 2,0 km²- drogi, 1,7 km²- tereny zieleni. Od północy, a miejscami także od wschodu miasto otulają lasy brzozowo-lipowe, wykorzystywane w celach rekreacyjnych. Powstało tu wiele różnorodnych obiektów zdrowotnych, sanatoryjnych, rekreacyjnych, kolonijnych. W samym mieście znajduje się wiele terenów zieleni, z których mieszkańcy korzystają w celach rekreacyjnych. Największą popularnością cieszy się Park im. Kirowa.
Podział administracyjny.
Praktycznie od momentu założenia Iżewsk podzielony był na dwie rozdzielone rzeką Iż części. Część prawobrzeżna określana była jako Zarieka, a lewobrzeżna – Gora. W 1867 roku ówczesną osadę podzielono na dwie wołosti o nazwach Iżewsko-Nagornaja oraz Iżewsko-Zariecznaja. Każda z nich miała status odrębnej wsi. Rady wołoskie podporządkowane były Sarapulskiemu Zarządowi Ziemskiemu, jednakże funkcje administracyjne pozostawały w kompetencjach kierownictwa fabrycznego.
W 1918 Iżewsk stał się jednolitym miastem. 2 marca 1934 utworzono w jego obrębie 3 rejony miejskie: oktiabrskij, nagowicyńskij i pastuchowskij. W 1937 rejony zostały przemianowane, a ich granice zmienione. Od tego czasu miasto podzielone było na rejony: azińskij, żdanowskij i pastuchowskij. W 1945 roku wprowadzono nowy podział na jedynie dwa duże rejony: pierwomajskij i oktiabrskij, jednak w 1952 roku został on zniesiony i przywrócono poprzedni podział administracyjny miasta.
W 1960 wszystkie rejony miejskie zostały zlikwidowane, lecz w 1962 na mocy ukazu Prezydium Rady Najwyższej RFSRR odtworzono je pod nazwami: leninskij, oktiabrskij oraz pierwomajskij. W lutym 1963 z granic rejonu oktiabrskiego został wyodrębniony nowy- Industrialnyj. 13 czerwca 1987 na mocy postanowienia Prezydium Rady Najwyższej Udmurckiej ASRR z granic rejonu Industrialnego został wydzielony rejon ustinowski.
Ludność.
Liczba ludności miasta wzrastała niemalże stale na przestrzeni jego historii. Pierwszymi osadnikami byli chłopi i majstrowie hrabiego Szuwałowa, sprowadzeni z Ziemi permskiej z zadaniem budowy Huty. Początkowo było ich niewielu, ale w ciągu kolejnych 10 lat wraz z rozwojem fabryki liczba ludności wzrosła dziesięciokrotnie. W końcu XVIII wieku, po zniszczeniu zakładu przez powstańców na czele z Pugaczowem, liczba ludności spadła, lecz straty te zostały odrobione podczas budowy w końcu XVIII wieku nowej fabryki zbrojeniowej. W ciągu niecałych pięćdziesięciu lat liczba ludności wzrosła czterokrotnie. W 1897 roku wynosiła 41 tysięcy osób. W latach niepokojów rewolucyjnych mieszkańców ubyło. Od ustanowienia władzy radzieckiej panowała tendencja wzrostowa dynamiki przyrostu liczby ludności. W momencie nadania osadzie statusu miasta, czyli w 1918, liczba ludności wynosiła nieco ponad 40 tysięcy osób. W połowie lat 30. XX w. mieszkańców było już ponad 100 tysięcy. W okresie II wojny światowej miasto nie zaznało drastycznych strat ludnościowych, ponieważ znajdowało się daleko od linii frontu. Na początku lat 60. liczba ludności przekroczyła 300 tysięcy, a w 1974 miasto zamieszkiwało 500 tysięcy osób. Najwięcej mieszkańców miasto miało w 1994 (ponad 650 tysięcy).
Od powstania Iżewska skład narodowościowy mieszkańców był zróżnicowany. Również w XXI w. wyróżnia się pod tym względem wśród wielkich miast Rosji. Wśród zamieszkujących miasto obecni są przedstawiciele ponad 100 narodowości. Choć miasto jest stolicą Udmurcji, to Udmurci stanowią jedynie około 1/3 jego mieszkańców. Ponad połowę mieszkańców stanowią Rosjanie, trzecią liczebnie grupą narodową są Tatarzy, którzy stanowią prawie 1/10 mieszkańców miasta. Wśród innych znaczących grup narodowych zamieszkujących miasto wyróżnić można: Ukraińców, Białorusinów, Maryjczyków, Baszkirów, Czuwaszów, Żydów, Azerów, Uzbeków, Mordwinów, Niemców, Mołdawian, Kazachów, Ormian, Gruzinów, Kirgizów, Turkmenów, Komi, Tadżyków, Polaków.
Dynamika zmian udziału głównych narodów w składzie ludności Iżewska (w %):
Gospodarka.
Iżewsk jest znaczącym ośrodkiem gospodarczym nie tylko w skali Udmurcji, ale też całego regionu. Głównymi gałęziami przemysłu miasta są metalurgia oraz przemysł maszynowy i zbrojeniowy. Iżewsk jest znany z wyrobu wysokiej jakości stali, wykorzystywanej zarówno przez miejscowe przedsiębiorstwa, jak i przeznaczanej na eksport. Duże znaczenie posiada zwłaszcza produkcja środków transportu (montownie samochodów osobowych), narzędzi stolarskich oraz wyrób broni i uzbrojenia wojskowego (słynne na całym świecie AK-47). Oprócz tego rozwinięty jest przemysł lekki, spożywczy i drzewny oraz produkcja materiałów budowlanych.
Główne przedsiębiorstwa:
Transport.
Przez miasto poprowadzono 12 linii tramwajowych, 8 trolejbusowych oraz 33 autobusowe. Najbardziej znaczącymi przewoźnikami są MUP „Iżgorelektrotrans” oraz OAO IPOPAT. Działa także kilka prywatnych przedsiębiorstw zajmujących się transportem autobusowym oraz przewozem marszrutkami. Funkcjonuje około 30 korporacji taksówkarskich.
Iżewsk posiada połączenia autobusowe, kolejowe oraz lotnicze ze swoim miastami satelickimi oraz innymi miastami zarówno Udmurcji, jak i całej Rosji.
W okresie letnim na Zalewie Iżewskim funkcjonują tramwaje wodne.
Życie społeczne miasta.
Religia.
W mieście działa wiele ugrupowań religijnych. Największe z nich stanowi Rosyjska Cerkiew Prawosławna. Pierwsza cerkiew w Iżewsku, zbudowana w 1765 roku, nosiła wezwanie proroka Eliasza. W latach 30. większość działających w mieście cerkwi parafii zostało zamkniętych, cerkiewne budynki zaś zburzone lub przebudowane. Odrodzenie prawosławnej społeczności miasta następuje w latach 90. Cerkwi zwrócony został sobór św. Aleksandra Newskiego. Obok odbudowy istniejących niegdyś świątyń rozpoczęła się budowa nowych cerkwi. Obecnie prawosławne parafie miasta wchodzą w skład dekanatu iżewskiego eparchii iżewskiej, części metropolii udmurckiej, której zwierzchnik rezyduje w Iżewsku.
Jeszcze przed rewolucją w Iżewsku istniała społeczność tatarska. W 1856 roku ówczesna fabryka zbrojeniowa wydzieliła środki na budowę dla niej meczetu. Kolejny meczet wznieśli sami wierni w 1916 roku. Oba meczety została zniszczone w latach 30. Obecnie w mieście istnieją trzy meczety, w tym główny meczet Udmurcji.
Oprócz tego w Iżewsku istnieją parafie i zrzeszenia innych organizacji religijnych – Świadków Jehowy, Kościoła Jezusa Chrystusa Świętych w Dniach Ostatnich, wyznawców Kryszny, luteran i inne.
Najważniejsze świątynie Iżewska:
Edukacja.
Iżewsk jest znaczącym centrum kulturalno-oswiatowym zarówno Udmurcji, jak i całej Rosji. Oświata w mieście stoi na wysokim poziomie, posiadając jednocześnie potencjał dalszego rozwoju. Na początku roku szkolnego 2008/2009 w Iżewsku funkcjonowało 129 placówek udostępniających możliwość uzyskania wykształcenia średniego i wyższego (w tym 10 państwowych i 5 niepaństwowych uniwersytetów).
Wśród placówek oświaty największe znaczenie posiadają:
Oprócz tego w mieście funkcjonują filie innych rosyjskich uniwersytetów, zwłaszcza moskiewskich.
Kultura.
Za rozwój kultury w Iżewsku odpowiedzialny jest Zarząd ds. Kultury i Turystyki, powołany w celu zachowania i rozwoju potencjału kulturalnego miasta, z uwzględnieniem tradycji kulturowych narodu udmurckiego. W mieście organizowane są stojące na wysokim poziomie warsztaty kulturalne oraz tworzone są warunki dla zaspokojenia potrzeb kulturalnych mieszkańców.
Teatry:
Muzea:
Instytucje kulturalne:
Kino:
Sport i rekreacja.
Iżewsk uważany jest za centrum sportowe regionu Uralu i Powołża. Mieszkańcy miasta mają możliwość uprawiania 64 dyscyplin sportowych, ponad 84 tysiące osób regularnie uprawia jakiś sport. Ze względu na rozwiniętą infrastrukturę sportową, wiele rosyjskich federacji sportowych wybiera Iżewsk jako miasto- gospodarza różnych mistrzostw. W ciągu roku w Iżewsku odbywa się ponad 600 wydarzeń sportowych różnej rangi: rejonowych, miejskich, republikańskich, ogólnorosyjskich, a nawet międzynarodowych. Najbardziej znane zawody to „Iżewski karabin”, będące turniejem kwalifikacyjnym reprezentacji Rosji w biathlonie.
Z Iżewska pochodzi wielu sportowców światowego poziomu. Szczególnie znani są iżewscy biatloniści, którzy występują w różnych międzynarodowych konkursach. Swój wysoki poziom zawdzięczają oni również wytwarzanym w rodzinnym mieście znakomitym karabinkom. Miasto ma również swoje drużyny piłkarskie (Sojuz-Gazprom Iżewsk oraz FK Iżewsk), a także hokejową (Iżstal Iżewsk).
Miejskie tereny rekreacyjne:
Środki przekazu.
Lokalne media są w Iżewsku dobrze rozwinięte. Wśród wydawanych tu tytułów prasowych są pisma: „Centr”, „Udmurtskaja Prawda”, „Izwiestija Udmurtskoj Respubliki” (najstarsza udmurcka gazeta, której pierwszy numer ukazał się w 1917 roku), Dień, a także „Udmurt dunne” w języku udmurckim i wydawane przez mniejszość tatarską pismo „Janarysz”. Wśród miejscowych kanałów telewizyjnych popularne są REN-TW Iżewsk, Rossija, STS-Iżewsk. Do Iżewska dociera też sygnał innych popularnych rosyjskich kanałów telewizyjnych oraz stacji radiowych.
Do operatorów telefonii stacjonarnej obsługujących miasto należą WAT „WołgaTelekom”, „Mark-ITT”, „IżKript”, „Iżswiazinwest” i inni. Telefonię komórkową zapewniają tacy operatorzy, jak: „Megafon”, „MTS”, „Beeline”, „TELE2” oraz „Skylink”.

</doc>
<doc id="185934" url="https://pl.wikipedia.org/wiki?curid=185934" title="Carl Auer">
Carl Auer



</doc>
<doc id="185935" url="https://pl.wikipedia.org/wiki?curid=185935" title="Efekt Meissnera">
Efekt Meissnera

Efekt Meissnera, zjawisko Meissnera, także efekt Meissnera-Ochsenfelda lub zjawisko Meissnera-Ochsenfelda – zjawisko zaniku pola magnetycznego (wypchnięcia pola magnetycznego) w nadprzewodniku, gdy przechodzi on w stan nadprzewodzący. Zjawisko zostało odkryte w 1933 roku przez Walthera Meissnera i Roberta Ochsenfelda.
Zjawisko to jest podstawą do określenia, czy dany przewodnik o zerowym oporze elektrycznym jest nadprzewodnikiem.
Opis zjawiska.
Zewnętrzne pole magnetyczne o natężeniu mniejszym od granicznego nie wnika do nadprzewodnika, z wyjątkiem jego cienkiej warstwy przypowierzchniowej (jej grubość nazywa się głębokością wnikania Londonów); natężenie pola magnetycznego wewnątrz nadprzewodnika jest równe zeru. Graniczne natężenie, powyżej którego nadprzewodnictwo nie występuje, zależy od materiału nadprzewodnika oraz temperatury.
Gdy natężenie zewnętrznego pola magnetycznego przekroczy natężenie graniczne, zjawisko nadprzewodnictwa zanika, a pole magnetyczne zaczyna wnikać do wnętrza materiału. Jeżeli natężenie pola ponownie zmniejszy się, to znów ciało przechodzi w stan nadprzewodnictwa, a pole magnetyczne zostanie wypchnięte z wnętrza próbki. Przyczyną wypchnięcia jest pojawienie się w powierzchownej warstwie nadprzewodnika prądu elektrycznego o takim natężeniu, że wytworzone przez niego pole magnetyczne kompensuje pole magnetyczne wewnątrz nadprzewodnika. Związana z tym siła może utrzymać bryłkę nadprzewodnika nad stacjonarnym magnesem – jest to zjawisko lewitacji nadprzewodnika. Lewitujący w ten sposób nadprzewodzący magnes ma szczególną właściwość: może pozostawać w bezruchu (dzięki liniom pola magnetycznego uwięzionym w defektach sieci krystalicznej) lub wirować.
Wyjaśnienie fenomenologiczne.
Pierwszym wyjaśnieniem teoretycznym efektu Meissnera jest równanie Londonów:
i równanie Maxwella:
gdzie:
Ponieważ pole magnetyczne jest wirowe, to
Wynika stąd, że:
Ponieważ laplasjan formula_4 jest równy zero, pole magnetyczne wewnątrz nadprzewodnika, poniżej głębokości wnikania, wynosi zero.
Fenomenologiczna teoria Londonów pozwoliła na wyjaśnienie eksperymentów bez podania mikroskopowych przyczyn powstawania nadprzewodnictwa. Pierwszą teorią mikroskopową, z której wynika efekt Meissnera, jest teoria BCS.

</doc>
<doc id="185937" url="https://pl.wikipedia.org/wiki?curid=185937" title="Günther von Kluge">
Günther von Kluge

Günther Hans von Kluge (ur. 30 października 1882 w Poznaniu, zm. 19 sierpnia 1944 na autostradzie w okolicach Metzu) – generał marszałek polny Wehrmachtu, dowódca sił niemieckich na froncie zachodnim po lądowaniu w Normandii.
Pochodzenie.
Z pochodzenia był Prusakiem i synem oficera Cesarstwa Niemieckiego, który za zasługi wojenne otrzymał tytuł szlachecki.
Okres do wybuchu II wojny światowej.
Od 1901 był pruskim oficerem polowej artylerii. 22 marca 1907 został mianowany podporucznikiem 46 pułku artylerii polowej w Wolffenbüttel. Po ukończeniu Akademii Wojskowej jako porucznik służył w sztabie.
Podczas I wojny światowej służył jako oficer Sztabu Generalnego, a także jako oficer sztabu XXI Korpusu, wraz z którym walczył w Karpatach, zaś od 1917 jako oficer sztabowy 236 Dywizji Piechoty walczył we Flandrii i pod Artois. Ciężko ranny pod Verdun, powrócił do służby dopiero w 1919 jako oficer sztabowy 3. Dywizji Piechoty. Szybko awansował. Od 1923 pracował w Ministerstwie Reichswehry, zaś w trzy lata później został mianowany dowódcą 3. pułku artylerii w Żaganiu. W okresie międzywojennym był Szefem sztabu 1. Dywizji Kawalerii, który stacjonował we Frankfurcie nad Odrą, a w 1928 dowódcą 2. pułku artylerii w Schwerinie.
W 1932 był dowódcą artylerii III Korpusu w Berlinie. Do stycznia 1933 był pułkownikiem, a po dojściu Hitlera i NSDAP do władzy zaczął awansować. W tym też roku mianowany generałem majorem, a w kwietniu 1934 generałem porucznikiem. Od 1936 jako generał artylerii, zaś w grudniu 1938 został mianowany Głównodowodzącym Heeresgruppe 6 i brał udział w zajęciu Sudetów przez wojska niemieckie podczas agresji na Czechosłowację. We wrześniu tego roku objął dowództwo VI Okręgu Wojskowego. W marcu 1938 – po styczniowym kryzysie Blomberg – Fritsch pozbawiony dowództwa. Do czynnej służby został powołany w momencie wybuchu II wojny światowej. Przed wybuchem II wojny światowej mianowany dowódcą 4 armii.
Lata 1939–1940.
Brał udział w agresji Niemiec na Polskę w 1939 – jego zadanie polegało na przecięciu przez siły Wehrmachtu atakujące z Pomorza słupskiego województwa pomorskiego i kontynuowaniu ataku z terenu Prus Wschodnich w kierunku na Warszawę. 8 września 1939 jego jednostki dotarły do Płocka. Wraz z oddziałami uczestniczył w walkach nad Bzurą. 30 września 1939 za zasługi w wojnie z Polską podniesiony do rangi generała pułkownika (Generaloberst).
16 maja 1940 jego armia rozwija manewr, którego celem jest otoczenie Brytyjczyków w północnej Francji i Belgii. W trzy dni później kwaterował w Le Nouvion, na terenie zamku Bourbonów. Kilka następnych dni spędził wraz ze sztabem na zamku Linciaux, następnie dowodzone przez niego oddziały złamały francuski opór na rzece Risle i przekroczyły Sommę. 19 lipca 1940 po zwycięstwie wojsk niemieckich w bitwie o Francję został mianowany przez Adolfa Hitlera wraz z jedenastoma innymi generałami Wehrmachtu Generałem marszałkiem polnym. Podczas walk we Francji jego armia ulokowała się na północ od 12 Armii, której „pancerną pięścią” była 5 Dywizja Pancerna. 17 maja przybył do sztabu 7 Dywizji Pancernej, aby uzgodnić z Erwinem Rommlem dalsze działanie. 24 maja grupa Klugego mająca 40 dywizji przystąpiła do zabezpieczenia uderzenia na Paryż wzdłuż Sommy do La Fere, aż do wybrzeża morskiego.
Lata 1941–1944.
W 1941, podczas agresji III Rzeszy na ZSRR był dowódcą 4 Armii, która dotarła do bram Moskwy tak blisko, że na początku grudnia 1941 jej oficerowie mogli (przez lornetki) widzieć na własne oczy Kreml. 6 października 1941 wraz z 9 Armią gen. Adolfa Straußa jego formacje okrążyły pod Wiaźmą część sił lewego skrzydła radzieckiego Frontu Zachodniego oraz Frontu Rezerwowego. W tym też roku przyjął osobisty prezent od Hitlera w postaci 250 000 marek. 16 grudnia 1941 objął dowództwo nad Grupą Armii Środek. Miejsce to zajął po feldmarszałku Fedorze von Bocku. Później otrzymał on za zasługi na froncie wschodnim nagrodę 400 tys. Reichsmarek. Za otrzymane pieniądze kupił sobie nieduży majątek na Dolnym Śląsku.
Podczas bitwy na Łuku Kurskim (5 lipca 1943) na pozycje Armii Czerwonej od północy nacierała Grupa Armii Środek pod jego dowództwem. Trzy dni po inwazji brytyjsko-amerykańskiej na Sycylię, Hitler rozkazał von Klugemu przerwać bitwę pod Kurskiem. W ostatniej dekadzie września wycofał on wojska ze Smoleńska w obawie przed okrążeniem. W listopadzie 1943 został usunięty z zajmowanego stanowiska za krytykę decyzji Hitlera. 27 października miał wypadek samochodowy, na skutek którego trafił do szpitala. Oficjalnie podano, że ten fakt był powodem opuszczenia stanowiska dowódcy Grupy Armii Środek.
Latem 1944 został mianowany dowódcą Grupy Armii „D”. Od 3 lipca 1944 walczył już na zachodzie. Został mianowany Naczelnym Dowódcą Frontu Zachodniego. Objął to stanowisko po feldmarszałku von Rundstedcie odwołanym 30 czerwca 1944. Tego też dnia odbyło się w La Roche-Guyon pierwsze spotkanie Klugego z Rommlem.
Według danych SD z 1944 Kluge przez całe życie był związany z (surowo zabronionym w III Rzeszy) wolnomularstwem i korzystając z tych kontaktów pertraktował z aliantami. Przykładem tego może być zgoda na rozejm w celu wymiany rannych jeńców oraz personelu medycznego (pielęgniarek i „Blitzmädel”) oraz zwłok poległych wyższych oficerów.
Okres po zamachu na życie Hitlera.
16 lipca podpisał wraz z Rommlem „ultimatum” dla Hitlera, w którym przedstawił sytuację frontu zachodniego. Był wmieszany w spisek z 20 lipca, uczestniczył w „sprzysiężeniu generałów”. Na froncie zachodnim do końca pertraktował z Anglikami i Francuzami o zawarcie pokoju. Zawieszenie działań miało być pierwszą fazą. Jego wojsko miało objąć pełną władzę na obszarach frontowych oraz terytoriach pasa reńskiego. Von Kluge chciał stać się namiestnikiem Rzeszy dla obszarów przez siebie kontrolowanych. Na wieść o zamachu na Hitlera zakazywał bombardowań Anglii rakietami V1. Poinformował on centralę spisku 20 lipca 1944 (gen. Ludwika Becka), że Adolf Hitler uniknął śmierci. Po zamachu na życie Hitlera miał zostać dowódcą frontu wschodniego. Chciał stworzyć silniejszy front zachodni z Grup Armii „G” i „B” które miały oprzeć się na południu o granicę szwajcarską. Po udaniu się Rommla na kurację czaszki, objął dowództwo nad Grupą Armii B (19 lipca). 20 lipca odwiedził Rommla w szpitalu. 1 sierpnia 3 Amerykańska Armia dowodzona przez gen. Pattona zdobyła Avranches. Kluge już wówczas usilnie prosił Hitlera o umożliwienie mu wycofania wojsk za linię Sekwany w celu uniknięcia okrążenia. Jednak Hitler nie przyjmował tego do wiadomości. 4 sierpnia Hitler wydał zarządzenie o przeprowadzeniu kontrofensywy pod kryptonimem „Luttich”. Jej zadanie polegało na odcięciu amerykańskiej 3 A od jednostek 1 A. Ofensywa ruszyła trzy dni później, lecz jedynym sukcesem wojsk Klugego było zdobycie Mortain. Tego też dnia wojska kanadyjskie rozpoczęły atak na odcinku bronionym przez 12 dyw. panc. SS i 89 dyw. piech. 11 sierpnia część Grupy Armii B znalazła się w kotle. 15 sierpnia 1944 został usunięty ze stanowiska dowódcy frontu „West”. Aresztowany 16 sierpnia przez Jürgena Stroopa i przewieziony do Dombasle sur Heurthe w Lotaryngii.
Zdania historyków co do śmierci Klugego są podzielone, większość – m.in. brytyjski historyk Robert S. Wistrich – podaje, że von Kluge popełnił samobójstwo podczas podróży z Paryża do Metzu, rozgryzając fiolkę z cyjankiem (18 sierpnia). Według relacji Jürgena Stroopa 19 sierpnia 1944 feldmarszałek został zamordowany, przy czym upozorowano samobójstwo. W pożegnalnym liście z 18 sierpnia 1944 von Kluge wyraził jednak podziw dla wielkości Hitlera oraz swą dozgonną wierność, wzywając jednocześnie Führera do zakończenia wojny:
"Nie wiem, czy feldmarszałek Model, człowiek o sprawdzonych umiejętnościach, może jeszcze uratować sytuację. Z całego serca życzę mu powodzenia. Ale jeśli mu się nie uda (...), wzywam pana do zakończenia wojny" ("„Mein Führer, entschließen Sie sich, den Krieg zu beenden”").
Zbrodnie wojenne.
Podczas kampanii na wschodzie, na terytorium Polski i ZSRR, podległe Güntherowi von Kluge oddziały Wehrmachtu dokonywały szeregu zbrodni wojennych (m.in. rozstrzeliwanie radzieckich jeńców wojennych), za które Kluge ponosi współodpowiedzialność.
Rodzina.
Jego brat Wolfgang von Kluge został generałem.

</doc>
<doc id="185939" url="https://pl.wikipedia.org/wiki?curid=185939" title="Żelazko">
Żelazko

Żelazko – urządzenie służące do prasowania, czyli wygładzania tkaniny za pomocą wysokiej temperatury i nacisku. Prasowanie działa, gdyż pod wpływem temperatury rozluźniają się więzy w cząsteczkach polimerów tworzących włókna tkaniny. Kiedy włókna są gorące, rozprostowują się pod naciskiem żelazka i zachowują kształt po ochłodzeniu. Niektóre tkaniny jak np. bawełna wymagają też zastosowania wody.
Historia.
W przeszłości już w VIII w. Chińczycy stosowali rondle z rozpalonymi węglami w środku do prasowania jedwabiu. W XVIII w. żelazko stanowił jednostronnie wygładzony blok metalu (żelaza – stąd nazwa) z uchwytem. Po nagrzaniu, np. na płycie pieca kuchennego, bezwładność cieplna tego bloku pozwalała na utrzymanie przez kilka minut temperatury dostatecznie wysokiej, aby prasowanie było skuteczne. Po ostygnięciu żelazko trzeba było ponownie podgrzać przez postawienie na piecu. Kształt żelazka przypomina stopę, z trójkątnie zakończonym czubem z jednej strony i z płaską krawędzią od strony „pięty”; kształt ten upowszechnił się także w następnych, nowocześniejszych konstrukcjach ze względu na wygodę prasowania.
Udoskonaleniem żelazka była konstrukcja, w której nad „stopą” umieszczano małe palenisko na węgiel drzewny, co umożliwiało umieszczenie w nim kawałków żaru, podtrzymujących wysoką temperaturę żelazka, bez konieczności odstawiania go co chwilę na płytę kuchenną. Później węgiel drzewny zastąpiono żelazną sztabką (tzw. duszą) rozgrzewaną w palenisku.
Żelazko elektryczne wynalazł w 1882 roku Henry W. Seeley, który umieścił wewnątrz elektrycznie podgrzewaną spiralę grzejną o mocy kilkuset watów, zasilaną z domowej sieci elektrycznej. Później dodano do żelazka termoregulator, pozwalający na utrzymanie żądanej temperatury z dokładnością do kilku stopni Celsjusza, a także urządzenia nawilżające, co pozwala łatwo prasować różne rodzaje tkanin.
Formą dużego przemysłowego żelazka jest magiel.
Rodzaje.
Na rynku możemy spotkać wiele rodzajów żelazek, różnią się one typami. Do najpopularniejszych możemy zaliczyć żelazka: "tradycyjne, parowe, turystyczne i systemowe". Różnice, które możemy zauważyć to rodzaj ich funkcjonalności, decydują o zakupie odpowiedniego rodzaju żelazka.
Funkcje współczesnych żelazek.
Modele współcześnie występujące na rynku mają wiele udogodnień, w tym:
Zbiory muzealne.
W Niemczech, w Zamku Gochsheim znajduje się prawdopodobnie największa w całej Europie kolekcja żelazek (do 1300) z całego świata. W Rosji znane jest Muzeum Żelazka w Perejasławiu Zaleskim. Na Ukrainie wielka kolekcja żelazek znajduje się na wystawie i w zbiorach kompleksu historyczno-kulturalnego Zamek Radomyśl.

</doc>
<doc id="185940" url="https://pl.wikipedia.org/wiki?curid=185940" title="Melchior Grodziecki">
Melchior Grodziecki

Melchior Grodziecki (ur. prawdopodobnie w 1582 w Cieszynie, zm. 7 września 1619 w Koszycach) – polski duchowny katolicki, jezuita, męczennik i święty Kościoła katolickiego. W 1603 roku wstąpił do Towarzystwa Jezusowego i dwa lata później złożył śluby zakonne ubóstwa, czystości i posłuszeństwa. Kształcony teolog, uczył w kolegiach jezuickich w Brnie oraz Kłodzku. Po przyjęciu święceń kapłańskich w 1614 roku, pracował w Czechach jako kaznodzieja i spowiednik. Posłany w czasie wojny trzydziestoletniej do Koszyc, po zdobyciu miasta przez wojska Jerzego I Rakoczego był torturowany i ścięty toporem za wyznawanie wiary katolickiej. Po ponad 350 latach zabiegów, został kanonizowany przez papieża Jana Pawła II w dniu 2 lipca 1995 roku na Słowacji. Szczątki świętego, w 1784 roku złożone w tyrnawskim klasztorze sióstr urszulanek, spoczywają tam do dzisiaj. Wspomnienie liturgiczne obchodzi się 7 września.
Życiorys.
Melchior Grodziecki urodził się w 1581 roku lub w początkach 1582 roku w Cieszynie, najprawdopodobniej w polskiej rodzinie mieszczańskiej Jerzego Grodskiego i jego małżonki, córki Beranka. Uczył się w wiedeńskim kolegium jezuickim. Uczył się tam przede wszystkim języka łacińskiego i literatury rzymskiej, natomiast w mniejszym wymiarze – języka greckiego i innych przedmiotów. Wówczas poznał swego przyszłego towarzysza męczeństwa, Stefana Pongracza. W liście z 1602 roku pisał do rodziców, iż „spotkało go wielkie szczęście”, gdyż został przyjęty do sodalicji mariańskiej, która byłą religijną organizacją międzyklasową przeznaczoną dla najpilniejszych i najbardziej wyrobionych moralnie uczniów. Ukończywszy w 1603 roku kolegium jezuickie w Wiedniu, 22 maja tegoż roku wstąpił do Towarzystwa Jezusowego i rozpoczął nowicjat w Brnie. Nowicjusze byli uczeni całkowitego poświęcenia dla sprawy Kościoła. Dwa lata później, 22 maja 1605 roku, Melchior Grodziecki złożył śluby zakonne ubóstwa, czystości i posłuszeństwa.
Po złożeniu ślubów, Melchior Grodziecki przez rok uczył w kolegium jezuickim w Brnie w latach 1605–1606, a następnie w kolegium jezuickim w Kłodzku w latach 1606–1607. Przez rok, w okresie 1607–1608, uczył się w seminarium nauczycielskim w Budziejowicach, aby móc wykładać w klasach wyższych. W 1608 powrócił do nauczania w kłodzkim kolegium jezuickim.
W 1608 roku Melchior Grodziecki udał się na studia; zgłębiał retorykę w Neuhaus oraz logikę w Pradze. Uczył się także gramatyki w Brnie, Neuhaus oraz w Kłodzku. Na drugim roku filozofii, z braku dostatecznej wiedzy i zdolności spekulatywnych, przerwał naukę i został skierowany na dwuletnie studium teologii moralnej, aby móc podjąć pracę duszpasterską. Teologię moralną oraz polemiczną studiował w latach 1612–1614. Prawdopodobnie w czasie swej edukacji akademickiej kształcił się również muzycznie.
W 1614 roku w Pradze przyjął święcenia kapłańskie i do 1618 roku pracował jako kaznodzieja. Katechizował, głosił w praskich kościołach oraz we wsi Kopanina kazania w języku czeskim (którego nauczył się w brneńskim nowicjacie) i spowiadał. Jednocześnie od 1616 roku kierował orkiestrą praskiej bursy ubogich studentów przygotowujących się do stanu kapłańskiego. Od sierpnia do grudnia 1618 roku Melchior Grodziecki odbywał w Brnie trzecią probację.
Po wybuchu wojny trzydziestoletniej, w czerwcu 1618 roku jezuici zostali wygnani z Czech, natomiast w niecały rok później również z Moraw. Gdy jezuici, wśród których znajdował się Melchior Grodziecki, opuścili Brno, w mieście wybuchł pożar. Zostali sprowadzeni z powrotem i zaaresztowani pod zarzutem podpalenia. Po kilku dniach zostali wypuszczeni i rozeszli się w różne strony. Melchior Grodziecki podążył na ówczesne Górne Węgry (dzis. Słowację) do Humennego. Tam, 16 czerwca 1619 roku, złożył wieczyste śluby zakonne na ręce ks. Aleksandra Doboksy, rektora kolegium jezuickiego. W 1619 roku, na prośbę gubernatora miasta Andrzeja Doczy, został posłany do Koszyc w charakterze kapelana wojskowego dla wojsk cesarskich stacjonujących w Koszycach oraz dla katolików węgierskich mieszkających w mieście.
Gdy Koszyce zostały zajęte przez Jerzego I Rakoczego na rozkaz władcy Siedmiogrodu, Gabora Bethlena, Grodziecki został uwięziony wraz z Markiem Kriżem i Stefanem Pongraczem pod zarzutem podżegania katolików przeciwko protestantom. Wszyscy trzej zostali poddani trwającym całą noc okrutnym torturom. Melchior Grodziecki, odmówiwszy wyparcia się wiary katolickiej i przyjęcia kalwińskiej, został ścięty toporem. Okaleczone, rozczłonkowane ciała zostały nad ranem wrzucone do dołu kloacznego. Zbrodnia wywołała oburzenie czeskich protestantów. Po naradzie rady miejskiej, zwłoki zostały przeniesione w inne miejsce i przysypane gruzem.
Dopiero po klęsce Rakoczego ciało męczennika wydano katolikom. Po negocjacjach z posłem Ferdynanda II, Zygmuntem Forgácsem, Bethlen pozwolił potajemnie zabrać zwłoki Melchiora Grodzieckiego. W marcu 1620 roku, żona Forgácsa, hrabina Katarzyna Pálffy, wywiozła je do pod Preszowem, gdzie zostały uroczyście złożone w kościele franciszkańskim, następnie w nowo wybudowanym kościele pw. św. Katarzyny Aleksandryjskiej w Hertníku koło Bardejowa. Stamtąd przeniesiono je w 1635 roku do tyrnawskiego klasztoru św. Klary. W 1784 roku szczątki trafiły do tyrnawskiego klasztoru sióstr urszulanek i tam znajdują się po dzień dzisiejszy.
Kult.
Kult Melchiora Grodzieckiego rozpoczął się na Słowacji i na Węgrzech, a później rozszerzył się na Morawy i Śląsk. W 1628 roku rozpoczęto proces beatyfikacyjny. Pierwsze starania o beatyfikację zostały podjęte przez arcybiskupa ostrzyhomskiego, Piotra Pázmány'ego. Polecił on swemu wikariuszowi, biskupowi Waradynu zebranie świadków i spisanie od nich świadectw pod przysięgą. Po zebraniu zeznań od świadków w informacyjnym procesie przedwstępnym stwierdzono, iż męczennicy ponieśli śmierć wyłącznie w wyniku wyznawania wiary katolickiej. W listach z września 1628 roku arcybiskup Pázmány poinformował papieża Urbana VIII o coraz szerszym kulcie oddawanym trzem duchownym i poprosił o beatyfikację. Papież jednak surowo zakazał oddawania czci relikwiom przyszłych świętych i nakazał dalsze zbadanie sprawy. W styczniu 1661 roku, biskup siedmiogrodzki z polecenia arcybiskupa ostrzyhomskiego przeprowadził nowe badania w Tyrnawie i przesłuchał nowych świadków, jednak proces został zawieszony niemal na dwieście lat.
Proces został wznowiony za sprawą o. Józefa Boero, jezuity. Przy poparciu prymasa Węgier, Jana Scitovszky’ego, w 1859 roku jezuita zwrócił się do Kongregacji ds. Obrzędów z prośbą o wznowienie procesu beatyfikacyjnego. 19 września 1859 roku, po przebadaniu dokumentów, kongregacja pod przewodnictwem kard. Konstantyna Patriziego stwierdziła, iż należy wyznaczyć komisję do prowadzenia formalnego procesu beatyfikacyjnego. Papież zatwierdził tę decyzję, i od 22 września 1859 roku, Melchiorowi Grodzieckiemu przysługiwało określenie „Wielebny”. Kard. Patrizi polecił prymasowi Scitovszky'emu wyznaczyć komisję do zebrania świadectw o cudach i łaskach otrzymanych za pośrednictwem Melchiora Grodzieckiego. Komisja zakończyła działania w 1864 roku i relikwie świętego wraz z dokumentami zostały wysłane do Rzymu. Proces został zakończony w 1904 roku.
Melchior Grodziecki został beatyfikowany 15 stycznia 1905 roku przez Piusa X w kościele św. Piotra i Pawła w Rzymie. W Cieszynie odbyła się trzydniowa uroczystość w dniach 12–15 października 1905 roku, w której wzięli udział profesorowie i uczniowie Sodalicji Mariańskich, a także wszystkie stany i organizacje śląskie. Kanonizację przeprowadził 2 lipca 1995 papież Jan Paweł II w czasie odprawianej na koszyckim lotnisku mszy świętej. Wspomnienie liturgiczne Melchiora Grodzieckiego obchodzi się 7 września. W ikonografii święty przedstawiany jest w stroju zakonnym w scenie męczeństwa, wspólnie z towarzyszami.
Kontrowersje dotyczące pochodzenia.
Przez stulecia utrwalił się pogląd, że św. Melchior Grodziecki wywodził się z polsko-śląskiej rodziny szlacheckiej Grodzieckich (też Grodeckich) herbu Radwan. Takiemu poglądowi sprzyjał fakt, że Grodzieccy z Grodźca pozostali w czasach rozwoju reformacji jedyną rodziną szlachecką katolicką w Księstwie Cieszyńskim oraz że członkowie tej rodziny sprawowali wcześniej funkcje duchownych: Jan Grodziecki, bliski przyjaciel i współpracownik Stanisława Hozjusza, brał udział w Soborze Trydenckim, otrzymał sakrę biskupią i korespondował z cesarzem Maksymilianem II. Duchownym katolickim był również Wacław Grodziecki, dziekan kolegiaty brneńskiej, a zarazem kanonik ołumuniecki i wrocławski. Sześćdziesiąt lat po śmierci Melchiora jego biogram opublikował w 1682 roku Bohuslaw Balbin, czeski jezuita w swoim dziele omawiającym dzieje królestwa czeskiego, zamieścił notę biograficzną Melchiora, w której określił, że "Melchior Grodecius S.J." urodził się w Cieszynie, w rodzinie polskiej szlachty Grodzieckich z Brodów, oraz że jego stryjem był biskup ołomuniecki Jan Grodziecki. Informacje te powielane były przez kolejnych autorów licznych publikacji. Jednak prowadzone od 2001 roku badania prof. Wacława Gojniczka z Uniwersytetu Śląskiego zweryfikowały dotychczasową wiedzę. Przed prof. Gojniczkiem swoje wątpliwości co do pochodzenia Melchiora, miał prof. Hermann Zebisch z Cieszyna, który w liście z dnia 23 września 1932 roku do dyrektora cieszyńskiego muzeum inż. Wiktora Kargera zastanawiał się m.in. czy imię Melchior nie było jego imieniem zakonnym, gdyż nie potrafił wskazać jego pokrewieństwa z Grodzieckimi z Grodźca. 
Badania prof. Gojniczka świadczące o tym, że św. Melchior nie był spokrewniony z Grodzieckimi z Brodów na Grodźcu wykazały, że:
Powyższe argumenty skłaniają do przyjęcia wniosku, że św. Melchior Grodziecki nie pochodził ze szlacheckiej rodziny Grodzieckich z Brodów na Grodźcu. Skoro pochodził z Cieszyna, gdzie się urodził w 1581 roku lub w początkach 1582 roku, to najprawdopodobniej jest identyczny z Melchiorem Grodskim – wspomnianym w cieszyńskich aktach archiwalnych – urodzonym w początkach lat osiemdziesiątych XVI wieku w Cieszynie w rodzinie mieszczańskiej Jerzego i jego małżonki, córki Beranka, w którymś z narożnych domów przy ulicy Polskiej (dziś ul. Głębokiej). A do pomyłki mogło dojść dlatego, że tak nazwisko Grodziecki jak i Grodski (Grodzki) po łacinie zapisuje się jako Grodecius. Oryginalny zapis z cieszyńskich ksiąg sądowych z dnia 20 lipca 1584 roku brzmi: "Gyrzika Grodskeho syna totiz Melchera Grodskeho".
Nowe badania zostały w ostatnich latach ogłoszone w kilku publikacjach oraz zostały zaprezentowane na konferencjach w obecności hierarchów Kościoła. Do nowych ustaleń odniosła się Kuria Bielsko-Żywiecka w oficjalnym komunikacie w 2019 roku z okazji Roku św. Melchiora podając, że "(...) istnieją jednak przesłanki, które mówią, że był on synem Jerzego, cieszyńskiego mieszczanina (...)". Także we wszystkich przemówieniach jubileuszowych biskupa mowa była o św. Melchiorze z Cieszyna bez wspominania Grodźca. Na oficjalnej stronie Diecezji bielsko-żywieckiej zamieszczono także artykuł pt."Św. Melchior – cieszyński mieszczanin z urodzenia?".

</doc>
<doc id="185941" url="https://pl.wikipedia.org/wiki?curid=185941" title="Wyspa Świętego Tomasza">
Wyspa Świętego Tomasza

Wyspa Świętego Tomasza () – wyspa na Oceanie Atlantyckim, w Zatoce Gwinejskiej, największa wyspa Wysp Świętego Tomasza i Książęcej, zajmuje powierzchnię 859 km². Zamieszkuje ją 133,6 tys. osób (2004), czyli około 96% ludności całego kraju. 
W północno-wschodniej części Wyspy Świętego Tomasza znajduje się stolica kraju São Tomé. Inne ważne miejscowości na wyspie to: Santo Amaro, Santana, Neves (ważny port morski) i Trindade. 
Wnętrze wyspy jest górzyste, z najwyższym szczytem Pico de São Tomé wznoszącym się na wysokość 2024 m n.p.m., i porośnięte lasem (Park Narodowy Obo). Ważną rolę odgrywa rolnictwo, które uprawia się na północnym i wschodnim wybrzeżu. Są to głównie uprawy plantacyjne: kakaowiec, kawa, palma kokosowa i palma oleista. 
Niedawno odkryto na północ od wyspy złoża ropy naftowej pod dnem Zatoki Gwinejskiej, które mają być w niedalekiej przyszłości eksploatowane.

</doc>
<doc id="185945" url="https://pl.wikipedia.org/wiki?curid=185945" title="Podział administracyjny Wysp Świętego Tomasza i Książęcej">
Podział administracyjny Wysp Świętego Tomasza i Książęcej

Podział administracyjny Wysp Świętego Tomasza i Książęcej jest dwustopniowy, obejmuje dwie prowincje, które dzielą się na siedem dystryktów.
Prowincje.
Wyspy Świętego Tomasza i Książęca podzielone są na 2 prowincje, obejmujące każda jedną z dwóch głównych wysp państwa:
Okręgi.
Dalej prowincje podzielone są na 7 okręgów: sześć na Wyspie Świętego Tomasza i jeden na Wyspie Książęcej:

</doc>
<doc id="185949" url="https://pl.wikipedia.org/wiki?curid=185949" title="Męczennicy koszyccy">
Męczennicy koszyccy

Męczennicy koszyccy – męczennicy antykatolickich prześladowań, święci Kościoła katolickiego: Melchior Grodziecki SJ, Stefan Pongracz SJ i Marek Križ, kanonik.
W czasie wojny trzydziestoletniej, gdy Jerzy Rakoczy zdobył Koszyce, byli na zamku. 7 września 1619 napastnicy dostali się tam, aresztowali ich i wydali na nich wyrok śmierci, co miało być karą za ich kontakty z katolicką Polską i zwalczanie protestantyzmu. Kanonika zamordowali od razu, natomiast jezuitów torturowano, aby zmusić ich do wyrzeczenia się wiary, gdy to nic nie dało, a torturowani nie mieli już sił, odrąbano im głowy toporem. Takie postępowanie oburzyło nawet ludność protestancką.
W rokowaniach z Bethlenem posłowie cesarza Ferdynanda II uzyskali wydanie ciał męczenników, które pogrzebano w okolicach Preszowa. W 1635 r. ciała przeniesiono do Trnawy.
Męczennikom koszyckim ludność Słowacji, Moraw, Węgier i Śląska przypisywała liczne cuda i łaski, co doprowadziło do rozpoczęcia procesu beatyfikacyjnego już w 1628 roku.
Beatyfikowani zostali 15 stycznia 1905 przez papieża Piusa X w Rzymie, a kanonizowani 2 lipca 1995 w Koszycach na Słowacji przez Jana Pawła II, co spotkało się z protestem niektórych środowisk protestanckich.

</doc>
<doc id="185951" url="https://pl.wikipedia.org/wiki?curid=185951" title="Grzech ciężki">
Grzech ciężki



</doc>
<doc id="185953" url="https://pl.wikipedia.org/wiki?curid=185953" title="Grzech powszedni">
Grzech powszedni



</doc>
<doc id="185954" url="https://pl.wikipedia.org/wiki?curid=185954" title="Kościół NMP w Poznaniu">
Kościół NMP w Poznaniu



</doc>
<doc id="185958" url="https://pl.wikipedia.org/wiki?curid=185958" title="Alojzy Wiktor Stepinac">
Alojzy Wiktor Stepinac

Alojzy Wiktor Stepinac (; ur. 8 maja 1898 w Brezariciu, zm. 10 lutego 1960 w Krašiciu) – chorwacki duchowny katolicki, kardynał, prymas Chorwacji i błogosławiony Kościoła katolickiego. Arcybiskup Zagrzebia (1937–1960), wikariusz wojskowy ustaszów (1942–1945), członek parlamentu NDH (1943–1945). W 1946 roku skazany przez komunistyczny sąd w Zagrzebiu na 16 lat więzienia. Po pięciu latach zwolniony z więzienia, a karę zamieniono na zakaz opuszczania parafii w Krašiciu. W 1952 roku został kardynałem. W 1998 roku papież Jan Paweł II ogłosił go męczennikiem i beatyfikował.
Życiorys.
Wczesne lata.
Alojzy Wiktor Stepinac urodził się w chłopskiej rodzinie we wsi Brezarić koło Krašicia w Chorwacji (wówczas w Austro-Węgrzech). W 1916 roku ukończył gimnazjum w Zagrzebiu. Brał udział w I wojnie światowej; tuż przed osiemnastymi urodzinami powołano go do armii austro-węgierskiej. Na froncie został ranny i spędził pięć miesięcy we włoskiej niewoli. Po wojnie rozpoczął studia rolnicze na Uniwersytecie w Zagrzebiu, ale po pierwszym semestrze wrócił na wieś, żeby pomagać ojcu. W 1924 roku wstąpił do seminarium duchownego, skąd wysłano go do Rzymu, gdzie ukończył filozofię i teologię na Papieskim Uniwersytecie Gregoriańskim. Wyświęcony na księdza w 1930 roku, sprawował kościelne urzędy w Zagrzebiu. Z jego inicjatywy powstała "Caritas" archidiecezji oraz rozpoczęto publikację czasopisma „Caritas”.
W 1934 roku wyznaczony na biskupa koadiutora archidiecezji zagrzebskiej, objął ją trzy lata później, zostając jednym z najmłodszych arcybiskupów w historii Kościoła. W 1936 roku zdobył górę Triglav (2864 m n.p.m.) – najwyższy szczyt Alp Julijskich (część Alp Wschodnich) i ówczesnej Jugosławii; w 2006 roku uczczono to osiągnięcie wystawieniem specjalnej kaplicy niedaleko szczytu.
Arcybiskup Zagrzebia.
Po tym, jak 7 grudnia 1937 roku zmarł abp Antun Bauer, Alojzy Stepinac zastąpił go na stanowisku arcybiskupa Zagrzebia. Zakładał nowe parafie w Zagrzebiu. Prowadził aktywną działalność społeczną, np. w kwestii rosnącego bezrobocia. Wspierał prasę katolicką, zaś aborcję uznawał za „czyste zło, którego w żaden sposób nie da się rozumowo usprawiedliwić”. Podczas Wielkiego Postu w 1938 roku Stepinac powiedział do grupy studentów z Uniwersytetu w Zagrzebiu: 
Kiedy wskutek prześladowań z Niemiec i Austrii zaczęli napływać żydowscy uchodźcy, arcybiskup Stepinac 11 stycznia 1939 wystosował list do 298 wybitnych Chorwatów z prośbą o pomoc: 
II wojna światowa.
W 1939 roku przeznaczył dla karmelitanek bosych wypędzonych przez nazistów z austriackiego Mayerlingu dom w Brezovicy, dzielnicy Zagrzebia.
5 listopada 1940 roku zapisał: 
Stosunek do NDH.
6 kwietnia 1941 roku państwa Osi zaatakowały Jugosławię, która skapitulowała po dwunastu dniach walk, i utworzyły marionetkowe Niepodległe Państwo Chorwackie, które Stepinac początkowo poparł. Nowy reżim, na czele którego stanął "poglavnik" Ante Pavelić, deklarował wierność religii katolickiej i prowadził politykę eksterminacji mniejszości w celu stworzenia państwa jednolitego religijnie. Ante Pavelić otrzymał błogosławieństwo od Stepinaca, później rozczarowanego nowym reżimem. 16 kwietnia 1941 roku Stepinac złożył wizytę Paveliciowi, zapisując po niej w dzienniku, że nowy przywódca „nie będzie tolerował Cerkwi prawosławnej”. Na tej podstawie arcybiskup ocenił, że "poglavnik" jest „szczerym katolikiem”. Równie lojalnej współpracy z ustaszami Stepinac wymagał od episkopatu. 28 kwietnia 1941 roku Stepinac napisał do duchowieństwa swej diecezji: 
Zdaniem niektórych historyków, Stepinac wahał się między prywatnymi protestami a publicznym wspieraniem reżimu Pavelicia, między pochwalaniem jego celów a kwestionowaniem środków. Z jednej strony legitymizował władzę ustaszów, sprawując funkcję ich wikariusza wojskowego, zasiadając w kontrolowanym przez nich parlamencie i uczestnicząc w państwowych ceremoniach, a z drugiej strony próbował osłabić konsekwencje swojego poparcia, chroniąc pewną liczbę osób zagrożonych represjami i namawiając władze, aby łagodniej realizowały swoją politykę.
26 października 1943 roku Niemcy zabili brata arcybiskupa, Mijo Stepinaca.
Kontrowersje wokół stosunku do zbrodni NDH.
28 marca 1941 roku wyraził swój pogląd na stosunki serbsko-chorwackie, wyrażając równocześnie żal z powodu podziału chrześcijaństwa na prawosławie i katolicyzm.
„W sumie Chorwaci i Serbowie są niczym dwa światy, biegun północny i biegun południowy, nigdy nie będą mogli się spotkać, do tego potrzeba cudu Boga. Schizma jest największym przekleństwem w Europie, prawie większym niż protestantyzm. Tutaj nie ma żadnych zasad moralnych, nie ma prawdy, nie ma sprawiedliwości, nie ma też uczciwości”. Stepinac nie unikał przejmowania własności Serbskiego Kościoła Prawosławnego na rzecz chorwackiego Kościoła katolickiego – wysłał np. specjalną petycję do Pavelicia, prosząc o przekazanie trapistom serbskiego klasztoru w Orahovicy.
Jednakże już 22 kwietnia 1941 roku zaprotestował przeciwko przepisowi nakazującemu Żydom noszenie gwiazdy Dawida, wyrażając to w słowach: „Jeżeli oznacza się i piętnuje ludzi za pochodzenie, rasę i przynależność do innego narodu, rodzi się wstydliwe pytanie o człowieczeństwo i moralność… ani cudzołożnicy, ani nierządnice nie są napiętnowani widocznymi znakami”. W okresie ludobójczych działań ustaszów przeciwko Serbom, na wieść o masakrze w Glina Stepinac, 14 maja 1941 roku wysłał list do Ante Pavelicia, przywódcy ustaszy i "poglavnika" Niepodległego Państwa Chorwackiego (NDH), w którym wyraził nadzieję, że na całym terytorium Chorwacji nie zostanie zabity ani jeden Serb, jeśli nie udowodni mu się winy w sprawiedliwym procesie. Natomiast w liście z 21 lipca napisał do Pavelicia: „Przekonany jestem, że dzieje się tak poza Pańską wiedzą”. Kiedy 12 października 1941 roku ustasze zburzyli synagogę w Zagrzebiu arcybiskup Stepinac publicznie potępiając ten czyn, powiedział: „Dom Boży jakiejkolwiek wiary jest świętym miejscem…”.
Również w kazaniach Stepinaca głoszonych po 1942 roku zaczęły pojawiać się protesty przeciwko drastycznym metodom, stosowanym przez ustaszów wobec Serbów, zwłaszcza jeśli te metody były niezgodne z kościelną doktryną. Arcybiskup podawał w wątpliwość szczerość masowych nawróceń, dokonywanych pod lufami karabinów. Później osobiście angażował się w ochronę prawosławnych i Żydów, co skłoniło Pavelicia do wysłania tajnej noty do Watykanu z prośbą o usunięcie Stepinaca z urzędu. "Poglavnik" nie stracił jednak całkowicie zaufania do arcybiskupa, bo kiedy w 1945 roku uciekał z kraju, zaproponował duchownemu, by stanął na czele rządu tymczasowego. Stepinac odmówił, ale przyjął depozyt władz NDH – archiwa i część zarekwirowanych kosztowności.
Francis D'Arcy, brytyjski minister przy Stolicy Apostolskiej w latach wojny, napisał, że od 1942 roku arcybiskup stał się „surowym krytykiem” nazizmu i stwierdził, że obalił on teorię nazistowską, przytaczając jego słowa: 
Stepinac pisał też do Pavelicia 24 lutego 1943 roku: 
Również z 1943 roku pochodzą te słowa: 
Później Stepinac wezwał urzędników państwowych, aby powstrzymali się od prześladowania Żydów, jak i kogokolwiek innego. Stepinac zaapelował do księży prawosławnych, by przechodzili na czas niebezpieczeństwa i bezpośredniego zagrożenia życia do Kościoła katolickiego, a po minięciu niebezpieczeństwa powrócili na łono Kościoła prawosławnego. Był również zaangażowany bezpośrednio lub pośrednio w ocalenie życia setek Żydów.
Dr Amiel Shomrony, pseudonim „Emil Schwartz”, osobisty sekretarz Miroslava Saloma Freibergera, naczelnego rabina w Zagrzebiu, działający jako pośrednik między naczelnym rabinem i Stepinacem, stwierdził, że Stepinac jest naprawdę błogosławiony, gdyż zrobił najwięcej i najlepiej, jak tylko potrafił dla ratowania Żydów w czasie wojny. Kiedy wiosną 1943 roku Freiberger został aresztowany przez chorwacką policję, tuż po wizycie Heinricha Himmlera, który osobiście przybył do Zagrzebia, niezadowolony z opieszałości reżimu w sprawie rozwiązania kwestii żydowskiej w Chorwacji, arcybiskup Stepinac natychmiast wysłał wniosek o jego uwolnienie do urzędników państwowych, ale bez powodzenia.
Rząd ustaszów próbował naciskać na Stolicę Apostolską, aby usunęła Stepinaca ze stanowiska arcybiskup Zagrzebia, jednak bez skutku. Watykan pomimo nacisków włoskiego rządu nigdy nie uznał też państwa chorwackiego. Pod koniec 1941 roku zaczął krążyć list rzekomo napisany przez Chorwata Prvislava Grisogono do Stepinaca, wplątujący go w makabryczne szczegóły zbrodni przeciw Serbom. Sam Grisogono napisał do Stepinaca, że list jest fałszerstwem i odciął się od jego treści. Stepinac organizował ucieczki prześladowanych Żydów do krajów neutralnych.
Po wojnie do izraelskiego instytutu Jad Waszem wpłynęły dwa wnioski od prywatnych osób z Chorwacji o przyznanie Stepinacowi tytułu „Sprawiedliwy wśród Narodów Świata”. Instytut wnioski odrzucił, .
Proces i wyrok.
17 maja 1945 roku Stepinac został aresztowany przez władze komunistycznej Jugosławii. Po dwóch tygodniach został zwolniony, a następnego dnia spotkał się z przywódcą państwa, Josipem Broz Tito. Nie doszło między nimi do żadnego porozumienia. Później przez pewien czas rząd w Belgradzie wysyłał prośby do Watykanu o wycofanie Stepinaca, ale bez rezultatu. 22 listopada 1945 roku ukazał się list biskupów chorwackich napisany z inicjatywy Alojzego Stepinaca, w którym biskupi potępili prześladowania przez komunistów Kościoła katolickiego, a nowy ustrój określili jako uosobienie „bezbożnego ducha materializmu, skąd ludzkość nie może się spodziewać niczego dobrego”. 4 listopada 1945 roku w miejscowości Zaprešić doszło do nieudanej próby zamachu na życie Stepinaca. 18 września 1946 roku arcybiskupa ponownie aresztowano, a 30 września rozpoczął się jego proces. Dwa dni po aresztowaniu Stepinaca zaprotestował Louis Breier z Nowego Jorku, Prezes Gminy Żydowskiej w USA:
„Ten wielki człowiek jest sądzony jako współpracownik nazizmu. Protestujemy przeciwko temu oszczerstwu. Zawsze był szczerym przyjacielem Żydów i nie ukrywał tego, nawet w czasach okrutnych prześladowań pod rządami Adolfa Hitlera i jego zwolenników. Wraz z Piusem XII, arcybiskup Stepinac był wielkim obrońcą prześladowanych Żydów w Europie”.
11 października 1946 roku sąd skazał Stepinaca na 16 lat więzienia, za zdradę stanu i zbrodnie wojenne, bowiem w czasie wojny uczestniczył w rządach Ustaszy i był głową krajowego Kościoła, a jugosłowiańska opinia publiczna i władze uznały go za winnego kolaboracji z wrogiem, zbrodni wojennych i współudział w przymusowych konwersjach prawosławnych Serbów na katolicyzm. Opinie historyków i opinii publicznej odnośnie do procesu są podzielone, niektóre badania zachodnich badaczy przedstawiają proces jako pokazowy, jeszcze inni twierdzą, że proces został przeprowadzony właściwie. Światowa opinia publiczna potępiła wyrok, „New York Times” napisał 13 października 1946 roku, że: 
1 listopada 1946 Winston Churchill w Izbie Gmin wyraził „wielki smutek” z powodu wyniku procesu.
Po wojnie, jako zwolennik niepodległości Chorwacji wspierał byłych ustaszów (Križari), przeprowadzających ataki sabotażowo-dywersyjne na terenie Jugosławii.
Wypuszczono go po pięciu latach, pod warunkiem, że wyjedzie do Rzymu, albo resztę kary spędzi w swojej parafii w Krašiciu. Stepinac wybrał Krašić. 29 listopada 1952 roku jego nazwisko pojawiło się na liście kardynałów, mianowanych przez papieża Piusa XII. W ostatnich latach życia Stepinac przewlekle chorował. Zmarł 10 lutego 1960 roku. Ostatnie słowa wypowiedział po łacinie „Fiat voluntas tua!” tzn. „Bądź wola Twoja”.
Symboliczna rehabilitacja i beatyfikacja.
14 lutego 1992 roku parlament niepodległej Chorwacji unieważnił proces polityczny wytoczony kard. Alojzemu Stepinacowi i wyrok skazujący. 3 października 1998 roku Jan Paweł II beatyfikował Stepinaca podczas wizyty w Mariji Bistricy. Ogłaszając beatyfikację, papież powiedział: „Dzięki swojemu doświadczeniu ludzkiemu i duchowemu błogosławiony Alojzy Stepinac mógł pozostawić swoim rodakom swoistą busolę, która pozwala im odnajdywać właściwy kierunek. Jej punkty kardynalne to wiara w Boga, szacunek dla człowieka, miłość do wszystkich prowadząca do przebaczenia, jedność z Kościołem kierowanym przez Następcę Piotra”.
W 2016 roku decyzją papieża Franciszka proces kanonizacyjny chorwackiego duchownego został wstrzymany.
Linki zewnętrzne.
 

</doc>
<doc id="185962" url="https://pl.wikipedia.org/wiki?curid=185962" title="Petunia Dursley">
Petunia Dursley



</doc>
<doc id="185966" url="https://pl.wikipedia.org/wiki?curid=185966" title="Grand Prix Stanów Zjednoczonych Formuły 1">
Grand Prix Stanów Zjednoczonych Formuły 1

Grand Prix Stanów Zjednoczonych – wyścig organizowany nieregularnie, w różnych miejscach, od roku 1908. Od sezonu 1959 pojawiał się w kalendarzu Formuły 1 jako eliminacja Mistrzostw Świata.
Historia.
W pierwszych latach istnienia Formuły 1, wyścig Indianapolis 500 był jedną z jej eliminacji. Mimo tego żaden z regularnych kierowców nie pojawiał się tam, wyjątkiem był Alberto Ascari w 1952 r. Dopiero siedem lat później oficjalna eliminacja Formuły 1 w Stanach przyciągnęła liczących się kierowców tego sportu.
American Grand Prize.
Seria American Grand Prize organizowała Grand Prix Stanów Zjednoczonych w 1908 r. i od 1910 do 1916 r.
Sebring.
Rosjanin Alec Ulman zorganizował pierwsze Amerykańskiej Grand Prix Formuły 1. Eliminacja odbyła się na ulicznym torze w Sebring na Florydzie w grudniu 1959 r., jako ostatni wyścig sezonu. Na starcie znalazło się siedmiu Amerykanów, ale Bruce McLaren z Nowej Zelandii okazał się najlepszy. Była to jego pierwsza wygrana i był on w tamtym czasie najmłodszym zwycięzcą Grand Prix. McLaren objął prowadzanie po tym jak w samochodzie Jacka Brabhama zabrakło paliwa. Brabham został zmuszony do przepchania swojego samochodu do linii mety, mimo tego został sklasyfikowany na czwartej pozycji i zdobył tytuł Mistrza Świata Kierowców, a jego zespołowi zapewnił pierwszy tytuł Mistrza Świata Konstruktorów. Mimo tego, że wyścig był bardzo emocjonujący, organizatorzy uznali go za nieudany.
Riverside.
Ulman przeniósł wyścig na tor Riverside International Raceway w Riverside w Kalifornii w 1960 r. Wyścig na prywatnym Lotusie, wygrał Stirling Moss, który startował z pole position. Eliminacja podobnie jak w Sebring nie została dobrze odebrana.
Watkins Glen.
W sezonie 1961 Grand Prix Stanów Zjednoczonych zawitało w Watkins Glen w stanie Nowy Jork. Wyścig był fascynujący i przez najbliższe dwadzieścia lat przyciągał tłumy kibiców, którzy zbierali się na wzgórzach w północnej części stanu. Była to wtedy jedna z najbardziej popularnych eliminacji sezonu wśród kierowców i stajni. Trzykrotnie, w latach 1965, 1970 i 1972 Grand Prix otrzymywało nagrodę za najlepszą organizację.
Dallas, Phoenix.
Gdy z kalendarza, po zaledwie dwóch latach organizowania, usunięto Grand Prix Las Vegas, pojawiły się plany zorganizowania Grand Prix Nowego Jorku w 1983 r., ale ostatecznie zrezygnowano z nich. Wyścig w Long Beach został usunięty z kalendarza rok później, a wyścig na torze w Detroit został zastąpiony w sezonie 1984 przez eliminacje w Dallas, na terenie kompleksu Fair Park. Gdy eliminacji okazała się klapą, Stany Zjednoczone miały do dyspozycji tylko tor w Detroit. 5 lat później, Formuła 1 powróciła na tor uliczny w Phoenix. Przez trzy lata obecności w kalendarzu F1, eliminacja w Phoenix nie odniosła większego sukcesu, a po jej usunięciu po sezonie 1991 zrezygnowano z organizacji Grand Prix.
Indianapolis.
W sezonie 2000 odbyło się kolejne Grand Prix Stanów Zjednoczonych, tym razem na legendarnym torze Indianapolis Motor Speedway. Wyścigu nie zorganizowano jednak na standardowej, owalnej konfiguracji toru. Na potrzeby Formuły 1 wewnątrz owalu wybudowano dodatkowy tor, dzięki temu składa się on obecnie z trzynastu zakrętów (czterech w prawo i dziewięciu w lewo). W przeciwieństwie do większości amerykańskich serii wyścigowych (np. NASCAR) kierowcy F1 jeżdżą na torze zgodnie z wskazówkami zegara. Na trybunach w 2000 r. zasiadło 225 tys. kibiców – w owym czasie była to rekordowa liczba. Zwycięstwo Michaela Schumachera było drugim z czterech do końca sezonu, dzięki nim wyprzedził w klasyfikacji Mikę Häkkinena i zdobył swój trzeci tytuł Mistrza Świata Kierowców.
W sezonie 2001 wyścig odbył się zaledwie trzy tygodnie po wydarzeniach z 11 września i wielu kierowców uczciło pamięć ofiar specjalnymi malowaniami samochodów i kasków. Mika Häkkinen odniósł ostatnie zwycięstwo w karierze.
Wyścig w sezonie 2002 zdominował ponownie Michael Schumacher, który na ostatnim okrążeniu zwolnił i przeliczył się wjeżdżając na metę równo z Rubensem Barrichello, kolegą z zespołu Ferrari. Ostatecznie musiał zadowolić się drugą pozycją, tracąc do Brazylijczyka 0,011 sek.
Rok później Schumacher nie popełnił takiego błędu i odniósł ważne zwycięstwo w walce o tytuł. W dużym stopniu przyczyniły się do tego opady deszczu, które faworyzowały kierowców z oponami Bridgestone. W sezonie 2004 wyścig przeniesiono na lato i odbywał się on w tydzień po wyścigu w sąsiedniej Kanadzie, a kolejne zwycięstwo odnotował Schumacher.
Najłatwiejsze zwycięstwo Schumachera na tym torze w sezonie 2005 było spowodowane problemami 7 stajni jeżdżących na oponach Michelin. W rezultacie na starcie do wyścigu stawiło się tylko sześciu kierowców: Michael Schumacher i Rubens Barrichello z Ferrari, Tiago Monteiro i Narain Karthikeyan z Jordana oraz Christijan Albers i Patrick Friesacher z Minardi. Wyścig uznano za farsę, a wielu komentatorów uważało, że Formuła 1 może już nie powrócić do Stanów Zjednoczonych.
W sezonie 2006 kolejne zwycięstwo Schumachera oraz drugie miejsce Felipe Massy urealniły szansę Ferrari na wywalczenie tytułów, po początkowej dominacji Renault w tamtym sezonie.
W sezonie 2007 miała miejsce ostatnia przed pięcioletnią przerwą wizyta Formuły 1 w USA. Na torze Indianapolis wygrał Lewis Hamilton. Nieobecny wówczas był Robert Kubica, którego nie dopuszczono do wyścigu po kraksie w Montrealu tydzień wcześniej.
Austin.
W sezonie 2012 Grand Prix Stanów Zjednoczonych wróciło do kalendarza Formuły 1, po pięciu latach przerwy. Grand Prix odbyła się 18 listopada na torze w Austin. Na Circuit of the Americas zwyciężył Lewis Hamilton, tym samym odnosząc drugie z rzędu zwycięstwo w Stanach Zjednoczonych.
Zwycięzcy Grand Prix Stanów Zjednoczonych.
Liczba zwycięstw (kierowcy)
Liczba zwycięstw (konstruktorzy)
Liczba zwycięstw (producenci silników)

</doc>
<doc id="185967" url="https://pl.wikipedia.org/wiki?curid=185967" title="Oriental Pearl Tower">
Oriental Pearl Tower

Oriental Pearl Tower () – wieża telewizyjna znajdująca się w dzielnicy Pudong w Szanghaju. Wieża ta ma 468 metrów i jest piątą pod względem wysokości wieżą na świecie.

</doc>
<doc id="185968" url="https://pl.wikipedia.org/wiki?curid=185968" title="Francisco Macías Nguema">
Francisco Macías Nguema

Francisco Macías Nguema, właśc. Mez-m Ngueme (ur. 1 stycznia 1924 w Nzeng Ayong, zm. 29 września 1979 w Bioko) – gwinejski polityk, urzędnik hiszpańskiej administracji kolonialnej, później pierwszy postkolonialny przywódca Gwinei Równikowej, prezydent i faktyczny dyktator tego kraju od 1968 do 1979.
Życiorys.
Pochodził z klanu Esangui. Urodził się w 1924 roku we wsi Nzeng Ayong. O jego młodzieńczych latach niewiele wiadomo. Jedną z niewielu informacji jest ta, że jego ojciec był znanym na cały kraj czarownikiem. Pracował jako urzędnik w kolonialnej administracji. Następnie został wybrany na burmistrza Mongomo. Kolejnym elementem drogi do władzy było objęcie stanowiska deputowanego w tymczasowym parlamencie. W 1964 roku został zastępcą premiera rządu przejściowego. W 1968 roku w przededniu uzyskania niepodległości przez Gwineę, wziął udział w wyborach prezydenckich. Reprezentował w nich najbardziej popularną partię – Ruch Wyzwolenia Narodowego Gwinei Równikowej (MONALIGE). Dzięki populistycznym i nacjonalistycznym hasłom odniósł wyborcze zwycięstwo nad premierem Bonifacio Ondo Edu. Po oficjalnym zaprzysiężeniu Nguemy na urząd prezydenta, Ondo Edu udał się na wygnanie do Gabonu, a po powrocie do kraju został oskarżony o planowanie puczu i rozstrzelany.
Początkowo swoje rządy oparł na koalicji czterech partii politycznych, działających głównie według kryteriów plemiennych. Następnie zakazał ich działalności i objął w pełni dyktatorskie rządy. Przez pierwsze 145 dni jego rządy były stosunkowo liberalne, a on sam popierał ideę budowy wolnego społeczeństwa.
Jako że już w przeszłości nabrał radykalnie szowinistycznych (szczególnie antyhiszpańskich) poglądów, nakazał wyjazd z kraju społeczności hiszpańskiej – w marcu 1969 roku z Gwinei Równikowej wyjechało 7 tys. Hiszpanów. Wielu z nich stanowiło siłę wysoko wykwalifikowanych i wykształconych pracowników, których brak doprowadził do załamania się gospodarki.
W 1971 roku na mocy dekretu zniósł część przepisów zawartych w konstytucji i nadał sobie wszystkie uprawnienia rządu i instytucji państwowych. W 1972 roku ogłosił się dożywotnim prezydentem, w tym samym dniu zjednoczył wszystkie istniejące partie w jedno ugrupowanie o nazwie Zjednoczona Partia Narodowa i sam stanął na czele tej monopartii. Jako dożywotni prezydent oparł rządy na klanie Esangui i fanatycznym szczepie Fang, który ogłosił go „Wielkim Czarownikiem”.
Początkowo Macias spotykał się z przejawami opozycji, w tym – w rządzie. Postanowił jednak rozprawić się z przeciwnikami w ramach rządu – wezwany do pałacu prezydenckiego minister spraw zagranicznych Dongo Miyone został zabity. W ramach kolejnych prześladowań życie straciło 10 z 12 ministrów, którzy stanowili pierwszy w historii niepodległego kraju rząd. Macías zastąpił ich swymi krewnymi lub członkami klanu Esangui. Jeden z jego bratanków dostał urząd dowódcy gwardii narodowej, zaś inny piastował tekę ministra aż czterech resortów (finansów, handlu, informacji i bezpieczeństwa). Dyktator osobiście mianował agentów swych osławionych tajnych służb, wydając im rozkazy gromadzenia wszystkich opozycjonistów na stadion sportowy, gdzie odbywały się masowe egzekucje przeciwników prezydenta. Oprócz opozycjonistów służby likwidowały domniemanych przeciwników Macíasa, a także osoby zwyczajnie mu nieodpowiadające.
W 1973 roku unieważnił dotychczasową konstytucję i ogłosił wprowadzenie nowego dokumentu. Nowa ustawa zasadnicza przyznawała Nguemie i monopartii władzę absolutną. W parze ze zwiększaniem kompetencji szło wdrażanie kultu jednostki. Dyktator nadał sobie tytuł „Niezwykłego Cudu Gwinei” oraz próbował wdrożyć własny kult w ramach Kościoła katolickiego. Z czasem zaczął wydawać coraz bardziej absurdalne rozporządzenia – katastrofalna w skutkach okazała się szczególnie decyzja o likwidacji Banku Centralnego. Uważany za niezrównoważonego psychicznie prezydent doprowadził Gwineę do ruiny gospodarczej.
W 1979 roku rządy prezydenta skrytykowane zostały przez ONZ. Jeszcze w tym samym roku prezydent przeprowadził egzekucje kilku członków rodziny. Międzynarodowa izolacja i coraz bardziej widoczne czystki doprowadziły 3 sierpnia 1979 roku do zamachu stanu. Na czele puczu stanął bratanek dyktatora Teodoro Obiang Nguema Mbasogo. Początkowo prezydent nie chciał się poddać, jednak po dezercji części wiernych mu oddziałów próbował salwować się ucieczką. Został schwytany po dwóch tygodniach ukrywania się i postawiony przed trybunałem wojskowym. Trybunał oskarżył dyktatora o ludobójstwo, masowe morderstwa, naruszanie praw człowieka, zdradę państwa i defraudację funduszy państwa. 29 września 1979 roku trybunał skazał Nguemę i sześciu członków jego reżimu na karę śmierci. Wszyscy skazani zostali rozstrzelani tego samego dnia. Według świadków egzekucji, prezydent podczas wykonywania wyroku zachował spokój.
Ocenia się, że w trakcie jego dyktatury zginęło 80–100 tysięcy osób a 120 tysięcy uciekło poza granicę Gwinei Równikowej.

</doc>
<doc id="185975" url="https://pl.wikipedia.org/wiki?curid=185975" title="Szeliga (herb szlachecki)">
Szeliga (herb szlachecki)

Szeliga – polski herb szlachecki.
Opis herbu.
"W polu czerwonym półksiężyc złoty, rogami zwrócony do góry, w środku krzyż łaciński tegoż koloru."
"W klejnocie pawi ogon lub pięć piór strusich."
Najwcześniejsze wzmianki.
Najstarsza znana pieczęć z 1366 Bodzenta wielkorządcy krakowskiego, najwcześniejsza zapiska sądowa z 1386.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, który notuje go jako rdzennie polski. Zapisuje on informacje o herbie wśród 71 najstarszych polskich herbów szlacheckich we fragmencie: "Scheliga lunam defectuosam ceruleam, in cuius medio crux eminet, in campo rubeo defert Genus Polonicum in Yenerem pronunt".
Herbowni.
Lista sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak pamiętać o możliwości przypisywania rodom szlacheckim niewłaściwych herbów. Szczególnie często zjawisko to występowało podczas legitymacji szlachectwa przed zaborczymi heroldiami, co następnie utrwalane było w wydawanych kolejno herbarzach. Pełna lista herbownych nie jest możliwa do odtworzenia także z powodu zniszczenia, względnie zaginięcia wielu akt i dokumentów w czasie II wojny światowej (tylko podczas powstania warszawskiego w 1944 roku spłonęło ponad 90% zasobu Archiwum Głównego Akt Dawnych w Warszawie). Identyczność nazwiska nie musi oznaczać przynależności do danego rodu herbowego, przynależność taką mogą bezspornie ustalić jedynie badania genealogiczne (często te same nazwiska były własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę).
Bakszewicz, Białecki, Bielański, Bieleński, Bieliński, Bodzanowski, Bodzanta, Bodzenta, Bodzęta, Bogucki, Bonblewski, Borohowicz, Borstejko, Borzyszkowski, Bossowski, Bostowski, Bożanta, Bratkowski, Brożek, Brukot, Bryski, Budzyński, Buławka, Buławko.
Cedrowski, Cetowski, Chaliński, Charzewski, Charzyński, Chlistowski, Chocianowski, Chryścinicz, Chrzanowski, Chrzczonowicz, Chszczanowicz, Chwaliszewski, Cieszęcki, Cikowski, Czapliński, Czarnołuski, Czarnotulski, Czernicki, Czetowski, Czyżewicz.
Damentowicz, Dąbrowski, Dementowicz, Demontowicz, Długopolski, Dobiasz, Dobiesz, Dobieszewski, Dobiszewski, Dobrochowski, Dobuszewski, Dobyszewski, Domentowicz, Dowojna, Dowojno,
Drozdeński, Drygat, Dubrski, Dyppen, Dzierzbicki.
Ewachewicz.
Fargow, Farzyński, Frankowski.
Garyantesowicz, Gerwałowski, Gerwatowski, Gierwatowski, Ginejt, Ginet, Ginett, Gineyt, Głupicki, Głupiecki, Gorecki, Goregland, Gorski, Gośniewski, Górecki, Górski, Grykolewski, Grzebiński, Gurski.
Haryantesowicz, Hinko, Horehlad, Hornowski, Horohlad, Hrebeński, Hrebiński, Hryhorowicz, Hulewicz.
Jagiełka, Janowski, Jasieński, Jordański.
Kabieński, Kamieński, Kardaszewski, Kawski, Kiksinowicz, Kimont, Kobielicki, Kobielski, Kołakowski, Konarski, Korecki, Kozic, Kozica, Kozierski, Kreczunowicz, Krupski, Krzakowski, Krzeczonowicz, Krzeczunowicz, Krzywkowski, Kuczkowski, Kunsinowicz, Kwieciński.
Lancucki, Lasocki, Lasowski, Lassowski, Laszewicz, Laszewski, Lebedowicz, Lebiedowicz, Lebiedziewski, Lisakiewicz, Lisikiewicz, Losowski, Lossowski, Lukom, Lutomski.
Łańcucki, Łaszczewski, Łaszewski, Łaszowski, Łaźniewski, Łaźniowski, Łącki, Łączyński, Łosowski, Łossowski, Łoszowski, Łukocki, Łukomski, Łukowski, Łyszkiewicz.
Mager, Magier, Magiera, Magiero, Magierowski, Malewicz, Małaszewski, Margiewicz, Marjański, Markocki, Markow, Markowski, Maryański, Matkuszewski, Merecki, Miełoński, Mierecki, Mierzejewski, Mierzejowski, Miłoński, Miranowicz, Mirecki, Mirewicz, Mirowicki, Mirzejewski, Mirzejowski, Mochuczy, Mohuczy, Mormuł, Moroz, Morozsz, Mostkowski, Mrokota.
Nazarewicz, Nazarkiewicz, Niemojewski, Niemojowski, Nizielski, Niżelski, Nogawczyński, Nogawka.
Obrębski, Ogorzelewski, Ogorzelowski, Ostrouch.
Pepłowski, Piatychorowicz, Piątkowski, Pietkowski, Pietraszko, Pilchowski, Piotraszko, Pląchocki, Pluciński, Pluta, Płąchocki, Płochocki, Podsoński, Pomuski, Potocki, Promiński, Proniewski, Proskurenko, Prożewski, Prumieński, Przeczkowski, Przesiadłowski, Pstrąg, Pszczołkowski, Pszczółkowski, Puszkin, Puzłowski, Puzowski.
Rakowski, Ramieński, Ratocki, Ratołd, Ratoski, Ratowski, Ratuld, Ratułt, Rogulski, Rokicki, Rostkowski, Rozdolski, Ruskowski, Rytel, Rytelewski, Rytelski, Ryttel, Rzuchowski.
Schmidt, Serwantowicz, Serwatowicz, Sielaziński, Siemianowicz, Siemienowicz, Siemionowicz, Skalski, Skitniejewicz, Skoruppa, Skorupski, Sławski, Smoczek, Smolikowski, Smólski, Songin, Stanisławski, Stołyhwo, Storożenko, Strawiński, Stróżenko, Strusiński, Sufczyński, Suffczyński, Suszczyński, Suwczyński, Swołkun, Sylwestrowicz, Szałkowski, Szawernowski, Szczerski, Szczołkun, Szejko, Szelewicki, Szeliga, Szeligowski, Szeliha, Szeliński, Szeliski, Szkarupa, Szlachtowski, Szmit, Szpadkowski, Szukiewicz, Szuszczyński, Szwołkun, Szyjkiewicz.
Świacki, Świadzki, Świedski, Świętojański.
Tłuchowski, Tomara, Trojan, Trojanowski, Troszczyński, Trusiewicz, Trzebiński, Turczynowicz, Turzenin.
Wachowski, Wargowski, Wisokiński, Witkowski, Wodyński, Wojecki, Wojski, Wolski, Wysoczański, Wysokieński, Wysokiński.
Zabawski, Zabrzycki, Zakrzewski, Zanicki, Złocki, Zubrzycki, Zychliński.
Żegliński, Żernicki, Żuławski, Żurman, Żychliński, Żygliński.

</doc>
<doc id="185979" url="https://pl.wikipedia.org/wiki?curid=185979" title="Deke Slayton">
Deke Slayton

Donald Kent „Deke” Slayton (ur. 1 marca 1924 w Sparcie w stanie Wisconsin, zm. 13 czerwca 1993 w League City) – amerykański astronauta, major United States Air Force. Swój pierwszy i zarazem jedyny lot w kosmos odbył w 1975 w ramach projektu Sojuz-Apollo.
Życiorys.
Po ukończeniu w 1942 szkoły średniej w rodzinnym mieście wstąpił do Sił Powietrznych Armii Stanów Zjednoczonych. Rok później, po ukończonym przeszkoleniu został pilotem bombowca B-25. W latach 1943–1944 został skierowany do Europy, gdzie odbył ponad pięćdziesiąt lotów bojowych w toczącej się II wojnie światowej. W lecie 1944 powrócił do USA, by zostać pilotem-instruktorem bombowca B-25 w bazie lotniczej Columbia ("Columbia Army Air Base") w Karolinie Północnej. W kwietniu 1945 skierowano go ponownie na front, tym razem do Japonii. Stacjonował na Okinawie, skąd wykonał siedem lotów bojowych na lekkim bombowcu A-26.
W 1946 rozpoczął studia w zakresie techniki lotniczej na Uniwersytecie Minnesoty ("University of Minnesota"). Po ich ukończeniu w 1949 trafił do firmy Boeing Aircraft Corporation w Seattle i pracował tam do 1951. Później ponownie podjął czynną służbę wojskową w lotnictwie. Służył m.in. w Gwardii Narodowej stanu Minnesota oraz w bazie lotniczej Bitburg ("Bitburg Air Base") w Niemczech. W czerwcu 1955 powrócił do Stanów Zjednoczonych i w wojskowej bazie lotniczej Edwards w Kalifornii przeszedł kurs dla pilotów oblatywaczy. Tam też od stycznia 1956 do kwietnia 1959 służył jako pilot doświadczalny i brał udział w testach samolotów wojskowych przeznaczonych dla lotnictwa Armii Stanów Zjednoczonych.
Gdy NASA ogłosiła nabór do pierwszej grupy astronautów, Slayton zgłosił swoją kandydaturę. Należał do 110 pilotów doświadczalnych, z których wybrano grupę siedmiu astronautów do programu Mercury. Ich oficjalne nominacje ogłoszono 2 kwietnia 1959.
Podczas szkolenia każdy z siedmiu astronautów musiał poznać m.in. awaryjny system ratunkowy i aerodynamikę lotu. Slayton specjalizował się w zagadnieniach związanych z rakietą Atlas, która była w stanie wynieść na orbitę kapsułę Mercury. Początkowo w ramach programu planowano, że astronauci odbędą loty balistyczne przy użyciu rakiet Redstone. Lot Slaytona – Mercury 6 (MR 6) miał być czwartym startem w ramach programu i został zaplanowany na jesień 1961.
Po zakończonych sukcesem lotach kosmonautów radzieckich – Jurija Gagarina i Hermana Titowa – zredukowano liczbę startów suborbitalnej rakiety nośnej Redstone do trzech, co stwarzało szansę Slaytonowi, aby został pierwszym Amerykaninem na orbicie okołoziemskiej. Pomyślnie zakończone misje Alana Sheparda oraz Virgila Grissoma sprawiły, że postanowiono, iż w trzecim locie załogowym programu Mercury zostanie użyta rakieta Atlas, co umożliwi wyniesienie kapsuły załogowej na orbitę okołoziemską.
29 listopada 1961 NASA wyznaczyła astronautów do dwóch kolejnych lotów załogowych: Johna Glenna – do lotu Mercury 6 zaplanowanego na grudzień 1961 oraz Donalda Slaytona – do lotu Mercury 7 przewidzianego na kwiecień 1962. Slayton zdążył nawet wybrać nazwę dla swojej kapsuły – „Delta 7”. Jednak nie było mu dane polecieć w kosmos. NASA już od 1959 wiedziała o jego problemach z sercem. Kiedy jednak w 1961 zakłócenia pracy serca nasiliły się, skierowano go na szczegółowe badania lekarskie. W ich rezultacie 15 marca 1962 podjęto decyzję o zdjęciu Slaytona z przygotowań do lotu. Stało się to na kilka tygodni przed planowanym startem.
Podczas lotów Mercury 3 oraz Mercury 7 Slayton utrzymywał łączność (CapCom) z astronautami uczestniczącymi w obu lotach. Z kolei w czasie lotu Mercury 6 z Johnem Glennem na pokładzie pracował – podobnie jak pozostali astronauci zespołu – jako operator w jednej z naziemnych stacji łączności.
Od września 1962 był koordynatorem działań oraz szefem Biura Astronautów ("Chief of the Astronaut Office"). Do jego zadań należało wyznaczanie załóg do kolejnych lotów oraz wybór nowych astronautów.
Od 1963 do lutego 1974 był także dyrektorem Wydziału Załóg Latających.
Przez cały czas Slayton robił wszystko, żeby powtórnie otrzymać status aktywnego astronauty i wziąć udział w programie Gemini lub Apollo – codziennie wykonywał ćwiczenia fizyczne, rzucił palenie, przestał pić kawę i ograniczył spożycie alkoholu. Na szczęście też, po długotrwałym leczeniu latem 1970 ustąpiły problemy z sercem. Wnikliwe badania przeprowadzone w marcu 1972 zakończyły się ponownym dopuszczeniem go do lotów w kosmos. Niestety w tym czasie wszystkie dotychczasowe amerykańskie programy lotów załogowych były już zamknięte.
Nową szansę otrzymał 9 lutego 1973, kiedy wraz z Tomem Staffordem i Vance'em Brandem został wyznaczony do pierwszego amerykańsko-radzieckiego spotkania w kosmosie w ramach projektu Sojuz-Apollo (ASTP). Astronauci przez dwa lata przechodzili intensywny trening oraz kurs języka rosyjskiego. Wielokrotnie wyjeżdżali do ZSRR. Slayton, nie mogąc dłużej godzić treningu z obowiązkami zawodowymi, zrezygnował w lutym 1974 ze stanowiska dyrektora Wydziału Załóg Latających.
Start statku Apollo nastąpił 15 lipca 1975. Podczas misji Slayton pełnił funkcję pilota modułu dokowania. Mając 51 lat, stał się wówczas najstarszym człowiekiem, który uczestniczył w załogowym locie kosmicznym. Podczas wyprawy statek Apollo połączył się na orbicie okołoziemskiej z radzieckim statkiem Sojuz 19, który pilotowali Aleksiej Leonow i Walerij Kubasow. Nastąpiło to 17 lipca. Obie załogi dzięki specjalnemu modułowi łączącemu oba statki mogły odwiedzić się nawzajem. Podczas wodowania 24 lipca 1975 niewiele brakowało, żeby doszło do katastrofy. Błąd załogi spowodował, że do wnętrza kapsuły dostały się trujące opary paliwa. Na szczęście żaden z trójki astronautów nie ucierpiał z tego powodu. Ich lot trwał 9 dni 1 godzinę 28 minut i 23 sekundy.
Misja ASTP była ostatnią w ramach programu Apollo. Po jego zakończeniu NASA skupiła się wyłącznie na nowym programie lotów załogowych – promów kosmicznych.
W późniejszych latach – od grudnia 1975 do 1982 – Slayton kierował m.in. programem testowym zachowania się wahadłowca Enterprise podczas lądowania w Kalifornii. Przygotowywał również pierwsze sześć lotów załogowych programu wahadłowców kosmicznych ("Space Transportation System").
Odszedł z NASA 27 lutego 1982. Został prezesem prywatnej firmy Space Services Inc., która zajmowała się techniką kosmiczną i w 1983 doprowadziła do pomyślnego startu rakiety Conestoga.
Deke Slayton zmarł 13 czerwca 1993 w League City, w wieku 69 lat. Przyczyną śmierci był nowotwór mózgu.

</doc>
<doc id="185980" url="https://pl.wikipedia.org/wiki?curid=185980" title="Xawery Żuławski">
Xawery Żuławski

Xawery Żuławski (ur. 22 grudnia 1971 w Warszawie) – polski reżyser, scenarzysta i aktor.
Życiorys.
Wykształcenie.
Absolwent Liceum im. Tadeusza Reytana w Warszawie (1990). W 1995 ukończył studia na Wydziale Reżyserii PWSFTviT w Łodzi.
Kariera aktorska.
Jego debiut fabularny "Chaos" (2006) zdobył główną nagrodę na festiwalu debiutów filmowych „Młodzi i film” w Koszalinie, a także nagrodę za debiut reżyserski na 31. FPFF w Gdyni. W 2009 premierę miał jego drugi film fabularny "Wojna polsko-ruska", który okazał się sukcesem komercyjnym i artystycznym. Adaptacja powieści Doroty Masłowskiej przyniosła mu wiele nagród, m.in. Paszport „Polityki”.
Współpracuje z TVP Kultura, gdzie wraz z Piotrem Kielarem reżyserują program "Poza kontrolą" w „Strefie Alternatywnej”. Prezentują w nim młode niezależne zespoły muzyczne.
Życie prywatne.
Syn aktorki Małgorzaty Braunek i reżysera Andrzeja Żuławskiego. Brat przyrodni aktorki Oriny Krajewskiej.
Z Marią Strzelecką ma dwoje dzieci, Kaja i Jagnę.
W 1993 był sprawcą tragicznego wypadku samochodowego, w wyniku którego zginęła Barbara Kosmal, córka aktorki Barbary Brylskiej.

</doc>
<doc id="185982" url="https://pl.wikipedia.org/wiki?curid=185982" title="1960 w filmie">
1960 w filmie



</doc>
<doc id="185983" url="https://pl.wikipedia.org/wiki?curid=185983" title="Boemund I">
Boemund I

Boemund I de Hauteville (ur. 1058, zm. 7 marca 1111) – jeden z przywódców I wyprawy krzyżowej, książę Antiochii w latach 1098–1111.
Życiorys.
Był synem Roberta Guiscarda, normandzkiego księcia Apulii i Kalabrii oraz jego pierwszej żony – Aubrée z Buonalbergo. Na chrzcie nadano mu imię Marc, później przyjął jednak imię Boemund (imię noszone przez legendarnego olbrzyma).
Opis wyglądu Boemunda zawarła na kartach swego dzieła historycznego pt. "Aleksjada" bizantyńska księżniczka Anna Komnena, córka cesarza Aleksego, która najprawdopodobniej spotkała Boemunda osobiście. W "Aleksjadzie" 13,10,4 (tłum. O. Jurewicza) znajdujemy następujący opis:
"O Boemundzie można powiedzieć krótko. Nie było doń podobnego w całym cesarstwie rzymskim ani barbarzyńcy ani Hellena. Jego widok wzbudzał podziw, rozgłos o nim wprawiał w strach. By szczegółowo opisać wygląd barbarzyńcy: odznaczał się on tak wysokim wzrostem, że górował nad najwyższymi mężczyznami prawie o łokieć. W pasie był szczupły, w biodrach i barkach - szeroki. Pierś miał rozwiniętą, ramiona silne. Cała budowa ciała nie była ani za chuda, ani za otyła, odznaczała się doskonałymi proporcjami, została, by tak rzec, wyrzeźbiona według kanonów Polikleta. Ręce miał mocne, silny chód, jędrną szyję i dobrze zbudowane plecy (...). Skórę na całym ciele miał mlecznobiałą, jedynie biel twarzy zabarwiała się rumieńcami. Włosy zachowywały kolor jasny i nie spadały jak u innych barbarzyńców aż na barki.(...) Niebieskie oczy Boemunda wyrażały jednocześnie odwagę i dostojeństwo. (...) Natura obdarzyła go nozdrzami, przez które swobodnie przechodziło powietrze wydobywające się z serca z wrzeniem."
W latach 1081–1085 brał udział w kampanii wojennej swojego ojca na terenie bizantyjskiej Albanii. Po śmierci ojca w roku 1085 wszczął bunt przeciwko bratu, który pozbawił go dziedzictwa. Po pogodzeniu się z bratem w roku 1086 otrzymał część Apulii i miasto Bari, a od 1088 tytułowany był księciem Tarentu.
Udział w krucjacie.
W roku 1096 Boemund wyruszył do Konstantynopola, aby wziąć udział w pierwszej wyprawie krzyżowej. Po złożeniu przysięgi wierności cesarzowi Aleksemu I, starał się zjednać sobie cesarza i objąć dowództwo nad armią bizantyjską na Wschodzie, lecz po niepowodzeniu tych zabiegów ostatecznie przyłączył się do krzyżowców.
Podczas oblężenia Antiochii krzyżowcy powierzyli mu naczelne dowództwo. Boemund zgodził się je przyjąć dopiero po obietnicy oddania mu władzy nad miastem w razie jego zdobycia. Stojąc na czele armii zdobył miasto, namawiając część obrońców do zdrady, a następnie odparł atak sił muzułmańskiego wodza Kurbughi. Jednak, gdy zdrajca opuścił z murów drabinkę z wołowej skóry, Boemund zachęcał swych ludzi do ataku, sam jednak pozostał na dole. Po tym zwycięstwie opuścił armię krzyżową i utworzył Księstwo Antiochii, po czym zajął się poszerzaniem jego granic. Formalnie księstwo zostało mu nadane przez patriarchę Damberta pod koniec 1099 roku. Po odparciu muzułmańskiej odsieczy, pobożni chrześcijańscy kronikarze rozpisywali się o pojawieniu się w chmurach Jezusa Chrystusa, świętego Andrzeja i "zastępów niebieskich".
Książę Antiochii.
Rok później w bitwie pod Meliteną dostał się do niewoli Daniszmendydów, skąd wyszedł dopiero po trzech latach po zapłaceniu ogromnego okupu. Podczas jego nieobecności władzę w księstwie sprawował jego siostrzeniec Tankred.
W roku 1104 wyruszył na Zachód, szukając wsparcia dla swego księstwa. Według Anny Komneny w obawie przed Bizantyjczykami nakazał rozgłosić plotkę o swojej śmierci i odbył tę drogę w trumnie ujawniając się dopiero tuż przed dotarciem do Italii. Poślubił Konstancję, córkę króla Francji Filipa I, z którą miał później synów Jana i Boemunda II. Na czele potężnej armii obległ należące do Bizancjum Dyrrachium. We wrześniu 1108 roku podpisał układ z Bizancjum, w którym uznał się za wasala cesarskiego w zamian za uznanie jego osobistych (ale nie dziedzicznych) praw do księstwa Antiochii, po czym wyjechał do Apulii, gdzie zmarł w roku 1111. Pochowany został obok katedry w Canosa di Puglia.
Podsumowanie.
Był zręcznym politykiem i odważnym żołnierzem o ogromnych ambicjach, których nie udało mu się zrealizować. Jego działalność dyplomatyczna na europejskich dworach przyczyniła się do kształtowania nieżyczliwej dla Bizancjum postawy, do kreowania obrazu „zdradzieckiego Greka” i pogłębienia niechętnej krucjatom postawy Bizancjum.

</doc>
<doc id="185984" url="https://pl.wikipedia.org/wiki?curid=185984" title="Park im. porucznika pilota Jana Fusińskiego w Sosnowcu">
Park im. porucznika pilota Jana Fusińskiego w Sosnowcu

Park im. porucznika pilota Jana Fusińskiego ("Park Kruczkowskiego", "Park Kresowy", "Park Prusa") – park gminny położony przy ul. Kresowej i Piłsudskiego w Sosnowcu na zachodnim, lewym brzegu Brynicy łącząc się bezpośrednio z Bulwarem Brynicy. Poprzez rzekę sąsiaduje z terenem kompleksu Stawiki, łącząc się z nim przez 2 mosty: pieszo-rowerowy i drogowy na ul. Kresowej. Od strony północno-zachodniej sąsiaduje z Zespołem przyrodniczo-krajobrazowym Szopienice-Borki oraz Parkiem Tysiąclecia, łącząc się z nimi trasami rowerowymi (trasa rowerowa nr 5 miasta Katowice oraz trasa nr 465 miasta Sosnowca – Szlak Dawnego Pogranicza). Od strony południowej park sąsiaduje z budynkiem III Liceum Ogólnokształcącego im. Bolesława Prusa w Sosnowcu.
Park powstał w 1935 r. na powierzchni 4,8 ha. Był to pierwszy ogólnodostępny park miejski. W czasie II wojny światowej mocno zniszczony. Zrekonstruowany w latach 1954–1956. W 2007 roku Urząd Miejski przygotował "koncepcję modernizacji Parku przy ulicy Kresowej w kierunku parku" dendrologicznego istniejący jako składowa lokalnego programu rewitalizacji miasta Sosnowca. W roku 2017 występuje tu ponad 50 gatunków drzew i krzewów, najstarsze drzewa sięgają wiekiem początku parku.
We wschodniej części parku znajduje się egzotarium, prezentujące egzotyczne gatunki roślin i zwierząt. Jest to rekonstrukcja powstającej przed wojną palmiarni. W 2014 park został włączony w projekt Zagłębiowskiego Parku Linearnego, którego celem jest rewitalizacja wybranych terenów cennych przyrodniczo w Zagłębiu Dąbrowskim.
Nazwę "Park Kresowy" zawdzięcza położeniu przy ulicy Kresowej. Do 1960 roku był to teren graniczny miasta, wcześniej teren graniczy części terytorium I Rzeczypospolitej znajdujący się pod zaborem rosyjskim wyznaczając kres zachodni terytorium. Nazwę "Park Kruczkowskiego" zawdzięcza znajdującemu się tu od 1980 roku pomnikowi pisarza Leona Kruczkowskiego.
Park otrzymał oficjalną nazwę 22 lutego 2018 uchwałą Rady Miasta Sosnowca. Obecny patron parku był absolwentem LO im. B. Prusa z 1938 roku. Został zestrzelony podczas II wojny światowej nad Niemcami, był odznaczony orderem Virtuti Militari.

</doc>
<doc id="185985" url="https://pl.wikipedia.org/wiki?curid=185985" title="Chalkopiryt">
Chalkopiryt

Chalkopiryt (piryt miedziowy) – minerał z gromady siarczków, którego głównym składnikiem jest mieszany siarczek miedzi(II) i żelaza(II) (CuFeS2). Jest minerałem pospolitym i bardzo szeroko rozpowszechnionym.
Nazwa pochodzi od gr. "chalkós", "miedź" + "pyrítes", "ogniowy" i nawiązuje do składu chemicznego i barwy tego minerału.
Charakterystyka.
Właściwości.
Tworzy kryształy izometryczne o pokroju czworościanów lub skalenoedrów. Występuje w skupieniach zbitych, ziarnistych, skorupowych i w formie pryśnięć w skale. Najpiękniejsze kryształy narosłe występują w formie szczotek krystalicznych. Jest kruchy, nieprzezroczysty. Często wykazuje zielonkawą migotliwość (iryzację). Zawartość selenu powoduje brunatny odcień chalkopirytu. Często zawiera domieszki Ag, Au, As, Sb, Bi, Ni, Co.
W temperaturze 550 °C przechodzi w tetragonalną fazę γ. Ze wzrostem temperatury zmniejsza się w nim zawartość siarki – najniższa jest w temperaturze 720 °C. Po ochłodzeniu krystalizuje w regularną fazę β. 
Występowanie.
Powstaje w procesach magmowych, we wczesnym stadium krystalizacji magmy, rozpowszechniony jest również w utworach żyłowych pneumatolitycznych i hydrotermalnych. Występuje w złożach osadowych w towarzystwie chalkozynu, bornitu i kowelinu, jest ważnym kruszcem miedzi w złożach dolnośląskich. Zazwyczaj występuje w pegmatytach, żyłach kruszcowych i metasomatytach. Jako minerał poboczny występuje w większości skał magmowych. Stanowi składnik skał metamorficznych (gnejsów, serpentynitów, amfibolitów). Rzadziej tworzy się w skałach osadowych.
Współwystępuje z pirytem, magnetytem, pentlandytem, sfalerytem, markasytem, kalcytem, kwarcem, pseudomalachitem.
Miejsca występowania:

</doc>
<doc id="185986" url="https://pl.wikipedia.org/wiki?curid=185986" title="1961 w filmie">
1961 w filmie



</doc>
<doc id="185988" url="https://pl.wikipedia.org/wiki?curid=185988" title="Nano (program)">
Nano (program)

GNU nano (akronim ) – edytor tekstu oparty na bibliotece ncurses dla systemu Unix i uniksopodobnych. Jest to wolny klon edytora pico, części programu pocztowego pine. Nano udostępnia funkcjonalność i skróty klawiaturowe pine lecz nie umożliwia ścisłej współpracy z pine.
Został stworzony w 1999 jako "TIP" (akronim rekurencyjny "TIP Isn't Pico") przez Chrisa Allegrettę, którego celem było udostępnienie substytutu dla niewolnego pico. Nazwa programu została zmieniona na obecną 10 stycznia 2000 roku (wersja 0.7.4) z powodu konfliktu nazw z inną aplikacją Uniksa. W lutym 2001 nano stał się oficjalną częścią projektu GNU.
Później nano wprowadził ulepszenia, których brakowało jego pierwowzorowi, m.in. kolorowanie tekstu, wyszukiwanie przy pomocy wyrażeń regularnych oraz obsługa wielu buforów naraz.
11 sierpnia 2003 Chris Allegretta oficjalnie przekazał rozwój programu w ręce Davida Lawrence'a Ramseya. Program obecnie utrzymuje Benno Schulenberg.
Przyszłe wersje nano mają obsługiwać kodowanie UTF-8, możliwość cofania wprowadzonych zmian oraz dostosowania skrótów klawiaturowych.
Na początku 2021 nano było dostępne w 35 językach.
Skróty klawiaturowe.
Nano, zamiast obsługiwać zdarzenia myszy, jest obsługiwane przy pomocy skrótów klawiaturowych. Na przykład: codice_1 zapisuje aktualny plik, codice_2 uruchamia tryb wyszukiwania tekstu. U dołu ekranu nano wyświetla dwulinijkowy pasek z opisem najczęściej używanych skrótów.
W odróżnieniu od pico, nano używa metaklawiszy do przełączania trybów zachowania. Np. codice_3 przełącza tryb gładkiego przewijania tekstu. Prawie wszystkie parametry wywołania nano można włączać i wyłączać w trakcie działania za pomocą metaklawiszy.

</doc>
<doc id="185989" url="https://pl.wikipedia.org/wiki?curid=185989" title="Charles Auguste de Beriot">
Charles Auguste de Beriot



</doc>
<doc id="185990" url="https://pl.wikipedia.org/wiki?curid=185990" title="Rio Muni">
Rio Muni



</doc>
<doc id="185991" url="https://pl.wikipedia.org/wiki?curid=185991" title="Pomnik Jana Pawła II w Sosnowcu">
Pomnik Jana Pawła II w Sosnowcu

Pomnik Jana Pawła II w Sosnowcu – pomnik papieża Jana Pawła II na Placu Papieskim w Sosnowcu.
Historia.
Plac przy ulicy Gwiezdnej to rozległy teren, gdzie 14 czerwca 1999 roku miała miejsce wizyta papieża Jana Pawła II w Sosnowcu. Dla upamiętnienia tego wydarzenia plac, na którym doszło do spotkania z papieżem, nazywany został w 2005 roku Placem im. Jana Pawła II.
W 2001 roku z inicjatywy członków Akcji Katolickiej stanął w tym miejscu krzyż upamiętniający wizytę. Po śmierci Jana Pawła II w 2005 roku w miejscu tym spontanicznie zgromadziło się ponad 80 tys. ludzi; w sąsiedztwie krzyża ustawiono monument z masy żywicznej przedstawiający sylwetkę zmarłego papieża. 12 czerwca 2006 roku został on zastąpiony pomnikiem z żeliwa autorstwa krakowskiego artysty rzeźbiarza Jana Funka, absolwenta Wydziału Rzeźby Akademii Sztuk Pięknych w Warszawie, twórcy m.in. pomnika Jana Pawła II w Bełchatowie. Poświęcenie pomnika na Placu Papieskim w Sosnowcu nastąpiło 14 czerwca 2006 roku, w 7. rocznicę wizyty Jana Pawła II w mieście; dokonał go biskup sosnowiecki Adam Śmigielski. Uroczystości poświęcenia i odsłonięcia pomnika towarzyszyła msza oraz koncert z udziałem grupy "Falcon Band" (21 muzyków wykonało m.in. tradycyjne pieśni religijne).
W chwili odsłonięcia w 2006 roku waga pomnika wynosiła 1 345 kg; wraz z cokołem mierzył on 9 metrów; sam posąg miał wysokość 4,5 metra.
W 2009 roku wokół pomnika rozpoczęto budowę tzw. barki, stanowiącej jego podstawę. Barka ta, mająca formę wielkiej łodzi, została zaprojektowana jako konstrukcja monolityczna, żelbetowa, o powierzchni zabudowy około 385,3 m2. Uroczystość poświęcenia barki odbyła się 10 listopada 2010 roku z udziałem biskupa sosnowieckiego Grzegorza Kaszaka. Autorzy projektu zagospodarowania terenu chcą, by w przyszłości na podwyższeniu stanęły również maszty, które jeszcze bardziej upodobnią monument do łodzi, z papieżem jako sternikiem. Docelowo Plac Papieski ma być podzielony na tzw. "strefę sacrum" oraz część parkowo-sportowo-mieszkalną; na razie powstała strefa sakralna, z pomnikiem Jana Pawła II jako elementem centralnym. 
Pod pomnikiem Jana Pawła II w Sosnowcu odbywają się uroczystości religijne i kulturalne, np. msza i koncert wokalistki Magdy Anioł z udziałem ok. 5 tys. osób w dniu 2 kwietnia 2009 roku. Uroczystości te odbywają się przynajmniej dwa razy w roku – 2 kwietnia (rocznica śmierci Jana Pawła II) i 14 czerwca (rocznica wizyty Jana Pawła II w Sosnowcu).
Inne miejsca pamięci poświęcone Janowi Pawłowi II w Sosnowcu.
Oprócz pomnika na Placu Papieskim, w Sosnowcu znajduje się także inne miejsce pamięci poświęcone Janowi Pawłowi II – tablica upamiętniająca miejsce lądowania papieża w dniu 14 czerwca 1999 roku na parkingu Auchan Polska przy ul. Zuzanny 20.

</doc>
<doc id="185994" url="https://pl.wikipedia.org/wiki?curid=185994" title="1963 w filmie">
1963 w filmie



</doc>
<doc id="185995" url="https://pl.wikipedia.org/wiki?curid=185995" title="Prezydenci i burmistrzowie Głogowa">
Prezydenci i burmistrzowie Głogowa

Burmistrzowie i prezydenci Głogowa:

</doc>
<doc id="185996" url="https://pl.wikipedia.org/wiki?curid=185996" title="Starostowie powiatu głogowskiego">
Starostowie powiatu głogowskiego

Starostowie powiatu głogowskiego:

</doc>
<doc id="185997" url="https://pl.wikipedia.org/wiki?curid=185997" title="Prezydenci Głogowa">
Prezydenci Głogowa



</doc>
<doc id="185998" url="https://pl.wikipedia.org/wiki?curid=185998" title="Końskowola">
Końskowola

Końskowola – osada położona w województwie lubelskim, w powiecie puławskim, siedziba gminy Końskowola.
Miejscowość leży na Wysoczyźnie Lubartowskiej, nad rzeką Kurówką, w odległości 2 kilometrów na wschód od Puław oraz 10 km na zachód od Kurowa i 42 km od Lublina. Dawniej miasto; uzyskała lokację miejską w 1532 roku. Miejscowość położona historycznie w ziemi sandomierskiej, a następnie w ziemi lubelskiej. Końska-Wola, będąca własnością szlachecką, położona była w drugiej połowie XVI wieku w powiecie lubelskim województwa lubelskiego.
W Końskowoli znajduje się przystanek kolejowy na linii kolejowej Warszawa – Lublin – Dorohusk.
Toponimia.
W połowie XV wieku obok wsi zwanej Witowska vel Konińska Wola lokowali Konińscy nową osadę, która przyjęła nazwę od poprzedniej. Dawniejsze centrum
klucza ich dóbr zaczęto odtąd nazywać Starą Wsią, nową w 1473 r. zapisano „Konskavola”. Obie osady odnotowano w 1486 r. jako „Wolya dieta Starawyesch” i „Wythowska Wolya”. W 1502 r. zapisano „Conska Vola”, podobnie w 1529 roku, a w 1531 r. „Coninska Wola”. W 1532 r. wieś ta stała się miastem. W 1542 r. równolegle żyła jeszcze wcześniejsza forma nazwy: „Wola Koninska”, która obok formy „Konska Wola” dominuje w zapisach XVI-XVIII wieku.
Od 1827 roku (spis) obowiązuje pisownia nazwy: Końskowola.
Historia.
Najstarsze ślady ludzkiej obecności w okolicach Końskowoli należy datować na 10 000 r. p.n.e. Zorganizowane ludzkie osady istniały w okolicy od X wieku.
Początki.
Data lokacji wsi jest nieznana. Jej początki należy wiązać z sąsiednimi Witowicami, które wystarczająco ludne i zagospodarowane, dały początek Woli Witowskiej. Miało to miejsce zapewne w ciągu XIV wieku. We wsi wystawiono kościół, który nie od razu stał się jednak siedzibą parafii. Spis parafii z 1375 nie wymienia Woli Witowskiej; Jan Długosz podaje, że parafię erygował biskup Piotr Wysz, a więc miało to miejsce nie wcześniej niż w końcu 1392 r. Dzięki kościołowi i temu, że tu rezydowali właściciele okolicznych dóbr, to Witowska Wola, a nie starsze Witowice, stała się centrum administracyjnym, handlowym i kulturalnym okolicy (tzw. klucza końskowolskiego).
Pierwsze większe wzmianki o miejscowości występują w "Liber beneficiorum" Jana Długosza. W Końskowoli Tęczyńscy wystawili dwór mieszkalny, opisywany jako fortalicja. Dwór długo uchodził za kompletnie zniszczony. Dopiero wykonane na początku XXI wieku badania wykazały, że pozostałością po nim jest budynek plebanii położony naprzeciw kościoła św. Anny.
Miasto wraz z zamkiem i folwarkiem wchodziło w 1662 roku w skład majętności końskowolskiej Łukasza Opalińskiego.
Okres miejski i XIX wiek.
Promesę na nadanie praw miejskich miecznik wielki koronny Andrzej Tęczyński uzyskał 8 czerwca 1532. W okresie miejskim Końskowola była znaczącym ośrodkiem rolno-przemysłowym. Sprowadzenie się Czartoryskich do Puław tylko wzmocniło rolę Końskowoli, w której znajdowało się centrum administracyjne majątku. Wybrukowana za ich czasów droga z Końskowoli do Puław była pierwszą drogą bitą w całym województwie lubelskim.
W 1777 w dobrach końskowolskich Czartoryskich (dokładna lokalizacja nie jest znana) podjęto kilkumiesięczne, bezskuteczne poszukiwania pokładów soli. 
W XIX wieku Końskowola stała się także znaczącym ośrodkiem włókienniczym, przede wszystkim wskutek powiązań miejscowych producentów z przedsiębiorcami rosyjskimi. Prosperita przyciągała imigrantów, między innymi z Saksonii.
Na skutek postanowienia Komitetu Urządzającego z dnia 6 (18) lutego 1870 roku, Końskowola, podobnie jak wiele innych podobnych jej wielkością sąsiednich miejscowości, utraciła w dniu 18 marca 1870 prawa miejskie, uzyskując w zamian status osady. Jako powód tej reformy administracyjnej podawano wiejski charakter miejscowości, ale wśród motywów władzy mogło być też chęć ukarania lokalnej społeczności za poparcie udzielone powstaniu styczniowemu. Wielu mieszkańców wzięło bowiem czynny udział w walkach, a sama miejscowość przez pewien okres odgrywała rolę bazy wypadowej dla ugrupowań partyzanckich, między innymi grupy Józefa Jankowskiego ps. Szydłowski, która to grupa walczyła w bitwie pod Żyrzynem.
W 1875 roku pożar strawił w miejscowości 80 budynków. Inny duży pożar miał miejsce 24 maja 1891 roku, kiedy to spłonęło 99 domów i 40 budynków gospodarskich. Między 1897 a 1914 rokiem ludność Końskowoli powiększyła się z około 3200 do 5675 osób.
XX i XXI wiek.
Niepokoje lat 1905–1906 nie ominęły Końskowoli. 1 maja 1905 kilkuset mieszkańców Końskowoli oraz okolicznych miejscowości zebrało się w celu przeprowadzenia pochodu i zdemolowania urzędu gminnego; niesiono czerwone flagi, śpiewano pieśni rewolucyjne. Manifestację rozpędzili Kozacy. 16 lipca odbył się w zakładach włókienniczych wiec solidarnościowy z pracownikami zakładów łódzkich, a następnie manifestacja. Strajkowano również w 1906, w tym w dniu 1 maja; ponadto sześciokrotnie rozbijano sklepy monopolowe (przynoszące państwu podatki), miał miejsce również bojkot wyborów do Dumy. Władze, walcząc z wystąpieniami, 12 stycznia 1906 i w dniach następnych przeprowadziły pacyfikację miejscowości, polegającą na aresztowaniach, publicznym biciu. W lecie 1911 w osadzie wybuchł pożar, spaliła się północna część miasta z rynkiem, łącznie sto kilkanaście domów. 
Kiedy wybuchła I wojna światowa, Rosjanie zarządzili ewakuację zakładów przemysłowych i spalili część miejscowości, wielu mężczyzn wcielono do wojska. Podczas I wojny światowej w wyniku walk w 1915 r., wg danych zebranych przez Biuro Statystyczne pod kierunkiem Henryka Wiercieńskiego, aż 326 na 333 zewidencjonowanych budynków w Końskowoli zostało zniszczonych. Zniszczona została przede wszystkim zabudowa północnej i wschodniej pierzei rynku oraz znajdujące się na tyłach tych pierzei kwartały zabudowy. Ocalała zachodnia pierzeja rynku, gdzie do chwili obecnej przetrwały murowane, parterowe budynki z charakterystycznymi sklepionymi sieniami, usytuowanymi w skrajnej osi. Zniszczona też została całkowicie murowana, barokowa dzwonnica obok kościoła wzniesiona w 1778 r. z fundacji ks. Adama Czartoryskiego i wg projektu Józefa Mayera.
W 1926 mieszkańcy podjęli bezskuteczną inicjatywę w sprawie przywrócenia praw miejskich. Tymczasem warto odnotować, że do 1939 w Końskowoli nie było 7-klasowej szkoły podstawowej, ani budynku szkolnego. Istniały za to we wsi: straż pożarna, koło gospodyń wiejskich, Związek Młodzieży Wiejskiej, Stowarzyszenie Młodzieży. W 1934 powstało boisko sportowe. Odbywały się tu liczne wiece polityczne.
Naloty niemieckie, które tak dotknęły pobliskie Puławy i Kurów, szczęśliwie ominęły Końskowolę. Została ona zajęta przez Niemców 15 września 1939. Powiat puławski był przez okupanta traktowany przede wszystkim jako rezerwuar siły roboczej i żywności. Na Końskowolę nałożono obowiązek (tzw. kontyngent) utrzymywania 22 tysięcy Niemców. W 1940 istniał tu krótko obóz dla jeńców wojennych; istniał tu także w latach 1940–1943 obóz pracy, związany z przebudową pobliskiej linii kolejowej, dróg oraz folwarkiem rolnym.
W okresie międzywojennym istniała tu spora społeczność żydowska, posiadająca między innymi bożnicę i kirkut. Do Żydów należała również większość zakładów usługowych i sklepów. Okupant utworzył tu getto, do którego zwożono między innymi ludność z Puław, a także z zagranicy, głównie ze Słowacji. Likwidacja getta nastąpiła w październiku 1942 roku, wskutek masowych mordów w pobliskim lasku, oraz wywiezienia części ludności do Sobiboru. Szacuje się, że podczas likwidacji getta na skraju miejscowości rozstrzelano od 800 do 1000 ludzi. Po wymordowaniu ludności żydowskiej, liczba mieszkańców osady spadła do 1489.
W miejscowości rozwijał się ruch oporu, działały organizacje zbrojne. Szczególnie silne były tu Bataliony Chłopskie. W maju 1944 dwaj partyzanci z tej organizacji rozbroili dwóch Niemców. Odbywały się tutaj także tajne komplety, na poziomie nauczania szkoły elementarnej i, od 1942, także średniej.
Wyzwolenie osady nastąpiło 25 lipca 1944 i należy wiązać je z Akcją Burza. Niemiecki oddział zmotoryzowany miał za zadanie podpalić osadę. Przeciw nim wystąpili mieszkańcy, którym z pomocą przyszedł oddział dyspozycyjny Kedywu „Zagończyka”, a następnie oddziały Batalionów Chłopskich. W trakcie tych walk, do osady wkroczyła Armia Czerwona i Armia Krajowa.
W 1944 prawdopodobnie z rąk bojówki zginął Wojciech Popiołek, komendant Milicji Obywatelskiej w Końskowoli, w jego domu w pobliskich Sielcach. W lutym 1945 roku zginęła także jego żona i jej brat.
W latach 1954–1972 wieś należała i była siedzibą władz gromady Końskowola. W latach 1975–1998 miejscowość administracyjnie należała do ówczesnego województwa lubelskiego.
W XXI wieku podjęto próbę uzyskania statusu miasta. Pierwsza z nich, w 2007 roku zakończyła się niepowodzeniem. Po raz drugi rada gminy uruchomiła stosowną procedurę w 2020 roku, przystępując do organizacji konsultacji społecznych w tej sprawie. W konsultacjach wzięło udział 3128 mieszkańców, z czego 81% opowiedziało się za nadaniem miejscowości praw miejskich.
Edukacja, kultura i rozrywka.
We wsi w 1953 roku został założony Zespół Pieśni i Tańca "Powiśle", który od 1984 roku jest pod opieką Domu Chemika w Puławach. Miejscowy Dom Kultury organizuje corocznie Święto Róż, które, poświęcone promocji szkółkarstwa, jest również okazją do rodzinnego festynu. We wsi istnieje Towarzystwo Ochrony Dziedzictwa Kulturowego Fara Końskowolska, zajmujące się promocją miejscowości i renowacją jej dziedzictwa kulturowego. W Końskowoli znajduje się również Zespół Szkół im. Henryka Sienkiewicza w Końskowoli, w skład którego wchodzi szkoła podstawowa i gimnazjum. W miejscowości znajduje się również przedszkole. 
Osoby związane z Końskowolą.
Pominięto właścicieli dóbr końskowolskich, wymienionych osobno w artykule klucz końskowolski. Osoby wymieniono w kolejności chronologicznej:

</doc>
<doc id="186000" url="https://pl.wikipedia.org/wiki?curid=186000" title="Burmistrzowie Głogowa">
Burmistrzowie Głogowa



</doc>
<doc id="186002" url="https://pl.wikipedia.org/wiki?curid=186002" title="1964 w filmie">
1964 w filmie



</doc>
<doc id="186003" url="https://pl.wikipedia.org/wiki?curid=186003" title="Río Muni">
Río Muni



</doc>
<doc id="186004" url="https://pl.wikipedia.org/wiki?curid=186004" title="Mbini">
Mbini

Mbini (do 1973 hiszp. "Río Muni") – kontynentalna część Gwinei Równikowej, położona między Kamerunem i Gabonem. Zajmująca powierzchnię 26 tys. km², a zamieszkuje ją ok. 300 tys. osób (1994), głównie ludność z plemienia Fang. Obecnie region Mbini podzielony jest na 4 prowincje: Centro Sur, Kie-Ntem, Litoral i Wele-Nzas. Głównym miastem i portem morskim Mbini jest Bata (135,2 tys.). Inne ważniejsze miejscowości regionu to: Evinayong, Ebebiyin, Acalayong, Acurenam, Mongomo, Sevilla de Niefang, Valladolid de los Bimbiles i Mbini
Historia.
Portugalczycy przekazali Rio Muni Hiszpanom w 1778. Mieli oni zamiar wykorzystywać ten obszar jako źródło niewolników do pracy w ich posiadłościach kolonialnych. Większość nowych osadników zmarła jednak na żółtą febrę. Ostatecznie koloniści rozwinęli tu plantacje kakaowca i eksploatację lasów.
Rio Muni było hiszpańskim protektoratem od 1885, a kolonią – od 1900. Używano wobec niej także określenia Gwinea Kontynentalna (hiszp. "Guinea Continental"). W 1909 połączono ją z wyspiarskimi koloniami w Zatoce Gwinejskiej Elobey, Annobón y Corisco oraz Fernando Póo, tworząc Hiszpańskie Terytoria Zatoki Gwinejskiej ("Territorios Españoles del Golfo de Guinea"), nazywane częściej Gwinea Hiszpańska. W 1960 otrzymały one status prowincji zamorskiej Hiszpanii, a w 1963 regionu autonomicznego. Ostatecznie 12 października 1968 uzyskały niepodległość jako Gwinea Równikowa.

</doc>
<doc id="186005" url="https://pl.wikipedia.org/wiki?curid=186005" title="Teatr Zagłębia">
Teatr Zagłębia

Teatr Zagłębia w Sosnowcu - budynek teatru przy ulicy Teatralnej w Sosnowcu. 
Historia teatru.
Powstał w 1897, z siedzibą w gmachu wzniesionym z prywatnych środków przedsiębiorcy hrabiego Mortimera Renarda, jako 6 teatr w Królestwie Polskim. Podłożem do zaistnienia była ożywiona w latach siedemdziesiątych XIX w. działalność w mieście teatrów amatorskich. Działały one zwłaszcza w środowisku robotniczym, szczególnie widoczny w branży włókienniczej, wśród pracowników której działał teatr prawdopodobnie od 1872 roku. Drugie znaczące pod tym aspektem środowisko to kolejarze, pośród których z początkiem lat osiemdziesiątych XIX w. zaczęły działać nawet dwa takie amatorskie teatry kolejowe. Działały one na terenie obecnego Śródmieścia oraz dzielnicy znanej obecnie jako Maczki, która podówczas nosiła nazwę „Granica” (w związku z umiejscowioną tam stacją kolejową granicy państwowej między zaborami rosyjskim i austriackim, jakie łączyły się w wyznaczany granicami Sosnowca tzw. Trójkąt Trzech Cesarzy.
Działalność „pierwszego elementu”, Teatru Zimowego – zainaugurowano 6 lutego 1897 roku, inscenizacją „Zemsty” Aleksandra Fredry w wykonaniu miejscowego zespołu amatorskiego, wraz z deklamacją okolicznościowego utworu „Prolog” Andrzeja Niemojewskiego - po czym następnego dnia budynek przejął już teatr zawodowy, jaki został na pierwsze lata istnienia teatru sprowadzony. Całość kompleksu ukończono w lipcu tego samego roku, czego głównym momentem było w tym też czasie (lato 1897) oddanie nieopodal do użytku drewnianego Teatru Letniego. Inauguracja sceny miała miejsce 15 VII tego roku; przedstawiono operę Bogusławskiego i Stefaniego "Cud mniemany, czyli Krakowiacy i Górale". Teatr Letni pełnił do I wojny światowej rolę drugiej sceny (w czasie wojny w skrajnej sytuacji ekonomicznej tego czasu został rozebrany i/lub jak podają inne źródła spłonął w latach dwudziestych).
Nazewnictwo tego teatru nie było ustabilizowane. Łączyło się to tak z miejscowymi nazwami zwyczajowymi, sięgającymi czasów teatrów amatorskich, z różnymi właścicielami poszczególnych elementów pierwotnego kompleksu, jak i w końcu z czasami kryzysu ekonomicznego i związanym z nimi przekazywaniem własności, jak i prawa użytkowania różnym podmiotom. Od początku do 1924 teatr "Stały" (Zimowy) był we władaniu "Towarzystwa Hrabia Renard" i z tą nazwą oficjalnie był kojarzony, jakkolwiek w popularnym obiegu była wspomniana nazwa "Teatr Zimowy". Funkcjonowała też nazwa Teatr Polski 1920, W 1924 r. zostaje wykupiony przez miasto i zaczyna funkcjonować jako Teatr Miejski (niektóre źródła nazwę tę łączą dopiero z r. 1927), co być może bardziej łączyło się z akcentowaniem tego teatru w odróżnieniu od teatru amatorskiego, któremu miasto w 1928 przydzieliło także możliwość korzystania z budynku "Teatru Zimowego". Od chwili wykupienia w 1924 r. teatru przez Miasto - funkcjonowała też półoficjalnie nazwa Teatr Zagłębia, która powróci już nie tylko w nieformalnym języku, ale i oficjalnie, gdy Sosnowiczanie czy wręcz wszyscy Zagłębiacy wywalczą w czasach tzw. odwilży 1955 zniesienie przymusowego włączenia "do centrali w Katowicach" (jako filia Teatru Śląskiego w latach 1947-1955). Wszakże pamiętać należy, że w biegu historii całego kompleksu teatralnego w Sosnowcu funkcjonowały jeszcze - w niektórych wypadkach znacząc przez parę lat Teatr Zimowy a przez parę Teatr Letni - nazwy następujące: Teatr Ogródkowy (Letni), Teatr Popularny (w 1911 nazywano tak Letni a w początku lat dwudziestych Miejski) i Teatr Tani (jak wyżej). Po roku 1955, gdy teatr ustalił się organizacyjnie i nazewniczo jako spadkobierca wszystkich sosnowieckich tradycji teatralnych, nazwa Teatr Zagłębia już nie podlegała zakusom ni zmianom.
Niektóre osobistości polskiego teatru i literatury z Teatrem Zagłębia lub gościnnie występujące:
Wanda Siemaszkowa, Bronisław Dąbrowski, Józef Kotarbiński, Tadeusz Fijewski (to w Sosnowcu w sezonie 37/38 został odkryty jako nieporównywalny talent komediowy), Jan Świderski (aktor), Leon Kruczkowski, Gabriela Zapolska „nadzorująca” wystawienia swoich sztuk, Jan Pierzchała, Lech Piwowar, Lidia Bienias.
Budynek teatru.
Budynek obecnie będący samoistną siedzibą Teatru został wzniesiony według planów architekta Karola Steczkowskiego i stanowił wówczas element całego zaplanowanego kompleksu, w skład którego wchodziły:
Budynek Teatru Zimowego - obecnego teatru - był wielokrotnie przebudowywany. Obecną formę zyskał podczas modernizacji przeprowadzonej w latach 1976-1978 i po rozbudowie dokonanej w 1992 roku. Nie zachowały się elementy pierwotnego wystroju i wyposażenia wnętrz.

</doc>
<doc id="186006" url="https://pl.wikipedia.org/wiki?curid=186006" title="Gwinea Kontynentalna">
Gwinea Kontynentalna



</doc>
<doc id="186009" url="https://pl.wikipedia.org/wiki?curid=186009" title="1965 w filmie">
1965 w filmie



</doc>
<doc id="186011" url="https://pl.wikipedia.org/wiki?curid=186011" title="Koncert Live 8 w Barrie">
Koncert Live 8 w Barrie

Koncert Live 8 w Barrie był jednym z koncertów w ramach serii Live 8. Koncert odbył się 2 lipca 2005 w "Park Place" (dawny "Molson Park") w Barrie, w Kanadzie. Koncert prowadzili znani kanadyjscy aktorzy komediowi Dan Aykroyd i Tom Green. Na miejscu koncertu zgromadziło się około 35 tysięcy widzów.

</doc>
<doc id="186012" url="https://pl.wikipedia.org/wiki?curid=186012" title="Robert Riley">
Robert Riley



</doc>
<doc id="186014" url="https://pl.wikipedia.org/wiki?curid=186014" title="Yazoo (rzeka)">
Yazoo (rzeka)

Yazoo (Yazoo River) – rzeka w USA w stanie Missisipi o długości 309 km. Jest to drugi co do długości wschodni dopływ rzeki Missisipi (najdłuższym wschodnim dopływem jest Ohio).
Rzeka została nazwana tak przez francuskiego podróżnika La Salle w 1682, w nawiązaniu do indiańskiego plemienia zamieszkującego w okolicy ujścia. Znaczenie nazwy jest jednak niejasne, choć przez długi czas uważano, że oznacza ona "rzekę śmierci".
Yazoo powstaje z połączenia rzek Tallahatchie i Yalobusha koło miasta Greenwood. Na pewnym odcinku płynie równolegle do Missisipi, od której jest jednak oddzielona naturalnymi wałami. Z Missisipi łączy się na północ od Vicksburga. Większymi miastami nad Yazoo są Greenwood (18 000) i Yazoo City (14 500).
Rzeka miała znaczenie militarne podczas wojny secesyjnej w Ameryce. Na niej i przylegających obszarach toczyły się walki podczas kampanii na Missisipi, zmierzające do zdobycia Vicksburga. Na dnie rzeki i jej dopływów spoczywa w sumie 29 statków i okrętów zatopionych podczas wojny secesyjnej. W 1862 za pomocą jednej z pierwszych elektrycznie odpalanych min zatopiono na niej kanonierkę Unii USS "Cairo", której wrak został wydobyty w latach 70.

</doc>
<doc id="186015" url="https://pl.wikipedia.org/wiki?curid=186015" title="Teatr im. Wandy Siemaszkowej w Rzeszowie">
Teatr im. Wandy Siemaszkowej w Rzeszowie

Teatr im. Wandy Siemaszkowej w Rzeszowie – teatr w Rzeszowie, jedna z najważniejszych instytucji tego typu w regionie.
Historia.
Teatr został założony po wyzwoleniu Rzeszowszczyzny spod okupacji niemieckiej jako pierwszy zawodowy, dramatyczny "Teatr Narodowy Ziemi Rzeszowskiej". Mieści się on w dwóch zabytkowych budynkach: Mała Scena w dawnym domu rodziny Holzów, Duża Scena w dawnym budynku Polskiego Towarzystwa Gimnastycznego „Sokół” wybudowanym w latach 1890–1900. Już w okresie przedwojennym scena dzisiejszego teatru gościła na swych deskach zawodowe teatry ze Lwowa i Krakowa, a także wystawiano spektakle amatorskie działających w Rzeszowie grup teatralnych. W latach późniejszych teatr przemianowano na Państwowy Teatr im. Wandy Siemaszkowej w Rzeszowie, pod którą to nazwą działał do lat 90. XX wieku. Po reformie administracyjnej z 1998 roku i utworzeniu samorządów wojewódzkich, został przekazany w zarząd Urzędowi Marszałkowskiemu Województwa Podkarpackiego. 
Teatr od początku swojej działalności wystawia sztuki nie tylko w Rzeszowie, ale również w wielu miastach południowo-wschodniej Polski. Jednym z pierwszych dyrektorów była Wanda Siemaszkowa. Obecnym szefem teatru jest Jan Nowara. 
Obecnie teatr daje około 300 spektakli rocznie, zatrudnia około 100 osób. Bardzo żywa jest również współpraca z podobnymi instytucjami na Ukrainie i Słowacji. Repertuar jest eklektyczny, teatr stara się przedstawić ofertę spektakli trafiającą w gusta każdej z grup składających się na 70 tysięcy widzów zasiadających corocznie na jego widowni.
Co rok organizowane są trzy edycje festiwalowe:
Osobną formą działalności Teatru jest praca edukacyjna, w której aktorzy rzeszowskiej sceny, poprzez programy teatralne dla dzieci i młodzieży, przygotowują od najmłodszych lat przyszłych widzów teatralnych. Współpraca teatru z instytucjami dobroczynnymi zaowocowała także wystawami oraz aukcjami prac najwybitniejszych polskich artystów. 
W budynku teatru działa również Galeria Szajna.

</doc>
<doc id="186016" url="https://pl.wikipedia.org/wiki?curid=186016" title="Ryczące Dwudziestki">
Ryczące Dwudziestki

Ryczące Dwudziestki – zespół wokalno-instrumentalny. 
Historia.
Założony w 1983 roku w Bytomiu przez należących wówczas do 1 Drużyny Wodnej miejscowego hufca ZHP muzyków; Zadebiutował w tym samym roku na festiwalu Tratwa. Nazwa zespołu stanowi nawiązanie do pasa wód oceanicznych zwanego ryczącymi czterdziestkami, natomiast liczba dwadzieścia pochodzi od wieku członków zespołu w chwili jego powstawania.
"Ryczące Dwudziestki" wykonują głównie utwory należące do gatunków muzyki folk oraz szant. Zespół wypracował nowy styl śpiewania szant, preferując głównie wykonania czysto wokalne z tradycyjnym dla szant rozdziałem partii wokalnych na poszczególne barwy głosu. 
Zespół koncertował na wszystkich ważniejszych imprezach szantowych w kraju, a także w Norwegii, Szwecji, Jugosławii, Niemczech, Danii, na Węgrzech i w USA. 
Zespół ma na koncie m.in. współpracę z "Markiem Szurawskim" (lider zespołu "Stare Dzwony"), przy nagrywaniu płyty "Co się zdarzyło jeden raz..." oraz z olsztyńskim zespołem "Shannon" grającym muzykę celtycką. To właśnie z połączenia "Ryczących Dwudziestek" z zespołem ""Shannon" w 2005 roku powstał projekt "Ryczące Shannon"". W 2019 roku "Ryczące Dwudziestki" wspólnie z "Jerzym Porębskim" i elbląskim zespołem "The Nierobbers" nagrały płytę z piosenkami Jerzego Porębskiego. W 2021 roku wraz częstochowskim zespołem "Drake" stworzył album "Dwie krople folku", będący zwieńczeniem rozpoczętego w 2015 roku projektu "Ryczące-Drake".
Płyta "Rejs na Czystą Wyspę" zawierała piosenki przeznaczone dla najmłodszych słuchaczy, promujące ochronę środowiska w ramach akcji "Czysty Kraków".

</doc>
<doc id="186017" url="https://pl.wikipedia.org/wiki?curid=186017" title="Królestwo Jugosławii">
Królestwo Jugosławii

Królestwo Jugosławii – nazwa państwa południowosłowiańskiego, używana od 1929 dla królestwa Serbów, Chorwatów i Słoweńców. Rządziła nim dynastia Karadziordziewiciów (do 1945).
Podział administracyjny.
Do czasu powstania autonomicznej banowiny Chorwacji w 1939 Królestwo SHS (później Jugosławii) było państwem unitarnym. W latach 1918–1922 obowiązywał podział administracyjny odziedziczony po państwach, których terytoria weszły w skład Królestwa. Jednostek administracyjnych II. stopnia było wówczas 61.
Po wydaniu tzw. konstytucji widowdańskiej dekretem z 26 czerwca 1922 król ustanowił nowy podział administracyjny, niezależny od poprzedniego, ale zachowujący historyczne granice poszczególnych krajów (Serbii, Czarnogóry, Bośni z Hercegowiną, Chorwacji i ziem słoweńskich). W latach 1923–1929 Królestwo dzieliło się na 33 obwody ("област" – "oblast"), przeważnie o nazwach utworzonych od siedzib władz:
Dotychczasowy podział administracyjny został diametralnie zmieniony dekretem z 3 października 1929. Jako jednostki podziału administracyjnego wyższego stopnia ustanowiono banowiny ("бановина" – "banovina"), jako jednostki stopnia podstawowego – dystrykty (chorw. "kotar", serb. "срез" – "srez"). Odrębną jednostkę stanowił stołeczny Belgrad z okolicą. Granice banowin zostały ustalone w taki sposób, by zatrzeć granice sprzed I wojny światowej oraz granice etniczne. W latach 1929–1939 banowin było 9:
Granice banowin zostały nieznacznie zmienione mocą kolejnej konstytucji z 3 września 1931 roku.
Dekretem z 26 sierpnia 1939 roku powyższy podział administracyjny Królestwa Jugosławii został zmieniony wskutek utworzenia autonomicznej banowiny Chorwacji. W jej skład weszły banowiny Sawy i nadmorska oraz pojedyncze dystrykty banowin Dunaju, Driny, Vrbasu i Zety. Banowina Chorwacji liczyła 65.456 km² powierzchni i 4 024 601 mieszkańców.

</doc>
<doc id="186018" url="https://pl.wikipedia.org/wiki?curid=186018" title="1 Brygada AL im. Ziemi Lubelskiej">
1 Brygada AL im. Ziemi Lubelskiej

1 Brygada Armii Ludowej im. Ziemi Lubelskiej – związek partyzancki Armii Ludowej sformowany na południu Lubelszczyzny w 1944 r. prowadzący głównie działania dywersyjne skierowane przeciw armii niemieckiej, polegające na niszczeniu transportów i linii komunikacyjnych.
Historia i działania bojowe.
Została zorganizowana rozkazem dowódcy II Obwodu Armii Ludowej – ppłk Mieczysława Moczara „Mietka” z dnia 20 lutego 1944 roku z oddziałów, które włączono do Armii Ludowej a znajdowały się na południu Lubelszczyzny. Początkowo składała się z trzech batalionów, lecz ciągle zwiększała swoją liczebność. Na początku czerwca 1944 roku liczyła już ok. 750. W czerwcu została przeorganizowana i od tego momentu do czasu wyzwolenia Lubelszczyzny składa się z 9 kompanii oraz oddziałów specjalnych brygady. 
Brygada działała na tyłach oddziałów niemieckich walczących na froncie wschodnim i zajmowała się głównie niszczeniem linii kolejowych, szos i mostów .
Na początku maja od brygady odłączył się III Batalion por. Edwarda Gronczewskiego „Przepiórki”, który poszedł na odsiecz północnolubelskiemu zgrupowaniu AL (dowiedziawszy się o wyjściu zgrupowania z okrążenia pod Rąblowem „Przepiórka” zdecydował się wrócić na południe). Pod koniec maja 1944 brygada przeszła reorganizacje (trzy bataliony zastąpione zostały 9 kompaniami oraz kilkoma podporządkowanymi jej oddziałami w lipcu oddelegowanymi do 3 Północnolubelskiej Brygady AL) W dniach 10–23 czerwca 1944 roku 4 kompanie z 1 Brygady AL im. Ziemi Lubelskiej wzięło udział w bitwie partyzanckiej w lasach janowskich i Puszczy Solskiej.
W lipcu 1944 roku poszczególne poddziały brygady współdziałały z oddziałami Armii Czerwonej wkraczającymi na teren Lubelszczyzny. 
Po wyzwoleniu Lubelszczyzny w dniu 27 lipca 1944 roku 1 Brygada AL im. Ziemi Lubelskiej została rozwiązana, a jej członkowie w większości wstąpili do Milicji Obywatelskiej oraz część do Wojska Polskiego.
Obsada personalna.
W okresie maj do 27 lipca 1944 roku.
W wyniku strat jakie kompania poniosła w czasie walk w lasach janowskich dowództwo brygady postanowiło sformować ją na nowo wykorzystując nadwyżkę partyzantów w 1 kompanii. Z powodów politycznych postanowiono jednak zarzucić ten plan na rzecz odbudowy 3 kompanii „Straży Chłopskiej” na skutek czego 2 kompania została rozwiązana.
Latem 1944 brygada liczyła około 1000 partyzantów.

</doc>
<doc id="186024" url="https://pl.wikipedia.org/wiki?curid=186024" title="American Recordings">
American Recordings

American Recordings, początkowo Def American - amerykańska wytwórnia płytowa założona przez Ricka Rubina w 1989 roku, po rozstaniu się ze wspólnikiem z wytwórni Def Jam, Russellem Simmonsem. W 1993 r. nazwę wytwórni zmieniono na obecną.
Największymi sukcesami wytwórni były wydawnictwa takich artystów, jak Slayer, The Black Crowes, Danzig, Johnny Cash czy System of a Down.

</doc>
<doc id="186025" url="https://pl.wikipedia.org/wiki?curid=186025" title="Tętnice wieńcowe">
Tętnice wieńcowe



</doc>
<doc id="186026" url="https://pl.wikipedia.org/wiki?curid=186026" title="Charles Peirce">
Charles Peirce



</doc>
<doc id="186028" url="https://pl.wikipedia.org/wiki?curid=186028" title="Pałac wersalski">
Pałac wersalski

Pałac wersalski (fr. "château de Versailles") – pałac królewski w Wersalu, na przedmieściach Paryża, symbol francuskiej monarchii absolutnej tzw. "ancien régime".
Pałac projektowali architekci królewscy Louis Le Vau i Jules Hardouin-Mansart. Wnętrza projektował Charles Le Brun, a André Le Nôtre zaprojektował ogrody. W 1682 pałac w Wersalu stał się oficjalną rezydencją króla Francji i Wersal przejął rolę faktycznej stolicy kraju. W XVIII w. w parku wersalskim wzniesiono dwa mniejsze pałace: Grand Trianon i Petit Trianon.
Pałac jest odwiedzany przez ponad 7 milionów zwiedzających rocznie i jest trzecią największą atrakcją turystyczną Francji. Posiada łączną powierzchnię 63154 m2. Znajduje się w nim 2300 pomieszczeń, z których 1000 udostępnia się publiczności.
Historia.
Zamek myśliwski Ludwika XIII.
W obfitującym w zwierzynę lesie wersalskim w lipcu 1589 polował Henryk IV, który zbliżał się wtedy do zbuntowanego Paryża wraz ze swym kuzynem Henrykiem III. Powrócił tam jako król ze swym sześcioletnim synem.
Początki pałacu wiążą się z pasją myśliwską Ludwika XIII, który wielokrotnie polował w lasach między zamkiem w Saint-Germain a Meudon (las "Val de Gallie"). Jego długie polowania kończyły się niejednokrotnie, wraz z zapadnięciem zmierzchu, noclegiem w jednej z gospód w Wersalu, wsi położonej na szlaku handlarzy bydłem z Normandii do Paryża. Otoczenie królewskie, oburzone na niegodne króla warunki noclegu, skłoniło go do wybudowania niewielkiego zameczku myśliwskiego w połowie drogi między Saint-Germain i Meudon.
W wyniku swego rodzaju przetargu ("adjudication à la chandelle") nadintendent budowli królewskich, Jehan de Fourcy, wybrał 10 września 1623 wykonawcę zamówienia – Nicolasa Huau. Prace postępowały na tyle szybko, że zamek był gotowy do końca zimy, a król po raz pierwszy spędził w nim noc 9 marca 1624. Była to budowla skromna, wzniesiona przy wykorzystaniu niewielkich środków, ściany zdobiły dekoracje gipsowe, a dach pokryty został łupkiem. Król był dość częstym gościem w Wersalu, nawet wtedy gdy nie polował. W końcu 1629 urządzono salę do gry w "jeu de paume" (rodzaj ówczesnego tenisa).
Ludwikowi XIII tak bardzo spodobały się okolice Wersalu, że postanowił powiększyć i upiększyć swój zameczek. Prace rozpoczęto w 1631, a zakończono w 1634 pod kierownictwem architekta Philiberta le Roy. Pałac został stopniowo, tak by można było z niego cały czas korzystać, rozebrany i zbudowany na nowo. Pomimo że w zasadzie wciąż oparty był na tym samym planie, to jednak wyraźnie się powiększył. Dodano m.in. sześć wież prostokątnych ("tour carré"). Fasada uzyskała styl typowy dla okresu panowania Ludwika XIII, tzn. zastosowano jasny kamień i cegłę. Ponadto na 70 hektarach przylegających gruntów urządzono park. 8 kwietnia 1632 król zakupił tereny domeny wersalskiej od Jean-François de Gondi, arcybiskupa Paryża, za 60 tys. liwrów. Ogółem projekt kosztował Ludwika XIII niecałe 200 tys. liwrów, co nie było sumą wygórowaną: późniejsza rozbudowa przez Ludwika XIV była 500 razy bardziej kosztowna.
Pierwsze modyfikacje Ludwika XIV.
Ludwik XIV przybył do pałacu po raz pierwszy 18 kwietnia 1651, kiedy miał dwanaście lat. Zameczek myśliwski ojca natychmiast przypadł mu do gustu. W Wersalu korzystał z natury i swobody, urządzał swoje pierwsze polowania.
Po ślubie w 1660 i narodzinach pierwszego dziecka postanowił przebudować zameczek dla większej wygody rodziny królewskiej. Roboty zakończono w 1663. Zainstalowano m.in. balkon na pierwszym piętrze i wyprostowano fosy. Także w 1663 na nowo urządzono park.
Na południe od pałacu, na miejscu warzywnika Ludwika XIII, Le Vau zbudował Oranżerię, gdzie przechowywano podczas zimy wrażliwe na zimno drzewka pomarańczowe i cytrynowe. Na terenie Oranżerii znajdował się jeden z trzech okalających pałac parterów kwiatowych. Dzięki kolejnym zakupom terenów powiększono domenę królewską do 500 ha.
Półtora kilometra od pałacu na miejscu dawnej fermy Le Vau zbudował Menażerię, gdzie z balkonu na piętrze dużego ośmiokątnego pawilonu zwieńczonego kopułą można było obserwować siedem dziedzińców z egzotycznymi zwierzętami podzielonymi na trzy typy: spokojne zwierzęta np. pelikany, ary, papugi, rzadkie odmiany kur; groźne zwierzęta np. niedźwiedzie; zwierzęta rzadkie i egzotyczne np. słonie, wielbłądy, strusie, kazuary, krokodyle. Menażeria wersalska wpisywała się w średniowieczną tradycję ogrodów zwierzęcych królów Francji. Menażeria miała podnosić prestiż Ludwika XIV.
Usatysfakcjonowany modyfikacjami Ludwik XIV urządził w Wersalu w maju 1664 trwające trzy dni i trzy noce święto, jednak jego dworzanie w dalszym ciągu uważali, że Wersal jest jedynie niegodną króla Francji siedzibą wiejską.
„Pałac Słońca”.
Ludwik XIV postanowił zatem o bardziej gruntownej przebudowie pałacu. Zgodnie z radą doradców miał to być teraz wyjęty jakby z baśni „Pałac Słońca” ("Palais du Soleil"), Ludwik XIV królujący zaś w Wersalu byłby Królem-Słońce ("Roi Soleil").
Zgodnie z tym założeniem w ogrodzie zainstalowano liczne fontanny i rzeźby przedstawiające historię Apollina, antycznego bóstwa solarnego. Charles Perrault, słynny autor bajek, zaproponował budowę Groty ("la Grotte"), która przywoływałaby na myśl mityczną morską grotę słońca, gdzie słońce miało wypoczywać po zmierzchu. Pawilon Groty powstał na północ od pałacu, bajecznie wykończony wewnątrz różnokolorowymi muszlami, koralami, kamieniami morskimi i lustrami. Bajkowości dodawały mu liczne fontanny i organy. Park został przekształcony w swego rodzaju park rozrywki z kolejką górską ("la Ramasse"), labiryntem, huśtawkami, 39 fontannami dekorowanymi rzeźbami słynnych postaci z bajek.
Latem 1668 król zaakceptował projekt rozbudowy pałacu autorstwa Louisa Le Vau. Król zdecydował, wbrew opinii Le Vau i Colberta, o zachowaniu oryginalnego zameczku myśliwskiego Ludwika XIII, który został otoczony nowymi budynkami. Do budowy pałacu użyto kamienia Saint-Leu (wydobywanego w okolicach Saint-Maximin w obecnym departamencie Oise). Rozbudowa pozbawiała jednak pałac drogiej Ludwikowi XIV intymności, stąd w zaledwie w trzy miesiące zbudowano w odległości półtora kilometra kolejny pałac na miejscu wioski Trianon nazwany "Trianon de Porcelaine".
Prace nad głównym pałacem zakończono latem 1670. Pałac wersalski od strony ogrodów zyskał zupełnie nową fasadę, z ogromnym marmurowym tarasem między dwoma skrzydłami na miejscu dawnej fosy. Jedno z nowo wybudowanych skrzydeł zajmowały oficjalne apartamenty króla ("Appartement des Bains", "Grand Appartement", "Appartement Privé"), drugie skrzydło należało do królowej i pozostałych członków rodziny królewskiej. Od strony dziedzińca przedłużono pałac w kierunku kuchni i stajen, które ok. 1670 zdecydowano też powiększyć. Jednocześnie rozpoczęto budowę pawilonów dla ministrów.
Około 1674 pałac wersalski był już znany w całej Francji i Europie. Ciekawi splendoru pałacu mogli go zwiedzać korzystając z przewodników, np. z wydanej w 1674 książeczki autorstwa André Félibiena. Król pozwalał na wizytę praktycznie każdemu, jedynym warunkiem było przyzwoite odzienie. W tym czasie Ludwik XIV zmieniał siedziby: w 1661 mieszkał w Fontainebleau, od 1662 przebywał głównie w Paryżu, od 1666 do 1673 rezydował głównie w Saint-Germain, podobnie jak w 1676, 1678, 1679, 1680, 1681. W Wersalu przebywał w 1674 i 1675, a także w 1677. Już od 1677 Ludwik XIV rozważał uczynienie z Wersalu swojej głównej siedziby.
W 1678 zlikwidowano taras od strony ogrodów, gdyż okazało się, że przeciekająca przez niego woda zagrażała parterowi pałacu. Na miejscu tarasu w 1684 zbudowano słynną Wielką Galerię, często nazywaną Galerią Zwierciadlaną ("Galerie des Glaces"), gdzie 17 łuków ozdobionych 357 lustrami umieszczonymi na ścianie odpowiada 17 oknom wychodzącym na ogród.
Około 1680 pałac znów znacznie powiększono. Wyznaczono dodatkowy dziedziniec, przy którym zbudowano skrzydła ministrów ("Ailes des Ministres"). W kierunku Oranżerii zbudowano skrzydło południowe, budynek o długości 500 m ("Aile du Midi"), na miejscu zaś rezerwuarów wody skrzydło północne ("Aile du Nord"). Rozrastający się pałac i rodzące się wokół niego miasto zajęło miejsce niegdysiejszego wiejskiego kościółka i sali do gry w "jeu de paume" Ludwika XIII.
6 maja 1682 Ludwik XIV przeprowadził się do Wersalu i stopniowo przenosił tam również dwór królewski. Pałac wersalski stał się największym pałacem w Europie i oficjalną rezydencją Ludwika XIV i jego ministrów. Tym samym Wersal przejął od Paryża rolę stolicy Francji. Wraz z królem w Wersalu mieszkało kilkanaście tysięcy dworzan i służby.
Po 20 latach prac budowlanych Ludwik XIV uznał, że cel został osiągnięty. Wersal stał się siedzibą godną największego monarchy Europy. Z tą chwilą król zdecydował o opuszczeniu oficjalnych apartamentów i zamieszkaniu w jego ulubionej części pałacu od strony dziedzińca, stanowiącej zachowaną część zameczku myśliwskiego Ludwika XIII, sąsiadująca z Galerią Zwierciadlaną. Zgodnie z jego gustem, który musiał ustąpić względom reprezentacyjnym w oficjalnych pokojach, w części prywatnej nie było marmurowych zdobień, rzeźb i dekorowanych plafonów, jedynie boazerie i malowane na biało sufity. Jedynym przejawem luksusu były obrazy starych mistrzów. Urządzono m.in. salę bilardową ("Cabinet du Billard"). W grę tę Ludwik XIV grał często w gronie rodziny, z synem, wnukami, bratem, bratankiem lub z rzadko zapraszanymi gośćmi.
Po ponad trzydziestu latach zamieszkiwania w pałacu wersalskim Ludwik XIV zmarł tamże 1 września 1715.
Rezydencja Ludwika XV.
Prawnuk Ludwika XIV, Ludwik XV, najpierw mieszkał wraz z dworem w zamku Vincennes, następnie w Paryżu. Pałac wersalski był opuszczony przez siedem lat. Król powrócił tam w wieku dwunastu lat. Z myślą o jego edukacji urządzono kilka pomieszczeń na poddaszu: bibliotekę, atelier, laboratorium prac ręcznych.
Z szacunku dla wielkiego pradziadka Ludwik XV przez dłuższy czas powstrzymywał się od przeróbek. Potem przystosowano do potrzeb młodego króla apartamenty prywatne oraz urządzono łazienki na pierwszym piętrze, za apartamentami oficjalnymi – z dwiema wannami, jedną dla króla, drugą dla jego przyjaciół. Ponadto na poddaszu urządzono tzw. mały apartament króla ("Petit Appartement"), podniesiono też budynki z czasów Ludwika XIII i Ludwika XIV i umieszczono tam liczne kuchnie.
Przeróbek tych nie pochwalał pierwszy architekt króla, Jacques-Ange Gabriel, który chciał nadać pałacowi bardziej dostojne i jednolite stylowo oblicze, m.in. burząc stary zameczek myśliwski Ludwika XIII (tak jak proponował niegdyś Le Vau). Przez 30 lat nie udało mu się jednak przekonać do tego króla. Ostatecznie wyraził zgodę w 1771 zmęczony naleganiami i pod wpływem argumentu, jakoby stary zameczek znajdował się w złym stanie.
Rozpoczęto prace nad rekonstrukcją prawego skrzydła od strony dziedzińca, w ramach której miano zastąpić dotychczasową ceglaną fasadę nową fasadą wykonaną całkowicie z jasnego kamienia, jednak zanim prace zostały ukończone Ludwik XV zmarł 10 maja 1774. Większość ceglanych fasad pozostała nietknięta, a rozpoczęty nowy budynek pozostał nieukończony.
Za panowania Ludwika XV zbudowano operę oraz pałacyk Petit Trianon. W samym pałacu wersalskim ukończono dekorowanie reprezentacyjnego Salonu Herkulesa. Sklepienie salonu zdobi ogromna, iluzjonistyczna Apoteoza Herkulesa, którą malował François Lemoine w latach 1733–1736.
Pałac wersalski podczas rewolucji francuskiej.
Ludwik XVI, wnuk Ludwika XV, nie dysponował środkami na większe przebudowy pałacu. Podczas piętnastu lat, które spędził w Wersalu, dokonano jedynie kilku zmian w wystroju wnętrz. W 1789 wybuchła rewolucja francuska, która zakończyła okres świetności Wersalu. 6 października 1789 w wyniku tzw. marszu przekupek na Wersal król został zmuszony do podpisania Deklaracji Praw Człowieka i Obywatela oraz do powrotu do Paryża. Od tej pory Paryż przejął kontrolę nad całością polityki państwowej, gdyż w kilka dni po królu do Paryża przeniosło się także Zgromadzenie Narodowe.
Pałac pozbawiony dworu królewskiego zaczął podupadać. Pojawiały się propozycje zburzenia pałacu, likwidacji ogrodów i oddania terenów rolnictwu. Nie zrealizowano jednak tych zamierzeń, a rewolucjoniści zadowolili się splądrowaniem mebli i dzieł sztuki z pałacu, które po odsprzedaży znalazły się w całej Europie i Ameryce. Próbowano urządzić w pałacu muzeum, szkołę, szpital, lecz nie udało się go ożywić. Na dziedzińcach wyrosła trawa, a z fasad zaczęły się osypywać kawałki kamienia. Napoleon zarządził jednak przeprowadzenie najpilniejszych napraw i uratował pałac przed ruiną.
Muzeum Historii Francji.
Po 1814 Ludwik XVIII miał zamiar przenieść na powrót rezydencję królewską do Wersalu, w związku z czym rozpoczął generalną restaurację pałacu, jednak nigdy w nim nie zamieszkał. W 1833 król Ludwik Filip postanowił urządzić w pałacu Muzeum Historii Francji, w którym zgromadzono wielkie obrazy i rzeźby ilustrujące najsłynniejsze momenty w historii Francji. Prace trwały cztery lata, w ich trakcie zlikwidowano wiele apartamentów mieszkalnych książąt i dworzan, np. na miejscu ponad trzydziestu pokojów utworzono salę roku 1830. Sala roku 1830 opowiada wydarzenia rewolucyjne, które wyniosły na tron Ludwika Filipa.
Miejsce koronacji i traktatów pokojowych.
W 1871 okupowany przez Niemców Wersal stał się sceną koronacji Wilhelma I Hohenzollerna na cesarza Niemiec. Proklamowano tu również Republikę Francuską, a w 1919 podpisano traktat pokojowy z Niemcami (traktat wersalski).
Koszt budowy.
Budowa pałacu wersalskiego, pomyślanego jako muzeum symboliczne potęgi Ludwika XIV, największego władcy ówczesnej Europy, pochłonęła ogromne sumy. Prace budowlane i dekoratorskie, które trwały kilka dekad, były kontynuowane mimo wojen i deficytu finansów publicznych. Rozmach prac i nakładów oszałamiał współczesnych, czemu wyraz dał np. Ezechiel Spanheim, wysłannik Wielkiego Elektora Brandenburgii, w dziele "Relation de la cour de France en 1690". Jedne z najbardziej wiarygodnych szacunków oceniają koszt budowy pałacu wersalskiego na około 80 milionów liwrów, czyli więcej niż roczny dochód netto państwa francuskiego w czasach Colberta.
Architektura.
Pałac w Wersalu jest jedną z najznakomitszych budowli baroku klasycznego i stanowił inspirację dla architektów i artystów późniejszych lat.
Przed pałacem znajduje się liczący prawie 6 ha półkolisty plac ("Place d’Armes"), który zaprojektowano z myślą o rewiach wojskowych. Plac ma podstawę 350 m oraz szerokość 220 m i stanowi unikatowy przykład planu promienistego. Na "Place d’Armes" zbiegają się trzy szerokie aleje (o szerokości 93,60 m, 78 m, 70 m): "Avenue de Saint-Cloud", "Avenue de Paris", "Avenue de Sceaux".
Pałac posiada trzy dziedzińce: "Cour des Ministres" (Dziedziniec Ministrów), "Cour Royale" (Dziedziniec Królewski) z konnym posągiem Ludwika XIV i "Cour de Marbre" (Dziedziniec Marmurowy) z częścią zabudowań stanowiących część zameczku myśliwskiego Ludwika XIII z białego kamienia i czerwonej cegły.
Najsłynniejsza wśród pałacowych fasad ma 560 m długości i wychodzi na pięknie rozplanowany ogród. Wysunięta część środkowa pałacu jest dziełem Le Vau, natomiast dwa cofnięte skrzydła powstały według Hardouin-Mansarta.
Pałac składa się z dwóch kondygnacji, dolnej zakończonej łukami i górnej z pasem filarów, pilastrów i wysokich okien. Całość wieńczy balustradowa attyka, w której znajdowały się mieszkania członków ogromnego dworu królewskiego. Król i książęta zamieszkiwali część środkową i skrzydła pałacu.
Z "Cour Royale" poprzez Skrzydło Ludwika XIV, dochodzi się do wnętrza pałacu, gdzie mieści się Muzeum Historyczne, którego jedenaście komnat prezentuje epokę Ludwika XIII i Ludwika XIV. Z Muzeum można przejść do Opery zaprojektowanej przez Gabriela w 1770 r. z okazji zaślubin Ludwika XVI z Marią Antoniną. Sala jest udekorowana rzeźbionymi w drzewie i pozłacanymi ornamentami na błękitnym tle.
Na piętrze pałacu znajduje się kaplica zbudowana w latach 1698–1710 według projektu Hardouin-Mansarta. Posiada ona trzy nawy i czworoboczne filary podtrzymujące łuki zwieńczone galerią ze żłobionymi kolumnami. Na tym samym piętrze mieści się sześć wielkich komnat "Grand Appartement" – gdzie władca przyjmował swych dworzan trzy razy w tygodniu, między szóstą a dziesiątą wieczorem. W apartamentach królowej (w złotym gabinecie) prezentowane będzie zakupione w 2011 za 6,75 mln euro oryginalne biurko Marii Antoniny.
Najświetniejszym pomieszczeniem pałacu jest Galeria Zwierciadlana, do której wchodzi się przez Salon Wojny. Galeria zbudowana pod nadzorem Hardouina-Mansarta ma 74 m długości i 10 m szerokości. Jej sklepienie zdobią malowidła Le Bruna, przedstawiające wielkie francuskie zwycięstwa. Galeria zawdzięcza swą sławę siedemnastu ogromnym oknom wychodzącym na park i odbijającym się w takiej samej liczbie luster na przeciwległej ścianie.
Pałac wersalski służył za wzór dla architektów projektujących rezydencje królewskie w innych krajach (np. Pałac Sanssouci w Poczdamie, Pałac Zimowy w Petersburgu). Bawarski król Ludwik II Wittelsbach, oczarowany wersalskim budynkiem i jego historią, postanowił wybudować pałac Herrenchiemsee, pod wieloma względami łudząco podobny do pierwowzoru.
Ogród wersalski.
Park wersalski zajmuje obszar o powierzchni 800 ha. Znajduje się w nim ogród zaprojektowany przez André Le Nôtre’a o powierzchni 250 akrów, który jest uważany za pierwowzór ogrodu w stylu francuskim, ze względu na swe eleganckie rozplanowanie i dekoracje. Został zaprojektowany jako dopełnienie pałacu. W północnej części parku znajdują się pałacyki Grand Trianon, Petit Trianon, kolejne ogrody oraz "Hameau de la Reine", czyli mała ferma wybudowana dla królowej Marii Antoniny. W południowej części parku położona jest domena "La Lanterne", użytkowana w piątej republice przez francuskich premierów, od 2007 pełniąca funkcję rezydencji pomocniczej prezydentów Francji.
Ogród powstał na planie geometrycznym, jednak nie można mówić o jego monotonii. U stóp centralnego tarasu w basenie Latony znajduje się arcydzieło Mary’ego ukazujące boginię z synem i córką, Apollonem i Dianą. Rzeźba góruje nad koncentrycznymi basenami w kształcie piramidy. Za basenem Latony rozciąga się długa aleja "Tapis-Vert" (zielonych dywanów), która prowadzi do basenu solarnego bóstwa – Apollina. Rydwan ciągnięty przez cztery konie wynurza się władczo z wody, zaś trytony dmuchają w muszle oznajmiając nadejście boga. Ta dynamiczna i równocześnie majestatyczna grupa dłuta Jean-Baptiste Tuby’ego stanowi niejako symbol okresu największej świetności Wersalu. Za basenem Apollina rozciąga się obszar zieleni z wielkim kanałem, który w połowie przecina mały kanał.
W 1672 r. w parku funkcjonowało około 1000 efektów wodnych. Natomiast po roku 1682, kiedy rozpoczęła pracę stacja pomp, zasilająca ogrody wodą z Sekwany – ponad 2400 efektów (do dziś przetrwało około 600). W okresie świetności, w czasie trzygodzinnego pokazu, zużycie wody zasilającej fontanny w parku sięgało 6300 m³ na godzinę. W okresie „zwykłego funkcjonowania” zużycie spadało do 1100 m³ (tylko dla fontann widocznych z okien pałacu od 8 rano do 8 wieczór).
W dniu 26 grudnia 1999 r. gwałtowna burza powaliła 18 500 drzew w parku wersalskim. W celu odtworzenia stanu poprzedniego zorganizowano finansowaną częściowo przez osoby prywatne akcję „10 000 drzew dla Wersalu”, w ramach której na nowo zostanie obsadzana lipami między innymi „gwiazda królewska” ("l’Étoile Royale") na końcu Wielkiego Kanału.
Królewski ogród warzywny.
W 1678, na zamówienie Ludwika XIV, Jean-Baptiste de La Quintinie założył ogród warzywny. Wybrane miejsce nie dysponowało glebą wysokiej jakości, dlatego przywieziono żyzną ziemię z pobliskich wzgórz Satory. Ogród warzywny dostarczał świeże owoce i warzywa na stół królewski, nawet poza sezonem np. truskawki w marcu czy sałatę w grudniu. Ludwik XIV był tak z niego dumny, że demonstrował to miejsce m.in. ambasadorowi Syjamu i doży weneckiemu. W 1873 odpowiedzialność za ogród warzywny przejęła francuska Narodowa Szkoła Ogrodnictwa ("Ecole Nationale Supérieure d’Horticulture de Versailles").
Liczba zwiedzających.
W 2017 domenę wersalską (tj. pałac wersalski, ogród wersalski oraz domenę Marii Antoniny) odwiedziło 7 714 389 osób.
Tab. Liczba zwiedzających domenę wersalską od 2013 roku.
Pałac wersalski w sztuce.
W literaturze.
Zważywszy na znaczenie pałacu wersalskiego w historii Francji, ma on swoje miejsce także w literaturze np. w serii powieści pt. "Angelika" autorstwa Anne i Serge’a Golonów.
W kinie.
Pałac wersalski był tłem wielu filmów już od początku XX wieku. Przykładowo w 1954 Sacha Guitry zrealizował film o historii Wersalu pt. "Si Versailles m’était conté..." W 2001 do Oscara za najlepsze kostiumy był nominowany film Charlesa Shyera pt. "Afera naszyjnikowa" na temat znanego oszustwa wymierzonego w autorytet królowej Marii Antoniny. W 2006 Oscara za najlepsze kostiumy otrzymał film w reżyserii Sofii Coppoli pt. "Maria Antonina". W 2012 Benoît Jacquot zrealizował film "Żegnaj, królowo". W 2014 Alan Rickman wyreżyserował film "Odrobina chaosu" dotyczący utworzenia ogrodów wersalskich. W latach 2015–2018 nakręcono trzy sezony serialu „Wersal. Prawo krwi”, opowiadający historię rządów Ludwika XIV oraz dzieje budowy pałacu wraz z intrygami, jakie miały miejsce w jego murach.

</doc>
<doc id="186033" url="https://pl.wikipedia.org/wiki?curid=186033" title="Kod znak-moduł">
Kod znak-moduł

Kod znak-moduł to sposób zapisu liczb całkowitych oznaczany jako ZM (bądź SM – ang. "sign-magnitude"). Wszystkie bity poza najstarszym mają takie samo znaczenie jak w naturalnym kodzie binarnym. Wyróżniony bit w tym zapisie jest bitem znaku. Jeżeli ma on wartość 0, to dana liczba jest nieujemna, jeżeli 1, to liczba jest niedodatnia. W związku z tym występują dwie reprezentacje zera: +0 (00000000ZM) i −0 (10000000ZM). Jednocześnie wpływa to na zakres liczb, jaki można przedstawić używając kodowania ZM na "n" bitach:
formula_1
Dla 8 bitów (bajta) są to liczby od −127 do 127.
Liczby zapisane w kodzie ZM na 4 bitach:

</doc>
<doc id="186034" url="https://pl.wikipedia.org/wiki?curid=186034" title="Duala (miasto)">
Duala (miasto)

Duala (ang., fr. "Douala") – największe miasto Kamerunu, stolica Regionu Nadmorskiego i departamentu Wouri, ważny port morski nad Zatoką Gwinejską oraz lotnisko międzynarodowe i krajowe. Przez miasto przebiega droga krajowa nr 3. Aglomerację zamieszkuje prawie 4 miliony ludzi (dane z 2021 r.).
Stanowi główny ośrodek komunikacyjny i handlowy kraju. Przez jego port przechodzi większość kameruńskich towarów eksportowych, m.in. kakao, kawa. Przez Dualę przechodzą także towary z sąsiedniego Czadu, który nie ma dostępu do morza.
Historia.
Duala powstała jako osada ludu Duala jako ośrodek handlowy. W 1868 r. powstała tu niemiecka faktoria, która stała się centrum niemieckiej ekspansji kolonialnej w tej części Afryki. W 1884 r. Niemcy zawarli układ z władcami Duali i ogłosili ustanowienie niemieckiego protektoratu Kamerunu. Duala była stolicą tego terytorium aż do 1922 r. Pod koniec tego okresu, na początku I wojny światowej Kamerun został zajęty przez wojska brytyjskie i francuskie. Od 1919 r. Duala wchodziła w skład francuskiego terytorium mandatowego Kamerunu.

</doc>
<doc id="186035" url="https://pl.wikipedia.org/wiki?curid=186035" title="Douala">
Douala



</doc>
<doc id="186036" url="https://pl.wikipedia.org/wiki?curid=186036" title="Duala">
Duala



</doc>
<doc id="186039" url="https://pl.wikipedia.org/wiki?curid=186039" title="Park Dietla (Sosnowiec)">
Park Dietla (Sosnowiec)

Park Dietla (potocznie zwany „Parkiem Żeromskiego”) − zabytkowy park miejski w Sosnowcu, o powierzchni 6,13 ha, położony przy ulicy Żeromskiego w sosnowieckiej dzielnicy Pogoń, założony w 1901 r. przez Heinricha Dietla, jako część kompleksu łącznie z Pałacem Dietla, tworzący zespół przypałacowo-parkowy. Park stanowił uzupełnienie zabudowań należących do właściciela i powstał najpóźniej. Był ciekawym przykładem kompozycji neoromantycznej, ze sztucznymi grotami, jeziorami i wzgórzami. Centralnym punktem parku było wzgórze z położoną na nim rzymsko-dorycką świątynią dumania.
W roku 1945 park stał się ogólnodostępnym parkiem miejskim. Z czasem zburzono otaczające go mury i park wraz z zabudową podlegały stałej dewastacji. Świątynia dumania (zwana także świątynią Sybilli), w której w latach 50. mieściła się kawiarnia została zniszczona w roku 1970. Część parku uległa zniszczeniu w wyniku przebudowy, a zwłaszcza ulokowanej w nim w roku 1972 hali sportowej oraz w 1977 krytej pływalni.
Flora.
W parku występuje około 60 gatunków drzew i krzewów, z których najstarsze mają około 110 lat. Wśród nich są rzadkie okazy, takie jak buk dwubarwny, brzoza papierowa i lipa srebrzysta. Jest też szereg potężnych drzew jak: klon srebrzysty, 6 platanów klonolistnych, lipa amerykańska, dąb czerwony, lipa szerokolistna, dąb wielkoowocowy, klon pospolity, jesion wyniosły. 

</doc>
<doc id="186041" url="https://pl.wikipedia.org/wiki?curid=186041" title="Flagi Skonfederowanych Stanów Ameryki">
Flagi Skonfederowanych Stanów Ameryki

Flagi Skonfederowanych Stanów Ameryki – Skonfederowane Stany Ameryki (CSA) miały w swej historii kolejno trzy oficjalne flagi państwowe: "Stars and Bars", "Stainless Banner" oraz używaną przez ostatni miesiąc istnienia państwa "Third National".
Natomiast współcześnie z „flagą konfederacji” błędnie utożsamiany jest "Southern Cross", w różnych wersjach funkcjonujący jako sztandar armii i proporzec marynarki wojennej konfederacji, pojawiający się również jako element dwóch ostatnich flag państwowych.
Flagi Państwowe.
Stars and Bars.
W dniu 4 marca 1861 roku Kongres Skonfederowanych Stanów Ameryki ustanowił pierwszą flagę państwową CSA, tzw. "Stars and Bars" („gwiazdy i pasy”). Składała się ona z trzech poziomych pasów czerwonego, białego i czerwonego oraz kwadratowego błękitnego kantonu z 7, a w ostatecznej wersji 13 białymi gwiazdami tworzącymi okrąg. Gwiazdy symbolizowały 11 stanów CSA oraz stany Missouri i Kentucky, które pozostały w Unii, ale część mieszkańców opowiadała się za Konfederacją i walczyła po jej stronie. Wzór flagi ewoluował na przestrzeni 1861 roku i początkowo miała ona 7 gwiazd, od 21 maja 1861 – 9 gwiazd, od 2 lipca 1861 – 11 gwiazd, a w końcu od 28 listopada 1861 – 13 gwiazd. Mimo to, wariant z 11 gwiazdami był wciąż dość powszechny, a spotykano także odmiany z 8, 12, a nawet 15 gwiazdami. Wzór flagi zaprojektował pruski emigrant Nicola Marschall.
"Stars and Bars" okazała się jednak zbyt podobna do flagi USA ("Stars and Stripes") co prowadziło do pomyłek na polu bitwy, zwłaszcza że w początkowym okresie wojny secesyjnej obie strony używały takich samych mundurów.
Stainless Banner.
1 maja 1863 roku Kongres Skonfederowanych Stanów Ameryki ustanowił nową flagę państwową – jednolicie białą, z kwadratowym "Southern Cross" w kantonie. Flaga tą potocznie nazywano "Stainless Banner" („nieskalana chorągiew”). Jednak ona również okazała się nie najszczęśliwszym rozwiązaniem, gdyż z daleka rzucał się w oczy przede wszystkim kolor biały i flaga ta z daleka mogła być pomylona z białą flagą, symbolem parlamentariuszy lub kapitulacji.
Third National.
W styczniu 1865 roku zmodyfikowano poprzednią flagę państwową, dodając w niej czerwony pionowy pas po prawej stronie. Oficjalnie flaga ta obowiązywała tylko miesiąc: od 4 marca 1865 do kapitulacji w dniu 9 kwietnia 1865 roku.
Sztandary.
Southern Cross.
Wskutek powyższych problemów z identyfikacją na polu bitwy, jesienią 1861 roku w sztabie konfederackiej Armii Potomacu (późniejsza Armia Północnej Wirginii), z inicjatywy generała Pierre’a G.T. Beauregarda, opracowano nowy wzór sztandarów wojennych dla oddziałów tej armii: niebieski krzyż świętego Andrzeja z 13 białymi gwiazdami na ramionach, na czerwonym kwadratowym polu. Po raz pierwszy żołnierzom nowe sztandary wręczono 28 listopada 1861 roku. Wzór ten zwany "Southern Cross" („krzyż południa”) szeroko przyjął się w całej armii Stanów Skonfederowanych ("Confederate States Army"), jednak nigdy nie stał się jedynym wyłącznym wzorem. Oprócz szeroko używanego wzoru kwadratowego, niektóre jednostki używały także sztandarów prostokątnych, w tym wersji odwróconych o 90°. W dniu 26 maja 1863 roku prostokątna wersja "Southern Cross" została ustanowiona proporcem marynarki wojennej, lecz z jaśniejszym odcieniem niebieskiego. 
Bandery i proporce.
Marynarka wojenna Stanów Skonfederowanych ("Confederate States Navy") jako banderę wykorzystywała aktualnie obowiązującą flagę państwową. W latach 1861 – 1863 rolę tę pełniła "Stars and Bars", a następnie w latach 1861 – 1865 "Stainless Banner" (jednak ta ostatnia w zmienionych proporcjach z 2:1 na 1,5:1).
W marynarce wojennej stosowano również proporce o odmiennej postaci względem bander
Flagi nieoficjalne.
Obok flag oficjalnych, w Skonfederowanych Stanach Ameryki funkcjonowały ich liczne w różnym stopniu zmodyfikowane warianty jak i flagi nieoficjalne o całkowicie autorskich formach.
Bonnie Blue Flag.
Jedną z szerzej stosowanych flag nieoficjalnych była "Bonnie Blue Flag" (pol. „krzepki błękitny sztandar”) symbolizująca ideę wyższości praw stanowych nad federalnymi (zwolennicy ich używania uznawali stany za niepodległe państwa, a USA i CSA za „stowarzyszenia” tychże państw). Wywodziła się ona z flagi Republiki Zachodniej Florydy, a w zmodyfikowanej wersji (ze złotą gwiazdą) była też flagą Republiki Teksasu w latach 1836–1839.
Proponowane.
Przykłady niektórych z licznych propozycji flag państwowych, które nie weszły do oficjalnego użycia:
Współcześnie.
We współczesnym popularnym wyobrażeniu jako „flaga konfederacji”, „flaga południa”, „flaga rebelii” ("Rebel Flag") funkcjonuje niehistoryczna hybryda dwóch wersji "Southern Cross" (sztandaru armii oraz proporca marynarki), mimo iż taka flaga nigdy nie była używana w roli flagi państwowej. Prawdopodobnie flaga ta stanowi wytwór XX wiecznej kinematografii i sztuki, które utrwaliły ten błędny obraz w społeczeństwie.
Dziedzictwo i kontrowersje.
"Southern Cross" był elementem flagi stanowej Georgii od 1955 do 2001 roku oraz flagi stanowej Missisipi od 1894 do 2020 roku. Niekiedy za flagi w pewien sposób nawiązujące do "Southern Cross" uważa się: flagę Alabamy, Florydy i Arkansas. Budzi to liczne kontrowersje, pod naciskiem których Georgia w 2001 roku zmieniła flagę stanową.
Przez część społeczeństwa USA eksponowanie "Rebel flag" jest często postrzegane jako przejaw rasizmu, jednak zwolennicy „flagi konfederacji” uważają ją za część historycznego dziedzictwa kulturowego południowych stanów USA i bronią jej posługując się sloganem „Dziedzictwo, nie nienawiść” ("Heritage, not hate"). Czasami, również poza USA, nacjonaliści wykorzystują "Southern Cross" by zaprotestować przeciw liberalnej i internacjonalistycznej polityce władz. Zainspirowana "Southern Cross" została flaga Federacyjnej Republiki Noworosji, z różnicą braku gwiazdek.

</doc>
<doc id="186042" url="https://pl.wikipedia.org/wiki?curid=186042" title="Chalimir">
Chalimir



</doc>
<doc id="186043" url="https://pl.wikipedia.org/wiki?curid=186043" title="Falimirz">
Falimirz



</doc>
<doc id="186044" url="https://pl.wikipedia.org/wiki?curid=186044" title="Falimir">
Falimir



</doc>
<doc id="186045" url="https://pl.wikipedia.org/wiki?curid=186045" title="Kwalimir">
Kwalimir



</doc>
<doc id="186047" url="https://pl.wikipedia.org/wiki?curid=186047" title="Podział administracyjny Kamerunu">
Podział administracyjny Kamerunu

Kamerun dzieli się na:
Historia.
Od momentu powstania państwa w 1960 r. aż do zmiany konstytucji w 1972 Kamerun dzielił się na dwadzieścia pięć regionów. Na tę liczbę składały się cztery regiony byłego południowego Kamerunu Brytyjskiego i dwadzieścia jeden regionów byłego Kamerunu Francuskiego.
Powyższa tabela uwzględnia jedynie regiony dawnego Kamerunu Francuskiego według danych aktualnych w 1963 r. Łączne dane dotyczące czterech pozostałych regionów według danych na 1958 r. przedstawiają się następująco:

</doc>
<doc id="186048" url="https://pl.wikipedia.org/wiki?curid=186048" title="Yaoundé">
Yaoundé



</doc>
<doc id="186049" url="https://pl.wikipedia.org/wiki?curid=186049" title="Robert McNamara">
Robert McNamara

Robert Strange McNamara (ur. 9 czerwca 1916 w San Francisco, zm. 6 lipca 2009 w Waszyngtonie) – amerykański polityk i biznesmen, w latach 1961–1968 sekretarz obrony USA, w latach 1968–1981 prezes Banku Światowego. McNamara był odpowiedzialny za instytucję analizy systemowej w polityce publicznej, którą rozwinął w dyscyplinę znaną dzisiaj pod nazwą analizy politycznej.
Życie przed Pentagonem.
Urodził się w San Francisco. Ojciec - Robert James McNamara - był menedżerem sprzedaży w hurtowni obuwniczej. Matka - Clara Strange McNamara - nadała synowi swoje nazwisko panieńskie jako drugie imię. Oboje rodzice mieli brytyjskie pochodzenie.
W 1937 ukończył ekonomię i filozofię na Uniwersytecie Kalifornijskim w Berkeley. Dwa lata później skończył studia podyplomowe w zakresie zarządzania na Harvardzie.
Przez rok pracował w San Francisco jako księgowy. Potem wrócił na Harvard, aby zająć się nauczaniem w tamtejszej Szkole Biznesu. Brał tam udział w projekcie polegającym na uczeniu oficerów lotnictwa technik analizy na co dzień stosowanych w biznesie. W 1943 sam przywdział mundur sił powietrznych i stał się analitykiem wojskowym w stopniu kapitana. Był m.in. jednym z autorów planu bombardowania Tokio w 1945.
W 1946 zakończył służbę wojskową i podjął pracę dla koncernu Ford. Szybko piął się w górę, aż w 1960 został pierwszym w historii prezesem spoza rodziny Fordów. Dzień przed objęciem przez niego prezesury wybory prezydenckie wygrał John F. Kennedy, który kilka tygodni później zaproponował mu objęcie resortu obrony.
Założenia doktryny wojskowej.
McNamara i Kennedy znacząco zmienili amerykańską doktrynę wojskową. Uznali, że w razie wojny nuklearnej Ameryka nie ma prawa do pierwszego uderzenia. O ile poprzednia ekipa, pod wodzą prezydenta Eisenhowera, uważała, że w razie zagrożenia należy przeprowadzić zmasowaną akcję, z możliwością użycia broni atomowej, duet Kennedy-McNamara wolał wojny na niewielką skalę, rozgrywające się z dala od granic USA i prowadzone przy pomocy broni konwencjonalnej.
Za jeden z głównych celów postawili sobie zwalczanie raczkującego w kolejnych krajach komunizmu. Stąd między innymi brało się silne wsparcie udzielane Wietnamowi Południowemu.
McNamara starał się w swej retoryce łagodzić konsekwencje ewentualnej wojny atomowej. Głównym celem istnienia broni jądrowej było dla niego odstraszanie. Podkreślał, że celem każdej wojny, nawet nuklearnej, jest zniszczenie sił przeciwnika, a nie wyginięcie jak największej liczby ludności. Usiłował zawrzeć z ZSRR nieformalne porozumienie, iż w razie wybuchu wojny żadna ze stron nie wystrzeli rakiet w miasta wroga, a będzie celować jedynie do obiektów o znaczeniu wojskowym.
Sukcesy i porażki.
Za swoją największą porażkę jako sekretarza obrony uznał po latach namawianie prezydenta do przeprowadzenia kompromitującej w skutkach operacji w Zatoce Świń (1961), podczas której grupa wyszkolonych przez CIA kubańskich uchodźców usiłowała obalić reżim Fidela Castro. Największym sukcesem McNamary był szczęśliwie zakończony kryzys kubański (1962), uważany często za ten moment zimnej wojny, kiedy wybuch III wojny światowej wydawał się najbardziej realny. McNamara zmarł podczas snu w swoim domu w Waszyngtonie 6 lipca 2009 roku w wieku 93 lat.

</doc>
<doc id="186050" url="https://pl.wikipedia.org/wiki?curid=186050" title="Unisław Śląski">
Unisław Śląski

Unisław Śląski (niem. "Langwaltersdorf") – wieś w Polsce położona na Wyżynie Unisławskiej w województwie dolnośląskim, w powiecie wałbrzyskim, w gminie Mieroszów.
Podział administracyjny.
W latach 1975–1998 miejscowość położona była w województwie wałbrzyskim.
Demografia.
Największa wieś w Górach Kamiennych. Według Narodowego Spisu Powszechnego (III 2011 r.) liczył 637 mieszkańców.
Położenie.
Leży na trasie z Wałbrzycha do Mieroszowa, w pobliżu przejścia granicznego Golińsk – Starostín, wzdłuż górnego biegu Ścinawki. Wieś położona jest na Wyżynie Unisławskiej. Charakterystycznym punktem w krajobrazie miejscowości jest stromy Stożek Wielki. Po przeciwnej stronie doliny rzecznej, naprzeciw Stożka, góruje masyw Dzikowca i Lesistej Wielkiej, czasami dzielony na dwa odrębne masywy (Dzikowca oraz Lesistej Wielkiej).
Historia.
Pierwsze wzmianki pochodzą z 1350 roku. Od 1945 r. w granicach Polski. W pierwszych latach powojennych zasiedlona ludnością polską na miejsce dotychczasowych mieszkańców, wysiedlonych do Niemiec.
Turystyka.
W okolicy są dobre warunki dla turystyki pieszej i rowerowej, niezależnie od pory roku. Nieopodal przebiega szlak do schroniska „Andrzejówka”.
Zabytki.
Do wojewódzkiego rejestru zabytków wpisane są:
inne zabytki:
Bibliografia.
83-85773-20-7, ss. 235–9

</doc>
<doc id="186051" url="https://pl.wikipedia.org/wiki?curid=186051" title="Bogufała">
Bogufała



</doc>
<doc id="186052" url="https://pl.wikipedia.org/wiki?curid=186052" title="Dúnedainowie">
Dúnedainowie

Dúnedainowie (sin. "Ludzie z zachodu"; l.p. "Dúnadan") lub Ludzie z Westernesse – lud ze stworzonej przez J.R.R. Tolkiena mitologii Śródziemia.
Dúnedainowie byli Númenorejczykami, którzy przeżyli zatopienie przez Valarów Númenoru w 3319 roku Drugiej Ery, spowodowane złamaniem przez króla Ar-Pharazôna zakazu Valarów i jego przybyciem do Amanu.
Upadek Númenoru przetrwały dwie grupy, które wyodrębniły się za rządów króla Tar-Ancalimona: Czarni Númenorejczycy oraz Elendili, którzy prowadzeni przez Elendila dotarli do Eriadoru i założyli dwa królestwa: Gondor oraz Arnor. Po upadku Arthedainu część z zamieszkujących go Dúnedainów zostało Strażnikami Północy. Z czasem Dúnedainowie zmieszali się z miejscową ludnością, co (oprócz zepsucia moralnego samych Dúnedainów) spowodowało z czasem m.in. skrócenie ich życia. Dúnedainowie używali języków Westron i sindarin.
Gałęzie ludu Dúnedainów.
Czarni Númenorejczycy.
Byli potomkami mieszkańców Númenoru, którzy w Drugiej Erze powrócili do Śródziemia.
Osiedlili się w Umbarze i innych dawnych koloniach Númenoru, położonych dalej na południu. Za panowania Ar-Pharazôna ulegli wpływom Saurona, ówczesnego doradcy królewskiego. Sprzeciwiali się Valarom i zaczęli kultywować wiarę w Wielką Ciemność, oddając boską cześć Melkorowi. Trzech spośród Czarnych Númenorejczyków było Nazgûlami.
W Trzeciej Erze występowali pod nazwą Korsarzy z Umbaru i atakowali wybrzeża Gondoru, zanim w 993 roku nie zostali pokonani przez króla Eärnila I i ostatecznie rozproszeni w 1050 roku po nieudanym oblężeniu Umbaru, za panowania króla Hyarmendacila I.
Jednym z nich był prawdopodobnie Rzecznik Saurona, który pertraktował u wrót Morannonu z przedstawicielami Armii Zachodu.
W grze komputerowej "" przedstawicielem tej grupy miał być główny antagonista - Agandaûr.
Elendili.
Qya. "Przyjaciele elfów". Informacje na jego temat znajdują się w "Silmarillionie" oraz we " Władcy Pierścieni".
Było to jedno z dwóch stronnictw, na jakie podzielili się Númenorejczycy.
Wierni, w przeciwieństwie do Ludzi Króla, nadal przyjaźnie odnosili się do Eldarów oraz żywili szacunek i posłuszeństwo wobec Valarów. Stanowili zdecydowaną mniejszość wśród ludności Númenoru. Zamieszkiwali głównie zachodnie obszary wyspy, zwłaszcza okolice miasta Andúnië. Kultywowali dalej naukę i posługiwanie się językami elfów, quenyą i sindarinem. Przez cały czas pozostawali lojalni wobec monarchów, którzy jednak nie podzielali ich przekonań. Wiernych, nazywanych też "Przyjaciółmi Elfów", tak samo jak pozostałych Dúnedainów trawił lęk przed śmiercią.
Przedstawiciele tego stronnictwa, jeśli opuszczali Númenor, zwykle podróżowali na północne obszary Śródziemia. Ich głównym portem był tam Pelargir. Udzielali też wtedy pomocy elfom Gil-galada w walce przeciw Sauronowi.
Począwszy od rządów Ar-Adûnakhôra, Wierni musieli już tylko potajemnie posługiwać się elfickimi językami. Jeden z kolejnych władców, Ar-Gimilzôr, bardzo wrogo odnosił się do Przyjaciół Elfów. Karał ich za potajemne przyjmowanie Eldarów z Tol Eressëi i używanie ich mowy. Większość Wiernych nakazał przenieść na wschodnie ziemie Númenoru, w okolice Rómenny, gdzie otoczono ich ścisłą kontrolą. Wielu Przyjaciół Elfów zaczęło na zawsze opuszczać ojczystą wyspę i osiedlać się na północy Śródziemia. Lepsze czasy dla Wiernych nastały za rządów Tar-Palantira, który podzielał ich przekonania i usiłował zmienić złe postępowanie większości Númenorejczyków. W czasie panowania Ar-Pharazôna, następcy Palantira, przywódcą stronnictwa był książę Andúnië Amandil. Gdy Sauron, przebywając w niewoli w Númenorze, zyskał (w 3265 roku Drugiej Ery) wpływ na monarchę i większość Dúnedainów, z czasem rozpoczęły się wielkie prześladowania Wiernych. Wielu spośród nich, oskarżonych fałszywie o spiskowanie i trucicielstwo, zabijano jako ofiary w Świątyni Melkora. Resztki Wiernych wraz z Elendilem i jego synami Isildurem oraz Anárionem, zdołały uciec przed Upadkiem Númenoru (3319 rok) do Śródziemia, gdzie założyli nowe królestwa: Arnor i Gondor.
Po upadku Númenoru oni sami określali się mianem "Wygnańców".
Dúnedainowie z Arnoru.
Byli potomkami Wiernych, którzy osiedlili się w Arnorze.
Wśród nich liczną grupę stanowili Strażnicy Północy. W Trzeciej Erze po upadku Arthedainu, prowadząc surowy tryb życia, strzegli Eriadoru przed orkami oraz dzikimi i złymi zwierzętami. Szczególną opieką otaczali Shire, zwłaszcza w okresie bezpośrednio poprzedzającym Wojnę o Pierścień.
Chociaż chronili ziemie Eriadoru, lud tej krainy uważał ich za ludzi obcych i nieprzyjaznych. Niewiele osób wiedziało, kim byli Strażnicy, ani skąd pochodzili. Ich wodzami byli spadkobiercy rodu Isildura.
Tolkien przedstawia ich jako ubranych w zielone lub szare płaszcze bez ozdób, spięte na ramieniu klamrami w kształcie srebrnych sześciopromiennych gwiazd i długie, skórzane buty. Jeździli na mocnych koniach o szorstkiej sierści.
Zwani byli także "Dúnedainami Północy".
Dúnedainowie z Gondoru.
Byli potomkami Wiernych, stanowili trzon ludu Gondoru.
Wśród nich wyróżniali się Strażnicy Ithilien. Były to oddziały partyzanckie Gondoru utworzone przez namiestnika Denethora II zlokalizowane w Północnym Ithilien. Strażnicy mieli za zadanie szkodzić orkom i utrudniać okupowanie prowincji. Mieli wiele kryjówek (m.in. Henneth Annûn) przygotowanych wcześniej na rozkaz namiestnika Túrina II dla jego wojsk. Podczas Wojny o Pierścień Strażnikami dowodził młodszy syn Denethora II, Faramir.
Do formacji Strażników należeli jedynie potomkowie ludzi zamieszkujących Ithilien przed 2901 rokiem Trzeciej Ery. Wtedy to mieszkańcy tej prowincji uciekli przed ustawicznymi napadami orków z Mordoru.
Strażnicy mieli zielone i brunatne ubrania, nosili także rękawice i maski, a na głowy zarzucali kaptury. Uzbrojeni byli we włócznie, miecze i długie łuki.
Inne grupy Númenorejczyków.
Gildia Podróżników.
Informacje na jej temat znajdują się w "Niedokończonych opowieściach".
Stowarzyszenie skupiające najlepszych númenorejskich marynarzy. Założył je Tar-Aldarion, jeszcze przed objęciem tronu, w 750 roku Drugiej Ery. W późniejszych wiekach Podróżnicy (jak ich zwano) zasłynęli z wyruszania na najbardziej śmiałe i dalekie rejsy. Stanowili dość liczne grono i cieszyli się w Númenorze dużym szacunkiem. Do pewnego czasu siedzibą gildii był statek „Eämbar”.
Podróżników nazywano też mianem "Uinendili", co w quenyi znaczy "Umiłowani Uineny" (lub "Przyjaciele Uineny").

</doc>
<doc id="186056" url="https://pl.wikipedia.org/wiki?curid=186056" title="Chalisław">
Chalisław



</doc>
<doc id="186057" url="https://pl.wikipedia.org/wiki?curid=186057" title="40tude Dialog">
40tude Dialog

40tude Dialog – darmowy, rozbudowany czytnik grup dyskusyjnych oraz klient poczty elektronicznej działający w środowisku Windows, zawiera pełną obsługę Unicode'u. Został napisany w Borland Delphi.
40tude Dialog ma kilka wersji językowych (w tym polską), obsługuje wiele serwerów, filtrowanie i punktowanie artykułów/e-maili oraz otwieranie binarnych wiadomości.

</doc>
<doc id="186058" url="https://pl.wikipedia.org/wiki?curid=186058" title="Kwalisław">
Kwalisław



</doc>
<doc id="186060" url="https://pl.wikipedia.org/wiki?curid=186060" title="Walery Rzewuski">
Walery Rzewuski

Walery Rzewuski (ur. 14 kwietnia 1837 w Krakowie, zm. 18 listopada 1888 tamże) – polski fotograf, działacz społeczny i radny Krakowa.
Jeden z najważniejszych polskich fotografów XIX wieku, autor przede wszystkim licznych zdjęć portretowych, przedstawiających czołowe postaci świata kultury i nauki, a także reprezentantów szlachty i arystokracji, urzędników i przedsiębiorców. Portrety stanowiły podstawę działalności jego zakładów, mieszących się kolejno przy ul. Grodzkiej, Krupniczej, Kopernika i Podwale w Krakowie. Fotografie te miały charakter komercyjny i wykonywane były zgodnie z oczekiwaniami klientów i obowiązującymi w wówczas konwencjami, odznaczając się przy tym wysoką jakością. Znacznie oryginalniej przedstawiają się jego osiągnięcia na polu fotografii teatralnej, w której aktorów ukazywał dynamicznie, w pozach z konkretnych ról. Był pierwszym fotografem, który utrwalił na zdjęciu Tatry oraz wiele krakowskich zabytków, m.in. ołtarz mariacki. Zajmował się także fotografią etnograficzną i reprodukowaniem obrazów współczesnych mu artystów, w tym Jana Matejki.
Rzewuski działał również społecznie. Był radnym miasta Krakowa, działając m.in. na rzecz zasypania koryta Starej Wisły i budowy gmachu teatru miejskiego. Pozostawił testament, w którym ufundował nagrodę dla autora polskiego podręcznika fotografii oraz wyraził wolę, aby w jego domu powstała szkoła fotograficzna.
Życiorys.
Był synem krakowskich mieszczan: kupca Mikołaja (1806–1883) i Józefy z Szyszkowskich (1814–1890). Miał trzech młodszych braci: Stanisława (1840–1907), Lesława (1841–1917) i Bolesława (1845–1880) oraz siostrę Matyldę (1847–1876). Uczył się w Instytucie Technicznym w Krakowie, a następnie w roku akademickim 1857/58 na politechnice w Wiedniu, gdzie pogłębiał swoją wiedzę z zakresu chemii. Problemy zdrowotne zmusiły go do powrotu do kraju.
Swoje pierwsze zdjęcia wykonał w 1857 r. na pożyczonym aparacie. Działalność zawodowego fotografa rozpoczął w Krakowie 1859 lub 1860 r. w domu rodzinnym przy ul. Grodzkiej 83 (obecnie 30). W 1861 r. swój zakład przeniósł na ul. Krupniczą 6 (obecnie 5), a rok później – do domu Adama Stattlera przy ul. Wesołej 29 (później Kopernika 29). W przeciwieństwie do dwóch wcześniejszych, zakład przy ul. Kopernika nie miał już prowizorycznego charakteru.
W 1863 r. Rzewuski kupił znajdującą się przy pobliskiej ul. Podwale 27B (nazwa ulicy została ok. 1879 zmieniona na Kolejową, później A. Potockiego, obecnie Westerplatte) działkę, na której wkrótce rozpoczął wznoszenie domu połączonego z atelier i laboratorium. Projektantem był krakowski architekt Feliks Księżarski, ale prace techniczne nadzorował osobiście sam Rzewuski. Zachowany do dziś w zmienionym stanie piętrowy budynek posiadał niższą oficynę mieszczącą pracownię. Atelier posiadało niezbędny wówczas przeszklony sufit i liczne elementy dekoracyjno-scenograficzne, takie jak meble, tła (ekrany), rekwizyty itp. Znajdowała się tam także sztuczna grota z sadzawką, którą wykorzystywano przy zdjęciach imitujących plenerowe. Widok zarówno wnętrza atelier, jak i części zewnętrznej, został utrwalony w formie graficznej na winietach umieszczanych na odwrocie fotografii wykonanych w zakładzie Rzewuskiego. W 1885 r. z okazji 25-lecia pracy fotograf zlecił przebudowę swojego zakładu, w ramach której Aleksander Mroczkowski wykonał malowidła.
Od 1869 do 1888 Rzewuski był członkiem Rady Miejskiej. Zabiegał o zasypanie koryta Starej Wisły, zgłaszając taki wniosek w 1871 r. Dopiero sześć lat później Rada podjęła uchwałę w tej sprawie, a Rzewuski własnym kosztem wydał broszurę poświęconą temu problemowi. Długo działał także na rzecz innej inwestycji, jaką była budowa nowego gmachu teatru miejskiego. Kwestię tę podjął po raz pierwszy w 1872 r., ponownie – w 1877 r., wskazując wówczas miejsce budowy: okolicę szpitala Św. Ducha. Mimo licznych głosów sprzeciwu decyzja taka została podjęta, ale nie przystąpiono do jej realizacji. W 1879 r. wraz z Władysławem Anczycem napisał broszurę, w której przekonywał do wzniesienia nowego teatru. Dopiero w 1888 r., na kilka miesięcy przed śmiercią fotografa, rada miasta ponownie zatwierdziła poprzednią uchwałę i wkrótce przystąpiono do prac, zakończonych w 1893 r. inauguracją teatru (noszącego obecnie imię Juliusza Słowackiego). Rzewuski był inicjatorem przejęcia w zarząd gminy Kasy Oszczędności i połączonego z nią zakładu pożyczkowego, zrealizowanego w 1873 r. Był również zaangażowany w sprawę pomnika Adama Mickiewicza w Krakowie, który miał zostać wzniesiony na Rynku Głównym, jednak Rzewuski w 1882 r. przedstawił wniosek, by wybrać miejsce przy Collegium Novum. Wydał dwie poświęcone tej kwestii broszury, jednak w tej kwestii do swoich racji przekonywał bezskutecznie.
Rzewuski całe życie chorował na serce, nigdy nie założył własnej rodziny. Zmarł w wieku 51 lat i został pochowany na Cmentarzu Rakowickim w Krakowie.
W swoim testamencie dom przy ul. Podwale zapisał gminie miasta Krakowa w celu urządzenia w nim szkoły fotograficznej, ewentualnie Muzeum techniczno-przemysłowego Baranieckiego lub praktycznej szkoły dla dziewcząt. Gdyby gmina nie zrealizowała jego woli, dom miał stać się własnością Arcybractwa Miłosierdzia i Banku pobożnego w Krakowie. Wyraził wolę, by całe wyposażenie jego zakładu zostało sprzedane zawodowemu fotografowi. Zapisał również kwotę, która miała być nagrodą za napisanie polskojęzycznego podręcznika fotografii; o wyznaczenie warunków konkursów i jego rozstrzygnięcie poprosił Konrada Brandla, Aleksandra Karolego i Awita Szuberta.
Miasto nie wywiązało się z zobowiązania utworzenia w domu Rzewuskiego szkoły lub muzeum. Po procesie sądowym pałacyk przejęło Arcybractwo Miłosierdzia w Krakowie. Ostatecznie urządzono tam szkołę robót ręcznych dla dziewcząt, która została nazwana imieniem matki testatora. W okresie międzywojennym (w latach 1934 i 1937) budynek uległ kolejnej znacznej przebudowie. Mieściło się w nim wówczas gimnazjum żeńskie Sebaldy Münnichowej. Po II wojnie światowej znalazł tam siedzibę konsulat Związku Radzieckiego. Oficyna mieszcząca atelier i pracownię przestała istnieć w 1974 r.
Po śmierci Rzewuskiego zakład prowadził jego brat, Lesław. Pod koniec 1893 r. atelier wraz z negatywami i wyposażeniem kupił fotograf Józef Sebald, uczeń Walerego Rzewuskiego. Na zamówienie wykonywał odbitki jego klisz. W 1900 r. przeniósł zakład do pałacyku przy ul. Batorego 12. Przed przeprowadzką w krakowskiej prasie zamieścił ogłoszenie, w którym informował, że z braku miejsca zamierza zniszczyć część wykonanych przez siebie i Rzewuskiego klisz. Negatywy, które ocalały, oraz nowe, wykonane przez Sebalda po roku 1900, zostały odnalezione przez Władysława Klimczaka w piwnicy pałacyku i w 1978 r. stały się własnością Krakowskiego Towarzystwa Fotograficznego.
Korespondencja prywatna i zakładu Rzewuskiego trafiła do zbiorów Biblioteki Jagiellońskiej, rękopisy dotyczące domu przy ul. Podwale i testamentu – do Archiwum Narodowego w Krakowie. Negatywy i odbitki rozproszone są w wielu muzeach, archiwach i kolekcjach prywatnych.
Działalność fotograficzna.
Portrety.
Fotografia portretowa stanowiła podstawę działalności Walerego Rzewuskiego i to właśnie z niej był znany za swojego życia. Były to zdjęcia o charakterze stricte komercyjnym, wykonywane zgodnie z obowiązującymi konwencjami i gustami klientów. Odznaczały się one wysoką jakością i starannym wykonaniem, obejmującym nie tylko walory techniczne, ale również upozowanie modela, dobór rekwizytów i dekoracji.
Najstarsze zachowane zdjęcia portretowe, pochodzące z początku lat 60., są nieliczne. Znacznie więcej przetrwało zdjęć z okresu z końca tej dekady, lat 70. i 80. Przedstawiają one przede wszystkim szlachtę i arystokratów, a także urzędników, kupców, fabrykantów, profesorów i artystów. Do jego modeli należeli m.in. Józef Majer, Józef Szujski, Teofil Lenartowicz, François de Rochebrune, Artur Grottger, Parys Filippi, Florian Cynk, Jan Matejko, Józef Ignacy Kraszewski.
W okresie powstania styczniowego Rzewuski wykonał w swoim atelier wiele zdjęć przedstawiających jego uczestników. Odwiedził również obóz Langiewicza w Sosnówce, w którym przebywał jego brat Bolesław, i miał go sfotografować, jednak zdjęcia te – o ile faktycznie zostały wykonane – nie są znane.
Szczególny rodzaj zdjęć portretowych stanowią zdjęcia kostiumowe. Wśród tych wykonanych przez Rzewuskiego znajdują się fotografie przedstawiające modeli w strojach sarmackich, cygańskich, pseudoludowych, egzotycznych itp.
Fotografie teatralne.
Rzewuski już w młodości interesował się teatrem, występując w amatorskim zespole. Później często bywał w Teatrze Krakowskim i wykonywał zdjęcia aktorów. Zgodnie z XIX-wieczną praktyką fotografie aktorów w rolach wykonywane były w atelier, a nie na scenie. Rzewuski jako pierwszy polski fotograf wykonywał zdjęcia, na których aktorzy gestami, mimiką i pozami odtwarzali konkretne sceny z danej sztuki, a nie tylko, przebrani w kostiumy, statycznie pozowali.
Wiadomo, że w latach 1867-1868 Rzewuski wykonał albumy z fotografiami przedstawiającymi Helenę Modrzejewską, Wincentego Rapackiego, Bolesława Ładnowskiego, Feliksa Bendy i Antoniny Hoffmann. Do dziś w formie albumowej przetrwał jedynie zawierający 27 fotografii album Antoniny Hoffmann, na których ukazana jest ona w różnych rolach. W przypadku większości pozostałych albumów istnieją luźne zdjęcia, które – jak się uważa się – pochodzą właśnie z nich. Rzewuski wykonał też m.in. fotografie ze sztuki "Konfederaci barscy" Adama Mickiewicza, wystawionej w Krakowie w 1872 r., czy zdjęcia Adolfiny Zimajer z jej gościnnych występów w Krakowie w 1886 r.
Ponadto Rzewuski dokumentował wydarzenia o charakterze parateatralnym – tzw. żywe obrazy, które stanowiły w XIX w. popularną rozrywkę. Wykonywane były one przez amatorów w gronie znajomych, czasami publicznie, tak jak w przypadku scen z "Ogniem i mieczem", pokazywanych z inicjatywy Marceliny Czartoryskiej w Teatrze Krakowskim w 1884 r. Rzewuski wykonał zdjęcia przedstawiające uczestników tego wydarzenia w kostiumach.
Fotografie Krakowa.
O swoim zamiłowaniu do fotografowania rodzinnego miasta pisał Rzewuski w swoich wspomnieniach:
Kraków i jego zabytki fotografował już na początku swojej działalności. W 1860 r. po raz pierwszy w historii sfotografował ołtarz Mariacki. W tym samym roku wykonał m.in. zdjęcia wnętrza kościele Mariackim oraz widoki miasta. Fotografował też. m.in. burzenie północnego i zachodniego skrzydła Collegium Maius (lata 60. XIX w.) oraz zabudowy wokół Sukiennic (1868). Jako jedyny fotograf utrwalił wygląd szczątków króla Kazimierza Wielkiego i obiektów wyjętych z jego grobowca w 1869 r. W 1877 r. sfotografował sarkofag Stefana Batorego. Część z jego zdjęć była reprodukowana w prasie i publikacjach w formie graficznej, np. jako drzeworyty w piątym wydaniu "Krakowa i jego okolic" Ambrożego Grabowskiego z 1866 r.
Fotografie dzieł sztuki.
Rzewuski wykonywał fotograficzne reprodukcje obrazów współczesnych mu malarzy. Odbitki oferowane były do sprzedaży w jego zakładzie i księgarniach (na ich zakup mogły sobie jednak pozwolić głównie osoby zamożne), wykorzystywane były także przez drzeworytników, którzy posługiwali się nimi do wykonania ilustracji.
W latach 1864–1874 Rzewuski współpracował w Janem Matejką, z którym zawarł umowę na wykonywanie fotografii jego obrazów. Odbywało się to zazwyczaj po namalowaniu nowego dzieła; za każdą sprzedaną odbitkę z jego reprodukcją Rzewuski otrzymywał określoną kwotę. Fotografował on także prace innych malarzy, w tym Aleksandra Gryglewskiego, Wilhelminy Stein, Juliusza Kossaka czy Andrzeja Grabowskiego.
Fotografie Tatr.
Walery Eljasz-Radzikowski w swoim wydanym w 1870 r. przewodniku po Tatrach pisał, że w 1859 r. Rzewuski jako pierwszy fotografował Tatry. Rok później w jego ślady poszedł Marcin Olszyński, a później Franciszek Wyspiański, Awit Szubert, Melecjusz Dutkiewicz i inni. Rzewuski w Tatry powrócił dwa lata później, przywożąc – jak donosiła krakowska prasa – po kilkutygodniowym pobycie "znaczną liczbę zdjętych z artystyczną trafnością w Kościeliskach, Zakopanem i przyległych okolicach fotografij do stereoskopów". Nie wiadomo, czy w dalszych latach nadal wykonywał zdjęcia tatrzańskie – prawdopodobnie zaniechał tej działalności około połowy lat 60.
Fotografie etnograficzne.
Fotografie o charakterze etnograficznym Rzewuski wykonywał sporadycznie. Wiadomo, że wykonał kilka zdjęć przedstawiających folklor tatrzański (m.in. oczepiny i zwóz żętycy), które zostały zreprodukowane w „Tygodniku Ilustrowanym”. Ponadto w 1870 r. na zamówienie Oskara Kolberga fotografował typy i stroje podkrakowskie, a wykonane wówczas zdjęcia zostały wykorzystane w tablicach drzeworytniczych z serii "Lud" z 1871 i 1873 r. Zachowały się także pojedyncze fotografie wykonane w jego atelier, ukazujące np. chłopów czy zaaranżowane scenki.
Technika i organizacja pracy.
Od początku swojej działalności Rzewuski posługiwał się techniką mokrego kolodionu, w której negatywy otrzymywano na szklanych płytach. Odbitki wykonywał m.in. na papierze albuminowym. W 1882 r. Rzewuski technikę kolodionową zastąpił znacznie mniej pracochłonną bromo-żelatynową, która nie wymagała operowania mokrą substancją światłoczułą. Ręczne kolorowanie odbitek farbami zaczęło być stosowane w zakładzie z początkiem lat 60., retusz – z początkiem następnej dekady.
W dwóch pierwszych zakładach wszystkimi czynnościami Rzewuski zajmował się sam. W atelier przy ul. Kopernika pomagał mu jeden z braci, a w domu przy ul. Podwale miał już kilku pracowników: fotografów, introligatorów i pracowników administracyjnych. Dorywczo retuszowaniem odbitek zajmowali się studenci Szkoły Sztuk Pięknych. Rzewuski sam korespondował i rozmawiał z klientami, sam też wykonywał zdjęcia, korzystając przy tym z pomocy pracowników przy przygotowaniu klisz, ich wywołaniu i wykonaniu odbitek. Kierowanie zakładem powierzał innym osobom tylko na czas choroby lub wyjazdów z miasta.

</doc>
<doc id="186063" url="https://pl.wikipedia.org/wiki?curid=186063" title="Dariusz Szwed">
Dariusz Szwed

Dariusz Szwed (ur. 25 kwietnia 1967 w Krakowie) – polski polityk, działacz społeczny, ekonomista, jeden z założycieli i w latach 2004–2011 jeden z dwojga przewodniczących partii Zieloni 2004.
Życiorys.
Wykształcenie.
Ukończył II Liceum Ogólnokształcące im. Króla Jana III Sobieskiego w Krakowie, następnie międzynarodowe stosunki gospodarcze na Akademii Ekonomicznej w Krakowie oraz studia podyplomowe z zakresu ekonomicznych podstaw polityki ekologicznej na Uniwersytecie Warszawskim.
Działalność zawodowa i społeczna.
Na początku lat 90. zaangażował się w działalność Federacji Zielonych oraz innych organizacji pozarządowych, m.in. prowadził Fundację Wspierania Inicjatyw Ekologicznych (w latach 1991–1993 jako jej dyrektor). Między 1996 a 1997 koordynował europejską kampanię „Menu na następne Tysiąclecie”, promującą zrównoważony rozwój obszarów wiejskich, tzw. sprawiedliwy handel i rolnictwo ekologiczne. W latach 2000–2002 był ekspertem Ministerstwa Środowiska w zakresie dostępu do informacji i udziału społeczeństwa w podejmowaniu decyzji w związku z ratyfikacją przez Polskę konwencji z Aarhus. Zajmuje się działalnością konsultingową w zakresie zrównoważonego rozwoju i sektora pozarządowego, współpracując m.in. z Bankiem Światowym, Centrum Prawa Ekologicznego, Greenpeace International, Instytutem na rzecz Ekorozwoju, Milieukontakt Oost-Europa, Northern Alliance for Environment and Development, Organizacją Współpracy Gospodarczej i Rozwoju, Regional Environmental Center, Międzynarodową Unią Ochrony Przyrody (IUCN), WWF i innymi. Pełnił funkcję doradcy grupy Zielonych i Wolnego Sojuszu Europejskiego w Parlamencie Europejskim, jest także współpracownikiem Europejskiej Partii Zielonych, jednym z fundatorów i przewodniczącym rady programowej Zielonego Instytutu. Należy także do Europejskiego Stowarzyszenia Ekonomistów Środowiska i Zasobów Naturalnych. Do 2007 był stałym gościem audycji Cezarego Łasiczki "Ekologia Polityczna" w Tok FM.
Działalność polityczna.
Był jednym z założycieli partii Zieloni 2004 (przemianowaną później w Partię Zieloni). Od 2004 do 2011 pełnił funkcję jednego z dwojga przewodniczących tego ugrupowania – kolejno obok Magdaleny Mosiewicz, Agnieszki Grzybek i Małgorzaty Tkacz-Janik. Został koordynatorem prowadzonych przez to ugrupowanie kampanii „Zielona gospodarka” i „Zielona Europa”.
W wyborach parlamentarnych w 2005 bez powodzenia kandydował z listy Socjaldemokracji Polskiej (w ramach podpisanego przez to ugrupowanie i jego partię porozumienia) do Sejmu w okręgu olsztyńskim. W 2009 był jednym ze współtwórców Porozumienia dla Przyszłości, koalicji skupiającej SDPL, Partię Demokratyczną i Zielonych 2004. Z ramienia tego komitetu startował również bezskutecznie w wyborach do Parlamentu Europejskiego w okręgu nr 1 (obejmującym województwo pomorskie). Uzyskał 1758 głosów, a prowadzona przez niego lista PdP w tym okręgu otrzymała poniżej 1% głosów. Bez powodzenia kandydował również w wyborach w 2011 z listy Sojuszu Lewicy Demokratycznej (w ramach porozumienia Zielonych z Sojuszem). 6 października 2013 zrezygnował z członkostwa w Zielonych.
Był doradcą prezydenta Słupska Roberta Biedronia do spraw zagranicznych. Zasiadał w radzie programowej Instytutu Lecha Wałęsy.
Poglądy polityczne i społeczne.
Deklaruje się jako zwolennik rozwoju odnawialnych źródeł energii oraz ochrony konsumentów przed monopolami. Określa się jako przeciwnik budowy elektrowni jądrowych, w połowie lat 90. współorganizował protesty przeciwko przeprowadzaniu prób nuklearnych m.in. w atolu Mururoa na Pacyfiku. Określa się jako zwolennik równouprawnienia, w szczególności polityki równych szans kobiet i mężczyzn oraz obrony praw mniejszości, a także jako feminista. Uczestniczy w tzw. Manifach, w 2010 brał udział w Kongresu Kobiet Polskich, podczas którego m.in. współorganizował panel poświęcony kobietom i zrównoważonemu rozwojowi. Współpracuje m.in. z Centrum Praw Kobiet na rzecz eliminacji przemocy, w szczególności wobec kobiet. Angażuje się także w działania ruchu antywojennego i alterglobalistycznego. W 2007 współorganizował akcje w obronie Doliny Rospudy, był m.in. autorem listu otwartego do premiera Jarosława Kaczyńskiego, w którym przedstawił argumenty za budową trasy Via Baltica z ominięciem bagien Rospudy.
Publikacje.
Jest autorem, współautorem i redaktorem książek oraz publikacji z dziedziny zrównoważonego rozwoju.
Wybrane publikacje:

</doc>
<doc id="186064" url="https://pl.wikipedia.org/wiki?curid=186064" title="1954 w filmie">
1954 w filmie



</doc>
<doc id="186065" url="https://pl.wikipedia.org/wiki?curid=186065" title="Falibor">
Falibor

Falibor – staropolskie imię męskie, złożone z członu "Fali-" ("Chwali" – „chwalić, sławić, dziękować”) i "-bor" („walka”). Prawdopodobnie oznaczało „tego, który sławi walkę”. Forma Falibor powstała w wyniku uproszczenia się grupy "chw" w "f", które zaszło na Śląsku, w Małopolsce i na Mazowszu w polszczyźnie epoki przedpiśmiennej. 
Falibor imieniny obchodzi 8 lipca.

</doc>
<doc id="186066" url="https://pl.wikipedia.org/wiki?curid=186066" title="Bofał">
Bofał



</doc>
<doc id="186067" url="https://pl.wikipedia.org/wiki?curid=186067" title="Bogofał">
Bogofał



</doc>
<doc id="186068" url="https://pl.wikipedia.org/wiki?curid=186068" title="Bochwał">
Bochwał



</doc>
<doc id="186070" url="https://pl.wikipedia.org/wiki?curid=186070" title="Boguchał">
Boguchał



</doc>
<doc id="186071" url="https://pl.wikipedia.org/wiki?curid=186071" title="Bogchwał">
Bogchwał



</doc>
<doc id="186076" url="https://pl.wikipedia.org/wiki?curid=186076" title="Audrey Tautou">
Audrey Tautou

Audrey Justine Tautou (wym. , ur. 9 sierpnia 1976 w Beaumont) – francuska aktorka i modelka.
Życiorys.
Wczesne lata.
Urodziła się w Beaumont, w departamencie Puy-de-Dôme, jako córka Evelyne Marie Laure (z domu Nuret), nauczycielki, i Bernarda Tautou, stomatologa. Jej imię zostało wybrane na cześć aktorki Audrey Hepburn. Dorastała w Montluçon. Po ukończeniu Collège Jules Ferry de Montluçon z wyróżnieniem, uczęszczała do prywatnej szkoły teatralnej Cours Florent w Paryżu. Tam nauczyła się angielskiego i włoskiego. Studiowała w Paryskim Instytucie Katolickim. W młodości uczęszczała do kościoła i stwierdziła, że ​​„oficjalnie nie jest” katoliczką.
Kariera.
W 1996 zadebiutowała na telewizyjnym ekranie w filmie kryminalnym "Główny cel" ("Coeur de cible") z Francisem Husterem. Po występach w filmach krótkometrażowych i francuskich serialach telewizyjnych, przyjęła rolę Marie w komediodramacie Tonie Marshall "Salon piękności Venus" ("Vénus beauté" ("institut"), 1999), za którą otrzymała Cezara jako najbardziej obiecująca aktorka. W 2000 otrzymała francuską nagrodę Prix Suzanne Bianchetti dla najbardziej obiecującej aktorki. Następnie została obsadzona w tytułowej roli nieśmiałej Amelii, która postanawia zmienić na lepsze życie swoich bliźnich w komedii romantycznej Jean-Pierre’a Jeuneta "Amelia" ("Le Fabuleux destin d’Amélie Poulain", 2001) była nominowana do Cezara dla najlepszej aktorki i Nagrody Satelity. Była potem nominowana do Cezara: w 2005 za najlepszą główną rolę kobiecą Mathilde w melodramacie wojennym Jean-Pierre’a Jeuneta "Bardzo długie zaręczyny" ("Un long dimanche de fiançailles", 2004), w 2010 za główną rolę Coco Chanel w dramacie biograficznym "Coco Chanel" ("Coco avant Chanel", 2009) i w 2019 dla najlepszej aktorki w roli drugoplanowej za postać Agnès Parent w komedii kryminalnej "Mój problem to ty" ("En liberté!", 2018).
Była na okładkach magazynów takich jak „Elle”, „Allure”, „Glamour”, „Marie Claire”, „Time”, „Grazia”, „Zwierciadło”, „Vogue”, „Gala” i „Cosmopolitan”, a także „Film” (w czerwcu 2009).

</doc>
<doc id="186078" url="https://pl.wikipedia.org/wiki?curid=186078" title="1956 w filmie">
1956 w filmie



</doc>
<doc id="186080" url="https://pl.wikipedia.org/wiki?curid=186080" title="Aleksiej Sułtanow">
Aleksiej Sułtanow

Aleksiej Sułtanow (ros. Алексей Файзуллаевич Султанов, ur. 7 sierpnia 1969, zm. 30 czerwca 2005) – rosyjski pianista, laureat II nagrody na XIII Międzynarodowym Konkursie Pianistycznym im. Fryderyka Chopina (1995).
Życiorys.
Młodość i wykształcenie.
Pochodził z rodziny o muzycznych tradycjach – jego rodzice grali na instrumentach smyczkowych. Edukację muzyczną rozpoczął bardzo wcześnie, a w wieku ośmiu lat grał już koncerty fortepianowe z orkiestrą. Uczył się w dziesięcioletniej Specjalnej Szkole Muzycznej w Taszkiencie, później w Centralnej Szkole Muzycznej przy Konserwatorium Moskiewskim, a wreszcie w samym Konserwatorium w klasie Lwa Naumowa.
Kariera pianistyczna.
W 1982 wziął udział w Międzynarodowym Konkursie Radiowym dla Młodych Muzyków "Concertino Praha" w Pradze, a w 1986 w Międzynarodowym Konkursie Muzycznym im. Piotra Czajkowskiego. W 1989 wygrał Międzynarodowy Konkurs Pianistyczny im. Van Cliburna, choć jego występy były krytykowane przez niektórych jurorów i ekspertów. Dzięki temu sukcesowi zaczął dawać koncerty w wielu krajach Europy i Ameryki Północnej. Był też gościem programów telewizyjnych: "Late Show with David Letterman" oraz "The Tonight Show Starring Johnny Carson". W tym okresie poznał też wiolonczelistkę Dace Abele, która została jego żoną.
W 1995 został laureatem II nagrody na XIII Międzynarodowym Konkursie Pianistycznym im. Fryderyka Chopina. Nagrodę otrzymał "ex aequo" z Philippe'em Giusiano, bowiem I miejsca jury nie przyznało. Sułtanow przyjął nagrodę, jednak demonstracyjnie odmówił udziału w koncercie laureatów. Później koncertował w Polsce m.in. w 1996 i 1999.
W trakcie kariery nagrał kilka płyt z muzyką m.in. Piotra Czajkowskiego, Siergieja Rachmaninow i Siergieja Prokofjewa.
Choroba i śmierć.
W połowie lat 90. doznał pierwszego udaru mózgu. W 2001 doznał kolejnego udaru, po którym zmuszony był przejść operację i długotrwałą rehabilitację. Lewa strona jego ciała została sparaliżowana, co uniemożliwiło mu kontynuowanie międzynarodowej kariery. Od tej pory występował sporadycznie wraz z żoną, grając wyłącznie prawą ręką.
Zmarł 30 czerwca 2005 w swoim domu w Fort Worth.

</doc>
<doc id="186081" url="https://pl.wikipedia.org/wiki?curid=186081" title="Świat według Ludwiczka">
Świat według Ludwiczka

Świat według Ludwiczka (, 1994-1998) – amerykański animowany serial telewizyjny, opowiadający o przygodach ośmiolatka Ludwika Andersona. Serial został zrealizowany na podstawie opowiadań i autentycznych historii z życia znanego komika i aktora Louie Andersona. Serial został uhonorowany nagrodą Emmy. Chociaż wywodzi się z USA, to największą popularnością cieszył się wśród widzów z Europy Wschodniej, zwłaszcza w Polsce, Rumunii i Turcji.
Fabuła.
Serial opowiada o przygodach z dzieciństwa popularnego komika Louiego Andersona. Tytułowy Ludwiczek jest ośmiolatkiem przy kości, który mieszka w miasteczku Cedrowa Górka w stanie Wisconsin wraz ze swoją rodziną – matką Orą, rodzeństwem oraz ojcem – Andym, który jest weteranem wojennym.
Wersja oryginalna.
Reżyseria: Matthew O’Callaghan i Bert RingDźwięk: Randall Crissman, Matt Muhoberac, John ZukerScenariusz: David Silverman, Joshua Fisher, Andy Rose, Mary Gray Rubin, Russell P. Marleau, Mike GandolfiScenografia: Lucy Tanashian-GentryProducent: John Lanza, John W. Lanza Jr., Russell P. MarleauUdział wzięli:
Wersja polska.
Odcinki 1-26, 33, 37, 39.
Wersja polska: Master FilmReżyseria: Ewa MarkowskaDialogi:
Dźwięk: Sebastian KalińskiMontaż:
Kierownictwo produkcji:
Lektor: Maciej CzapskiWystąpili:
Odcinki 27-32, 34-36, 38.
Opracowanie i udźwiękowienie wersji polskiej: Eurocom StudioReżyseria i dialogi: Ewa MarkowskaDźwięk i montaż: Jacek KacperekKierownictwo produkcji: Marzena WiśniewskaLektor: Zdzisław SzczotkowskiUdział wzięli:

</doc>
<doc id="186082" url="https://pl.wikipedia.org/wiki?curid=186082" title="Port Douglas">
Port Douglas

Port Douglas – miejscowość w stanie Queensland, w północno-wschodniej Australii, na wybrzeżu Pacyfiku. Położony pomiędzy Cooktown znajdującego się ok. 118 km na północ oraz Cairns znajdującego się ok. 60 km na południowy zachód. Ludność około 3,5 tys. Port jachtowy i ośrodek wczasowy. Miasto leży w strefie klimatu tropikalnego. W okresie od grudnia do marca, dzienna temperatura wynosi ok. 30 °C oraz występują duże opady, w pozostałych miesiącach średnie temperatury oscylują na poziomie 25-28 °C.
W momencie założenia Port Douglas rywalizował z Cairns i liczył nawet 12 tys. mieszkańców. Obecnie jest to pełna hoteli, pensjonatów oraz restauracji miejscowość wczasowa, której atutami jest szeroka plaża, pola golfowe bliskość Wielkiej Rafy Koralowej, odtworzony fragment lasu deszczowego – ang. "Rainforest Habitat", możliwość wycieczek na pobliskie wyspy oraz na przylądek Cape Tribulation. W okresie deszczowym organizowane są rejsy po rzece Daintree River.
W okolicach Port Douglas 4 września 2006 roku zginął znany australijski przyrodnik Steve Irwin.
Klimat.
Port Douglas leży w strefie tropikalnego klimatu monsunowego (klasyfikacja Köppena – "Am").

</doc>
<doc id="186083" url="https://pl.wikipedia.org/wiki?curid=186083" title="1957 w filmie">
1957 w filmie



</doc>
<doc id="186084" url="https://pl.wikipedia.org/wiki?curid=186084" title="Czesław Piotrowski (1926–2005)">
Czesław Piotrowski (1926–2005)

 
Czesław Wojciech Piotrowski (ur. 23 kwietnia 1926 w Hucie Stepańskiej, zm. 10 czerwca 2005 w Warszawie) – polski dowódca wojskowy, generał dywizji Wojska Polskiego, szef Wojsk Inżynieryjnych, doktor nauk wojskowych i polityk, minister górnictwa i energetyki (1981–1986), ambasador PRL w Jugosławii (1986-1989).
Życiorys.
Syn Stanisława (1894-1943) i Pauliny z domu Libera (1899-1941). W okresie okupacji hitlerowskiej uczestnik walk partyzanckich, żołnierz samoobrony przed Ukraińską Powstańczą Armią w swojej miejscowości, później w oddziałach partyzanckich Władysława Kochańskiego „Bomby”, „Wujka” Armii Krajowej na Wołyniu. Oddział ten wszedł w skład baonu 45 pułku piechoty Franciszka Pukackiego „Gzymsa” 27 Wołyńskiej Dywizji Piechoty AK. W latach 1943–1944 walczył w 27 Dywizji z Niemcami i oddziałami UPA, do czasu jej rozbrojenia pod Lubartowem, na Wołyniu, Polesiu i Podlasiu. Po rozbrojeniu 27 Dywizji i powrocie na Wołyń w sierpniu 1944 wcielony do 1 Armii Wojska Polskiego i skierowany do Centralnej Szkoły Podchorążych w Riazaniu Polskich Sił Zbrojnych w Związku Radzieckim, z przydziałem do kompanii podchorążych saperów. Po jej ukończeniu (promocja w Krakowie 9 marca 1945) mianowany podporucznikiem.
Objął stanowisko dowódcy plutonu podchorążych w Oficerskiej Szkole Saperów w Przemyślu. Po ukończeniu Kursu Doskonalenia Oficerów w 1948 był dowódcą 21 batalionu saperów 10 Dywizji Piechoty w Jeleniej Górze (od 1949 – 10 Dywizja Pancerna).
W 1950 skierowany na studia do Wojskowej Akademii Inżynieryjnej w Moskwie, którą ukończył w 1956. Po ukończeniu akademii był zastępcą ds. liniowych dowódcy 2 Warszawskiej Ciężkiej Brygady Saperów w Kazuniu Nowym. Od 1957 szef wydziału operacyjno-szkoleniowego Szefostwa Wojsk Inżynieryjnych Warszawskiego Okręgu Wojskowego. Do 1961 szef saperów WOW. W latach 1961–1969 zastępca ds. technicznych szefa Wojsk Inżynieryjnych Ministerstwa Obrony Narodowej.
Na tym stanowisku rozwinął działalność badawczo-rozwojową sprzętu inżynieryjnego i jego produkcję w kraju. W latach 1969–1971 studiował w Akademii Sztabu Generalnego Sił Zbrojnych ZSRR. W 1971 otrzymał nominację na generała brygady. W latach 1971–1978 kierował Szefostwem Wojsk Inżynieryjnych MON. W 1978 awansował na generała dywizji.
W czasie dowodzenia polskimi saperami wdrożono na wyposażenie wojsk (wszystko polskiej myśli technicznej i rodzimej produkcji): nowoczesny park pontonowy PP-64 Wstęga, kuter holowniczy KH-200, most towarzyszący SMT i podporę pływającą do niego, lekkie pokrycie drogowe, ładunek wydłużony DŁW-500, nowe typy min, zapalników i zwieraczy, zunifikowane elektrownie oświetleniowe i siłowe, szereg maszyn do prac ziemnych i budowlanych, urządzenia do budowy mostów i schronów, nowoczesne pokrycia maskujące. Z importu wdrożono transportery PTS, mosty czołgowe BLG, trały minowe KMT, spycharki BAT, koparki rotorowe BTM i MDK.
W latach 1978–1981 zastępca Głównego Inspektora Techniki WP-szef Badań i Rozwoju Techniki Wojskowej. W 1979 obronił pracę doktorską w Akademii Sztabu Generalnego Wojska Polskiego w Rembertowie.
W 1981 urlopowany z wojska i powołany na stanowisko ministra górnictwa i energetyki, które piastował do 1986 w rządach Wojciecha Jaruzelskiego i Zbigniewa Messnera. We wrześniu 1986 nie godząc się z zamiarami reorganizacji podległego mu resortu złożył na ręce premiera dymisję. W okresie stanu wojennego (1981–1983) wchodził w skład Wojskowej Rady Ocalenia Narodowego.
W latach 1986–1989 urlopowany do Ministerstwa Spraw Zagranicznych; był ambasadorem nadzwyczajnym i pełnomocnym PRL w Jugosławii. 15 grudnia 1989 został oficjalnie pożegnany przez ministra obrony narodowej, gen. armii Floriana Siwickiego w związku z zakończeniem zawodowej służby wojskowej. Formalnie przeszedł w stan spoczynku 16 lutego 1990 w wieku 63 lat.
Członek Polskiej Partii Robotniczej i Polskiej Zjednoczonej Partii Robotniczej, otrzymał Nagrodę państwową II stopnia (zespołowo) w 1972 za osiągnięcia w rozwoju techniki wojsk inżynieryjnych.
Organizator rozminowania kraju i jego oczyszczania z niewybuchów i niewypałów, udziału saperów w akcjach przeciwpowodziowych i przeciwlodowych oraz udziału wojska w inwestycjach komunikacyjnych i drogowych. Doprowadził do wybudowania pomnika „Chwała Saperom”, odsłoniętego w Warszawie w dniu 8 maja 1975. Z jego inicjatywy wybudowano i urządzono Muzeum Wojsk Inżynieryjnych w Wyższej Oficerskiej Szkole Wojsk Inżynieryjnych we Wrocławiu otwarte w sierpniu 1976. Był członkiem wielu komisji i komitetów, w tym Komitetu Inżynierii Polskiej Akademii Nauk, Komisji Głównej Mechanizacji i Rolnictwa, Budownictwa, Prac Ciężkich i Przemysłowych przy Komitecie Nauki i Techniki, rady MON ds Naukowo-Technicznych.
Zmarł 10 czerwca 2005 w Warszawie. W dniu 23 czerwca, po mszy w katedrze polowej WP, został pochowany na Cmentarzu Wojskowym na Powązkach w Warszawie (kwatera FII-1-3). W pogrzebie udział wziął były Prezydent PRL/RP gen. armii Wojciech Jaruzelski.
Awanse.
W trakcie wieloletniej służby w ludowym Wojsku Polskim otrzymywał awanse na kolejne stopnie wojskowe:
Życie prywatne.
Mieszkał w Warszawie. Od 1948 żonaty z Genowefą z domu Brzyś (1924-2006). Miał dwie córki.
Publikacje.
Autor książek wspomnieniowych na temat Wołynia i walk 27 Dywizji AK: „Krwawe żniwa za Styrem, Horyniem i Słuczą”, „Przez Wołyń i Polesie na Podlasie”, „Spod Lubartowa do Riazania i Krakowa”, „Wojskowe i historyczne tradycje 27 wołyńskiej Dywizji Piechoty Armii Krajowej”, a także prac naukowych z zakresu działania wojsk inżynieryjnych oraz historii tych wojsk. Autor podręcznika „Zabezpieczenie inżynieryjne działań bojowych wojsk na szczeblu operacyjnym (armia, front)”.

</doc>
<doc id="186085" url="https://pl.wikipedia.org/wiki?curid=186085" title="Burmistrzowie i prezydenci Głogowa">
Burmistrzowie i prezydenci Głogowa



</doc>
<doc id="186087" url="https://pl.wikipedia.org/wiki?curid=186087" title="Uniwersytet Ekonomiczny w Krakowie">
Uniwersytet Ekonomiczny w Krakowie

Uniwersytet Ekonomiczny w Krakowie (UEK) – jedna z pięciu polskich państwowych wyższych szkół ekonomicznych. Pod względem liczby studentów, jest największym w Polsce oraz jednym z największych w Europie uniwersytetem poświęconym naukom ekonomicznym, a także piątą co do wielkości uczelnią w Krakowie (po Uniwersytecie Jagiellońskim, Akademii Górniczo-Hutniczej, Politechnice Krakowskiej i Uniwersytecie Pedagogicznym im. KEN w Krakowie). Jest również drugą najstarszą w Polsce państwową uczelnią ekonomiczną.
Historia.
Uczelnia powstała 28 maja 1925 roku jako państwowe Wyższe Studium Handlowe. W 1937 roku została przekształcona w Akademię Handlową, otrzymując tym samym uprawnienia szkoły akademickiej. Po wybuchu wojny Akademia, podobnie jak inne polskie uczelnie, została zamknięta, zaś jej profesorowie – razem z wykładowcami Uniwersytetu Jagiellońskiego i Akademii Górniczej – aresztowani i wywiezieni do obozu koncentracyjnego. Podjęto wówczas potajemne nauczanie, z którego skorzystała część dotychczasowych studentów. W 1950 roku przywróconą po wojnie Akademię przekształcono w Wyższą Szkołę Ekonomiczną z trzema wydziałami. W 1974 roku uczelnia uzyskała nazwę Akademia Ekonomiczna w Krakowie, zaś rok później uroczyście obchodzono jej 50-lecie. Po transformacji ustrojowej w 1989 roku uruchomiono nowe kierunki studiów. Gwałtownie wzrosła też liczba studiujących. Na mocy ustawy z dnia 6 lipca 2007 roku przyznano obecnie obowiązującą nazwę – Uniwersytet Ekonomiczny w Krakowie (nazwa obowiązuje od 25 sierpnia 2007 roku).
Program dydaktyczny.
Uniwersytet Ekonomiczny w Krakowie posiada uprawnienia do nadawania stopnia naukowego doktora habilitowanego w dziedzinie nauk społecznych w następujących dyscyplinach:
Posiada również uprawnienia do nadawania stopnia naukowego doktora w dziedzinie nauk społecznych w następujących dyscyplinach:
Uczelnia posiada także uprawnienia do prowadzenia studiów I oraz II stopnia na 51 kierunkach kształcenia, spośród których to 10 posiada status kierunku unikatowego; uprawnienia do prowadzenia studiów III stopnia (szkoła doktorska); uprawnienia do prowadzenia studiów podyplomowych oraz uprawnienia do prowadzenia studiów MBA.
Kolegia i instytuty.
Od 1 października 2019 roku na Uniwersytecie Ekonomicznym w Krakowie działają następujące kolegia i instytuty:
Jednostki ogólnouczelniane i międzywydziałowe.
Na uczelni działają również liczne jednostki międzywydziałowe i pozawydziałowe, między innymi:
Kampusy i budynki uczelniane.
Gmach Główny Uniwersytetu Ekonomicznego w Krakowie znajduje się w zabytkowym budynku byłej Fundacji Księcia Aleksandra Lubomirskiego. Obecnie w skład kampusu przy ulicy Rakowickiej wchodzą:
Ponadto w Krakowie poza kampusem przy ulicy Rakowickiej znajdują się:
Uniwersytet Ekonomiczny w Krakowie posiada również posiadłości poza miastem, między innymi:
Współpraca międzynarodowa i/lub międzyuczelniana.
Jednostkami realizującymi współpracę międzynarodową są:
UEK jest członkiem wielu organizacji międzynarodowych, w tym między innymi:
Rada Uczelni.
Zgodnie z art. 17 ustawy z dnia 20 lipca 2018 r. Prawo o szkolnictwie wyższym i nauce [Dz. U. 2018 poz. 1668 z późn. zm.], Senat Uniwersytetu Ekonomicznego w Krakowie dnia 15 kwietnia 2019 r. powołał organ uczelni publicznej, Radę Uczelni.
Członkowie II Rady Uczelni (kadencja od 1 stycznia 2021 r. do 31 grudnia 2021 r.):
Znani absolwenci.
Wśród absolwentów Uniwersytetu Ekonomicznego w Krakowie znajduje się wiele znanych osobistości ze świata gospodarki, polityki i kultury; m.in.:
Studentami uczelni (wówczas: Akademii Handlowej) byli także znany aktor Zbigniew Cybulski oraz poeta Zbigniew Herbert.
Organizacje i ugrupowania związane z uczelnią.
Korporacja Absolwentów Uniwersytetu Ekonomicznego w Krakowie.
Korporacja Absolwentów Uniwersytetu Ekonomicznego w Krakowie, w skrócie "Korporacja UEK" – organizacja absolwencka założona przez absolwentów uczelni, będąca zarejestrowanym stowarzyszeniem, której celem jest integrowanie i animowanie kontaktów w środowisku absolwentów. Wzorowana częściowo na korporacjach akademickich, z tą różnicą, że nie mogą do niej należeć studenci, lecz jedynie absolwenci. Powstała w maju 2002 roku.

</doc>
<doc id="186089" url="https://pl.wikipedia.org/wiki?curid=186089" title="1958 w filmie">
1958 w filmie



</doc>
<doc id="186091" url="https://pl.wikipedia.org/wiki?curid=186091" title="Cape Tribulation">
Cape Tribulation

Cape Tribulation - przylądek położony w stanie Queensland, północno-wschodnia Australia, 110 km na północ od Cairns. Nazwa została nadana przez Kapitana Jamesa Cooka i pochodzi od angielskiego słowa "troubles" – kłopoty. Cook, przekraczając Wielką Rafę Koralową, uszkodził swój okręt „Endeavour”. Nie wylądował on tam jednak - płynął dalej, szukając sprzyjającego miejsca. Na ląd zszedł dopiero w odległym ok. 20 km na północ Cooktown. Spędził tam ok. 7 tygodni i było to pierwsze "stałe" siedlisko w Australii.
Obecnie Cape Tribulation leży na terenie parku narodowego Daintree National Park. Na przylądku, który jest rezerwatem przyrody "Wet Tropics World Heritage", urządzono ścieżkę dydaktyczną. Pobliska zatoka ma przepiękną plażę. Cape Tribulation odwiedzana jest w okresie zimowym licznie przez turystów.
W latach 70. na plaży mieszkała komuna hippisów z całego świata, która była dla Australii tym samym co kalifornijska miejscowość Santa Cruz.
Do przylądka dociera droga asfaltowa, która w tym miejscu się kończy. Dalsza podróż na północ możliwa jest jedynie samochodami terenowymi. Najbliższa większa miejscowość – Port Douglas.

</doc>
<doc id="186093" url="https://pl.wikipedia.org/wiki?curid=186093" title="Jakubów">
Jakubów



</doc>
<doc id="186095" url="https://pl.wikipedia.org/wiki?curid=186095" title="Metropolici warszawscy i całej Polski">
Metropolici warszawscy i całej Polski

Metropolita warszawski i całej Polski, w pełnym brzmieniu "Jego Eminencja Wielce Błogosławiony Prawosławny Arcybiskup Metropolita Warszawski i całej Polski", cs. "Błażenniejszyj mitropolit warszawskij i wsieja Polszi" – tytuł przysługujący zwierzchnikom Polskiego Autokefalicznego Kościoła Prawosławnego. Metropolici warszawscy i całej Polski są równocześnie ordynariuszami diecezji warszawsko-bielskiej oraz honorowymi zwierzchnikami monasteru św. Onufrego w Jabłecznej (stauropigia).
Metropolita warszawski i całej Polski, jako przewodniczący Soboru Biskupów PAKP, jest zarazem przedstawicielem Kościoła w jego relacjach wewnętrznych i zewnętrznych. Urząd pełniony jest dożywotnio.
Warszawa jest siedzibą prawosławnej diecezji od 1840, jednak jej zwierzchnicy otrzymują każdorazowo godność metropolity dopiero od 1922. Tytuł "metropolita warszawski i całej Polski" pojawił się po wejściu struktur Kościoła prawosławnego w Polsce w jurysdykcję Patriarchatu Konstantynopolitańskiego w 1923 i był od tego czasu stosowany z przerwą w latach 1939–1945.
Obowiązki i wybór.
Zgodnie ze statutem PAKP, metropolita warszawski i całej Polski jest przedstawicielem Kościoła w jego relacjach wewnętrznych i zewnętrznych (w tym z instytucjami świeckimi). Jego obowiązkiem jest dbałość o dobro Kościoła; metropolita jest ponadto przewodniczącym Soboru Biskupów PAKP i zwołuje, zgodnie z jego uchwałą, Sobór Lokalny PAKP. Ma prawo udzielać rad wszystkim hierarchom Kościoła oraz dba o obsadzanie katedr biskupich w PAKP, może nadawać biskupom godność arcybiskupią. Utrzymuje relacje z innymi prawosławnymi Kościołami lokalnymi. Swoją działalność przedstawia w sprawozdaniach dla Soboru Biskupów.
Zewnętrzną oznaką godności metropolity warszawskiego i całej Polski są dwie panagie oraz biały kłobuk z krzyżem.
Elekcji zwierzchnika PAKP każdorazowo dokonuje Sobór Biskupów w terminie nie dłuższym niż trzy miesiące od powstania wakatu na urzędzie. W przypadku śmierci metropolity lub niemożności pełnienia przez niego urzędu obowiązki pełni hierarcha najstarszy chirotonią.
Zarys historyczny.
Warszawa po raz pierwszy stała się siedzibą prawosławnego biskupa w 1834. Wówczas Świątobliwy Synod Rządzący zdecydował, iż w mieście tym mieli rezydować wikariusze eparchii wołyńskiej, z których każdy kolejny miał otrzymywać tytuł biskupa warszawskiego. Pierwszym duchownym z tym tytułem został biskup Antoni (Rafalski). Jednak już po sześciu latach władze Rosyjskiego Kościoła Prawosławnego postanowiły powołać samodzielną eparchię warszawską i nowogieorgijewską, której pierwszym ordynariuszem również został Antoni (Rafalski). Od reorganizacji eparchii po likwidacji unickiej diecezji chełmskiej w 1875 rezydujący w Warszawie hierarchowie prawosławni nosili tytuł biskupów chełmskich i warszawskich. Natomiast od 1905, gdy wydzielona została samodzielna eparchia chełmska, przysługiwał im tytuł biskupów – warszawskich i nadwiślańskich.
W 1915 arcybiskup warszawski i nadwiślański Mikołaj (Ziorow) wyjechał z Warszawy na fali bieżeństwa i nigdy do niej nie wrócił (zmarł w Piotrogrodzie w tym samym roku). Sobór Lokalny Rosyjskiego Kościoła Prawosławnego, obradujący w latach 1917–1918, wyznaczył do objęcia wakującej katedry arcybiskupa Serafina (Cziczagowa). Ten jednak nie otrzymał zgody na wjazd na terytorium niepodległej Polski z powodu nieposiadania obywatelstwa polskiego, dodatkowo w tym samym czasie władze radzieckie nie zezwoliły na jego wyjazd z kraju. Władze polskie podjęły tymczasem starania na rzecz odnalezienia kandydata na nowego biskupa warszawskiego, który miałby równocześnie stanąć na czele autokefalicznego polskiego Kościoła prawosławnego.
Ostatecznie na mocy porozumienia między rządem polskim a patriarchą moskiewskim i całej Rusi Tichonem w 1921 Rosyjski Kościół Prawosławny zgodził się na powstanie autonomicznego Kościoła prawosławnego obejmującego terytorium Polski i pozostającego w jurysdykcji Patriarchatu Moskiewskiego. Na jego czele, jako "tymczasowy administrator" i egzarcha patriarszy stanął arcybiskup Jerzy (Jaroszewski). W roku następnym arcybiskup Serafin (Cziczagow) ostatecznie zrezygnował ze starań o objęcie katedry warszawskiej, co umożliwiło nadanie arcybiskupowi Jerzemu tytułu "metropolity warszawskiego".
Tytuł "metropolita warszawski i całej Polski" pojawił się po wejściu struktur Kościoła prawosławnego w Polsce w jurysdykcję Patriarchatu Konstantynopolitańskiego w 1923.

</doc>
<doc id="186096" url="https://pl.wikipedia.org/wiki?curid=186096" title="Mewa mała">
Mewa mała

Mewa mała ("Hydrocoloeus minutus") – gatunek średniej wielkości ptaka wodnego z rodziny mewowatych (Laridae); najmniejszy gatunek mewy. Nie jest zagrożony wyginięciem.
Systematyka.
Jest to jedyny przedstawiciel rodzaju "Hydrocoloeus". Nie wyróżnia się podgatunków.
Występowanie.
W sezonie lęgowym zamieszkuje obszary od północnej części Półwyspu Skandynawskiego przez kraje bałtyckie, zachodnią Rosję po zachodnią Syberię i Kazachstan oraz wschodnią Syberię (od jeziora Bajkał do doliny rzeki Leny); sporadycznie występuje w zachodniej i środkowej Europie. Regularnie, choć nielicznie gniazduje także w Ameryce Północnej w rejonie Wielkich Jezior (pierwszy przypadek gniazdowania na tym kontynencie odkryto w 1962 roku). Zimuje głównie na południe i zachód od zasięgu lęgowego – na wybrzeżach Morza Północnego, Bałtyku, zachodnich wybrzeżach Europy, wybrzeżach Morza Czarnego, Kaspijskiego i Śródziemnego. Populacja amerykańska zimuje wzdłuż wschodnich wybrzeży USA.
W Polsce zimuje licznie i regularnie. Do początku XXI wieku również skrajnie nielicznie gniazdowała, głównie na północy kraju; ostatnie jej stanowiska znajdowały się na zbiorniku Siemanówka, jeziorze Świdwie, w Parku Narodowym „Ujście Warty” i na Bagnach Biebrzańskich. Ostatni przypadek lęgu na terenie kraju odnotowano w 2002 roku w Ujściu Warty. Przeloty w kwietniu–maju i sierpniu–październiku.
Charakterystyka.
Podobna do mewy czarnogłowej, ale jest od niej mniejsza.
Biotop.
W sezonie lęgowym gęsto zarośnięte zbiorniki wodne, stawy i płytkie, żyzne, bogate w szuwary jeziora w głębi lądu, wyspy oraz bagna z oczkami wolnej wody przy ujściach rzek i nad zatokami morskimi. Zimą również morskie wybrzeża. W czasie wiosennych i jesiennych przelotów spotykana często na zbiornikach śródlądowych.
Pożywienie.
Zasadniczo bezkręgowce, głównie owady (np. komary) łowione w locie nad wodą (nigdy nad lądem), podobnie jak rybitwy, w licznych grupach dochodzących do kilkuset osobników. Zjada też robaki, skorupiaki i drobne ryby łapane na płytkich wodach.
Status i ochrona.
Międzynarodowa Unia Ochrony Przyrody (IUCN) uznaje mewę małą za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International z 2006 roku, zawiera się w przedziale około 97–270 tysięcy osobników. Ogólny trend liczebności populacji uznawany jest za wzrostowy, choć liczebność populacji europejskiej spada. Wymieniona w załączniku I Dyrektywy ptasiej.
W Polsce podlega ścisłej ochronie gatunkowej, wymaga ochrony czynnej. Na "Czerwonej liście ptaków Polski" mewa mała sklasyfikowana została jako gatunek wymarły regionalnie (RE).
Osuszanie terenów bagiennych powoduje utratę miejsc lęgowych.

</doc>
<doc id="186097" url="https://pl.wikipedia.org/wiki?curid=186097" title="Gotham City">
Gotham City

Gotham City – fikcyjne miasto pojawiające się w komiksach DC, najlepiej znane jako siedziba Batmana. Po raz pierwszy zostało tak określone w komiksie Batman #4 (zima 1940).
Geneza.
Nazwa "Gotham" to używany od początków XIX wieku przydomek Nowego Jorku. Wywodzi się od nazwy angielskiej wsi Gotham, której mieszkańcy udawali obłąkanych by unikać płacenia podatków nałożonych przez Jana bez Ziemi. W odniesieniu do Manhattanu i jego mieszkańców nazwa ta została użyta po raz pierwszy w 1807 roku przez Washingtona Irvinga w satyrycznych esejach zamieszczanych w periodyku Salmagundi.
W swoich najwcześniejszych przygodach Batman żył i działał w Nowym Jorku, w szczególności na Manhattanie. Scenarzysta Bill Finger uznawany jest za twórcę Gotham City. Autor tak skomentował wybór nazwy: „Pierwotnie miasto miało nazywać się ‘Civic City’. Zastanawiałem się także nad Capital City i Coast City. Ostatecznie przeglądając książkę telefoniczną, natrafiłem na ‘Gotham Jewelers’ i stwierdziłem, że to jest to. Nie chcieliśmy nazwać miasta Nowy Jork, bo chcieliśmy, aby każdy, w każdym mieście mógł się z nim identyfikować”.
Fikcyjna historia.
W komiksie "Swamp Thing" #53 Alan Moore stworzył fikcyjną historię miasta Gotham, która została przejęta potem przez innych scenarzystów. Zgodnie z opowieścią Moore’a, miasto założył norweski najemnik, a potem przejęli je Brytyjczycy – jest to kalka historii Nowego Jorku, założonego przez Holendrów jako Nowy Amsterdam i przejętego potem przez Brytyjczyków. W czasie Rewolucji Amerykańskiej stoczono pod Gotham dużą bitwę, które to wydarzenie było odbiciem faktycznych bitew o Brooklyn i Long Island w czasie tej wojny. Zgodnie z plotkami, miały tam miejsce różne obrzędy magiczne – o jednym z nich wspomina się w historii "Mroczny Rycerz Mrocznego Miasta", gdzie jednym z biorących udział jest Thomas Jefferson.
W komiksie "Shadowpact" #5 scenarzysta Bill Willidicck rozszerzył wątek okultystyczny, opisując istotę śpiącą od 40 000 lat pod miejscem, gdzie powstało Gotham. Strega, sługa istoty, stwierdza, że „mroczny i często przeklęty charakter” miasta pozostaje pod wpływem tej istoty, obecnie używającej imienia „Doctor Gotham”. Ciekawym odpryskiem tej wersji jest opowieść "Zagłada Gotham", w której pod miastem spoczywa uśpiony przedwieczny – potwór/bóg z kosmosu, rodem z mitologii Lovecrafta.
Różne historie dodawały więcej wydarzeń do historii Gotham, wydatnie wpływając na samo miasto i jego mieszkańców. Najprawdopodobniej największy wpływ miała seria crossoverów, która rozpoczęła się od historii "Contagion", w której Ra’s al Ghul wypuścił śmiertelny wirus „Clench” – odmianę Eboli. Miasto wracało do życia po tym wydarzeniu, kiedy miało miejsce gigantyczne trzęsienie ziemi, mające 7.6 stopnia w Skali Richtera, przedstawione w historii "Cataclysm". W wyniku znacznych zniszczeń, rząd federalny podjął decyzję o odcięciu Gotham i ogłoszeniu go strefą ziemi niczyjej, co zostało przedstawione w gigantycznej sadze "No Man’s Land". Te wydarzenia pozwoliły autorom komiksów na przedefiniowanie miasta, jego architektury i ogólnej atmosfery. Zyskało twardszy charakter, a pozostali w nim mieszkańcy stali się bardziej cyniczni. Wydarzenia doprowadziły do dramatycznych zmian w obliczu miasta, dzięki toczącej się w komisach przebudowie i odbudowie ze zniszczeń.
Nazwa „Gotham City” jest kojarzona w zasadzie głównie z DC Comics, lecz pojawiła się także w pierwszej historii, w której występuje Mr. Scarlett, stworzonej przez France’a Herrona i Jacka Kirby’ego w "Wow Comics" #1. Greg Theakston, badający życie Kirby’ego, zwrócił uwagę na fakt, że została ona opublikowana 13 grudnia 1940 roku, na krótko przed publikacją komiksu "Batman" #4.
Atmosfera.
Jeśli chodzi o klimat i atmosferę miasta, znany scenarzysta i wydawca Batmana Dennis O’Neil określił ją tak: „"Gotham City to Manhattan poniżej Czternastej, jedenaście minut po północy w najzimniejszą noc listopada"”.
Atmosfera Gotham nabrała cieplejszego charakteru w komiksach z lat 50. i początku 60., upodabniając się do ogólnej atmosfery opowieści o Batmanie z tamtego okresu. W początku lat 70. jednak zarówno miasto, jak i historie nabrały bardziej szorstkiego charakteru. Dzisiejsze Gotham to mroczne i złowieszcze miejsce, przesycone zbrodnią, rozpaczą, korupcją i sięgającym korzeni rozkładem.
Architektura.
Różni artyści przedstawiali Gotham na różne sposoby. Ich interpretacje często oparte były na faktycznie istniejących okresach i stylach architektonicznych, często wyolbrzymionych, jak np. przesadzonych, wielorzędowych przyporach gotyckich katedr. Ogromne posągi w stylu art déco i art nouveau można zobaczyć w filmie Tima Burtona, natomiast wpływy cyberpunkowe, oraz japońskie i greckie widać było w dwóch filmach, które stworzył Joel Schumacher.
W mitologii Batmana osobą mającą ogromny wpływ na unikatowy wygląd miejskiej architektury z okresu przed Rewolucją Amerykańską był sędzia Solomon Wayne, przodek Bruce’a Wayne’a. Jego krucjata o zreformowanie wyglądu Gotham opierała się o prace młodego architekta, Cyrusa Pickneya, któremu zlecił zaprojektowanie i budowę pierwszych zabudowań w stylu „gothamskim” w przyszłej dzielnicy finansowej w duchu zbieżnym z ideą „gotyckiego odrodzenia” ze współczesnego tym postaciom okresu. W historii z 1992 roku mężczyzna opętany przez wizję Pickneya wysadził w powietrze kilka budynków w mieście, aby odsłonić dawne budowle. Zabieg ten od strony edytorskiej miał na celu zbliżenie Gotham w wersji komiksowej do wersji, którą na potrzeby filmu zaprojektował Anton Furst.
Po historii "No Man’s Land", Lex Luthor podjął się odbudowy miasta zniszczonego w wyniku trzęsienia ziemi. Dawne budynki w stylu art déco i gotyckim zastąpione zostały przez nowoczesne drapacze chmur ze szkła i stali.
Geografia.
Geografia miasta Gotham, tak, jak w przypadku innych fikcyjnych miast w komiksach DC różnicowała się przez dziesięciolecia, ze względu na zmiany scenarzystów, edytorów i różne historie. Kilkukrotnie opisywano miasto jako leżące nad brzegami jeziora Gotham. Najczęściej jednak umiejscawia się je na wschodnim Wybrzeżu USA.
Z historycznego punktu widzenia „Gotham” to przezwisko dla Nowego Jorku, którego po raz pierwszy użył Washington Irving w początku XIX wieku.
W większości publikacji Gotham było traktowane jak analogia Nowego Jorku. Frank Miller stwierdził nawet, że „Metropolis to Nowy Jork za dnia; Gotham City to Nowy Jork nocą”. Prezes DC Comics i wydawca, Paul Levitz natomiast, że Gotham to „Nowy Jork w dół od Czternastej Ulicy, starsze budownictwo, cegła i kamień, w odróżnieniu od szkła i stali”. Dziennikarz "New York Timesa" William Safire opisuje Gotham jako „Nowy Jork poniżej Czternastej, od Soho do Greenwich Village, Bowery, Mała Italia, Chinatown, i złowieszcze tereny u podnóża Manhattan Bridge i Brooklyn Bridge.
Z drugiej strony, jeden z najważniejszych rysowników związanych z postacią Batmana, Neal Adams uważa Gotham za wzorowane na Chicago (nazywanym czasem „New Gotham”), wskazując na historię korupcji i zorganizowanej przestępczości. Dodaje też „Jedną z rzeczy w Chicago jest to, że Chicago ma aleje (praktycznie nieobecne w Nowym Jorku). Małe boczne alejki to miejsce, gdzie Batman walczy z tymi wszystkimi zbirami. Jeśli chodzi o adaptacje filmowe, to z tymi bywało różnie: Gotham Tima Burtona wzorowane było głównie na Nowym Jorku, podczas gdy filmy, które stworzył Christopher Nolan korzystały z odniesień do Chicago.
Jedną ze starszych teorii zaproponował Mark Gruenwald, który został później scenarzystą/edytorem dla Marvel Comics. Została opublikowana w latach 70. w fanzinie DC "The Amazing World of DC Comics" w numerze poświęconym super-grupie Justice League. Gruenwald zasugerował, że Gotham leży gdzieś w stanie New Jersey, podczas gdy Metropolis znajduje się niedaleko Washington, D.C.
W komiksie "Man-Bat" #3 jest wzmianka o Gotham City jako leżącym Central Time zone.
Zgodnie z historią z albumu "Planetary/Batman", miasto Gotham istnieje także w universum Wildstorm. Jest podobne do swojego odpowiednika z podstawowego universum DC, ale nie jest miejscem operacji zamaskowanych superbohaterów. Natomiast w komiksie "Captain Atom: Armageddon" Gotham City nie istnieje w universum Wildstorm.
"The Atlas of the DC Universe", opublikowany w 1990 przez Mayfair Games Inc. jako suplement do gry fabularnej DC Heroes podaje lokalizację Gotham w południowym New Jersey (natomiast Metropolis w Delaware). Źródło to nie zostało nigdy oficjalnie uznane przez DC Comics (mimo że lokalizacja ta powstała w oparciu o mapę pojawiającą się w komiksie "New Adventures of Superboy" #22) i stoi w sprzeczności z innymi podanymi lokalizacjami.
W serii "Batgirl" oraz w komiksach imprintu Vertigo Comics – serii "Sandman", Gotham przedstawione jest jako cały osobny stan, podobnie jak Nowy Jork, z miastem Gotham jako stolicą stanu. W obu wypadkach pojawiają się odniesienia do „północy stanu Gotham” (ang. „Upstate Gotham”).
Licencja taksówkarza gothamskiego z komiksu "" annual #1 zawiera tekst „Gotham City, NJ”, lokując Gotham w stanie New Jersey.
"Detective Comics" #503 (czerwiec 1983) zawiera kilka odniesień, sugerujących, że Gotham znajduje się w lub niedaleko New Jersey. Miejsce na wybrzeżu Jersey opisane jest jako „dwadzieścia mil na północ od Gotham”. Robin i Batgirl jadą samochodem z „tajnego lądowiska w New Jersey” do Gotham, a następnie „autostradą hrabstwa Hudson. Hrabstwo Hudson to faktycznie istniejące hrabstwo w New Jersey.
Jedna z viralnych stron promujących film "Mroczny Rycerz" przedstawia trasy kolejowe na mapie ukazującej również część ulic oraz Międzynarodowy Port Lotniczy Gotham, zgodnie z opisem położony w pobliskim hrabstwie lub mieście.
Spośród pełnometrażowych filmów o Batmanie, Batman Forever (1995) był filmowany po części w Nowym Jorku, pozostałe plany zdjęciowe zaś w Kalifornii, Oregonie i Izraelu. Spośród pozostałych Batman Tima Burtona (1989) kręcony był w Londynie. Powrót Batmana (1992) był kręcony w studiach Warner Brothers w Burbank. Batman i Robin (1997) powstał w Kalifornii, Teksasie, Kanadzie, Vermont i Austrii. (2005) kręcono w Londynie, Chicago, na Islandii i w Waukegan (w stanie Illinois). Mroczny Rycerz (2008), w największym stopniu oparty na zdjęciach plenerowych, został w całości nakręcony w Chicago, włącznie ze zdjęciami charakterystycznych punktów krajobrazu takich jak Sears Tower, Trump Tower, LaSalle St. i Navy Pier (scena zasadzki Jokera z użyciem bomb na dwóch promach). Najnowszy film o Batmanie Mroczny Rycerz powstaje (2012) kręcony był głównie w Nowym Jorku, Los Angeles, Chicago i Londynie. Biorąc pod uwagę filmy, pretendentem do miana Gotham jest Chicago, a w dalszej kolejności Nowy Jork, Kalifornia i Londyn.
Ulice, place i inne miejsca w Gotham City noszą często nazwy nawiązujące do twórców, którzy przez kilkadziesiąt lat istnienia postaci zajmowali się tworzeniem komiksów z Batmanem, np. Park Robinsona, czy Kane Memorial Bridge.
Ważne miejsca, charakterystyczne punkty, instytucje i przedsiębiorstwa.
Gotham to ważne centrum ekonomiczne w Stanach Zjednoczonych w świecie komiksów DC Comics. Główne obszary przemysłu to produkcja, transport, finanse, sztuka. W mieście znajduje się wiele muzeów, galerii i pracowni jubilerskich., a także fabryka gigantycznych rekwizytów. Oprócz portu morskiego znajdują się tam także stocznie.
Wśród największych przedsiębiorstw Gotham znajduje się także najbardziej znane, czyli Wayne Enterprises, specjalizujące się w produkcji oraz badaniach nad i rozwojem nowych technologii. Oddział firmy, Wayne Foundation, zajmuje się działalnością charytatywną, wspierając większość akcji charytatywnych w Gotham, a także jego sztukę i badania naukowe.
Ważne gazety miejskie to „Gotham Gazette” i „Gotham Globe”. W okresie Srebrnego Wieku, wydawca „The Daily Planet” z Metropolis, Perry White, zaczynał swoją karierę właśnie w „Gazette”.
Najważniejsi mieszkańcy.
W Gotham osadzonych jest wiele serii komiksowych i zamieszkuje je wiele postaci. Najbardziej znanymi są Batman i Robin. Inne ważne postaci komiksowe, zwykle bezpośrednio powiązane z postacią Batmana, których przygody rozgrywają się w Gotham, to Nightwing, Huntress, Barbara Gordon, a także od niedawna ponownie Batgirl.
Inne postacie, które zamieszkują Gotham, to m.in. Jason Blood – demon Etrigan, Ragman, The Question, Plastic Man, Zatara, Zatanna, Simon Dark, Tomy Monaghan czy antybohater Hitman. Drużyny superbohaterów operujące z Gotham to Section 8 i Justice Society of America.
Według kontinuum czasowego DC Comics Batman nie jest pierwszym gothamskim superbohaterem. Przygody Alana Scotta, Green Lantern ze złotego wieku, czasowo umiejscowione przed II wojną światową rozgrywają się w Gotham, a późniejsze jego przygody przedstawiają go jako prowadzącego swoją firmę Gotham Broadcasting Corporation.
Także Doctor Fate i Black Canary złotego wieku przedstawieni zostali jako działający z Gotham. Córka tej drugiej, aktualna Black Canary, także działa w Gotham przez większość serii Birds of Prey. Arella (poprzednio Angela Roth), drugoplanowa postać z Teen Titans oraz matka Raven, innej członkini zespołu, mieszkały w Gotham w młodości.
Oprócz superbohaterów, mieszkańcy Gotham pojawiali się w dodatkowych seriach takich jak "Tales of Gotham City" i dwóch mini-seriach "Gotham Nights". Departament Policji w Gotham był zbiorowym bohaterem mini-serii "GCPD" oraz serii "Gotham Central".
Burmistrzowie Gotham City.
W komiksach.
W komiksach związanych z Batmanem pojawiło się do tej pory kilku burmistrzów miasta Gotham.
Pradziadek Pingwina – imieniem Theodore Cobblepot – był także burmistrzem. Jego kadencja była najdłuższą w historii. Jest o nim wzmianka w komiksie "Gotham Underground" #9 (sierpień 2008).
Gdy żył jeszcze Thomas Wayne (ojciec Bruce’a Wayne’a), burmistrzem Gotham był Aubrey James – jest o nim wzmianka w "Batman: Legends of the Dark Knight" #204 (czerwiec 2006).
W historii "One Year Later" po "Infinite Crisis" rozmowa telefoniczna między Gordonem a burmistrzem wskazuje na zmianę na tym stanowisku oraz na fakt, że jest nim kobieta. Jej tożsamość pozostaje jednak nieznana.

</doc>
<doc id="186106" url="https://pl.wikipedia.org/wiki?curid=186106" title="Łajka (typ psa)">
Łajka (typ psa)

Łajka ( „oszczekiwacz”) – ogólna nazwa psa, obejmująca wiele ras psów z grupy szpiców, z północy kontynentu eurazjatyckiego, hodowanych od Skandynawii po Ocean Spokojny. Typ lisowaty.
Ogólna charakterystyka.
W grupie tej można wyróżnić kilkanaście różnych typów psów średniej wielkości lub małych, z uszami trójkątnymi stojącymi i ogonem najczęściej zawiniętym na grzbiet lub biodro. Występują one pod różnymi nazwami miejscowymi, używane są do polowań, do ciągnięcia sań, jako psy pasterskie i stróżujące. Są psami bardzo samodzielnymi i niezależnymi, ale przyjaźnie nastawionymi do człowieka. Do dzisiaj większość łajek zachowała wiele cech pierwotnych, ukształtowanych bardziej przez naturę niż przez człowieka – posiadają one wiele cech atawistycznych upodabniających je do wilków. W komunikacji między sobą łajki często używają gestów charakterystycznych dla ras pierwotnych, jak na przykład ssanie lub lizanie wargi. Gęste owłosienie często występuje na brzuchu i pomiędzy palcami na łapach. Wiele suk jest zdolnych do rozrodu tylko jeden raz w roku.
Budowa.
Łajki to psy średniej wielkości, o mocnej budowie i wysokości w kłębie od 45–65 cm. Głowa ma najczęściej kształt ostrego klina z łagodnym stopem i kufą o długości zbliżonej do mózgoczaszki. Szyja jest muskularna, o długości podobnej do głowy, często otoczona kołnierzem z długiej sierści. Łajki mają grzbiet prosty, szeroki, muskularny z zadem lekko opadającym w dół, a klatkę piersiową głęboką i umiarkowanie szeroką. Kończyny przednie i tylne są proste, ustawione równolegle do siebie, z łapami zwartymi, o okrągłym kształcie. Ogon jest niezbyt długi, noszony na grzbiecie, zwinięty w pierścień lub sierpowaty, rzadziej noszony na dół. Oczy są nieduże, owalne, często skośnie osadzone, ciemnobrązowe lub piwne, rzadziej jasne (jak u łajki jakuckiej).
Szata i umaszczenie.
Sierść łajek zwykle składa się z dwóch warstw – gęstego i miękkiego podszerstka oraz twardych włosów okrywowych. U części łajek włosy okrywowe są średniej długości i przylegają gładko do ciała. U innych są to włosy zdecydowanie dłuższe, nastroszone, tworzące wokół szyi efektowny kołnierz, odstające od kłębu, barków i po tylnych stronach nóg. Ogon pokryty jest jednolitym dłuższym włosem.
Umaszczenie tej grupy psów przybiera najróżniejsze formy, nawet w ramach poszczególnych ras. Kolor sierści może być całkowicie biały, kremowy, biały z czarnym, czarny z białym, szary, wilczasty, rudy, "pieprz i sól", łaciaty złożony z dwóch lub więcej kolorów. Skóra jest jasna lub cętkowana, a kolor nosa najczęściej czarny, zdarza się jednak również brązowy i jasnobrązowy u psów z jasnym umaszczeniem.

</doc>
<doc id="186109" url="https://pl.wikipedia.org/wiki?curid=186109" title="Placebo (zespół muzyczny)">
Placebo (zespół muzyczny)

Placebo – brytyjski rockowy zespół muzyczny założony w 1994 roku w Londynie.
Historia.
Początki.
Ten wielonarodowościowy zespół został założony przez wokalistę i gitarzystę Briana Molko oraz basistę Stefana Olsdala. Wcześniej uczęszczali oni do tej samej amerykańskiej szkoły w Luksemburgu, jednak jak sami twierdzą, nie zamienili wtedy ze sobą ani jednego zdania. Ponownie ich drogi skrzyżowały się dopiero w 1994 roku na stacji metra South Kensington w Londynie. Brian zaprosił Stefana na swój wieczorny występ (grał wtedy nomen omen ze Steve’em). Stefan tak zachwycił się głosem Briana, że po występie postanowili założyć zespół i nazwali go Ashtray Heart, jednak szybko przemianowali się na Placebo. Początkowo grali do automatu perkusyjnego, ale niespecjalnie im to odpowiadało i wkrótce dołączył do nich perkusista a kolega Stefa – Robert Schultzberg, którego od czasu do czasu wymieniał Steven Hewitt (z nim nagrali demówki). Molko i Olsdal preferowali Hewitta, jednakże ten wolał grać z zespołem Breed.
Niedługo po tym zespół został zauważony przez Davida Bowiego. Idol kapeli był ich drogą do kariery. Bowie zabrał ich na swoją trasę koncertową, gdzie grali oni jako support mimo tego, iż nie wydali jeszcze żadnego albumu ani singla, a sam Bowie przesłuchał kilka płyt demonstracyjnych Placebo.
Dwa lata po powstaniu, w 1996, zespół podpisał kontrakt z Caroline Records i wydał swój pierwszy, debiutancki album – "Placebo". Poza Wielką Brytanią zespół nie odniósł wielkiego sukcesu, jednak w Anglii okrzyknięty został „glamrockową wersją Nirvany”.
Sławę zespołowi przyniósł również fakt ujawnienia orientacji seksualnej Olsdala (homoseksualista) i Molko (biseksualista).
Światowa kariera.
W grudniu 1996 roku Hewitt zdecydował się na stałe przyłączyć do Placebo i zastąpił Schultzberga, z którym pozostali członkowie zespołu mieli zły kontakt.
W 1997 roku Placebo zostało zaproszone na 50. urodziny Davida Bowiego w Madison Square Garden.
Po wysłuchaniu drugiej płyty Placebo – "Without You I’m Nothing" (1998) – Bowie zaproponował wspólne nagranie tytułowej piosenki. W następnym roku ukazał się singel. Nagranie to zostało zauważone również poza Wyspami i dało popularność całej płycie. Ten album okazał się bardziej profesjonalny od poprzednika. Pełny emocji i kontrastów trafił w gust wielu słuchaczy. To przyniosło Brianowi uznanie jako autorowi tekstów.
Kolejne albumy ukazują, jak zespół z biegiem czasu „dorastał”. Od młodzieńczego, buntowniczego "Placebo", przez spokojne, melancholijne "Without You I’m Nothing", dość zdystansowane "Black Market Music" po nieco bardziej żywe i optymistyczne "Sleeping With Ghosts". Mimo flirtów z elektroniką, trip hopem i hip-hopem muzyka Placebo zachowuje swój stricte rockowy klimat, czego dowodem jest powracająca do ich korzeni, bardzo gitarowa płyta "Meds". Sukces zespołu w dużej mierze jest efektem tekstów, które odnoszą się do osobistych przeżyć Briana Molko.
1 października 2007 oficjalnie ogłoszone zostało, że Steve Hewitt opuścił Placebo ze względu na „personalne i muzyczne różnice”. Hewitt twierdził, że został z zespołu wyrzucony: „Po prostu mnie wylali. Po trasie w USA nasza menedżerka wezwała mnie do biura i powiedziała, że już z nimi nie gram. I to było wszystko”.
Na początku 2008 roku miejsce Hewitta w zespole zajął niespełna 22-letni perkusista z Kalifornii, Steve Forrest. Forrest grał wcześniej w zespole Evaline, który supportował Placebo podczas Meds Tour w październiku 2006.
W 5 czerwca 2009 roku ukazał się album Placebo, zatytułowany "Battle for the Sun".
W 2013 ukazał się album "Loud Like Love".

</doc>
<doc id="186111" url="https://pl.wikipedia.org/wiki?curid=186111" title="Łajka">
Łajka



</doc>
<doc id="186115" url="https://pl.wikipedia.org/wiki?curid=186115" title="Cztery Dziewice">
Cztery Dziewice



</doc>
<doc id="186122" url="https://pl.wikipedia.org/wiki?curid=186122" title="Mikołaj Zyblikiewicz">
Mikołaj Zyblikiewicz

Mikołaj Zyblikiewicz (ur. 28 listopada 1823 w Starym Mieście (ob. Stary Sambor), zm. 16 maja 1887 w Krakowie) – polski polityk, adwokat, prezydent Krakowa, marszałek Sejmu Krajowego Galicji.
Życiorys.
Ojciec Szymon był kuśnierzem wyznania greckokatolickiego, ochrzcił Mikołaja w cerkwi.
Maturę uzyskał we Lwowie (zdaniem prof. Kyryła Studynskiego, Mikołaj ukończył Gimnazjum w Samborze) i podjął studia na Wydziale Filozoficznym Uniwersytetu Lwowskiego, które skończył w 1846. W trakcie Wiosny Ludów 1848 był w składzie deputacji do studentów Uniwersytetu Wiedeńskiego celem nawiązania z nimi kontaktów w imię równości i wolności (wraz z Łukaszem Soleckim, Hilarym Treterem Franciszkiem Siemianowskim). W latach 1849–1851 studiował prawo na Uniwersytecie Jagiellońskim. 5 października 1851 r. uzyskał doktorat, a w 1855 r. uprawnienia adwokackie. W 1856 r. pracował jako syndyk, czyli radca prawny miasta Krakowa, walczył o przywrócenie języka polskiego w szkołach i urzędach. Od roku 1861 był posłem do Sejmu Krajowego. W czasie powstania styczniowego pracował w organizacji. Od 1866 roku był członkiem krakowskiej rady miejskiej.
Prezydent Krakowa.
W latach 1874–1881 był prezydentem Krakowa. Był kontynuatorem zmian w mieście zapoczątkowanych m.in. przez Józefa Dietla oraz inicjatorem nowych inwestycji takich jak utworzenie Krypty Zasłużonych na Skałce, restauracja Sukiennic i utworzenie Muzeum Narodowego w Krakowie oraz budowa kompleksu budynków dla straży pożarnej. 24 kwietnia 1880 r. Mikołaj Zyblikiewicz "w dowód uznania wysokich zasług dla miasta Krakowa" otrzymał kosztowną karabelę, a 1 lutego 1881 r. Rada Miasta Krakowa jednogłośnie przyznała mu honorowe obywatelstwo miasta.
Marszałek Sejmu Galicyjskiego.
W latach 1881–1886 Zyblikiewicz pełnił funkcję Marszałka Sejmu Krajowego. W tym czasie był inicjatorem budowy drogi przez Pieniny wzdłuż przełomu Dunajca ze Szczawnicy do Czerwonego Klasztoru. Po oddaniu laski marszałkowskiej w listopadzie 1886 r. wrócił do Krakowa. 11 listopada 1886 otrzymał honorowe obywatelstwo miasta Lwowa.
Zmarł wskutek zapalenia płuc, pochowany został na cmentarzu Rakowickim (kwatera III). Uroczystości pogrzebowe odbyły się w obrządku greckokatolickim i rzymskokatolickim. Nagrobek ufundowało miasto Kraków.
Rodzina.
Mikołaj Zyblikiewicz nigdy nie założył własnej rodziny. Krewnym Mikołaja był ukraiński działacz społeczny i polityczny, jeden z założycieli Organizacji Ukraińskich Nacjonalistów .

</doc>
<doc id="186144" url="https://pl.wikipedia.org/wiki?curid=186144" title="Orbitron">
Orbitron

Orbitron – darmowy program służący do symulacji położenia satelitów na orbicie oraz określania terminów ich przelotów nad danym terytorium. Głównym jego zadaniem jest przewidywanie flar satelitów Iridium oraz Międzynarodowej Stacji Kosmicznej ISS. Autorem jest Sebastian Stoff.

</doc>
<doc id="186157" url="https://pl.wikipedia.org/wiki?curid=186157" title="Stone Temple Pilots">
Stone Temple Pilots

Stone Temple Pilots (STP) – amerykański zespół grunge’owy założony w 1990 przez Scotta Weilanda i Roberta DeLeo działający do roku 2003. W 2008 roku ogłoszono reaktywację. Zespół ten zajął 40. miejsce na oficjalnej liście najlepszych zespołów rockowych, sporządzonej przez stację telewizyjną VH1.
W 2013 roku Scott Weiland został zwolniony z zespołu. Nowym wokalistą formacji został znany z występów w zespole Linkin Park – Chester Bennington.
W 2015 roku Bennington odszedł z zespołu, motywując swą decyzję koncentracją na występach wraz z Linkin Park.

</doc>
<doc id="186161" url="https://pl.wikipedia.org/wiki?curid=186161" title="Jezioro Amadeusza">
Jezioro Amadeusza



</doc>
<doc id="186166" url="https://pl.wikipedia.org/wiki?curid=186166" title="Oolora">
Oolora



</doc>
<doc id="186168" url="https://pl.wikipedia.org/wiki?curid=186168" title="A-20">
A-20



</doc>
<doc id="186169" url="https://pl.wikipedia.org/wiki?curid=186169" title="A8">
A8



</doc>
<doc id="186170" url="https://pl.wikipedia.org/wiki?curid=186170" title="A10">
A10



</doc>
<doc id="186171" url="https://pl.wikipedia.org/wiki?curid=186171" title="A11">
A11



</doc>
<doc id="186172" url="https://pl.wikipedia.org/wiki?curid=186172" title="A12">
A12



</doc>
<doc id="186173" url="https://pl.wikipedia.org/wiki?curid=186173" title="Rock Against Communism">
Rock Against Communism

Rock Against Communism, RAC (ang. „rock przeciw komunizmowi”) – ruch w muzyce rockowej.
W zakresie muzycznym zawiera się w dość szerokiej przestrzeni między rockiem klasycznym a black metalem. Tekstowo RAC to zarówno patriotyczne ballady, jak i agresywny black metal. Teksty piosenek często odnoszą się do wartości takich jak ojczyzna czy naród, a część narodowo-socjalistyczna także do rasy. Nawołują do walki z ruchami lewicowymi.
Scena RAC utożsamiana jest często z poglądami faszystowskimi, nazistowskimi, bądź nacjonalistycznymi. Scena nazistowska RAC posługuje się często cyframi 88, które są skrótem słów „Heil Hitler”, bądź w połączeniu z 14 (14/88) oznaczają Czternaście Słów i 88 Spostrzeżeń opracowanych przez Davida Lane'a.
Nazwa wywodzi się od serii koncertów, zorganizowanych w latach 80. w Wielkiej Brytanii jako reakcja na akcję „Rock przeciw rasizmowi”. Koncerty te były zainspirowane przez Iana Stuarta, lidera zespołu Skrewdriver.

</doc>
<doc id="186180" url="https://pl.wikipedia.org/wiki?curid=186180" title="Herod">
Herod

Herod, właściwie 'Herodes', greckie imię męskie, oznaczające 'dzielny', 'bohater'.
Dynastia herodiańska:
Inni:

</doc>
<doc id="186182" url="https://pl.wikipedia.org/wiki?curid=186182" title="Churchill">
Churchill



</doc>
<doc id="186184" url="https://pl.wikipedia.org/wiki?curid=186184" title="Rzemieślnik">
Rzemieślnik

Rzemieślnik – człowiek zajmujący się rzemiosłem.
W prawie polskim.
Prawodawca rzemieślnikiem określa osobę fizyczną, który we własnym imieniu i na własny rachunek, z udziałem pracy własnej, wykonuje działalność gospodarczą, na podstawie dowodu kwalifikacji zawodowych. Jednakże handel, gastronomia, transport, hotelarstwo, wolne zawody, lecznictwo oraz działalność artystów plastyków i fotografików są wykluczone z działalności rzemieślniczej.
Dowodami kwalifikacji zawodowych rzemieślnika są:
Ustawową organizacją zrzeszającą w swych strukturach rzemieślników i innych małych przedsiębiorców oraz reprezentujących ich interesy jako pracodawców jest Związek Rzemiosła Polskiego.

</doc>
<doc id="186189" url="https://pl.wikipedia.org/wiki?curid=186189" title="Rodziny komet">
Rodziny komet

Rodziny komet – komety okresowe należą do rodzin, powiązanych z jakimiś planetami – znaczy to, że ich orbity w najbardziej od Słońca oddalonym punkcie znajdują się w okolicach trajektorii jednej z planet. Wyróżnia się rodziny Jowisza, Saturna, Urana i Neptuna. Okresy obiegu komet z rodziny Jowisza wynoszą zazwyczaj kilka lat, Saturna od 13 do 20, Urana 27-50, a Neptuna 50-100 lat. Obecnie znamy około 400 komet należących do rodziny Jowisza, 8 należących do rodziny Saturna, 6 do rodziny Urana, 10 do rodziny Neptuna. Orbity 5 komet znajdują się w odległości zbliżonej do orbity Plutona, a 8 komet należy do jeszcze jednej rodziny, której aphelium orbity znajduje się daleko poza orbitą Plutona. Komety powiązane z tymi planetami w rodziny są często określane mianem krótkookresowych, gdyż czas w jakim obiegają one Słońce to zazwyczaj maksymalnie "tylko" kilkadziesiąt lat.
Komety typu Halleya mają okres orbitalny wynoszący pomiędzy 20 a 200 lat. Obecnie znamy 59 komet należących do tej grupy.
Komety typu Enckego mają okres obiegu krótszy niż wynosi okres obiegu Jowisza.
Komety typu Chirona mają półoś większą niż półoś Jowisza.

</doc>
<doc id="186190" url="https://pl.wikipedia.org/wiki?curid=186190" title="Sofia Pismo Filozofów Krajów Słowiańskich">
Sofia Pismo Filozofów Krajów Słowiańskich

ΣΟФΙΑ - Pismo Filozofów Krajów Słowiańskich powstało z inicjatywy Andrzeja L. Zachariasza. Pismo "ΣΟФΙΑ" jest rocznikiem. Pierwszy numer ukazał się w roku 2001. Początkowo wydawane było nakładem Wydawnictwa Uniwersytetu Rzeszowskiego, od 2006 r. Wydawnictwa Naukowego Collegium Philosophicum IF UR, a od 2012 r. nakładem Stowarzyszenia Filozofów Krajów Słowiańskich.
Pismo „ΣΟΦΙΑ” ukazuje się w druku (wersja papierowa jest pierwotna), a także dostępne jest w wersji elektronicznej na stronie internetowej Pisma, w Podkarpackiej Bibliotece Cyfrowej oraz w Central and Eastern European Online Library. Jest recenzowanym pismem o zasięgu międzynarodowym. Podejmuje zarówno zasadnicze problemy filozofii, jak i problematykę, która uznawana jest za doniosłą w poszczególnych krajach słowiańskich. Cechą charakterystyczną "Sofii" jest to, że zamieszcza się w niej teksty w językach narodowych. Do tej pory ukazało się jedenaście numerów. 

</doc>
<doc id="186192" url="https://pl.wikipedia.org/wiki?curid=186192" title="Herb Rzeszowa">
Herb Rzeszowa

Herb Rzeszowa – jeden z symboli miejskich Rzeszowa, przedstawia srebrny krzyż kawalerski na błękitnym tle.
Historia.
Pierwsza miejska pieczęć pochodzi najprawdopodobniej z XV wieku, świadczy o tym między innymi gotycki kształt liter wokół krzyża o prostych ramionach. Na następnej, renesansowej pieczęci, krzyż nieznacznie zmieniono.
W końcu XVIII wieku, kiedy Rzeszów stał się bezpośrednią częścią imperium Habsburgów, cesarz Józef II wydał zarządzenie o uzupełnieniu lokalnych herbów nowo nabytych ziem. Po reformach herb miasta zmienił się znacznie. W centrum znalazła się kamienna skrzynia, która miała być miejscem przechowywania przywilejów nadanych miastu. Na jej froncie umieszczono stary herb miasta – krzyż kawalerski oraz po obu stronach girlandy. Na wieku leżała otwarta księga, symbolizująca oświatę, wykształcenie, i skrzyżowane miecze (symbol waleczności) oraz kaduceusz (według mitologii jest oznaką spokoju i dobrego handlu).
Po odzyskaniu przez Polskę niepodległości w 1918 roku Rada Miasta wystąpiła do ministra spraw wewnętrznych o zatwierdzenie zmian w herbie Rzeszowa. Miał to być srebrnobiały krzyż kawalerski na czerwonym polu (herb miał podkreślać barwy narodowe). Miał to być historyczny herb miasta. W 1936 zarząd Związku Legionistów Polskich czynił starania o włączenie Krzyża Niepodległości do herbu Rzeszowa. Jednak ostatecznie władze miejskie nie dostały zatwierdzenia nowego herbu. Taka sytuacja trwała aż do 1939 roku. W okresie Polski Ludowej, wedle "stalinowskiej mody", herby miast były nieistotne i nie było żadnego prawa sankcjonującego ich istnienie. Nieoficjalnie Miejska Rada Narodowa w Rzeszowie ożywiła plan sprzed wojny i uchwaliła przywrócenie herbu sprzed czasu zaborów, tj. biały krzyż maltański na czerwonym polu. W latach 70. wśród znawców tematyki i historii Rzeszowa rozgorzał spór o historyczne tło herbu. Ostatecznie od roku 1975 tło herbu Rzeszowa jest niebieskie, a krzyż kawalerski ma kolor biały. Uchwałą z 30 sierpnia 1990 roku Rada Miasta Rzeszowa potwierdziła, że herbem miasta Rzeszowa jest srebrny krzyż kawalerski na niebieskim polu.

</doc>
<doc id="186193" url="https://pl.wikipedia.org/wiki?curid=186193" title="Kometa krótkookresowa">
Kometa krótkookresowa

Kometa krótkookresowa – kometa obiegająca Słońce w czasie poniżej 200 lat, najczęściej nie oddalająca się od niego na większą odległość niż orbita Neptuna. Komety takie krążąc wewnątrz Układu Słonecznego, wielokrotnie mogą przechodzić obok planet, co w znaczący sposób może zmieniać ich trajektorie. Ulegają one także stosunkowo szybkiemu procesowi degradacji, gdyż częste odwiedziny w pobliżu Słońca i wzrost temperatury powodują uwalnianie się z ich jąder wielkiej ilości materiału gazowo-pyłowego, przez co tracą one swoją masę.
Kometami krótkookresowymi są np. kometa Halleya czy też kometa Enckego.

</doc>
<doc id="186194" url="https://pl.wikipedia.org/wiki?curid=186194" title="Karl Edward Wagner">
Karl Edward Wagner

Karl Edward Wagner (ur. 12 grudnia 1945 w Knoxville, Tennessee, zm. 13 października 1994) – amerykański autor horrorów, fantastyki naukowej i heroic fantasy.
Z wykształcenia psychiatra. Zawód porzucił po wydaniu swojej pierwszej książki pt. "Darkness Weaves with Many Shades" (pol. "Pajęczyna utkana z ciemności"). Chociaż część jego utworów jest umiejscowiona w świecie wymyślonym przez Roberta E. Howarda (cykle o Conanie i Bran Mak Morn), stworzył także swojego własnego mistycznego i prehistorycznego bohatera – Kane’a, którego imię i pochodzenie nawiązuje do biblijnego Kaina. Przez wiele lat redagował antologię The Year’s Best Horror Stories. Alkoholizm był główną przyczyną jego przedwczesnej śmierci w wieku 49 lat.

</doc>
<doc id="186196" url="https://pl.wikipedia.org/wiki?curid=186196" title="Stronie Śląskie (gmina)">
Stronie Śląskie (gmina)

Stronie Śląskie – gmina w Polsce położona w województwie dolnośląskim, w południowo-wschodniej części powiatu kłodzkiego.
Powierzchnia gminy wynosi 146,42 km², z czego 77% to użytki leśne, a 23% użytki rolne. Zamieszkuje ją 7821 mieszkańców. Gęstość zaludnienia wynosi 53 mieszkańców na 1 km² (2004). Gmina leży w dużej części na terenie Śnieżnickiego Parku Krajobrazowego, na krańcu ziemi kłodzkiej, między Górami Złotymi i Bialskimi a Masywem Śnieżnika.
Polityka i administracja.
Władze gminy.
Stronie Śląskie wraz z otaczającym je obszarem wiejskim tworzą gminę, posiadającą status gminy miejsko-wiejskiej. Rada gminy liczy 15 radnych. Organem wykonawczym władz jest burmistrz. Siedzibą władz gminy jest pałac Marianny Orańskiej, znajdujący się w Stroniu Śląskim przy ulicy Kościuszki 55.
Burmistrzowie Stronia Śląskiego (od 1990):
Mieszkańcy gminy Stronie Śląskie wybierają parlamentarzystów do Sejmu z okręgu wyborczego Wałbrzych, a do Senatu z okręgu wyborczego dzierżoniowsko-kłodzko-ząbkowickiego, zaś posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.
Na czele każdego z sołectw stoi sołtys jako jednoosobowy organ władzy wykonawczej, który ma do pomocy radę sołecką jako organ władzy ustawodawczej, która wybierana jest przez wszystkich mieszkańców danej wsi.
Podział administracyjny.
W skład gminy wchodzi miasto Stronie Śląskie i 14 wsi:
oraz zanikające przysiółki: Rogóżka, Klecienko, Nowa Biela, Sucha Góra i Popków.
Od wschodu i południa gmina graniczy z Czechami, od zachodu z gminą Bystrzyca Kłodzka i Międzylesie zaś od północy z uzdrowiskową gminą Lądek-Zdrój.
Ochrona przyrody.
Na obszarze gminy znajdują się następujące rezerwaty przyrody:
Gmina posiada także jedyne w całym powiecie użytki ekologiczne:

</doc>
<doc id="186198" url="https://pl.wikipedia.org/wiki?curid=186198" title="Mazda Premacy">
Mazda Premacy

Mazda Premacy – kompaktowy minivan japońskiej marki Mazda produkowany w trzech generacjach w latach 1999 – 2015. Od drugiego wcielenia model był oferowany na rynkach światowych (w tym europejskim) jako Mazda 5 i jedynie w Japonii pozostawał w sprzedaży jako kolejne wcielenia modelu Premacy. Trzecia generacja nie otrzymała następcy.
Pierwsza generacja.
Mazda Premacy pierwszej generacji zadebiutowała w 1999 roku. W 2001 roku auto przeszło face lifting. W jej konstrukcji wykorzystano wiele zespołów i elementów pochodzących z ostatniej odmiany Mazdy 626 i Mazdy 323. Samochód był oferowany z dwoma silnikami benzynowymi (1.8 100 i 114 KM, 2.0 131 KM) oraz z silnikiem wysokoprężnym (2.0 90 i 101 KM).
Druga generacja.
Mazda Premacy drugiej generacji zadebiutowała na marcowym Geneva Motor Show w 2005 roku. Od tego wcielenia na rynku europejskim model oferowany był jako Mazda 5. W 2007 roku auto przeszło face lifting modelowy na rok 2008. Silniki benzynowe i wysokoprężne w tym modelu osiągały moc od 110 do 165 KM (81-121 kW).
Trzecia generacja.
Mazda Premacy III została zaprezentowana podczas salonu samochodowego w Genewie w 2010 roku. Karoseria auta została zaprojektowana tak, aby zapewnić możliwie najlepszy współczynnik oporu powietrza.
Produkcja pojazdu zakończyła się w 2016 roku (wersja europejska została wycofana już w 2015 roku). Model nie otrzymał następcy, zatem oznaczało to wycofanie się Mazdy z segmentu kompaktowych minivanów. Spekulacje sugerują, że decyzja ta jest motywowana zmianami w polityce firmy, gdzie gama skupia się na samochodach osobowych i crossoverach, a także ogólnemu kryzysowi segmentu minivanów, gdzie sprzedaż konsekwentnie spada na rzecz SUV-ów i crossoverów.

</doc>
<doc id="186199" url="https://pl.wikipedia.org/wiki?curid=186199" title="Polscy święci i błogosławieni">
Polscy święci i błogosławieni

Strona zawiera ułożoną alfabetycznie imienną listę świętych i błogosławionych, związanych z Polską na przestrzeni dziejów, poprzez miejsce urodzenia czy też prowadzenia działalności. Została usystematyzowana według imion świętych i błogosławionych, aby ułatwić szukanie oraz uniknąć powtórzeń, gdyż nie każdej z niżej wymienionych postaci można przypasować nazwisko.
Nie wszyscy z niżej wymienionych byli etnicznymi Polakami.
Katalog imion świętych prawosławnych związanych z Polską.
-A-.
Antoni.
• św. Antoni Supraski

</doc>
<doc id="186204" url="https://pl.wikipedia.org/wiki?curid=186204" title="M1 Carbine">
M1 Carbine



</doc>
<doc id="186205" url="https://pl.wikipedia.org/wiki?curid=186205" title="Wolica (powiat sanocki)">
Wolica (powiat sanocki)

Wolica (j. łemkowski Волиця, s-c-s. "Волиця") – wieś w Polsce położona w województwie podkarpackim, w powiecie sanockim, w gminie Bukowsko. Leży nad potokiem Sanoczek.
Historia.
Od 1340 do 1772 Ziemia sanocka, Województwo ruskie. W okresie zaborów: od 1772 do 1852 cyrkuł leski następnie sanocki. Od 1867 powiat sanocki, gmina wiejska Sanok w Galicji. Wolica nosi pierwotnie nazwę "Sanctus Petrus" od nazwania kościoła fundowanego prawdopodobnie przez Piotra Węgrzyna ok. roku 1361. Od 1435 Piotr ze Zboisk, "Petrus de Boyska", "Petrus de Tyrawa", ożeniony z Małgorzatą, 1434 - 1465 chorąży sanocki, był właścicielem Wolicy, Zboisk, Bełchówki, Zahoczewia i Bukowska. Wieś była w posiadaniu Mikołaja Herburta Odnowskiego około roku 1539.
W roku 1787 całkowita powierzchnia wsi wynosiła 8.13 km² i liczyła 200 mieszkańców. W roku 1898 wieś liczyła 392 osoby oraz 58 domów, pow. wsi wynosiła 3,98 km². Przeważała ludność rusińska, mieszkali tu również Polacy oraz Żydzi.
W połowie XIX wieku właścicielem posiadłości tabularnej Wolica był Józef Gołaszewski. Pod koniec XIX wieku właścicielami tabularnymi dóbr we wsi byli Szymon, Zysie i Berko Kornreich. W 1905 Mojżesz Kanner oraz dwóch współwłaścicieli posiadał we wsi obszar 171,8 ha, a w 1911 Mojżesz Kanner 51 ha.
We wrześniu 1944 podczas operacji dukielsko-preszowskiej we wsi stacjonowała niemiecka 68 Dywizja Piechoty Wehrmachtu (XXIV. Korpus Pancerny) broniąca pozycji przed nacierającym od wschodu radzieckim 67 Korpusem piechoty oraz 167 i 129 Korpusem strzelców (107 Dywizji Piechoty). Po II wojnie światowej część rusińskiej ludności wsi wyjechała w ramach wymiany ludności na teren Ukraińskiej SRR w okolice Brzeżan.
W latach 1975–1998 miejscowość należała administracyjnie do województwa krośnieńskiego.
Religia.
Wierni Kościoła rzymskokatolickiego należą do Parafii Podwyższenia Krzyża Świętego w Bukowsku. We wsi znajduje się kaplica filialna w dawnej cerkwi.
Do roku 1947 istniała w miejscu parafia greckokatolicka pw. Świętych Apostołów Piotra i Pawła. Pierwsza cerkiew została zbudowana około roku 1572. W roku 1820 powstaje nowa cerkiew, renowacji tego obiektu dokonano w latach 1907/1911. Obecnie na wsi znajduje się kościół rzymskokatolicki (stara cerkiew nie uległa zniszczeniu, została przebudowana na kościół rzymskokatolicki).
Parafia greckokatolicka obejmowała miejscowości Wolica oraz Pobiedno, Ratnawica, Zboiska, Bukowsko i Podwapienne W roku 1785 odnotowano 145 grekokatolików, w roku 1867; 216, w 1898 roku było w sumie w całej parafii 903 wiernych. W roku 1936 kościół liczył 31 wiernych. Patronem, kolatorem parafii był Lew Gołaszewski.

</doc>
<doc id="186206" url="https://pl.wikipedia.org/wiki?curid=186206" title="Kuchnia japońska">
Kuchnia japońska

Dla kuchni japońskiej charakterystyczne jest użycie ryb (jedzonych także na surowo), rozmaitych owoców morza, w tym wodorostów oraz warzyw. Popularne są zupy gotowane bezpośrednio na stole, w specjalnym garnku podgrzewanym dawniej węglem drzewnym, a obecnie gazem, a także jedzenie zanurzanych we wrzątku: mięsa, ryb i warzyw. 
Kultura jedzenia.
Japończycy jedzą pałeczkami ("hashi"). Nakrywając do stołu, po lewej stronie stawiają miseczkę z ryżem, po prawej – z zupą. Pałeczki leżą równolegle przed nimi, oparte o hashioki. Zupę pije się z miseczki, do innych talerzy i naczyń sięga się pałeczkami. 
Przed rozpoczęciem jedzenia, w momencie otrzymywania dań, wypowiada się formułę grzecznościową: "Itadakimasu" → „Pozwolę sobie przyjąć poczęstunek”. 
W ten sposób honoruje się wszystkich zaangażowanych w wytworzenie i przygotowanie posiłku: rolników, rybaków, rodzinę, a także wyraża podziękowanie zwierzętom i roślinom, które poświęciły się, aby stać się samym posiłkiem. 
Po spożyciu posiłku należy powiedzieć: "Go-chisō-sama deshita" → „Dziękuję za poczęstunek”, mniej formalnie: "Go-chisō-sama". Dosłownie: „Wymagało to dużo pracy (przygotowanie posiłku)”, co można zinterpretować: „Dziękuję za posiłek, to była uczta”. Podobnie jak "Itadakimasu", dziękuje wszystkim związanym z posiłkiem, łącznie z samym jedzeniem. Pominięcie "Go-chisō-sama" jest nietaktem i niewdzięcznością.
Rodzaje dań.
Opisy dań kuchni japońskiej można dzielić według różnych kryteriów. Jednym z nich jest rozróżnienie na podstawie pochodzenia, innym – sposób przyrządzania. 
Pierwsza grupa to dania pochodzenia rodzimego nazywane po japońsku: "washoku", "nihon-ryōri", "nihon-shoku". Są to potrawy wymyślone w Japonii lub obecne w kuchni tego kraju od tak dawna, że stały się jej integralną częścią. Drugą grupę stanowią „dania w stylu zachodnim” ("yōshoku"), do której zalicza się potrawy, które pojawiły się w tym kraju po restauracji Meiji. Do grupy tej zaliczyć można na przykład kluski rāmen, czy kotlet wieprzowy tonkatsu.
Według sposobu przyrządzania, potrawy mogą należeć do następujących grup:
Typowy posiłek.
Współcześnie Japończycy spożywają, podobnie jak Europejczycy, trzy posiłki dziennie. Zwykle w ich skład wchodzi zestaw potraw nazywany "ichijū-sansai". Składa się on z pięciu elementów. Są to: miska ryżu, miska zupy (stanowią one elementy obowiązkowe) oraz trzy potrawy, z których każda została wybrana z innej grupy dań.

</doc>
<doc id="186210" url="https://pl.wikipedia.org/wiki?curid=186210" title="Andrzej Zachariasz">
Andrzej Zachariasz

Andrzej Leszek Zachariasz (ur. 26 lutego 1945 w Górce k. Racławic) – polski filozof, twórca oryginalnego systemu filozoficznego zwanego anatelizmem (relatyzmem), obejmującego ontologię, teorię poznania, filozofię kultury, filozofię człowieka i metafilozofię. Relatywizm jako system jest antykonstruktywizmem.
Istotną rolę w jego systemie pełni pojęcie „poznania teoretycznego”, które rozumie Zachariasz jako:
W jego ujęciu zarówno filozofia, jak i nauki szczegółowe będą zakresowo podrzędne względem kategorii poznania teoretycznego, zaś kategoria ta, we współczesnej kulturze pełni funkcję podobną do tej, jaką dla starożytnych Greków pełniła filozofia, gdy proces specjalizacji wiedzy dopiero się rozpoczynał.
Antropologia filozoficzna Zachariasza stawia sobie za cel poszukiwanie zagubionego sensu istnienia człowieka. Jest to z jednej strony spojrzenie z historycznej perspektywy na kwestię samookreślenia człowieka, jak również propozycja teoretyczna, którą Autor nazywa antropoanatelizmem (antropologią anateliczną), najogólniej rzecz biorąc, sprowadzająca się do ujmowania człowieka jako jestestwa dążącego do celu, lub inaczej to wyrażając, człowieka jako jestestwa poszukującego sensu swojego istnienia.
Jego filozofia kultury jest próbą zrozumienia: (a) kultury jako określonego momentu istnienia (jako sposobu istnienia świata, który został stworzony przez człowieka) prezentującego się poprzez znaczenia; (b) możliwości jej teoretycznego poznania, czyli ujęcia koniecznych i konstytutywnych jej określeń.
Dwa główne problemy jego filozofii to:
Poglądy filozoficzne.
Relatyzm jako system filozoficzny.
Relatyzm Zachariasza jest systemem filozoficznym obejmującym ontologię, teorię poznania, filozofię kultury, filozofię człowieka i metafilozofię. System ten jest antykonstruktywizmem, czyli taką próbą stworzenia systemu filozoficznego, w której dla uprzednio wyróżnionych problemów, poszukuje się rozwiązania i uzasadnienia w oparciu zarówno o dostępny materiał historyczny, jak i w oparciu o własne przemyślenia, zaś celem tego wszystkiego jest "próba zrozumienia określonych zachowań człowieka poprzez wskazanie na determinujące je uwarunkowania".
Ma również, jako system, dwie szczególne cechy. Z jednej strony, jest myśleniem przekraczającym, a z drugiej jest antyirracjonalizmem, potraktowanym jako metazasada stojąca na straży intersubiektywnego i kognitywnego charakteru badań filozoficznych. Jego antyirracjonalizm jest próbą przywrócenia filozofii, w dobie jej irracjonalizacji i minimalizacji zadań poznawczych, z jednej strony charakteru systemowego, a z drugiej, poznania teoretycznego:
Prawomocność poznania teoretycznego.
Poznanie teoretyczne.
Pod pojęciem „poznania teoretycznego” rozumie Zachariasz:
Prawomocność poznania teoretycznego.
Podejmując zagadnienie prawomocności poznania teoretycznego bada on:
Typy prawomocności poznania teoretycznego.
Historyczne typy (sposoby) prawomocności poznania teoretycznego są to podstawowe założenia o charakterze ontologicznym, teoriopoznawczym i metodologicznym leżące u podstaw uzasadniania twierdzeń w obrębie myślenia filozoficznego. Mówiąc o historycznych typach poznania teoretycznego wyróżnia on trzy: ontologiczny, transcendentalny i metodologiczny. Przejścia, od ontologicznego do transcendentalnego i od transcendentalnego do metodologicznego sposobu uprawomocniania poznania teoretycznego, wyjaśnia Zachariasz w oparciu o analizy konstytutywnych elementów poznania teoretycznego: podmiotu, przedmiotu i metody. Przez ich pryzmat zaobserwować można, w jaki sposób dokonywały się przemiany racjonalności postępowania badawczego w filozofii.
Rozważania Zachariasza dotyczące rozwoju poznania teoretycznego przypominają to, co zrobił Kuhn w odniesieniu do dziejów matematycznego przyrodoznawstwa, choć robione są z innych pozycji teoretycznych i przy użyciu innej terminologii. Powstała pierwsza tak obszerna teoria, na gruncie filozofii, która w sposób nowoczesny, czyli nie gardząc analizami historycznymi, próbuje zdać sprawę z przemian, jakie dokonywały się w poznaniu teoretycznym.
Metafilozofia.
Jego badania metafilozoficzne są, jak się zdaje, najobszerniejszym studium problemu w dziejach filozofii, badają, bowiem zarówno strukturę filozofii, jak i jej miejsce w kulturze, stanowiąc tym samym uzupełnienie jego wcześniejszych badań nad dynamiką jej rozwoju. Jednym z najistotniejszych elementów tych dociekań jest próba wyznaczenia relacji filozofii do nauk szczegółowych, ponieważ dociekania te mają niebagatelną konsekwencję dla sporu o to, czy filozofia jest nauką i w jego ujęciu znajdują nowatorskie rozwiązanie.
Poznanie teoretyczne a nauka i filozofia.
Wprowadzona przez niego kategoria „poznania teoretycznego” – pod którą rozumie: (a) wszelkie podmiotowe akty w swej intencjonalności nakierowane na osiągnięcie prawdy; (b) których rezultaty poznawcze nie są formułowane pod wpływem doraźnych wymogów praktycznych; (c) akty te przedstawiają za pomocą pojęć rzeczywistość zgodnie z aktualnymi wymogami racjonalności (i, lub naukowości), dążąc tym samym do wyeliminowania jakichkolwiek partykularnych interesów ekonomicznych, politycznych oraz ideałów moralnych czy estetycznych – jest na tyle szeroka, że obejmuje z jednej strony to, co tradycyjnie rozumiane jest jako filozofia (ujmowana w aspekcie kognitywnym), a z drugiej, jako nauka. Pozwala to na przedstawienie w innym świetle sporu o naukowość filozofii i jej relacji do nauk szczegółowych.
W jego ujęciu zarówno filozofia, jak i nauki szczegółowe będą zakresowo podrzędne względem kategorii poznania teoretycznego, zaś kategoria ta, we współczesnej kulturze pełni funkcję podobną do tej, jaką dla starożytnych Greków pełniła filozofia, gdy proces specjalizacji wiedzy dopiero się rozpoczynał.
Filozofia człowieka.
Antropologia filozoficzna Zachariasza stawia sobie za cel poszukiwanie zagubionego sensu istnienia człowieka. Jest to z jednej strony spojrzenie z historycznej perspektywy na kwestię samookreślenia człowieka, jak również propozycja teoretyczna, którą Autor nazywa antropoanatelizmem (antropologią anateliczną), najogólniej rzecz biorąc, sprowadzająca się do ujmowania człowieka jako jestestwa dążącego do celu, lub inaczej to wyrażając, człowieka jako jestestwa poszukującego sensu swojego istnienia. Pisze tak:
Esencjalizm i jego wady.
Większość wcześniejszych prób odpowiedzi na to pytanie udzielana była z perspektywy esencjalistycznej: przyjmowano, że człowiek, tak jak każdy inny byt, definiuje się poprzez właściwą mu istotę. Spór w filozofii prowadzony był zatem głównie o to, w jakich pojęciach istota ta da się najpełniej wyrazić. Kwestia bardziej pierwotna: czy człowiek (tak jak każdy inny byt) ma swoją istotę? – sporadycznie tylko pojawiała się w rozważaniach filozoficznych.
Człowiek w tradycji intelektualnej kultury europejskiej.
W tradycji intelektualnej kultury europejskiej człowiek pojmowany był na pięć następujących sposobów:
Antropologia anateliczna.
Kontrpropozycja Zachariasza, względem ujęć esencjalistycznych, jest następująca. Człowiek pojmowany jest przez niego jako układ wzajemnie współkonstytuujących się elementów, tworzących pewną całość. Nie ma zatem żadnej istoty istniejącej niezależnie od układu jako całości. Problem, który należy rozwiązać przedstawia tak:
Poznanie człowieka jako bytu polega tu na określeniu go wobec innych bytów, drogą wskazania na to, co wyróżnia go od innych bytów, zaś poznać byt to nie tylko określić go w jego trwaniu (jak robiły to ujęcia esencjalistyczne), ale i w procesach jego zmienności. Przyjmuje tu Zachariasz ujęcie egzystencjalne – podstawową płaszczyzną określenia bytu ludzkiego (momentu istnienia), jak i wszelkiego innego bytu (momentów istnienia) jest samo istnienie, które w oderwaniu od konkretnego bytu (jestestwa) jest poza wszelką określonością (poza możliwością ujęcia zmysłowego) i jako takie, nie jest w żaden sposób dostępne w empirycznej naoczności i z tej perspektywy udziela odpowiedzi na pytanie: Co to jest człowiek?
Teza ta ma dwie istotne konsekwencje:
Odpowiedzialność ta realizuje się zarówno w odpowiedzialności za faktyczne bycie człowieka w świecie, jak i w uzyskiwaniu jak największej wiedzy o świecie (czyli w procesie poznania – w ludzkim dążeniu do prawdy). Ponadto wraz z ludzkim poznaniem świata pojawiła się nowa, świadoma, perspektywa tworzenia rzeczywistości – kreacji nowych form istnienia.
Filozofia kultury.
Jego filozofia kultury jest próbą zrozumienia: (a) kultury jako określonego momentu istnienia (jako sposobu istnienia świata, który został stworzony przez człowieka) prezentującego się poprzez znaczenia; (b) możliwości jej teoretycznego poznania, czyli ujęcia koniecznych i konstytutywnych jej określeń. Jej przedmiotem jest rzeczywistość kulturowa.Tak rozumiana filozofia kultury nie jest tożsama ani z opisem jej konkretnych przejawów (co badają nauki o kulturze, np. antropologia kulturowa czy etnografia), ani z teorią kultury (badająca wzajemne związki między różnymi dziedzinami kultury).
Co to jest kultura?
W literaturze filozoficznej, najogólniej rzecz biorąc, kulturę próbowano określić na dwa sposoby, przeciwstawiając ją: a – naturze (np. Heinrich Rickert); b – cywilizacji (np. Oswald Spengler. (Istnieją również stanowiska w cywilizacji widzące materialną podstawę kultury – np. Wilhelm Dilthey lub w cywilizacji widzące wyższy stopień rozwoju kultury – np. Stefan Czarnowski). Zdaniem Zachariasza wspomniane wyżej rozróżnienia wnoszą wiele do próby definicji kultury. Cywilizacja pojmowana jest jako sfera organizująca i zabezpieczająca materialne warunki bytowania człowieka, lecz podobnie jak kultura, a w przeciwieństwie do natury, powstaje w wyniku działalności człowieka. W związku z tym proponuje on następującą definicję kultury:
Kultura jest zatem pojęciem zakresowo szerszym od cywilizacji i w takim znaczeniu (jako sfera cywilizacyjnej działalności człowieka w połączeniu z tym, co tradycyjnie – choć nieostro – określa się mianem kultury duchowej) stanowi przedmiot badania filozofii kultury.
Tworzywo kultury.
Przyjmując, że kultura tożsama jest z obiektywizacją treści świadomości, przyjmuje Zachariasz, że obiektywizacja tych treści dokonuje się poprzez znaczenia, a w konsekwencji, że kultura prezentuje się jako rzeczywistość znacząca. To, czemu nie nadaliśmy żadnego znaczenia nie może być zatem elementem kultury (rzeczywistością kulturową), z tego prostego powodu, że nie mamy możliwości uchwycenia tego (nie koniecznie w sposób wyraźny i ostry) poprzez pojęcia. Mówiąc krótko, tworzywem kultury są znaczenia.
Z racji na to, że żadne znaczenie nie może funkcjonować w izolacji (tzn. że ma sens jedynie w połączeniu z innymi znaczeniami), o każdej kulturze powiedzieć można, że:
Znaczenia – sposób ich powstawania, poznawania i istnienia.
Znaczenie, pojmując je bardzo szeroko, utożsamia Zachariasz z „treścią myślową”, przy czym „treść myślowa” nie jest tożsama ani z aktem, ani z procesem psychicznym. Bliskie jest to ujęciu przez Fregego znaczenia jako uniwersum obiektywnych treści. Znaczenie, w jego ujęciu, nie jest ani znakiem, ani sygnałem, ani symbolem, ani desygnatem, ani konotacją, nie pełni bowiem ono wyłącznie funkcji informatywnej (kognitywnej).
W jaki sposób powstają znaczenia?
Znaczenia tworzą się (konstytuują się) w działaniu, czyli w zetknięciu się aktywności bytu ludzkiego z opornością samej rzeczywistości (np. coś jawi się jako niejasne lub wieloznaczne i próbujemy to wyodrębnić, czyli nadać znaczenie) i innymi znaczeniami: najpierw powstają jako przedmioty świadomości, a następnie ulegają obiektywizacji, gdy włączone zostaną do danej sfery kultury. Zobiektywizowane są zawsze znakami dla określonego historycznie podmiotu – powstają w konkretnych okolicznościach i maja na celu wywołanie określonych aktów: rozumienia, przeżycia, odczytania itp.
W jaki sposób poznawane są znaczenia?
O ile, w najprostszy sposób to wyrażając, istnienie przedmiotów świata materialnego stwierdzamy drogą aktów zmysłowej percepcji, istnienie przedmiotów idealnych (abstrakcyjnych), (np. liczba, relacja, własność, sprawiedliwość), drogą rozumowania, to pojawia się pytanie, czy istnieje jakiś mechanizm poznawania (doświadczania) znaczeń? Zachariasz utrzymuje, że znaczenia dostępne są w aktach doświadczania rzeczywistości kulturowej, czyli w aktach rozumienia, charakterystycznych dla doświadczania rzeczywistości znaczącej o charakterze informatywnym, aktach przeżywania, charakterystycznych dla doświadczania rzeczywistości znaczącej o charakterze emotywnym, oraz aktach empatii nakierowanych na inne podmioty.
Jak istnieją znaczenia?
Przyjmując, że znaczenia nie są tożsame ani z bytami materialnymi, ani z bytami idealnymi, odpowiedzieć należy na pytanie o sposób ich istnienia. Przyjmując również, że akt zmysłowej percepcji poprzedza następne stadia poznawania znaczenia, przyjąć należy, że znaczenia dostępne są poznającemu podmiotowi poprzez sferę materialną – poprzez konkretne byty empiryczne (byty realne). Byt realny jest zatem podstawą do uchwycenia istnienia znaczenia. W związku z tym, znaczenia, w ujęciu Zachariasza, są bytami inrealnymi (od łac. "in – reale" w tym, co realne), co rozumieć należy, że znaczenia są bytami, dla których realność jest nośnikiem ich istnienia: istnieją poprzez sferę realności, ale się do niej nie sprowadzają.
Typologia kultur.
Próbując klasyfikować kultury odwoływano się do rozmaitych kryteriów, przeważnie o charakterze treściowym np. do zasięgu danej kultury (obszaru geograficznego – np. Feliks Koneczny, czynników biologicznych (np. Oswald Spengler), realizacji określonego rodzaju wartości (np. Arnold Toynbee ). Wszystkie one koncentrowały się na okolicznościach, w jakich dane kultury powstawały. Próba Zachariasza jest ujęciem typologii od strony formalnej i zmierza do uchwycenia koniecznych i konstytutywnych określeń kultury, czyli takich kryteriów, które:
Formalna typologia Zachariasza dzieli kultury na:
Kultury monolityczne i pluralistyczne.
Kultury monolityczne to takie, które podporządkowane są jednemu systemowi wartości i charakteryzują się wewnętrzną jednorodnością. (Np. kultury judaizmu, islamu, lub kultury Chin czy Tybetu). Taki typ kultury określa również on mianem „kultura trwania”. Jej konsekwencją jest wytworzenie społeczeństwa elitarnego i autorytarnego, często również teokratycznego. Wewnątrzkulturowe konflikty dotyczą tu jedynie interpretacji podstawowych wartości, samego systemu nikt nie kwestionuje.
Kultury pluralistyczne to kultury wielu systemów wartości, które niejednokrotnie pozostają względem siebie w konflikcie. Najlepszym przykładem takiej kultury jest kultura europejska z konfliktem między systemami wartości religijnym i teoretycznym. Konflikt ten jest źródłem jej dynamiki, relatywizacji i otwartości. Taki typ kultury określa również on jako „kultura zmiany”. Jej konsekwencją jest wytworzenie społeczeństwa egalitarnego i demokratycznego.
Kultury logiczne i empatyczne.
Zasadą podziału jest tu stosunek danej kultury do uzasadniania działań ludzkich. Działania u podstaw których pozostaje pojmowanie człowieka jako istoty racjonalnej są fundamentem dla kultur logicznych (nazywanych przez Zachariasza również kulturami racjonalnymi lub logicznymi), zaś działania u podstaw których pozostaje pojmowanie człowieka jako istoty emotywnej są fundamentem dla kultur empatycznych (irracjonalnych, alogicznych).
Kultury logiczne – determinowane zasadami myślenia racjonalnego (logicznego), których najlepszym przykładem jest kultura europejska są kulturami nastawionymi z jednej strony na poznanie rzeczywistości, czego wyrazem jest nauka, a z drugiej na jej opanowanie i podporządkowanie, czego wyrazem jest technika.
Kultury empatyczne nastawione są głównie na sferę emocjonalno-przeżyciową, ich przykładami są kultury Bliskiego Wschodu czy Indii, nastawione są na rozwój tych wartości, które określane są mianem duchowych. Są to głównie kultury o charakterze religijnym, lub kultury realizujące się w działaniach mających na celu wewnętrzne doskonalenie się człowieka lub w działaniach artystycznych.
Kultury produkcyjne (twórcze) i reprodukcyjne (odtwórcze).
Podstawowym determinantem sposobu bytowania są warunki w jakich dana społeczność żyje – możliwość pozyskania dóbr materialnych koniecznych do przetrwania.
Zapewnienie materialnego bytowania człowieka odbywa się na jeden z dwóch sposobów: a) bezpośredniego korzystania z zasobów naturalnych – kultury reprodukcyjne; b) wytwarzania środków niezbędnych do przetrwania – "produkowania warunków własnej egzystencji" – kultury produkcyjne.
Kultury reprodukcyjne (np. wszelkie kultury koczownicze) nastawione są na bezpośrednią wiedzę o rzeczywistości, są kulturami, pod względem swojej struktury, stabilnymi; oraz zamkniętymi na wszelkie innowacje.
Kultury produkcyjne (są nimi wszelkie kultury osiadłe) to takie, które zmuszone są (warunkami środowiskowymi) do aktywności nastawionej na przekształcanie rzeczywistości. Konsekwencją takich działań jest wewnętrzna różnorodność tych kultur.
Ontologia.
Główny problem ontologii.
Generalny problem ontologii w ujęciu Zachariasza stanowi pojęciowe ujęcie rzeczywistości, „tego, co jest”. Zakwestionowanie możliwości poznania teoretycznego, jak i obrazu świata jako kosmosu było ciosem w dotychczasową substancjalno-esencjalną ontologię. Wyzwaniem zatem dla Zachariasza jest to, czy i jak możliwe jest poznanie teoretyczne oraz to jak jest możliwa ontologia, która chce być funkcją aktualnej wiedzy o świecie nie będąc przy tym ani substancjalizmem ani esencjalizmem. To w największym skrócie kluczowe idee jego ujęcia. Podkreślić należy, że w czasach, gdy odchodzi się od wielkich metanarracji, gdy obwieszcza się kres filozofii pierwszych zasad, zaś z filozofii czyni się niczym nie skrępowany rodzaj pisarstwa propozycja ta jest wyjątkowa: filozofia ma pytać o to, co fundamentalne, o pierwsze zasady oraz ma być racjonalnym ujęciem aktualnie danej nam rzeczywistości, ma przy tym być funkcją aktualnej wiedzy.
Ontologia jako poszukiwanie najogólniejszych pojęć.
Cała refleksja ontologiczna w Zachodniej tradycji filozoficznej kierowała się kluczowym imperatywem nakazującym proponować taki układ pojęć, kategorii ujmujących to, co najbardziej ogólne, pierwotne w sensie podstawowe, a przez to graniczne jeśli idzie o pojmowanie, wyjaśnianie i konceptualizowanie dostępnej nam rzeczywistości. Imperatywem zatem filozofii jest przekraczanie granic swych poprzedników. W świetle tego każdy kolejny system teoretyczny (filozoficzny) za cel stawia sobie możliwość pełniejszego i lepiej uzasadnionego poznania rzeczywistości, taką jaką się ona każdorazowo jawi nam w perspektywie działań poznawczych.
Taki sam imperatyw kieruje refleksją ontologiczną Zachariasza. Jest to wyznaczony zamysłem metafilozoficznym ideał poszukiwania tego, co najogólniejsze, i co zgodnie ze współczesnymi wymogami poznania teoretycznego, jak i nagromadzoną refleksją tak naukową, jak i filozoficzną pełnić będzie status zasady wyjaśniania tak czy inaczej dostępnej poznającemu podmiotowi rzeczywistości. Czyli poprzez pryzmat imperatywu przekraczania swoich poprzedników poprzez formułowanie coraz szerszej perspektywy.
Spór o przedmiot ontologii.
Problem w tym, co jest przedmiotem ontologii: czy jest to pojęcie „bytu jako bytu”, czy też „bycie” czy wreszcie „istnienie”?
Spiera się zarazem Zachariasz z dwoma tytanami myśli filozoficznej Parmenidesem i Heideggerem. Zachariasz pyta mianowicie czy da się wykroczyć poza ogólność Parmenidejskiego pojęcia bytu jako trwania oraz Heideggerowskie bycie.
Ponadto pyta czy istnienie da się ująć pojęciowo zgodnie z wymogami rozumu i poznania teoretycznego, jakiej to możliwości przeczył Heidegger. Spór zatem z Heideggerem to pytanie o to, czy możliwe jest kategorialne ujęcie istnienia czy pozostaje jedynie wiodąca ostatecznie do irracjonalizmu egzystencjalna analityka Dasein.
Czy jest sposób aby przekroczyć obydwu? Punktem wyjścia jest tu lakoniczna formułka „to, co jest”, która zarazem wyznaczała jak czyni to dalej fundamentalny przedmiot refleksji filozoficznej. Zachariasz twierdzi, że motorem filozofii było i jest nadal pytanie o „to, co jest”. Rozwiązanie Parmenidesa, które na dwa tysiąclecia wyznaczyło paradygmat myślenia o „tym co jest”, polegało na tym, iż zagadnienie to ujął pod pojęciem bytu. Przy tym owa wyjściowa formułka skrywa w sobie jako intymnie zrośnięte dwa momenty: „co” „tego co jest” oraz jego „jest”. Zatem to dwa momenty (słówka): „co” i „jest” wyznaczają treść pojęcia bytu Zarazem modelem filozoficznego pytania stanowiło esencjalne pytanie „co to jest?” i w taki oto sposób Zachodnia filozofia mówić o bycie ujmowała go z pryzmatu jego „co” jego określoności i dokonywała kolejnych jego konkretyzacji: idea, substancja, istota to kolejne jego historyczne egzemplifikacje.
Einanologia jako ontologia transcendentalna.
Ontologia, jak nalega Zachariasz, ma dostarczać ostatecznych podstaw dla „tego, co jest” oraz być funkcją każdorazowo posiadanej przez człowieka wiedzy. Sam proponuje tzw. ontologię transcendentalną, tj. taką ontologię która ujmuje byt ze względu na kategorie, które na obecnym poziomie samowiedzy ludzkiej są ostateczne w porządku myślowym. Ostateczne, czyli aktualnie nieprzekraczalne, graniczne, przy tym konieczne i konstytutywne dla rzeczywistości będącej każdorazowo przedmiotem poznania teoretycznego.
Czym zatem jest istnienie i jak można go ująć mając przy tym na względzie przestrogi Kanta i chybione przedsięwzięcie Heideggera. Jak ma się istnienie Zachariasza do Heideggerowskiego bycia?
Istnienie jako ogół jego momentów.
Heideggerowskie bycie jest zawsze byciem jakiegoś bytu, jest zatem u podstaw jakiejś określoności i konkretności, a tym samym staje się każdorazowo indywidualne, traci przeto wymiar ogólności na rzecz konkretności. Z tego też powodu nie może być uznane za zasadę pierwszą, tj. tym, co w porządku myślowego ujęcia „tego, co jest” winno być uznane za ogólne i ostateczne.
Proponowane przez Zachariasza pojęcie istnienia ma być takim pojęciem wspólnym, jednoczącą podstawą pojęciową, która łączy w sobie każdorazową konkretność, wielość i różnorodność bycia. Istnienie jest uogólnionym byciem. O tyle też wykracza w swej treści poza bycie konkretnych bytów, co nie pociąga za sobą tego, że choć nie oznacza to, że jako takie jest jakimś jakkolwiek wyróżnionym bytem czy też odrębną formą istnienia. Istnienie jako takie pozostaje u podstaw wszystkiego, cokolwiek i jakkolwiek jest. Istnienie będąc niczym jest zarazem tożsame z wszystkim cokolwiek i jakkolwiek jest. Istnienie nie wykracza poza wielość i różnorodność bytów określanych przez Zachariasza, momentami istnienia. Istnienie realizuje się poprzez swoje momenty. Istnienie to pojęcie, które w swej ogólności jest nieprzekraczalne. Istnienie jest abstraktem. Istnienie jest pojęciem granicznym i niczym więcej.
Zatem nie da się wyróżnić jakiegokolwiek bytu jako tego, który byłby wyrazem istnienia, bytu absolutnego, którego istotą jest istnienie. Bytu w swym istnieniu koniecznego i wielości bytów przypadkowych, których byłby on metafizyczną racją czy gwarantem ich bycia. A zatem nie ma u Zachariasza waloryzowania egzystencjalnego, tj. wyróżnienia mnogości sposobów istnienia, a następnie wprowadzenia swoistej hierarchii egzystencjalnej pośród nich, tak iż w efekcie da się wyróżnić całe spektrum słabszych i silniejszych sposobów bycia powiązanych ze sobą jakąś relacją zależności egzystencjalnej. Byt jest określonością istnienia. Cała ontologia Zachariasza jest sprzeciwem wobec idei myślenia w kategoriach dwóch światów, na której jak pokazał Nietzsche opierała się cała Zachodnia metafizyka.
Istnienie jako kategoria transcendentalna.
Jednocześnie tak pojęte istnienie wykracza poza określenia kategorialne. Nie znajduje swego uzasadnienia, jak i swego ograniczenia w żadnym pojęciu poza nim samym. Istnienie jest transcendensem w porządku myślenia, pojęciem granicznym, którego przekroczenie nie wydaje się możliwe. Niemożliwa jest także jego definicja, gdyż istnienie nie daje się sprowadzić do żadnej określoności, tj. żadnego bytu, nie da się także wskazać pojęcia ogólniejszego od niego samego. Pozostaje droga w odwrotnym kierunku od ogólności do konkretności, czyli ujęcie istnienia poprzez różnorodność i nieskończoność jego momentów. Ujęcie, które zarazem obejmowałoby sobą i Parmenidejskie trwanie i Heglowskie stawanie oraz Heideggerowskie bycie. Uobecnia się natomiast poprzez doświadczaną przez nas nieskończoność i różnorodność swoich momentów, a zatem poprzez każdorazową konkretność i określoność.
Byt jako układ. Różnica jako zasada indywidualizacji.
Zachariasz proponuje pojęcie bytu jako układu odwołującego się do dialektycznej zależności części i całości oraz różnicy jako warunku zmienności. Moment istnienia jest układem momentów bytowych, a jako że niektóre układy stanowią części większych układów. Istnienie jako nieskończoność momentów to wielość tego typu układów, w których elementy same byłyby układami, a te z kolei elementami kolejnych układów. Rzeczywistość byłaby tedy wielością (nieskończonością) układów. Istnienie zaś nieskończonością wzajem wyznaczających się i określających się układów.
Istnienie jest tu nieustannie samotranscendującym się zbiorem momentów swej różnorodności. Te same momenty mogą być, w zależności od przyjętej perspektywy, uznawane bądź to za konstytuujące odrębny byt, bądź też jedynie pozwalają go uznać za jego element. Istnienie jest nieograniczone, jako że w niczym (w żadnym ze swoich momentów) nie znajduje swego ograniczenia. Istnienie w swoich momentach dane nam jako wielość i różnorodność (rozumianą jako niepowtarzalność) przedmiotów. Różnorodność momentów istnienia zasadza się zatem na różnicy. Samo istnienie wyraża się poprzez różnice. Istnienie pojęte jako nieskończona różnorodność swoich momentów, a zatem różnica pozostaje kluczowym momentem warunkującym zmianę i stawanie. Istnienie w wymiarze absolutnym jest dążeniem do nieskończonej różnorodności. Różnorodność momentów istnienia wynika z wzajemnego powiązania, oddziaływania i dookreślania wszystkiego na siebie – teza holizmu.
Metafizyka jako zwieńczenie systemu filozoficznego.
Zwieńczeniem każdego systemu myślowego jest metafizyka, jako dociekanie tego, co dlań konieczne, co określa podstawy zasadności i racje „tego, co jest”. Każdy system filozoficzny w swoich konsekwencjach teoretycznych dochodzi do tego, co ostateczne w porządku wywodzenia bądź też pierwsze w porządku istnienia (zasada tego, co jakkolwiek istnieje)zasada pierwsza zarazem podstawa wszystkiego jest ostateczna, która nie podlega już uzasadnieniu w czymkolwiek innym, jest absolutną. Metafizyka zatem jest możliwie ostatecznym, absolutnym dopełnieniem i uzasadnieniem systemu. Tu pojęciem absolutu jest nieskończoność różnorodności momentów istnienia i nieskończoność ich zmienności.
Pytanie o rację pytaniem o sens istnienia człowieka.
Kluczowym dla metafizyki pozostaje pytanie o rację, pytanie to stawia człowiek jako byt przytomny, a tym samym pytanie to staje się pytaniem o rację tego bytu, który pyta o rację, czyli o człowieka. Pytaniem o zasadność własnego istnienia. Pytaniem o sens. Metafizyka przeto staje się pytaniem o człowieka i jego wyjątkowość w świecie tego, co jedynie kontyngentne. Zadowalająca odpowiedź na to pytanie pochodzić może jedynie z tego, co absolutne. Absolutem tutaj jest pojęcie istnienia. Zatem metafizyczne uzasadnienie człowieka możliwe jest jedynie z perspektywy samego istnienia. Z niej zaś okazuje się, że wyjątkowość człowieka polega na świadomości swego bycia. Bycie nieświadome poza przytomnością jest koniecznością, regułą przejawiania się istnienia. Bycie przytomne zaś należy przeto uznać za wyróżnione, bardziej pełne. Ergo to poprzez człowieka istnienie uzyskuje swoją samowiedzę, stając się momentem przytomnym.
Ważniejsze publikacje.
Artykuły.
1974
1976
1979
1981
1982
1984
1986
1987
1988
1989
1990
1991
1992
1993
1994
1995
1996
1997
1998
1999
2000
2001
2002
2003
2004
2005
2006
2007
2008
2009
2010
2011
2012

</doc>
<doc id="186211" url="https://pl.wikipedia.org/wiki?curid=186211" title="Ślinotok">
Ślinotok

Ślinotok – nadmierny wyciek śliny z jamy ustnej spowodowany zaburzeniami połykania, problemami z utrzymaniem śliny w jamie ustnej lub jej nadprodukcją przez gruczoły ślinowe (ślinianki). 
Ślinotok może występować przy:

</doc>
<doc id="186212" url="https://pl.wikipedia.org/wiki?curid=186212" title="Sojuz 25">
Sojuz 25

Sojuz 25 (kod wywoławczy Фотон – Foton) – radziecki załogowy statek kosmiczny, który wykonał pierwszy załogowy lot na stację kosmiczną Salut 6.
Przebieg misji.
Lot przebiegał prawidłowo aż do momentu połączenia, lecz z nieznanego wtedy powodu wszelkie próby trwałego połączenia zawiodły. Oficjalny komunikat głosił:
Źródłem problemu, jak stwierdzono później, był wadliwy mechanizm na pokładzie Sojuza, lecz ustaliła to dopiero inspekcja portu dokowania stacji, wykonana przez kosmonautę podczas spaceru kosmicznego wykonanego w ramach misji Sojuz 26.
Trwałe połączenie ze stacją pozwalało na połączenie z instalacją elektryczną pojazdu. Baterie na pokładzie pojazdu typu Sojuz 7K-T pozwalały tylko na wykonanie krótkiej, dwudniowej misji. Załoga została więc zmuszona do szybkiego powrotu na Ziemię.
Porażka tej misji doprowadziła do wprowadzenia zasady, że na pokładzie statku musi znajdować się przynajmniej jeden kosmonauta, który był już w kosmosie. Niepowodzenie załogi Sojuza 25 spowodowało dwumiesięczne opóźnienie programu.

</doc>
<doc id="186213" url="https://pl.wikipedia.org/wiki?curid=186213" title="Sojuz 26">
Sojuz 26

Sojuz 26 (kod wywoławczy Таймыр – Tajmir) to radziecki pojazd kosmiczny, który jako pierwszy udanie połączył się ze stacją Salut 6 i rozpoczął niemalże stałą rosyjską obecność w kosmosie. Podczas lotu pobito szereg rekordów i dokonano pierwszego w historii połączenia na orbicie trzech pojazdów.
Przebieg misji.
Start wyznaczono na ryzykowny okres. Pojazd wystrzelono w najwcześniejszym możliwym terminie po porażce lotu Sojuza 25. Załoga musiała pozostać w przestrzeni kosmicznej przez zimę, przy bardzo ciężkich warunkach atmosferycznych, utrudniających łączność i ewentualną ewakuację. Pierwsza faza lotu przebiegła pomyślnie. Po piątym okrążeniu Ziemi i dokonaniu korekty parametry trajektorii Sojuza wynosiły: apogeum – 329 km, perygeum – 269 km, czas obiegu 90,2 min, kąt nachylenia – 51,6°. Trajektoria Saluta 6 wynosiła 275/219 km, czas obiegu 89,1 min, nachylenie 51,6°. Gdy Sojuz 26 znalazł się na orbicie, od stacji dzieliło go około 7000 km. Aktywny proces zbliżenia trwał 19′20″. Zbliżenie rozpoczęło się nad Morzem Śródziemnym, styk miał miejsce nad Kazachstanem o godzinie 6:02:42 według czasu moskiewskiego.
Pierwszym zadaniem załogi było wykonanie spaceru kosmicznego, aby sprawdzić stan portu dokowania, z którym nie mógł połączyć się Sojuz 25. Spacer wykonano 20 grudnia w 9 dniu lotu – był to pierwszy radziecki spacer kosmiczny od 1969 r. i wykorzystano w nim po raz pierwszy skafandry Orłan, nadal wykorzystywane na pokładzie stacji ISS.
Podczas spaceru Grieczko miał kamerę telewizyjną, a zdjęcia z jego pracy przekazywano na Ziemię. W trakcie trwającego godzinę i dwadzieścia osiem minut spaceru doszło do wypadku, który mógł według niektórych źródeł doprowadzić do pierwszego śmiertelnego wypadku podczas wyjścia w kosmos – Romanienko nie zapiął uprzęży bezpieczeństwa w śluzie powietrznej i po otwarciu włazu zaczął odpływać od stacji. Grieczko zdołał złapać go za pas i wciągnąć do środka. Sam Grieczko zaprzeczał jednak, jakoby Romanienko był w poważnym niebezpieczeństwie – był ze stacją połączony kablem zasilającym, który powinien zapobiec odpłynięciu zbyt daleko od stacji. Następnie kosmonauci przystąpili do wykonywania normalnych zajęć; badanie zjawisk w fizycznych w przestrzeni kosmicznej oraz w atmosferze i na powierzchni Ziemi; badania biomedyczne i technologiczne.
Kontrola drugiego portu dokowania otworzyła drogę dla startu w nowym roku pojazdu Sojuz 27 z Władimirem Dżanibekowem i Olegiem Makarowem na pokładzie. Pojazdy połączyły się 11 stycznia 1978 – po raz pierwszy na orbicie połączyły się trzy pojazdy. Nowa załoga spędziła na pokładzie stacji 5 dni i powróciła na pokładzie Sojuza 26. Romanienko i Grieczko powrócili na Ziemię 16 marca 1978 roku w statku Sojuz 27, po 96 dniach pobytu w kosmosie, po ustanowieniu nowego rekordu długotrwałości pobytu człowieka w Kosmosie.

</doc>
<doc id="186214" url="https://pl.wikipedia.org/wiki?curid=186214" title="Quake IV">
Quake IV



</doc>
<doc id="186215" url="https://pl.wikipedia.org/wiki?curid=186215" title="Pałac w Wersalu">
Pałac w Wersalu



</doc>
<doc id="186222" url="https://pl.wikipedia.org/wiki?curid=186222" title="Roscommon (hrabstwo)">
Roscommon (hrabstwo)

Roscommon (irl. "Contae Ros Comáin") – hrabstwo w środkowej Irlandii, w prowincji Connacht.
Roscommon jest również nazwą stolicy hrabstwa. Athlone nad rzeką Shannon (które leży częściowo w Roscommon i częściowo w hrabstwie Westmeath – z sąsiedniej prowincji Leinster) uważane jest za położone najbardziej w środku Irlandii. Tulsk jest wsią położoną najbliżej mitycznego Rath Cruachán, domu królowej Medb (Maedbh, Maeve) i Morrigan, które było początkiem epickiej opowieści w irlandzkiej literaturze – Táin Bó Cúailgne, znanej z tłumaczenia Thomasa Kinselli. Roscommon ma dużo do zaoferowania dla ludzi zainteresowanych irlandzkim dziedzictwem i historią.

</doc>
<doc id="186223" url="https://pl.wikipedia.org/wiki?curid=186223" title="Roscommon">
Roscommon

Roscommon (irl. "Ros Comáin") – miasto położone w środkowej Irlandii, w prowincji Connacht, stolica hrabstwa Roscommon. Miasto zamieszkuje 1 701 mieszkańców, a przedmieścia 4 782 (2011).

</doc>
<doc id="186225" url="https://pl.wikipedia.org/wiki?curid=186225" title="Anatelizm">
Anatelizm

Anatelizm – stanowisko teoretyczne zaproponowane przez Andrzeja L. Zachariasza w książce "Poznanie teoretyczne. Jego konstytucja i status" i rozwijane w dalszych jego pracach. Termin wywodzi się od greckich słów "ανο" (w górę) oraz "τελος" (cel) i jest zamiennie używany z określeniem "myślenie transgresywne" (od łac. "transgressio" – przekraczanie, przechodzenie, przejście).
Anatelizm jest taką odmianą sceptycyzmu (wątpi w doskonałość jakiegokolwiek wytworu ludzkiego) i filozofii kognitywnej (prawda jest jej centralną kategorią), która występuje przeciwko absolutyzacji jakiejkolwiek, historycznie ukształtowanej, postaci rozumu czy racjonalności. Błędu dotychczasowych filozofii racjonalistycznych anatelizm upatruje właśnie w uznaniu tego, co aktualne, za absolutne. W miejsce tego proponuje przekraczanie tego, co aktualnie uznawane jest za zadowalające wyjaśnianie rzeczywistości, zakładając, że możliwe są lepsze (w sensie bardziej pełne) ujęcia tej rzeczywistości.
W dziedzinie teorii poznania, a także filozofii kultury, anatelizm utożsamiany jest z relatyzmem, uznającym absolutność prawdy wyłącznie w ramach systemu w jakim została ona sformułowana.

</doc>
<doc id="186234" url="https://pl.wikipedia.org/wiki?curid=186234" title="Relatyzm">
Relatyzm

Relatyzm jest to jedna z odmian umiarkowanego relatywizmu teoriopoznawczego, zaproponowana przez Andrzeja L. Zachariasza w książce "Poznanie teoretyczne. Jego konstytucja i status".
Ponieważ umiarkowany relatywizm nie jest stanowiskiem jednoznacznym, zaproponowane dla jednej z jego form określenie "relatyzm" ma uwypuklić przekonanie, że zasadnie słowa "prawda" używać można tylko w ramach określonego systemu znaczeń, w którym kategoria ta ma sens absolutny, tzn. ze względu na aktualny stan wiedzy w danej dziedzinie jest nieprzekraczalna. W ramach innego systemu znaczeń (odległego historycznie lub kulturowo) może być inaczej. 
W dziedzinie teorii poznania, a także filozofii kultury, relatyzm utożsamiany jest przez Zachariasza z anatelizmem.
Różnice między skrajnym relatywizmem, relatywizmem umiarkowanym a relatyzmem oddać można w następujący sposób. O teorii (mechanice) Newtona: 

</doc>
<doc id="186235" url="https://pl.wikipedia.org/wiki?curid=186235" title="Sligo (hrabstwo)">
Sligo (hrabstwo)

Sligo (irl. "Contae Shligigh") – hrabstwo w zachodniej Irlandii w prowincji Connacht. Irlandzka nazwa "Sligeach" ma swoje źródło w liczebności muszli odnajdywanych w hrabstwie i ma swoje odzwierciedlenie również na herbie hrabstwa.
Poeta i laureat nagrody Nobla w dziedzine literatury z roku 1923 – William Butler Yeats spędził sporą część swojego dzieciństwa w północnym Sligo. Pejzaże hrabstwa (głównie wyspa Inisfree na Lough Gill) były inspiracją dla wielu jego utworów. Yeats powiedział kiedyś: „the place that has really influenced my life most is Sligo” (miejscem, które najbardziej wpłynęło na moje życie jest Sligo).
Jedne z atrakcji hrabstwa to Carrowmore – megalityczna nekropolia, oraz góra Ben Bulben (497 m n.p.m.), należąca do pasma gór Dartry, o której Yeats napisał wiersz "Under Ben Bulben".

</doc>
<doc id="186236" url="https://pl.wikipedia.org/wiki?curid=186236" title="Sligo">
Sligo

Sligo (wym. ; , wym. ) – miasto w północno-zachodniej Irlandii, w prowincji Connacht, stolica hrabstwa Sligo. Miasto położone jest na wybrzeżu Oceanu Atlantyckiego. Zamieszkuje je 17 568 mieszkańców (2011). Miasto posiada własny port lotniczy – Sligo Airport. Nazwa miasta w języku irlandzkim ("Sligeach") oznacza „muszlowe miejsce” ("shelly place"). Sligo otaczają góry; najwyższą z nich jest Ben Bulben, z którego rozciągają się widoki na hrabstwo Yeatsa. W mieście znajduje się kilka zakładów przemysłowych: produkcji sprzętu medycznego oraz kilka fabryk spożywczych.
Ze Sligo pochodzi trzech członków grupy Westlife: Kian Egan, Shane Filan, Mark Feehily.
W Sligo znajduje się muzeum zwane „czerwonym domem” poświęcone pamięci braci Yeats. Jeden z braci był malarzem drugi – William Butler Yeats – poetą nagrodzonym Nagrodą Nobla.

</doc>
<doc id="186238" url="https://pl.wikipedia.org/wiki?curid=186238" title="Anders Frisk">
Anders Frisk

Anders Frisk (ur. 18 lutego 1963 w Göteborgu) – były szwedzki sędzia piłkarski.
Z zawodu jest agentem ubezpieczeniowym, sędzią międzynarodowej federacji FIFA został w 1991. Prowadził mecze na największych turniejach piłkarskich – trzykrotnie na finałach mistrzostw Europy (1996; 2000, sędziował m.in. finał Francja-Włochy; 2004, sędziował m.in. półfinał Holandia-Portugalia), na finałach mistrzostw świata w Korei i Japonii 2002 oraz na Pucharze Konfederacji 1999 (sędziował finał Brazylia-Meksyk). Uraz pleców pozbawił go występu na mistrzostwach świata we Francji w 1998, jego miejsce zajął wówczas Polak Ryszard Wójcik. Prowadził także mecze w piłkarskiej Lidze Mistrzów.
Zakończył karierę po meczu 1/8 finału Ligi Mistrzów w 2005 pomiędzy Chelsea F.C. a FC Barcelona. Po meczu trener Chelsea José Mourinho oskarżył Friska o stronnicze sędziowanie; Frisk po otrzymaniu wielu listów z pogróżkami, obawiając się o siebie i swoją rodzinę, rozstał się z sędziowaniem. Jesienią 2004 w innym meczu tych rozgrywek, pomiędzy AS Roma i Dynamem Kijów, Frisk został raniony w głowę (prawdopodobnie monetą rzuconą z trybun) i przerwał spotkanie (później Dynamu przyznano zwycięstwo walkowerem).

</doc>
<doc id="186243" url="https://pl.wikipedia.org/wiki?curid=186243" title="Kłodzko (gmina wiejska)">
Kłodzko (gmina wiejska)

Kłodzko – gmina wiejska położona w województwie dolnośląskim, w centrum powiatu kłodzkiego i ziemi kłodzkiej. Przed reformą administracyjną Polski z 1999 r. gmina wchodziła w skład województwa wałbrzyskiego. Siedziba gminy znajduje się w Kłodzku, które tworzy osobną gminę miejską.
Obszar gminy stanowi 15,35% powierzchni powiatu. 30 czerwca 2009 gminę zamieszkiwało 17 031 osób. Natomiast według danych z 30 czerwca 2020 roku gminę zamieszkiwało 17 079 osób.
Środowisko naturalne.
Położenie geograficzne.
Gmina Kłodzko położona jest w południowo-zachodniej Polski, w Sudetach, obejmuje Kotlinę Kłodzką oraz częściowo Krowiarki, wchodzące w skład Masywu Śnieżnika i Góry Bardzkie, które stanowią równocześnie wschodnią granicę gminy.
Na zachodzie gmina Kłodzko graniczy z Polanicą-Zdrojem, gminą Szczytna i Radków, na północnym zachodzie z gminą Nowa Ruda, na wschodzie z gminami: Stoszowice, Bardo, Złoty Stok i Lądek-Zdrój, a na południu z gminą Bystrzyca Kłodzka. Geograficznie gmina wiejska otacza obszar gminy miejskiej Kłodzko.
Warunki naturalne.
Powierzchnię gminy Kłodzko tworzy lekko falista równina o wysokości 350–430 m n.p.m. o charakterze starej trzeciorzędowej powierzchni zrównania, z cienką pokrywą utworów czwartorzędowych, ponad którą wznoszą się izolowane i, twardzielowe garby i wzniesienia. Najwyższym wzniesieniem na obszarze gminy jest Sarnica (551 m). Powierzchnię kotliny rozcinają głębokie, często o charakterze przełomowym doliny rzeczne. Środek gminy wyznaczają ujściowe odcinki dolin uchodzących do Nysy Kłodzkiej jej dopływów: Bystrzycy Dusznickiej, Ścinawki, Jodłownika, Jaszkówki i Białej Lądeckiej.
Budowa geologiczna.
Gmina Kłodzko leży na obszarze struktury geologicznej określanym mianem niecki lub synklinorium śródsudeckiego, jedynie jej północna część ma znacznie bardziej złożoną budowę. Występujące tu struktury należą do różnowiekowych jednostek metamorfiku kłodzkiego, struktury bardzkiej i kłodzko-złotostockiego masywu granitoidowego.
Surowce mineralne.
W porównaniu z ościennymi gminami zasoby surowców mineralnych gminy Kłodzko przedstawiają się bardzo skromnie. Znaczenie gospodarcze posiadają wyłącznie surowce skalne, eksploatowane od stuleci na potrzeby budownictwa, których pozostałością są kamieniołomy i wyrobiska.
Warunki klimatyczne.
Gmina Kłodzko charakteryzuje się umiarkowanym, łagodnym klimatem, sprzyjającym gospodarce rolnej i hodowlanej oraz turystyce. Średnia roczna temperatura wynosi około 7 °C, a w najcieplejszym miesiącu wynosi ona ok. 17 °C, zaś w najzimniejszym styczniu –2,5 °C. Roczna suma opadów atmosferycznych sięga 600 mm. Podobnie jak w całych Sudetach, dominuje wiatr z kierunków południowo-zachodnich, z wyjątkiem okresu od maja do lipca, kiedy dominują wiatry północne.
Środowisko przyrodnicze.
Roślinność.
Szata roślinna występująca w gminie Kłodzko jest typowa dla Krainy Pogórzy Działu Sudeckiego Prowincji Górskiej. Jeszcze do XIII–XIV w. znaczne obszary zajęte były przez wielogatunkowe lasy liściaste, które obecnie występują w formie szczątkowej, będąc zastąpionymi przez łąki, pola i parki.
Specyficzne zespoły roślinne, głównie drzewiaste, tworzą parki dworskie, powszechnie zakładane na przełomie XIX/XX w., a także później, m.in. w Korytowie, Piszkowicach, Żelaźnie i Szalejowie Dolnym.
Lasy państwowe na terenie gminy Kłodzko wchodzą w skład nadleśnictw w Bardzie Śląskim, Bystrzycy Kłodzkiej, Zdrojach i Jugowie.
Zwierzęta.
W gminie Kłodzko można spotkać koszatkę leśną, przedstawiciela gryzoni leśnych. Spotkać można także traszkę górską oraz salamandrę plamistą. W lasach żyją lisy i kuny leśne, a na przyleśnych łąkach sarny, dziki. pospolite są gatunki takich zwierząt jak: nornik zwyczajny, kret, jeży. Niekiedy można spotkać zająca szaraka. Nad polami i łąkami bardzo często słychać skowronka pospolitego, rzadziej zaś jastrzębia.
Symbole gminy.
Jedynym symbolem gminy Kłodzko jest jej herb, ustanowiony przez radę gminy w 1997 r., stanowiący graficzny symbol społeczności i samorządu. Łączy w sobie tradycje tych ziem ze współczesnością. Tarcza herbowa barwy złotej ma nieskomplikowany zwarty kształt. Symbolizuje charakter gminy Kłodzko – skromnej, niewyróżniającej się, lecz bogatej.
Pole tarczy herbu wypełnia godło przedstawiające srebrnego lwa w koronie, w pozycji pionowej, z wyciągniętymi przednimi łapami skierowany w prawo umieszczony na czerwonym tle, dumnie i dynamicznie stąpającego po zielonych wzgórzach, pomiędzy którymi wije się rzeka ginąca na horyzoncie, przecinając krajobraz na dwie części.
Historia.
Gmina Kłodzko powstała po II wojnie światowej na terenie tzw. Ziem Odzyskanych (II okręg administracyjny – "Dolny Śląsk"). 28 czerwca 1946 gmina – jako jednostka administracyjna powiatu kłodzkiego – weszła w skład nowo utworzonego województwa wrocławskiego.
Początkowo obejmowała ona tylko wsie położone w najbliższym sąsiedztwie Kłodzka. Sąsiadowała z gminami: Krosnowicami na południu, Polanicą Zdrojem na zachodzie, Bożkowem na północnym zachodzie, Bardem, Stoszowicami i Złotym Stokiem na północy. 1 lipca 1952 r. gmina została podzielona na cztery gromady: Bierkowice, Ławica, Wojciechowice, Jaszkowa Górna. Gmina została zlikwidowana 29 września 1954 r. wraz z reformą wprowadzającą gromady.
Gmina Kłodzko została przywrócona w kolejnej reformie administracyjnej 1 stycznia 1973 r., uchwałą Wojewódzkiej Rady Narodowej we Wrocławiu. Jej obszar w stosunku do poprzedniego został poszerzony o gromady: Stary Wielisław, Szalejów Dolny i Szalejów Górny i liczyła ona 23 wsie. 2 lipca 1976 r. jej terytorium znowu zostało powiększone przez przyłączenie do niej zlikwidowanej gminy Żelazno oraz 5 wiosek z gminy Bożków. Znajdowała się ona w granicach nowo utworzonego województwa wałbrzyskiego. W 1990 r. na mocy ustawy o samorządzie terytorialnym gminy uległy przekształceniu z terenowych organów administracji rządowej w jednostki samorządu terytorialnego. Ostatnia zmiana miała miejsce w 1999 r., na jej skutek gmina wiejska Kłodzko znalazła się w powiecie kłodzkim, wchodzącym w skład województwa dolnośląskiego.
Zabytki.
Na terenie gminy Kłodzko zachowało się wiele obiektów zabytkowych, z których znaczna część uległa całkowitej dewastacji w latach 1945–1990. Na szczególną uwagę zasługują znajdujące się tutaj kościoły i zespoły pałacowe.
Gospodarka.
Pod względem gospodarczym gmina wiejska Kłodzka ma rolniczy charakter. W wyniku transformacji gospodarczej z lat 90. XX w. upadły wszystkie większe zakłady przemysłowe na terenie gminy, w tym zakłady przemysłu włókienniczego, istniejące na terenie gminy od XIX w. Mieszkańcy gminy znajdują zatrudnienie głównie w pobliskim Kłodzku.
Stopa bezrobocia w gminie Kłodzko wynosi 32,25%
Dochody budżetu gminy Kłodzko w złotych na 1 mieszkańca:
Demografia.
Powierzchnia gminy wynosi 252,25 km², co przy obecnej liczbie mieszkańców (16 928 w czerwcu 2004) daje gęstość zaludnienia równą 67 osób na 1 km². Gmina zajmuje 176. miejsce pod względem powierzchni, zaś pod względem liczby ludności w Polsce – 410.
Sytuacja ludnościowa gminy Kłodzko należy do najstabilniejszych w regionie. Pod koniec lat 90. XX w. liczba ludności zaczęła nieznacznie spadać, jednak obecnie zaznaczyła się tendencja zwyżkowa, co ma związek z bezpośrednim sąsiedztwem gminy z Kłodzkiem, które stanowi ważny ośrodek kulturalny, gospodarczy i polityczny całej ziemi kłodzkiej.
Edukacja.
Na terenie gminy znajdują się 5 przedszkoli (Jaszkowa Dolna, Krosnowice, Ołdrzychowice Kłodzkie, Żelazno, Bierkowice), 10 szkół podstawowych oraz 3 gimnazja. W placówkach prowadzonych przez Urząd Gminy, według danych z roku szkolnego 2008/2009 uczyło się 814 dzieci w szkołach podstawowych, wliczając w to klasy „0” oraz 135 uczniów w gimnazjach.
Lista szkół prowadzonych przez gminę Kłodzko:
Kultura.
W gminie znajduje się Gminna Biblioteka Publiczna z siedzibą w Ołdrzychowicach Kłodzkich. Najważniejszą instytucją kulturalną jest Ośrodek Kultury Gminy Kłodzko również z siedzibą w Ołdrzychowicach.
Podział administracyjny.
Gmina Kłodzko dzieli się od 1990 r. na jednostki pomocnicze, zwane sołectwami. Zgodnie ze „Statutem Gminy Kłodzko” uchwalonym 30 marca 2015 r. tworzy je każda wieś w gminie.
Polityka.
Władze.
Gmina Kłodzko ma status gminy wiejskiej. Mieszkańcy wybierają do rady gminy 15 radnych. Organem wykonawczym władz jest wójt. Siedzibą władz gminy znajduje się w Kłodzku przy ulicy Okrzei 8a.
Wójtowie gminy Kłodzko (od 1990):
Mieszkańcy gminy Kłodzko wybierają parlamentarzystów z okręgu wyborczego Wałbrzych, a posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.
Na czele każdego z sołectw stoi sołtys jako jednoosobowy organ władzy wykonawczej, który ma do pomocy radę sołecką jako organ władzy ustawodawczej, która wybierana jest przez wszystkich mieszkańców danej wsi.
Gminy partnerskie.
Gmina Kłodzko ma podpisaną współpracę z trzema gminami, dwie z nich znajdują się na terenie Polski, a jedna w Niemczech:
Religia.
Na terenie gminy Kłodzko swoją działalność prowadzi głównie Kościół katolicki, który jako jedyna wspólnota religijna posiada na jej terenie swoje parafie, wchodzące w skład dwóch dekanatów: kłodzkiego i lądeckiego, należących do diecezji świdnickiej:
Bezpieczeństwo.
Policja.
Gmina Kłodzko podlega pod teren działania Komendy Powiatowej Policji w Kłodzku, mającej swoją siedzibę przy pl. Chopina. Swoją służbę w terenie gminy pełni trzech dzielnicowych: st. asp. Maciej Franczak, st. sierż. Łukasz Frączkowski, sierż. sztab. Adrian Brandiuk, asp. Anna Rydzak.
Straż pożarna.
W Kłodzku swoją siedzibę ma Komenda Powiatowa Straży Pożarnej, gdzie funkcjonuje jednostka ratowniczo-gaśnicza. Podlegają jej Ochotnicze Straże Pożarne z terenów gminy Kłodzko w: Ołdrzychowicach Kłodzkich, Jaszkowej Górnej, Żelaźnie, Starym Wielisławiu, Krosnowicach, Wojciechowicach, Szalejowie Dolnym i Szalejowie Górnym.
Służba zdrowia.
Na terenie gminy działają 2 gabinety lekarsko-zabiegowe w Żelaźnie i Wojciechowicach. Ponadto działają 4 ośrodki zdrowia, w których swoje praktyki prowadzą lekarze rodzinni w Krosnowicach, Ołdrzychowicach, Jaszkowej Górnej i Szalejowie Dolnym. Ponadto w Wojborzu znajduje się punkt felczerski.
Najbliższy szpital znajduje się w stolicy gminy w dzielnicy Jurandów – Szpital Powiatowy.
Transport.
Komunikacja samochodowa.
Przez obszar gminy przechodzi trasa europejska, trzy drogi krajowe oraz dwie drogi wojewódzkie:
Komunikacja autobusowa na terenie gminy obsługiwana jest przez PKS Kłodzko oraz prywatną firmę A-Vista, która uruchomiła kursy podmiejskie dla północnej części gminy do Kłodzka.
Komunikacja kolejowa.
Kłodzko stanowi ważny węzeł kolejowy w powiecie kłodzkim. Przez teren gminy wiejskiej Kłodzko przechodzą cztery linie kolejowe:
Na terenie gminy Kłodzko znajdują się 3 stacje kolejowe i 4 przystanki osobowe:
Turystyka i sport.
Od 2. połowy lat 90. XX wieku na obszarze gminy wiejskiej zaczyna rozwijać się turystyka, podupadła w ostatnim półwieczu, która opiera się o powstające gospodarstwa agroturystyczne. Poza tym przez terytorium gminy przechodzą dwa szlaki turystyczne:
Każda większa wioska na terenie gminy wiejskiej Kłodzko posiada swoje boisko sportowe. W połowie lat 40. XX wieku powstały tutaj pierwsze kluby sportowe, działające w ramach Ludowych Zespołów Sportowych, w których dominującą sekcją była piłka nożna. Do dzisiaj na terenie gminy działają następujące kluby:

</doc>
<doc id="186244" url="https://pl.wikipedia.org/wiki?curid=186244" title="Bitwa pod Mantineją">
Bitwa pod Mantineją



</doc>
<doc id="186246" url="https://pl.wikipedia.org/wiki?curid=186246" title="Boemund II">
Boemund II

Boemund II de Hauteville (ur. 1108, zm. 1130) – książę Antiochii w latach 1111–1130.
Życiorys.
Był synem założyciela księstwa Boemunda I i Konstancji, córki Filipa I, króla Francji. Gdy zmarł jego ojciec, Boemund był jeszcze dzieckiem i mieszkał w Apulii. Jego kuzyn Tankred przejął władzę jako regent, ale zmarł w 1112. Zastąpił go Roger z Salerno, który zginął w bitwie pod Ager Sanguinis w 1119. Ostatnim regentem został wtedy król Baldwin II Jerozolimski. 
W 1124, w wieku 16 lat, Boemund osiągnął pełnoletniość. Kolejne dwa lata spędził w Mezzogiorno, a w październiku 1126, po osiemnastych urodzinach, opuścił Apulię i udał się do Antiochii. Według Wilhelma z Tyru Boemund i jego kuzyn – Wilhelm II, książę Apulii – zawarli umowę, że ten z nich, który umrze pierwszy, zostawi swoje włoskie ziemie drugiemu. W 1127 Boemund poślubił Alicję, młodszą córkę Baldwina II z Bourq i jego żony Morfii z Meliteny, i razem z teściem wyruszył na Damaszek. Według Mateusza z Edessy Baldwin II obiecał zięciowi koronę Jerozolimy, ale możliwe, że Mateusz pomylił Alicję z jej starszą siostrą Melisandą, która poślubiła Fulka Młodego, księcia Andegawenii.
W 1127 Boemund oblegał i zdobył Kafartab, po czym wymordował całą ludność tego miasta. Zaatakował również Shaizar i prawdopodobnie spotkał w bitwie Usamę ibn Munqidha. W 1128 miał miejsce konflikt między Boemundem a Joscelinem I, hrabią Edessy: obaj jednocześnie zaatakowali Aleppo i nie chcieli sprzymierzyć się podczas wspólnego oblężenia. Roger z Salerno oddał Joscelinowi część ziem, a Boemund uważał, że darowizna jest nieważna, bo odbyła się bez jego zgody, mimo że był wtedy małoletni. Dysputa przerodziła się w konflikt między Antiochią a Edessą; Joscelin przeciw Boemundowi sprzymierzył się nawet z muzułmanami. W 1128 Baldwin II pomaszerował na północ, żeby mediować w sporze, a Joscelin ostatecznie zrzekł się swoich pretensji do ziem. 
Boemund przyłączył się do armii Baldwina II i brał udział w wyprawie na Damaszek. Krzyżowcy zostali pokonani w bitwie pod Marj es-Suffar. Boemund skręcił na północ i odzyskał Anazarbus wraz z innymi terenami należącymi do Armenii. Król Leo I sprzymierzył się przeciw niemu z emirem Daniszmendydów, Gazim Gümüshtiginem. W lutym 1131 armia Boemunda wpadła w zasadzkę. Sam Boemund zginął w czasie walki, a jego głowę odrąbano i umieszczono w srebrnym pudełku jako prezent dla kalifa. 
Z żoną miał tylko jedno dziecko, Konstancję (1127–1163). W wieku trzech lat została ona władczynią księstwa, a do 1136 jej matka Alicja rządziła jako regentka.

</doc>
<doc id="186247" url="https://pl.wikipedia.org/wiki?curid=186247" title="Międzylesie (gmina)">
Międzylesie (gmina)

Międzylesie – gmina miejsko-wiejska w województwie dolnośląskim, w powiecie kłodzkim. W latach 1975–1998 gmina położona była w województwie wałbrzyskim.
Siedziba gminy to Międzylesie.
Według danych z 30 czerwca 2004 gminę zamieszkiwały 7643 osoby. Natomiast według danych z 30 czerwca 2020 roku gminę zamieszkiwało 7155 osób.
Lasy stanowią 31,2%, zaś użytki rolne 62,9% ogólnej powierzchni gminy.
Obszar gminy położony jest na wysokości od 440 do 1326,1 m n.p.m. w obrębie dwóch makroregionów: Sudetów Wschodnich oraz Sudetów Środkowych, pomiędzy Górami Bystrzyckimi (Czerniec 891 m n.p.m.) od zachodu i Masywem Śnieżnika od wschodu (Mały Śnieżnik 1326,1 m n.p.m.). Przez gminę przebiegają dwa główne szlaki komunikacyjne: droga krajowa nr 33 (Kłodzko-Boboszów) i linia kolejowa o znaczeniu międzynarodowym Wrocław-Praga. Przejścia graniczne: drogowe Boboszów-Dolna Lipka, kolejowe w Międzylesiu i trzy turystyczne (Kamieńczyk, Jodłów i Niemojów).
Miejscem szczególnym ze względu na fakt, że zbiegają się tu granice zlewisk trzech mórz: Bałtyckiego, Czarnego i Północnego, jest Trójmorski Wierch (1145 m n.p.m.), jedyny taki punkt w Europie Środkowej.
Struktura powierzchni.
Według danych z roku 2002 gmina Międzylesie ma obszar 189,03 km², w tym:
Gmina stanowi 11,5% powierzchni powiatu.
Demografia.
Dane z 30 czerwca 2004:
Polityka i administracja.
Władze gminy.
Międzylesie wraz z okolicznymi wioskami tworzą osobną gminę, posiadającą status gminy miejsko-wiejskiej. Mieszkańcy gminy wybierają do swojej rady miasta i gminy 15 radnych w wyborach co 4 lata, w siedmiu okręgach wyborczych. Organem wykonawczym władz jest burmistrz. Siedzibą władz gminy jest ratusz w Międzylesiu, znajdujący się przy placu Wolności 1.
Burmistrzowie Międzylesia (od 1990):
Mieszkańcy gminy Międzylesie wybierają parlamentarzystów do Sejmu z okręgu wyborczego Wałbrzych, a do Senatu z okręgu wyborczego dzierżoniowsko-kłodzko-ząbkowickiego, zaś posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.
Na czele każdego z sołectw stoi sołtys jako jednoosobowy organ władzy wykonawczej, który ma do pomocy radę sołecką jako organ władzy ustawodawczej, która wybierana jest przez wszystkich mieszkańców danej wsi.
Ochrona przyrody.
Na obszarze gminy znajduje się część rezerwatu przyrody Śnieżnik Kłodzki chroni on najwyższe wzniesienie w Sudetach Wschodnich z roślinnością zielną, reprezentującą resztki elementu karpackiego w Sudetach.
Sołectwa.
Boboszów, Długopole Górne, Dolnik, Domaszków, Gajnik, Gniewoszów, Goworów, Jaworek, Jodłów, Kamieńczyk, Lesica, Michałowice, Nagodzice, Niemojów, Nowa Wieś, Pisary, Potoczek, Roztoki, Różanka, Smreczyna, Szklarnia.
Nieistniejące miejscowości: Czerwony Strumień.
Sąsiednie gminy.
Bystrzyca Kłodzka, Stronie Śląskie. Gmina sąsiaduje z Czechami.

</doc>
<doc id="186248" url="https://pl.wikipedia.org/wiki?curid=186248" title="Boemund z Tarentu">
Boemund z Tarentu



</doc>
<doc id="186250" url="https://pl.wikipedia.org/wiki?curid=186250" title="Równanie sześcienne">
Równanie sześcienne

Równanie sześcienne lub trzeciego stopnia – równanie algebraiczne postaci formula_1 gdzie formula_2 Każde równanie sześcienne o współczynnikach rzeczywistych ma przynajmniej jeden pierwiastek rzeczywisty.
W dalszych częściach tego artykułu w pełni przedstawimy metodę rozwiązywania równań sześciennych o współczynnikach zespolonych.
Rys historyczny.
Równania sześcienne zostały rozwiązane w pierwszej połowie XVI wieku. W tamtym czasie w Europie nie używano jeszcze liczb ujemnych i każde równanie zapisywano tak aby wszystkie współczynniki były dodatnie. Rozważano więc szereg różnych typów równań trzeciego stopnia. Matematycy wiedzieli jednak, że rozwiązanie ogólnego równania trzeciego stopnia może być zredukowane do rozwiązania równania:
Włoski matematyk Scipione del Ferro podał metodę rozwiązania jednego z tych typów, a prawdopodobnie też i drugiego. Nie rozgłaszał on swoich odkryć i przekazał on swoją metodę jedynie paru osobom, np. jego student Fior wiedział, jak rozwiązać równanie pierwszego typu. Del Ferro zapisywał wszystkie swoje odkrycia w notatniku, który po jego śmierci przeszedł w posiadanie Hannibala Navego, zięcia del Ferro. (Nave był również matematykiem i po śmierci teścia w 1526 r. przejął jego posadę na Uniwersytecie Bolońskim).
Niezależnie (ale i później) równania te były rozwiązane przez Niccolo Tartaglię. Potrafił on rozwiązać niektóre typy równań, kiedy w 1535 zaaranżowano "mecz matematyczny" pomiędzy Fiorem a Tartaglią. W czasie tej debaty każda ze stron podała drugiej 30 równań do rozwiązania. Podczas gdy zadania przygotowane przez Tartaglię były bardzo różnorodne, te podane przez Fiora dotyczyły tylko jedynego typu równań, które Fior potrafił rozwiązać. Rankiem 13 lutego 1535 Tartaglia odkrył sposób na rozwiązywanie tego typu równań i mecz wygrał. Swojej metody rozwiązywania równań Tartaglia nie chciał jednak ogłosić.
Girolamo Cardano uprosił Tartaglię w 1539 r. o wyjawienie metody rozwiązywania równań sześciennych, w zamian zobowiązując się do dochowania tajemnicy i nieujawniania metody. W 1540 r., Lodovico Ferrari, asystent Cardana, odkrył metodę redukcji równań czwartego stopnia do równań sześciennych. Razem z metodą rozwiązywania tych ostatnich pozwalało to rozwiązać wszystkie typy równań stopnia 4, jednak odkrycie to nie mogło zostać opublikowane ze względu na obietnicę daną Tartaglii.
W 1543 r. Cardano i Ferrari odwiedzili Navego, zięcia del Ferro, w Bolonii i dowiedzieli się od niego, że to del Ferro był pierwszym matematykiem, który rozwiązał równania trzeciego stopnia. Cardano uznał, że obietnica dana Tartaglii nie obowiązuje go więcej i opublikował metodę rozwiązywania równań 3. i 4. stopnia w swoim dziele "Ars Magna" w 1545.
Równania sześcienne znalazły zastosowanie m.in. w fizyce i chemii, np. w termodynamice. Równanie van der Waalsa jest równaniem sześciennym ze względu na objętość opisywanego gazu.
Sprowadzenie do postaci kanonicznej.
Najpierw pokażemy, że równanie
może być sprowadzone do tak zwanej postaci kanonicznej:
Dzieląc obie strony równania przez formula_5 otrzymujemy
i stosując podstawienie formula_7 mamy
Po wymnożeniu, uproszczeniu i poszeregowaniu według potęg otrzymujemy
Wyraz z kwadratem znika i równanie wygląda tak:
Następnie należy zastosować 2 podstawienia:
Otrzymujemy równanie w postaci kanonicznej . Każdy pierwiastek tego równania wyznacza pierwiastek równania .
Tak więc, jeśli wskażemy jak rozwiązywać równania w postaci kanonicznej, to będziemy mogli rozwiązać każde równanie trzeciego stopnia.
Warto zauważyć, że sprowadzenie do postaci kanonicznej łatwo wykonywać, stosując schemat Hornera, ponieważ formula_13 i więc poszukiwanie współczynników odpowiedniego wielomianu z formula_14 to faktycznie rozkładanie wielomianu względem potęg dwumianu formula_15
Rozwiązywanie równań kanonicznych.
Zwróćmy uwagę, że jeśli znajdziemy jeden pierwiastek formula_16 równania
to na mocy tzw. twierdzenia Bézouta możemy podzielić wielomian formula_17 przez formula_18 redukując nasze równanie do równania kwadratowego. Rozwiązując to równanie możemy znaleźć pozostałe rozwiązania równania . Poniżej najpierw przedstawimy metodę znajdowania jednego pierwiastka naszego równania, a później bardziej szczegółowo opiszemy sposób na znajdowanie wszystkich rozwiązań tego równania.
Jak znaleźć jeden pierwiastek.
Rozważamy równanie
Jeśli formula_19 (a jest to wtedy gdy formula_20) to znalezienie rozwiązania tego równania sprowadza się do znalezienia liczby, która podniesiona do trzeciej potęgi da nam formula_21 a to po prostu pierwiastek sześcienny z formula_22 Poniżej będziemy więc zakładać, że formula_23
Przyjmujemy, że formula_24 Wówczas
Po dalszym uporządkowaniu informacji ze wzoru otrzymujemy równanie
Zauważamy, że jeśli
(a formula_25), to formula_14 spełnia równanie wtedy i tylko wtedy, gdy spełnia on równanie . Rozwiązując układ równań , otrzymujemy formula_27 oraz
Stąd
Po pomnożeniu przez formula_30 otrzymamy
Podstawiając za formula_30 zmienną pomocniczą formula_33 otrzymujemy równanie kwadratowe:
Równanie ma pierwiastek (możliwe że zespolony):
Następnie wybieramy liczbę formula_35 taką, że formula_36 Kładziemy formula_37  i zauważamy, że formula_38 spełniają równania . Jeśli więc położymy
to liczby formula_40 będą spełniać równanie , czyli
Wszystkie rozwiązania: wzory Cardana.
Poniżej będzie przedstawiona metoda, pozwalająca otrzymać wszystkie pierwiastki równania , jeśli jeden został już znaleziony według powyższej metody. Niech formula_42 będą pierwiastkami 3. stopnia z jedynki, tzn.
Tak jak wcześniej, niech formula_46 będzie pierwiastkiem równania :
Ustalmy liczby formula_48 takie, że
Zauważmy, że
Zatem dla pewnego formula_52 mamy, że
Niech formula_54 będzie takie, że formula_55 i połóżmy
Wówczas liczby formula_38 spełniają równania . Niech
Uzasadnienie: gdy weźmiemy formula_61 z indeksem 1, to pomnożenie dodaje 1/3 pełnego kąta, pomnożenie przez kwadrat dodaje 2/3 pełnego kąta. Równie dobrze moglibyśmy brać formula_62 dodając 2/3 pełnego kąta i dla kwadratu 4/3 = 1/3 pełnego kąta, natomiast nie można brać formula_63 = 1.
Wykażemy, że liczby formula_65 są wszystkimi rozwiązaniami równania .
Zauważmy najpierw, że formula_66 więc
Mamy też
(przypomnijmy, że formula_67 oraz formula_68 patrz ). Także
(tu również korzystamy z równań ). Używając równań -, otrzymujemy
Stąd już możemy wywnioskować, że formula_65 są wszystkimi pierwiastkami równania .
Przykłady.
Prosty przykład.
Równanie formula_71 ma pierwiastki –4,–1,0.
Przechodzimy do formy formula_72
I ostatecznie mamy wyniki ze wzoru formula_84 formula_85
Współczynniki zespolone.
Powyższy wzór znajduje pierwiastki zespolone radząc sobie również jeżeli mamy zespolone współczynniki. Weźmy równanie
Wynik można sprawdzić na stronie WolframAlpha.
Dla naszego równania p = 0,83431 + 0,7357·i, q = 2,09853 – 0,00568·i.
We wzorze na formula_46 występuje pierwiastek dający dwa rozwiązania, bierzemy jedno formula_46 = –0,01360 + 0,02031·i.
Wybieramy dla formula_35 pierwszy pierwiastek = 0,218141 + 0,191450·i.
Wybieramy dla formula_77 na przykład ostatni pierwiastek = –1,277515 – 0,0029885·i.
A więc również formula_95 bo formula_96
Podsumowanie.
Aby rozwiązać równanie
o współczynnikach zespolonych, sprowadzamy je do postaci kanonicznej
gdzie formula_97
Następnie znajdujemy parę liczb formula_98 spełniających równania
(Wymaga to rozwiązania równania kwadratowego i wyznaczenia pierwiastków trzeciego stopnia). Rozwiązaniami równania są liczby
Pierwiastki rzeczywiste równania kanonicznego o współczynnikach rzeczywistych.
W oparciu o dyskusję w poprzedniej sekcji możemy podać gotowe wzory na pierwiastki rzeczywiste równań w postaci kanonicznej. Rozważamy następujące równanie:
gdzie współczynniki formula_104 są liczbami rzeczywistymi. Określmy jego wyróżnik jako
Zależnie od znaku wyróżnika równania mamy 3 możliwości.
Wówczas
jest jedynym pierwiastkiem rzeczywistym równania .
Wówczas równanie ma co najwyżej dwa rozwiązania w liczbach rzeczywistych:
Gdy formula_111 to rozważane równanie ma w liczbach rzeczywistych dokładnie dwa różne pierwiastki; jeden z nich jest podwójny.
W tym przypadku równanie ma trzy różne pierwiastki rzeczywiste. Aby wyznaczyć i opisać te pierwiastki, używamy funkcji trygonometrycznych i postaci trygonometrycznej liczb zespolonych.
Ponieważ formula_113 to formula_114 a stąd
Możemy więc zdefiniować
oraz wybrać liczbę formula_117 tak, że
Wówczas formula_119  i   formula_120 a zatem liczba formula_121 spełnia równanie kwadratowe formula_122 Sprawdzamy, że sprzężone liczby zespolone
spełniają równania . Stąd, zgodnie z argumentacją z końca poprzedniej sekcji, znajdujemy, że wszystkie pierwiastki równania są rzeczywiste i są to:
Inne metody rozwiązywania równania kanonicznego.
Ważony para-cosinus.
Dla równania kanonicznego
korzystamy ze wzorów Viète’a i otrzymujemy:
Ten nieliniowy układ z trzema niewiadomymi ze względu na wysoką symetrię jest jednym z niewielu, które dają się rozwiązać analitycznie. Ze względu na prostotę pierwszego równania wystarczy zająć się jedynie dwoma następnymi po wyrugowaniu zmiennej formula_132
Zastosujemy teraz podstawienie para-trygonometryczne (ważony para-cosinus):
zależności
prowadzą do układu równań
który rozwiązujemy rozwiązując proste równanie kwadratowe.
Podstawienie Viète’a.
W równaniu kanonicznym formula_128 podstawiamy
co prowadzi do równania kwadratowego na formula_142
a dalej do sześciu rozwiązań na formula_33 ale tylko trzech na formula_145 jako że każda liczba rzeczywista lub zespolona różna od zera ma zawsze trzy pierwiastki trzeciego stopnia.

</doc>
<doc id="186251" url="https://pl.wikipedia.org/wiki?curid=186251" title="Baldwin I">
Baldwin I



</doc>
<doc id="186252" url="https://pl.wikipedia.org/wiki?curid=186252" title="Baldwin II">
Baldwin II



</doc>
<doc id="186256" url="https://pl.wikipedia.org/wiki?curid=186256" title="Rezerwat przyrody Bukowa Góra">
Rezerwat przyrody Bukowa Góra



</doc>
<doc id="186258" url="https://pl.wikipedia.org/wiki?curid=186258" title="Sojuz 27">
Sojuz 27

Salut 6 EP-1 (kod wywoławczy Памир - Pamir) – druga udana misja załogowa na stację Salut 6. Załoga wystartowała na pokładzie statku Sojuz 27, a powróciła na pokładzie zacumowanej do stacji kapsuły Sojuz 26.
Przebieg misji.
Misja miała właściwie tylko dwa cele. Po pierwsze, miała zwolnić rufowy port cumowniczy stacji dla przygotowanego do startu frachtowca Progres. Sojuz 26 zacumowano do portu rufowego po problemach z połączeniem ze stacją doświadczonych przez załogę Sojuza 25. Załoga stacji podczas spaceru kosmicznego zweryfikowała, że przedni port stacji jest sprawny, lecz kontrola lotu nie zezwoliła załodze na odcumowanie pojazdu i przelot do portu dziobowego. Zdecydowano w zamian zacumować do przedniego portu Sojuza 27 i sprowadzić Sojuza 26 na ziemię, zwalniając port dla Progresa 1.
Drugi cel misji sprowadzał się do propagandy. Chodziło o połączenie na orbicie trzech pojazdów. Po raz pierwszy od misji Sojuz-Apollo wspólny lot wykonałyby dwie załogi i po raz pierwszy obie znalazłyby się na pokładzie jednego pojazdu. Start i dokowanie przebiegły bez żadnych problemów. Dowódca Dżanibekow zdecydował się na automatyczne dokowanie. Kontynuował połączenie automatyczne, mimo że w pewnym momencie statek zszedł nieco z kursu – 7 metrów przed stacją, Sojuz samoczynnie skorygował odchylenie.
W tym momencie nastąpił pierwszy problem – właz nie chciał otworzyć się. W pewnym momencie bez ostrzeżenia odskoczył, odrzucając Dżanibekowa i Makarowa. Załoga Sojuza 26, Gieorgij Grieczko i Jurij Romanienko weszli do kapsuły i uściskali swoich gości. W stacji kontroli lotów przebieg operacji obserwował Leonid Breżniew. Goście przywieźli na stację gazety i listy od rodzin. Zamiast chlebem i solą, Makarowa i Dżanibekowa powitano krakersami i tabletkami solnymi – oraz toastem z wódki w tubkach.
Goście nie poinformowali Grieczki, że 10 dni wcześniej zmarł jego ojciec. Psycholodzy zdecydowali, że kosmonauta przebywający w przestrzeni przez kilka miesięcy nie powinien przechodzić dodatkowych obciążeń psychicznych. Poinformowano o tym Romanienkę, który zgodził się, że to właściwa droga postępowania. Romanienko zobowiązał się przekazać informację po lądowaniu. Wiele lat później w wywiadzie Greczko przyznał, że z perspektywy on również uważa, że była to właściwa decyzja.
Jedynym dużym eksperymentem przeprowadzonym przez załogę Sojuza 26 i 27 było badanie wpływu mikrograwitacji na rozwój komórek protistów zwierzęcych. Różnice między wzrostem w nieważkości a w warunkach grawitacji były niewielkie i sprowadzały się do nieznacznych zmian w metabolizmie komórek.
Po pięciu dniach na pokładzie stacji załoga przeniosła swoje osobiste wyściółki foteli na pokład Sojuza 26 i odłączyła się od stacji. Wylądowali 265 km na zachód od Celinogradu w Kazachstanie.

</doc>
<doc id="186261" url="https://pl.wikipedia.org/wiki?curid=186261" title="Olympiaturm">
Olympiaturm

Olympiaturm – wieża telekomunikacyjna i obserwacyjna w Niemczech. Wybudowana w latach 1965–1968 na terenie Parku Olimpijskiego w Monachium specjalnie na Letnie Igrzyska Olimpijskie 1972. Wieża ma 291,28 metrów wysokości i waży 52 500 ton. 
Na wysokości 190 metrów jest punkt widokowy. Odkąd go otwarto w 1968 zarejestrowano na wieży ponad 35 milionów gości (dane z roku 2004). Na wysokości 182 metrów jest obracająca się restauracja, która mieści 230 osób. Pełny obrót zajmuje jej 53 minuty. Na wieży znajduje się urząd pocztowy, sklep z pamiątkami, a także winda jeżdżąca z szybkością 7 m/s. Czas wjazdu na górę wynosi 30 sekund. Wieża jest otwarta codziennie od 09:00 do 24:00 (ostatnia winda na górę odchodzi o 23:30). 

</doc>
<doc id="186263" url="https://pl.wikipedia.org/wiki?curid=186263" title="Glosariusz">
Glosariusz

Glosariusz, glosarium ( od „język”, niejasne słowo wymagające objaśnienia) – słownik objaśniający wyrazy trudniejsze (zwłaszcza w dawnych tekstach): przestarzałe, rzadko używane lub mniej popularne. Również wykaz (zbiór) takich wyrazów, zwykle umieszczany na końcu książkowej publikacji (szczególnie popularnonaukowej bądź naukowej).
Pierwotnie glosariusz stanowił zbiór glos, czyli przypisów, do poszczególnych słów lub fragmentów tekstu, dokonywanych przez kopistę manuskryptów lub czytelników książek na marginesach stron.
Glosariusz to także rodzaj słownika terminologicznego, zawierającego terminy stosowane w danej dziedzinie i ich odpowiedniki w innym języku. Glosariusz nie podaje dodatkowych informacji gramatycznych, etymologicznych lub uwag dotyczących wymowy, frazeologii czy sposobu użycia danego słowa. Między terminami w języku źródłowym i docelowym powinna zasadniczo zachodzić relacja jeden do jednego, inaczej niż w przypadku słów należących do powszechnej warstwy leksykalnej języka i zawartych w słowniku, gdzie jedno słowo ma często wiele różnych znaczeń, a co za tym idzie, także wiele różnych odpowiedników w języku docelowym. Glosariusze terminologiczne, często wielojęzyczne, są niekiedy wydawane drukiem jako normatywna terminologia dla specjalistów w danej dziedzinie, najczęściej jednak mają charakter roboczy i stanowią narzędzie ułatwiające pracę przekładową. Glosariusz ma więc zwykle funkcję preskryptywną (dyktuje ściśle określony, normatywny odpowiednik danego terminu), a słownik deskryptywną (rejestruje funkcjonujące znaczenia danego słowa).

</doc>
<doc id="186264" url="https://pl.wikipedia.org/wiki?curid=186264" title="Safita">
Safita

 
Safita (arab. صا فيتا) – miasto w północno-zachodniej Syrii. Miasto liczy ok. 33 000 mieszkańców. Jest położone na 3 wzgórzach w pobliżu wybrzeża. W przeszłości było ważnym ośrodkiem w hrabstwie Trypolisu.
Chastel Blanc.
Znajduje się tu "Chastel Blanc" (pol. "Biała Wieża") -- donżon wybudowany przez rycerzy z zakonu Templariuszy podczas trwania krucjat. Powstał na środkowym wzgórzu spośród trzech znajdujących się w Saficie, dzięki czemu rozpościera się z niego wspaniały widok na całą okolicę. Stanowił on główny element fortyfikacji krzyżowców w tym rejonie. Z jego dachu widać Morze Śródziemne oraz zaśnieżone szczyty gór Libanu, i miasto Trypolis. Z "Chastel Blanc" powinno być również widać takie warownie templariuszy jak Tartus i wyspę Ruad na północnym zachodzie, "Chastel Rouge" na wybrzeżu na południowym zachodzie, Gibelacar na południu i Krak des Chevaliers (syryjską siedzibę rycerzy zakonu joannitów) na południowym wschodzie. Donżon ma 28 metrów wysokości, 31 metrów długości i 18 metrów szerokości. Na jego zachodniej ścianie znajduje się duży dzwon, który słychać nawet z odległości 5 kilometrów od Safity.

</doc>
<doc id="186265" url="https://pl.wikipedia.org/wiki?curid=186265" title="Getto w Częstochowie">
Getto w Częstochowie

Getto w Częstochowie (niem. "Ghetto Tschenstochau"; jidysz טשענסטאָכאָווער געטאָ; "Czenstochower geto") – getto żydowskie utworzone 9 kwietnia 1941, na mocy rozporządzenia wydanego dwa dni wcześniej przez stadthauptmanna Richarda Wendlera, którego obszar ograniczały: od północy ulice Kawia, Kiedrzyńska i Jaskrowska, od południa ulice Fabryczna (obecnie Mielczarskiego), Narutowicza (obecnie Krakowska) i Strażacka, od wschodu rzeka Warta, a od zachodu tory kolejowe. Obejmowało więc wschodni obszar centrum miasta w dużej części pokrywający się z terytorium przedwojennej dzielnicy żydowskiej.
Opis.
Mieszkańcami getta byli Żydzi z Częstochowy, z pobliskich miejscowości (Krzepice, Olsztyn, Mstów, Janów, Przyrów), których deportacje na teren getta nasiliły się od maja 1942, oraz wysiedleńcy z terenów wcielonych do Rzeszy, głównie z Płocka i Łodzi. Dokładna liczba ludności getta jest trudna do ustalenia. W początkowym okresie jego istnienia wynosiła blisko 40 tys., w okresie szczytowym (przed likwidacją) 48 tys.
Żydzi z getta pracowali w przemyśle zbrojeniowym, głównie w budynku przy ul. Krótkiej 16 (pierwotnie fabryka „Metalurgia”).
Likwidacja getta rozpoczęła się 22 września 1942 (dzień po święcie Jom Kipur), zakończyła się w nocy z 7 na 8 października. Akcję prowadzili Niemcy wraz z Ukraińcami i Łotyszami pod dowództwem kapitana Ordnungspolizei Paula Degenhardta. Miejscem koncentracji i selekcji stał się plac Daszyńskiego. W wyniku działań hitlerowców do obozu zagłady w Treblince trafiło 40 tys. osób, na miejscu rozstrzelano 2 tys. (pochowano ich w dołach mogilnych przy ul. Kawiej). W okresie likwidacji getta odnotowano wiele udanych ucieczek. Pozostałych przy życiu Żydów (ok. 5–6 tys.) osadzono w „małym getcie” ograniczonym: od północy ul. Jaskrowską, od południa ul. Mostową, od zachodu chodnikiem ul. Senatorskiej, a od wschodu ul. Nadrzeczną.
Mieszkańcy „małego getta” pracowali w fabrykach przemysłu zbrojeniowego Hasag oraz w warsztatach rzemieślniczych. 4 stycznia 1943 urządzono łapankę i dokonano egzekucji 25 osób na Rynku Warszawskim (obecnie plac Bohaterów Getta). 300 osób wysłano wówczas do żydowskiej wsi (wtórnego getta) w Radomsku. W marcu 1943 hitlerowcy ujęli sześciu młodych partyzantów i zamordowali ich na cmentarzu żydowskim. 20 marca, w ramach tzw. akcji purimowej, podstępem zgromadzono na Rynku Warszawskim 127 osób, które natychmiast przewieziono na kirkut i stracono.
W „małym getcie” silnie widoczna była działalność podziemia. Kierowali nim dr Adam Wolberg oraz Mordechaj Zylberberg (Zilberberg), który popełnił samobójstwo 25 czerwca 1943 r., gdy Niemcy przypuścili decydujący szturm na getto i uderzyli na schrony przy ul. Nadrzecznej - doszło wtedy do samoobrony mieszkańców getta określanej też jako powstanie w getcie częstochowskim. Dzień później odbyła się selekcja na Rynku Warszawskim. Niektórych zabijano na miejscu, innych na cmentarzu. Z końcem czerwca 1943 „małe getto” przestało istnieć.
Pozostałe 3,9 tys. Żydów osadzono w częstochowskich zakładach koncernu Hasag: Apparatebau (fabryka „Peltzery”, później „1 Maja”, „Wełnopol”), Warthewerk (fabryka „Warta”) oraz Eisenhütte (Huta Częstochowa). Największy był pierwszy z nich, w którym wprowadzono regulamin taki jak w obozach koncentracyjnych. 20 lipca 1943, po dokonaniu selekcji, 400 osób zamordowano na cmentarzu żydowskim. W ostatnich miesiącach wojny liczba Żydów w Hasagach wzrosła do 10 tys. wskutek przywozu więźniów z getta łódzkiego oraz obozów pracy na ziemi kieleckiej i radomskiej (głównie ze Skarżyska-Kamiennej). W pierwszej połowie stycznia 1945 wywieziono do obozów koncentracyjnych w Rzeszy około połowę Żydów więzionych w częstochowskich obozach pracy.
Obozy Hasagu wyzwolono 17 stycznia 1945. Ocalało z nich 5200 Żydów, w tym 1518 częstochowian.
Ślady wspomnień z częstochowskiego getta można odnaleźć w utworach Irit Amiel ("Osmaleni"), Jerzego Einhorna ("Wybrany, aby żyć") i Ity Dimant ("Moja cząstka życia").
24 maja 1966 w ówczesnym RFN zakończył się wydaniem wyroku dożywocia proces kapitana Schutzpolizei Paula Degenhardta (ur. 5 stycznia 1895 w Landeshut na Śląsku), oskarżonego o wielokrotne morderstwa na terenie getta w Częstochowie.

</doc>
<doc id="186267" url="https://pl.wikipedia.org/wiki?curid=186267" title="Tartus">
Tartus

Tartus () – miasto portowe w zachodniej Syrii nad Morzem Śródziemnym, siedziba muhafazy Tartus.
Historia.
W przeszłości był ośrodkiem w Hrabstwie Trypolisu. W II połowie XX wieku stał się drugim, obok Latakii, regionalnym centrum gospodarczym. W 1966 został stolicą prowincji.
Tartus ma szczególne znaczenie dla syryjskich alawitów, którzy w 1990 stanowili 70% populacji miasta. Po wybuchu wojny domowej przeciwko rządom Baszszara al-Asada w 2011 w Tartusie i regionie mieszkańcy w większości opowiedzieli się za utrzymaniem rządów partii Baas i nie brali udziału w antyrządowych wystąpieniach.
Zabytki.
Głównym zabytkiem jest dawny kościół Naszej Pani z Tortosy zbudowany na początku XIII wieku przez krzyżowców, w stylu łączącym styl romański z wczesnym gotykiem. Świątynia stanowiła równocześnie warownię i była częścią twierdzy, która od XII wieku była główną fortecą templariuszy w Ziemi Świętej. Jest najlepiej zachowanym kościołem z okresu wypraw krzyżowych. Obecnie znajduje się tu muzeum archeologiczne z kolekcją fenickich i rzymskich sarkofagów oraz wizerunków Baala.
Baza morska.
Port Tartus był punktem bazowania Marynarki Wojennej ZSRR na wybrzeżu Morza Śródziemnego, na podstawie umowy z 1971 roku z rządem Syrii. W tym celu w 1977 roku sformowano tam dywizjon okrętów pomocniczych, a w 1984 stworzono punkt zabezpieczenia materiałowo-technicznego. Obejmuje on (od 1991 roku) trzy nabrzeża pontonowe i jednostkę warsztatową. Po rozpadzie ZSRR sukcesorem stała się Rosja, lecz w okresie 1996–2007 punkt nie był wykorzystywany. Obecnie znajduje się tu baza Marynarki Wojennej FR, personel bazy liczył około 100 osób w 2012. We wrześniu 2015 w bazie dyslokowanych było powyżej 1700 żołnierzy. Obecnie funkcjonowanie bazy jest usankcjonowane umową Rosja-Syria. W 2016 roku ogłoszono o przekształceniu punktu bazowania w bazę morską i zainstalowano tam rosyjskie rakiety przeciwlotnicze. W drugiej dekadzie XXI wieku Rosja ponownie zintensyfikowała swoją obecność wojskową w tym rejonie, a znaczenie bazy wzrosło wraz z zaangażowaniem militarnym Rosji od 2015 roku w wojnie w Syrii.

</doc>
<doc id="186268" url="https://pl.wikipedia.org/wiki?curid=186268" title="Równanie czwartego stopnia">
Równanie czwartego stopnia

Równanie czwartego stopnia – równanie algebraiczne postaci formula_1 przy formula_2
Rys historyczny.
W 1540 r. Lodovico Ferrari odkrył ogólną metodę redukcji równań czwartego stopnia do równań sześciennych. Razem z metodą rozwiązywania tych ostatnich opracowaną wcześniej przez Scipione del Ferro i Niccola Tartaglię pozwalało to rozwiązać wszystkie typy równań stopnia 4. Wyniki te zostały opublikowane przez Girolama Cardana w "Ars Magna" w 1545 r.
Najprostsze przypadki równań.
W pewnych przypadkach równanie
można rozwiązać prostszymi metodami.
Równanie dwukwadratowe.
Jeśli formula_3 czyli gdy jest postaci
to jest to równanie dwukwadratowe (bikwadratowe). Aby je rozwiązać, trzeba podstawić formula_4
Wówczas otrzymuje się równanie kwadratowe formula_5 które rozwiązuje się, używając formuły kwadratowej.
Równanie zwrotne.
Jeśli formula_6 oraz formula_7 czyli gdy jest postaci
to równanie jest równaniem zwrotnym. Rozwiązuje się je, dzieląc obie strony równania przez formula_8 i otrzymując
Podstawiając formula_10 otrzymuje się formula_11 i równanie kwadratowe:
z którego oblicza się formula_13 a potem wyznacza się formula_14
Równanie ze znanym jednym z pierwiastków.
Jeśli znajdzie się jeden pierwiastek formula_15 równania , to można na mocy twierdzenia Bézouta podzielić wielomian formula_16 przez formula_17 redukując równanie wyjściowe do równania trzeciego stopnia. Rozwiązując to równanie, można znaleźć wszystkie rozwiązania równania .
Redukcja równania ogólnego.
Równanie jest redukowalne do postaci
Wyjściowe równanie należy podzielić obustronnie przez formula_18 otrzymując:
Następnie stosuje się podstawienie formula_19 prowadzące do:
Po wymnożeniu otrzymuje się:
a po uporządkowaniu zmiennych względem wykładników potęgowych równanie przybiera postać:
Jeśli oznaczy się jako
to równanie zostało sprowadzone do postaci:
Tę redukcję można wykonać, stosując schemat Hornera, ponieważ formula_24 i więc poszukiwanie współczynników odpowiedniego wielomianu z formula_25 to faktycznie rozkładanie wielomianu względem potęg dwumianu formula_26
Rozwiązywanie równania zredukowanego.
Równanie zredukowane można rozwiązać analitycznie na kilka sposobów:
Metoda Descartes’a-Eulera.
Metoda Descartes’a-Eulera polega na rozwiązywaniu równań postaci
dla formula_27 (równanie nie jest dwukwadratowe).
Znajdowanie jednego pierwiastka.
Wprowadza się trzy zmienne formula_28 spełniające równanie
Wówczas
a stąd
Mnożąc obie strony przez 16 i podstawiając wyrażenia na formula_33 dane przez powyższe równania, otrzymuje się:
Każda trójka liczb formula_28 spełniająca równanie daje rozwiązanie formula_35 równania . Jeśli liczby formula_28 spełniają równania
to spełniają one również równanie . Jeśli równanie przekształci się do
to układ równań - jest wzorem Viète’a dla pewnego równania sześciennego. Używając metod na rozwiązywanie równań trzeciego stopnia, znajduje się pierwiastki formula_37 „równania rozwiązującego”:
Niech
Znajdowanie wszystkich pierwiastków.
„Równanie rozwiązujące”
ma pierwiastki formula_48
Następnie wyznacza się liczby formula_49 tak że formula_50 formula_51 formula_52 oraz formula_53
Wówczas liczby formula_54 spełniają równania -, a zatem również równanie . Otrzymuje się więc
oraz
a stąd
Skoro
to dla ostatniej równości używa się równań oraz formula_62 więc otrzymuje się równanie:
więc liczby
spełniają równanie . Są to wszystkie pierwiastki tego równania.
Równanie ma 4 różne pierwiastki rzeczywiste wtedy i tylko wtedy, gdy równanie ma 3 różne pierwiastki rzeczywiste.
gdzie nadal formula_54 są pierwiastkami równania .
Metoda Ferrariego.
Równanie przekształca się do
a następnie
Wprowadzamy nową niewiadomą formula_72 Dodając do wyrażenia w nawiasie równania po lewej stronie formula_73 można zapisać
czyli
Aby po obu stronach powyższego równania były pełne kwadraty, należy wybrać liczbę formula_73 tak aby wyróżnik wielomianu po prawej stronie był zerowy:
Równanie (17) można zapisać w postaci równania trzeciego stopnia względem formula_40
które można rozwiązać metodami del Ferro i Tartaglii. Zatem przy formula_40 będącym rozwiązaniem tego równania, wyrażenie
jest pełnym kwadratem i równanie zostaje zredukowane do:
Powyższe równanie jest więc redukowalne do równań kwadratowych (wystarczy skorzystać ze wzoru na różnicę kwadratów):

</doc>
<doc id="186270" url="https://pl.wikipedia.org/wiki?curid=186270" title="Rezerwat przyrody Bukowa Góra (województwo świętokrzyskie)">
Rezerwat przyrody Bukowa Góra (województwo świętokrzyskie)

Rezerwat przyrody Bukowa Góra – rezerwat leśny w gminie Kluczewsko, w powiecie włoszczowskim, w województwie świętokrzyskim.
Rezerwat położony jest w Paśmie Przedborsko-Małogoskim, na zboczach góry Buczyna, zwanej też Bukową Górą (334 m n.p.m.) – najwyższego wzniesienia powiatu włoszczowskiego. Leży w miejscowości Rączki. Wchodzi w skład Przedborskiego Parku Krajobrazowego. W pobliżu znajduje się rezerwat przyrody Murawy Dobromierskie.
Ochroną objęto fragment lasu liściastego o charakterze pierwotnym, z drzewostanem bukowym, z domieszką dębu, grabu, jaworu i klonu. 98% drzew stanowią buki.
Występują rzadkie zbiorowiska leśne: uboga buczyna niżowa, żyzna buczyna niżowa, sudecka oraz ciepłolubna buczyna storczykowa. W podszyciu występują: trzmielina brodawkowata, szakłak, leszczyna, kalina, jałowiec i głóg. Runo leśne występuje płatami, rosną w nim m.in. żłobik koralowy, przytulia wonna, wyka leśna, czerniec gronkowy, miejscami bluszcz pospolity, pluskwica europejska, lilia złotogłów, zawilec wielkokwiatowy, wawrzynek wilczełyko, buławnik czerwony, wielkokwiatowy i mieczolistny, obuwik pospolity. Z fauny – 37 gatunków ptaków lęgowych.
Przez rezerwat przechodzi czarny szlak turystyczny prowadzący z Białego Brzegu do Mrowiny, oraz 3 ścieżki edukacyjne.
Na terenie rezerwatu znajduje się stary szyb, wykopany w drugiej połowie XVIII wieku w celu poszukiwania złóż soli. Prowadzi do niego słabo oznakowany niebieski szlak, który w północnej części rezerwatu odchodzi na wschód od czarnego szlaku.

</doc>
<doc id="186272" url="https://pl.wikipedia.org/wiki?curid=186272" title="Renald z Châtillon">
Renald z Châtillon

Renald de Châtillon (ur. ok. 1125, zm. 4 lipca 1187) – książę-regent Antiochii w latach 1153-1160, następnie wasal Królestwa Jerozolimskiego i senior Zajordanii frankijskiej (Oultrejordain) od 1175 roku.
Pochodzenie.
Renald pojawia się w XII- i XIII-wiecznych tekstach frankojęzycznych jako Renaud/Renaut, Raynaus albo Renauz. W dokumentach łacińskich "Renaldus de Castellione, princeps Antiochiae" lub "Rainaldus de Castellione, princeps Antiochenus" był odnotowywany również jako Reginaldus albo Raynaldus (pol. forma imienia: Reginald). Określenie "de Castellione" (z Châtillon lub z Chastillon) mogło odnosić się zarówno do nazwy rodu, jak i miejsca urodzenia czy siedziby Renalda.
Próbę ustalenia gniazda rodowego Renalda podjął Charles du Fresne, sieur du Cange, zwracając uwagę na szampański ród Châtillonów, wywodzący się z Châtillon-sur-Marne. W starszej historiografii wskazywano również domniemanych rodziców Renalda (Henri de Châtillon-sur-Marne i Ermengarde de Montjay). Natomiast Joseph-François Michaud wysunął przypuszczenie o pochodzeniu Renalda z miejscowości Châtillon-sur-Indre w Turenii, uznając go za syna nieznanych bliżej rodziców z warstwy rycerskiej.
Teorie te nie uwzględniały źródeł z czasów Renalda z Châtillon, w których wspominano o jego krewnych. Kronikarz Ernoul nazwał Renalda bratem pana Gien, a Piotr z Blois potomkiem panów Châtillon, Semur i Bourbon. Opierając się na tych wzmiankach, Gustave Schlumberger wysunął przypuszczenie o pochodzeniu Renalda z burgundzkiego rodu Donzych, panów m.in. Semur-en-Brionnais, Gien-sur-Loire oraz Châtillon-sur-Loing (obecnie Châtillon-Coligny). Hipotetyczna filiacja zaproponowana przez Schlumbergera (Geoffroi II de Donzy, żonaty z przedstawicielką nieznanego rodu) została skorygowana przez Jeana Richarda (Hervé II de Donzy, żonaty z Mahaut Le Blanc) ze względów chronologicznych.
W Palestynie (1147-1153).
Renald przybył do Palestyny jako uczestnik II krucjaty w roku 1147, licząc sobie zapewne około 20 lat Nie mając większych perspektyw w ojczyźnie, postanowił pozostać na Bliskim Wschodzie. W 1151 roku zaciągnął się na służbę u króla jerozolimskiego Baldwina III. Wraz ze świtą monarchy udał się do Antiochii, gdzie poznał owdowiałą księżną Konstancję, wdowę po Rajmundzie z Poitiers. Renald spodobał się jej.
Małżeństwo z księżną Konstancją.
W roku 1153 Konstancja poślubiła Renalda, co spotkało się z niechęcią zarówno baronów, jak i formalnego seniora Antiochii, cesarza bizantyjskiego Manuela I Komnena. Para miała prawdopodobnie dwie córki:
Rządy w Antiochii (1153-1160).
Drugiego męża Konstancji ogłoszono oficjalnie księciem Antiochii. Renald prowadził agresywną politykę. Za namową cesarza Manuela, który obiecał uznać prawa księcia do władzy nad Antiochią, wypowiedział wojnę księciu Małej Armenii Torosowi. Odebrał mu okolice Aleksandretty, które podarował templariuszom. Od tej pory członkowie zakonu byli stronnikami Renalda.
Wkrótce potem książę zawarł układ z Torosem, skierowany przeciwko Bizancjum. Renald zaczął snuć plany inwazji na rządzony przez namiestnika cesarskiego, Jana Komnena, Cypr. Potrzebne do realizacji tego zamierzenia pieniądze dał Renaldowi, po ciężkich torturach, niechętny mu patriarcha Antiochii Emeryk. W 1156 roku oddziały Renalda złupiły doszczętnie Cypr i wzięły do niewoli namiestnika oraz wszystkich dostojników. Ewakuowały się z wyspy dopiero na wieść o zbliżaniu się floty bizantyjskiej.
Na początku 1159 roku dotarła do Renalda informacja o tym, że w stronę jego księstwa kieruje się silna armia, dowodzona osobiście przez cesarza Manuela. Książę nie miał złudzeń co do szans swoich wojsk w starciu z Bizantyjczykami. Udał się w worze pokutnym do obozu cesarskiego pod Mamistrą i tam publicznie ukorzył się przed cesarzem. Manuel przebaczył mu, postawił jednak trzy warunki. Po pierwsze, zamek w Antiochii miał być na każde żądanie oddany załodze bizantyjskiej. Po drugie, Renald miał oddać do dyspozycji cesarza oddział wojska. Po trzecie, patriarchat łaciński w Antiochii powinien być zastąpiony patriarchatem greckim. Z tego ostatniego postulatu cesarz zrezygnował, prawdopodobnie pod wpływem rozmów z królem Baldwinem, który wkrótce także przybył do cesarskiego obozu. Po tych ustaleniach, 12 kwietnia 1159 roku, Manuel uroczyście wkroczył do Antiochii. Podczas jego wjazdu Renald prowadził za uzdę cesarskiego konia.
Pobyt w niewoli (1160-1175).
Rządy Renalda w Antiochii zakończyły się w listopadzie 1160 roku, kiedy to w czasie jednej z łupieskich wypraw książę został wzięty do niewoli przez siły Nur ad-Dina, władcy Aleppo. Ani Antiocheńczycy, ani król Baldwin, ani cesarz Manuel nie zainteresowali się wykupieniem go z niewoli. Muzułmanie wypuścili go na wolność wraz z Joscelinem III de Courtenayem dopiero w 1175 roku.
Małżeństwo ze Stefanią z Milly.
Kilka miesięcy później Renald ożenił się ze Stefanią de Milly, córką Filipa de Milly, dziedziczką Karaku, wdową po Humphrey'u III z Toronu i Milesie de Plancy. Miał z nią prawdopodobnie jedną córkę:
Działalność polityczna i militarna w Zajordanii (1176-1187).
W Królestwie Jerozolimskim Renald należał do stronnictwa Lusignanów, Courtenayów i templariuszy. Nie zgadzał się z pokojową polityką Rajmunda z Trypolisu – nieustannie organizował napady na karawany muzułmańskie i pomniejsze oddziały zbrojne, co kilkukrotnie doprowadziło do zerwania rozejmu między Królestwem Jerozolimskim i Saladynem. Starał się zapobiec zbudowaniu przez niego jednego państwa islamskiego, co w konsekwencji musiało prowadzić do upadku Królestwa. Baldwin IV miał świadomość, tego, że jeśli Saladynowi uda się zjednoczyć świat muzułmański, to w końcu zmiażdży państwa Europejczyków i zajmie Jerozolimę, dlatego popierał działania Renalda.
W 1183 Renald zdobył port Ajla (zajęty przez Saladyna w grudniu 1170 roku). Natychmiast przystąpił do realizacji planu, z którym nosił się już od dłuższego czasu. Zwodował na Zatoce Akaba flotyllę pięciu galeonów. Dwa z nich zablokowały port w Ejlacie, zaś pozostałe zajęły się łupienie okrętów muzułmańskich na Morzu Czerwonym oraz nadmorskich miast. Korsarze splądrowali miasteczka na wybrzeżu Afryki, spalili statki w kilku arabskich portach i zatopili okręt wiozący pielgrzymów do Dżiddy. Ten ostatni czyn wywołał gwałtowną reakcję całego muzułmańskiego świata i nastawił wrogo do Franków wszystkich władców islamskich, nawet dotychczasowych ich sojuszników, co znacznie pogorszyło sytuację Królestwa Jerozolimskiego.
Pod koniec 1186 roku oddział Renalda zaatakował karawanę, w której podróżowała siostra Saladyna.
Według kroniki przypisywanej Ernulowi, skutkiem działań Renalda była także kolejna wojna z muzułmanami w 1187 roku, która doprowadziła do zajęcia przez nich prawie całego królestwa. Źródła arabskie podają jednak, że Saladyn i tak planował atak na Królestwo Jerozolimskie po wygaśnięciu rozejmu z 1186 roku i akcje Renalda były jedynie pretekstem. 
Sam Renald dostał się do niewoli w bitwie pod Hittin (4 lipca 1187). Następnie zaś został ścięty mieczem osobiście przez Saladyna.
W kulturze.
Jest jednym z bohaterów powieści "Król trędowaty" Zofii Kossak.
W filmie "Królestwo niebieskie" grał go Brendan Gleeson.

</doc>
<doc id="186273" url="https://pl.wikipedia.org/wiki?curid=186273" title="Dragon Rouge">
Dragon Rouge

Dragon Rouge (fr. "Czerwony Smok", pełna nazwa: Dragon Rouge: Ordo Draconis et Atri Adamantis) – nordycki zakon założony przez Thomasa Karlssona w święto Nowego Roku 1989-1990 w Szwecji zajmujący się czarną magią, okultyzmem, ścieżką lewej ręki.

</doc>
<doc id="186274" url="https://pl.wikipedia.org/wiki?curid=186274" title="Udev">
Udev

udev – system plików zastępujący starszą implementację (devfs) mechanizmu dynamicznej alokacji tzw. "plików urządzeń". Został wprowadzony w jądrze Linux począwszy od serii 2.6.
Możliwości udev.
W przeciwieństwie do tradycyjnego zarządzania "plikami urządzeń" w Linuksie udev nie przechowuje statycznego katalogu /dev. Zamiast tego w /dev umieszczane są jedynie pliki reprezentujące urządzenia faktycznie obecne w systemie. W odróżnieniu od devfs, udev działa w przestrzeni użytkownika i pozwala na znacznie swobodniejszą obsługę katalogu /dev. Przeniesienie obsługi /dev z jądra do przestrzeni użytkownika wywołało wiele dyskusji. Porównanie devfs i udev jest dostępne w archiwach kernel.org.
Najważniejsze zalety udev według powyższego dokumentu to:
Działanie.
udev pozwala posiadać reguły opisujące jaką nazwę powinno otrzymać dane urządzenie, niezależnie od tego w jaki sposób zostanie do systemu podłączone. Oznacza to, że w przypadku urządzeń zawierających się w klasie dysków (USB, cyfrowy aparat fotograficzny, pendrive i odtwarzacz MP3) mogą one być podłączane w różnej kolejności i do różnych kontrolerów/portów USB, a i tak otrzymają swoje stałe nazwy, np. /dev/camera, /dev/iriver. W przypadku devfs o nazwach decydowałaby kolejność podłączenia, a nazwy byłyby generowane na zasadzie dodania kolejnego numeru do typu urządzenia, np. /dev/sda0, /dev/sda1. udev umożliwia pisanie skryptów bazujących na nazwach urządzeń i mieć gwarancję, że po zmianie sposobu czy kolejności podłączenia urządzeń skrypty nadal będą działać prawidłowo.
Początkowo udev działał otrzymując informacje o zdarzeniach od /sbin/hotplug (który otrzymuje je od jądra) za każdym razem kiedy urządzenie jest dodawane lub usuwane z systemu. Aktualnie funkcje programu /sbin/hotplug zostały zaimplementowane w udev i nie jest on już potrzebny.
Autorzy.
udev zostało opracowane przez Grega Kroah-Hartmana we współpracy z Dane Stekloffem, Kayem Sieversem i wieloma innymi.

</doc>
<doc id="186276" url="https://pl.wikipedia.org/wiki?curid=186276" title="Rezerwat przyrody Barania Góra">
Rezerwat przyrody Barania Góra



</doc>
<doc id="186277" url="https://pl.wikipedia.org/wiki?curid=186277" title="Husajn Kamil">
Husajn Kamil

Husajn Kamil (arab. حسين كامل, ur. 21 listopada 1853 w Kairze, zm. 9 października 1917 tamże) – sułtan Egiptu i Sudanu od 19 grudnia 1914 do 9 października 1917. Syn wicekróla Isma’ila Paszy, starszy brat pierwszego króla nowożytnego Egiptu Fu’ada I. Objął sułtański tron Egiptu po obaleniu swojego bratanka Abbasa II Hilmiego przez Brytyjczyków. Za jego rządów Egipt stał się protektoratem brytyjskim, co przyczyniło się do końca osmańskiego panowania w tej części świata.

</doc>
<doc id="186278" url="https://pl.wikipedia.org/wiki?curid=186278" title="Rezerwat przyrody Barania Góra (województwo świętokrzyskie)">
Rezerwat przyrody Barania Góra (województwo świętokrzyskie)

Rezerwat przyrody Barania Góra – rezerwat leśny na terenie powiatu kieleckiego, w gminie Strawczyn. Rezerwat obejmuje południowe stoki Baraniej Góry w Paśmie Oblęgorskim nad miejscowością Oblęgorek, w granicach Suchedniowsko-Oblęgorskiego Parku Krajobrazowego i obszaru Natura 2000 Lasy Suchedniowskie.
Obszar chroniony utworzony został w 1994 r. w celu zachowania ze względów naukowych, dydaktycznych i turystycznych, naturalnych zróżnicowanych zbiorowisk leśnych i występującego tu bluszczu pospolitego. Drzewostan rezerwatu tworzy zespół leśny grądu subkontynentalnego w wariancie z jodłą oraz kwaśna buczyna górska. W zróżnicowanym gatunkowo drzewostanie występują dęby i buki o wymiarach pomnikowych. W rezerwacie występują chronione gatunki roślin naczyniowych: wroniec widlasty, wawrzynek wilczełyko, centuria pospolita i buławnik mieczolistny.
Przez rezerwat prowadzi czarny szlak z Oblęgorka na szczyt Baraniej Góry. Główny Szlak Świętokrzyski im. Edmunda Massalskiego oznaczony kolorem czerwonym biegnie grzbietem Baraniej Góry w sąsiedztwie rezerwatu, w odległości kilkudziesięciu metrów od jego granic.

</doc>
<doc id="186281" url="https://pl.wikipedia.org/wiki?curid=186281" title="Rezerwat przyrody Barcza">
Rezerwat przyrody Barcza

Rezerwat przyrody Barcza – rezerwat przyrody nieożywionej w gminie Zagnańsk, w powiecie kieleckim, w województwie świętokrzyskim. Leży w południowo-zachodniej części masywu góry Barcza, w pobliżu węzła drogowego Barcza łączącego drogę krajową S7 i drogę wojewódzką 750, po wschodniej stronie drogi S7.

</doc>
<doc id="186282" url="https://pl.wikipedia.org/wiki?curid=186282" title="Konrad III Hohenstauf">
Konrad III Hohenstauf

Konrad III (ur. 1093, zm. 15 lutego 1152 w Bambergu) – pierwszy król Niemiec z dynastii Hohenstaufów.
Syn Fryderyka I, księcia Szwabii i Agnieszki, córki cesarza Henryka IV.
W 1115 roku, z inicjatywy swojego wuja - cesarza Henryka V, został księciem Frankonii.
Rok później razem ze swoim starszym bratem - Fryderykiem II Jednookim był regentem Niemiec. 
Po śmierci Henryka w 1125 roku, Konrad bez skutku poparł starania brata o tron Niemiec.
W końcu, po śmierci Lotara III w 1138 roku, Konrad został wybrany na króla i koronowany, ale nigdy nie został cesarzem.
Razem z Ludwikiem VII brał udział w II krucjacie. Ignorując wskazówki bizantyjskich dowódców poprowadził swoje wojska przez środek Anatolii. W okolicach Doryleum, w połowie drogi pomiędzy Konstantynopolem i Antiochią jego wojska zostały wybite a on sam ledwie uszedł z życiem. Po powrocie miał kłopoty ze zdrowiem i na łożu śmierci na swego następcę wyznaczył towarzysza z wyprawy krzyżowej Fryderyka, późniejszego cesarza Fryderyka I Barbarossę, pomijając swojego syna.
Małżeństwa i potomstwo.
Konrad był dwukrotnie żonaty. W 1115 poślubił z Gertrudę von Komburg (zm. 1130-31), a po jej śmierci w 1136 ożenił się z Gertrudą von Sulzbach (zm. 14 kwietnia 1146), siostrą Berty - żony cesarza bizantyńskiego - Manuela I Komnena.
Konrad i Gertruda mieli razem dwóch synów:

</doc>
<doc id="186284" url="https://pl.wikipedia.org/wiki?curid=186284" title="Rezerwat przyrody Białe Ługi">
Rezerwat przyrody Białe Ługi

Rezerwat przyrody Białe Ługi – rezerwat torfowiskowy w gminie Daleszyce, w powiecie kieleckim, w województwie świętokrzyskim. Leży w granicach Cisowsko-Orłowińskiego Parku Krajobrazowego.
Największe na obszarze wyżyn polskich torfowisko wysokie. Strefę centralną wododziałową zajmują torfowiska wysokie i przejściowe, a strefy skrzydłowe, w których formują się odpływające w różne strony rzeki Trupień i Czarna, opanowały niskie torfowiska olesowe. Swoje powstanie zawdzięcza warstwie nieprzepuszczalnych iłów. Około 33% powierzchni rezerwatu zajmuje roślinność torfowiskowa: żurawina błotna, modrzewnica zwyczajna, rosiczka okrągłolistna i inne. Wśród obszarów leśnych na uwagę zasługuje szereg oligotroficznych i eutroficznych zbiorowisk olsów, łęgów, grądów niskich oraz oligotroficznych borów suchych i wilgotnych. Występują tu rzadkie gatunki roślin: rosiczka okrągłolistna, rosiczka długolistna, tajęża jednostronna, wątlik błotny, żurawina, borówka bagienna oraz liczne storczyki i wełnianka, pokrywając torfowisko podczas kwitnienia. Osobliwością rezerwatu jest gniazdujący bocian czarny.

</doc>
<doc id="186285" url="https://pl.wikipedia.org/wiki?curid=186285" title="Ośrodek Badania Opinii Publicznej">
Ośrodek Badania Opinii Publicznej



</doc>
<doc id="186288" url="https://pl.wikipedia.org/wiki?curid=186288" title="Rezerwat przyrody Biesak-Białogon">
Rezerwat przyrody Biesak-Białogon

Rezerwat przyrody Biesak-Białogon – rezerwat przyrody nieożywionej położony w granicach miasta Kielce, w województwie świętokrzyskim. Leży w obrębie Chęcińsko-Kieleckiego Parku Krajobrazowego.
Biesak-Białogon znajduje się w południowo-zachodniej części Kielc, u podnóża Kamiennej Góry. W rezerwacie znajdują się odsłonięte piaskowce i mułowce dolnego kambru, a także niewielkie jeziorko powstałe w wyniku zalania wodą dawnego kamieniołomu.
Nieczynny kamieniołom otoczony jest rozległym parkiem leśnym potocznie zwanym „stadionem” (od znajdującego się tu przed wojną toru wyścigów konnych). W rezerwacie występują następujące zespoły roślinne lasu: subkontynentalny bór świeży oraz kontynentalny bór mieszany w dwóch wariantach – typowym i grądowym. W drzewostanie dominuje sosna, w domieszce występuje dąb, buk, jodła i topola osika.
Według obowiązującego planu ochrony ustanowionego w 2004 roku, obszar rezerwatu objęty jest ochroną czynną i krajobrazową.
Rezerwat jest punktem początkowym zielonego szlaku spacerowego prowadzącego do Słowika.

</doc>
<doc id="186290" url="https://pl.wikipedia.org/wiki?curid=186290" title="Three Dollar Bill Y'all">
Three Dollar Bill Y'all



</doc>
<doc id="186291" url="https://pl.wikipedia.org/wiki?curid=186291" title="Rezerwat przyrody Chelosiowa Jama">
Rezerwat przyrody Chelosiowa Jama

Rezerwat przyrody Chelosiowa Jama – rezerwat przyrody nieożywionej w gminie Piekoszów, w powiecie kieleckim, w województwie świętokrzyskim. Leży w granicach Chęcińsko-Kieleckiego Parku Krajobrazowego. Na terenie rezerwatu, w nieczynnym kamieniołomie w Jaworznie, znajdują się jaskinie: Chelosiowa Jama – Jaskinia Jaworznicka, Jaskinia Pajęcza, Duża Dziura w Jaworzni i Schronisko Krótkie w Jaworzni.

</doc>
<doc id="186292" url="https://pl.wikipedia.org/wiki?curid=186292" title="Rezerwat przyrody Ciechostowice">
Rezerwat przyrody Ciechostowice

Rezerwat przyrody Ciechostowice – rezerwat leśny w gminie Bliżyn, w powiecie skarżyskim, w województwie świętokrzyskim. W niektórych źródłach występuje pod nazwą "Rezerwat Modrzewiowy w Nadleśnictwie Skarżysko".
Obejmuje fragment płaskiego wzniesienia. Przez rezerwat przechodzi niebieski szlak turystyczny ze Skarżyska-Kamiennej (Pogorzałe) do Kuźniaków oraz czarny szlak turystyczny z Sołtykowa do Bliżyna.
Rezerwat bierze swoją nazwę od znajdującej się w pobliżu miejscowości Ciechostowice (gmina Szydłowiec).

</doc>
<doc id="186293" url="https://pl.wikipedia.org/wiki?curid=186293" title="Roots">
Roots



</doc>
<doc id="186295" url="https://pl.wikipedia.org/wiki?curid=186295" title="Pogrom">
Pogrom

Pogrom (z : "po gromu", po gromie, po uderzeniu pioruna) – zadanie komuś zupełnej klęski, rozgromienie wojsk nieprzyjaciela, wymordowanie wielu ludzi, unicestwienie, wybicie. 
Termin ten zaczął być powszechnie rozpoznawany od 1905 roku, kiedy jako pojęcie pochodzące z języka rosyjskiego ("po gromu": po gromie, po uderzeniu pioruna), był używany przez angielską prasę do opisu ówczesnych 
tragicznych antysemickich wydarzeń w Imperium rosyjskim – m.in. ekscesów tzw. Czarnej Sotni; odnosi się do gwałtownych wystąpień jednej grupy ludności przeciw drugiej, przede wszystkim wiążących się z prześladowaniem mniejszości narodowych i religijnych, w których zakres wchodzą: zabójstwa, gwałty, pobicia, zranienia, zniszczenia dobytku, rabunek – przy czym nie muszą one występować wszystkie, by wydarzenie można było uznać za "pogrom". Ze zjawiskiem tym wiążą się: konflikt między grupami, stanowiący jego grunt i narastająca atmosfera pogromowa – powiązane z prowokacją, dezinformacją i propagandą (zob. "Protokoły mędrców Syjonu").
Współcześnie jest to słowo używane najczęściej w odniesieniu do zbiorowych, brutalnych ataków na przedstawicieli mniejszości narodowych, bywa również uogólniane jako wszelki grupowy akt przemocy skierowany przeciw jakiejś grupie narodowościowej lub religijnej, często połączony z niszczeniem własności jej członków: domów, miejsc pracy, miejsc kultu. 
Do pogromów dochodzi zarówno spontanicznie lub planowo, gdy są one prowokowane.
Geneza pojęcia.
Pojęcie "pogromu" rozprzestrzeniło się na przełomie XIX i XX wieku w związku z trzema falami antyżydowskiej przemocy na terenach Imperium Rosyjskiego. Po zamachu na cara Aleksandra II w 1881, dokonanym przez organizację Narodnaja Wola, przez miasta i wsie przetoczyła się fala przemocy, która objęła około 250 przypadków masowego bicia żydowskich mieszkańców miast i wsi oraz dewastacji i grabieży ich domów i sklepów. Przyczyną ekscesów było kolektywne (i fałszywe) obwinienie Żydów o zabójstwo cara. Do drugiej fali przemocy doszło w latach 1903–1906 w związku z walką antycarskich rewolucjonistów ze stronnikami reakcji, jak również z wojną Rosji z Japonią. Ciąg pomówień antyżydowskich (por. Protokoły mędrców Syjonu) oraz działalność bojówek Czarnej Sotni, otwarcie nawołujących do przemocy, zebrały żniwo 690 pogromów i ekscesów dokonanych na Żydach.
Podczas trzeciej fali przemocy, która rozlała się w latach 1919–1921 w trakcie rosyjskiej wojny domowej, doszło do 1326 pogromów i antyżydowskich ekscesów, w których zginęło co najmniej 50-60 tysięcy osób. Niektóre mordy przybierały postać masakr całych dzielnic żydowskich: w Proskurowie (obecnie Chmielnicki) w przeciągu kilku godzin zamordowano ponad 1700 osób.
Według historyka Piotra Gontarczyka określenie „pogrom Żydów” bywa niekiedy nadużywane wobec wydarzeń będących w istocie zamieszkami bądź obopólnym konfliktem; może być także nacechowane emocjonalnie i ideologicznie. Przykładowo – według Gontarczyka – w przypadku pogromu w Przytyku jego stosowanie jest powtarzaniem jednej z tez propagandy przedwojennej, żydowskiej prasy, podobnie jak endeckie określenie „wojna polsko-żydowska”.
Wcześniejsze pogromy.
"De facto" zjawisko pogromów ma skalę o wiele szerszą i długą historię. Pogromy Żydów miały wcześniej miejsce w wielu krajach średniowiecznej Europy, zwłaszcza zachodniej (Anglia, Francja, Niemcy), co spowodowało ich migrację do zapewniającego im bezpieczeństwo Królestwa Polskiego. Ówczesnym pogromom sprzyjały chrześcijańskie uprzedzenia wobec Żydów rozbudzone zwłaszcza w czasie krucjat. Jeszcze wcześniej pogromy miały miejsce już w starożytnym Rzymie, gdzie ich ofiarą padali z powodów religijnych zarówno Żydzi, jak i chrześcijanie.
Pogromy innych grup etnicznych.
Zjawisko pogromów nie ogranicza się jednak wyłącznie do europejskiego kręgu kulturowego i antysemityzmu. W kategoriach tych można rozpatrywać także prześladowania:

</doc>
<doc id="186296" url="https://pl.wikipedia.org/wiki?curid=186296" title="Rezerwat przyrody Cisów im. prof. Zygmunta Czubińskiego">
Rezerwat przyrody Cisów im. prof. Zygmunta Czubińskiego

Rezerwat przyrody Cisów im. prof. Zygmunta Czubińskiego – rezerwat leśny w gminie Daleszyce, w powiecie kieleckim, w województwie świętokrzyskim. Leży około 1 km na północ od wsi Cisów, w granicach Cisowsko-Orłowińskiego Parku Krajobrazowego.
Las reprezentuje zespół żyznej buczyny karpackiej. Drzewostan liczy 130–180 lat, a tworzy go głównie buk i jodła z domieszką dębu bezszypułkowego i jaworu, miejscami występuje sosna i modrzew. Z ciekawszych gatunków flory występują tu m.in.: żywiec cebulkowy, żywiec gruczołowaty, gajowiec żółty, dąbrówka rozłogowa, konwalia majowa, czworolist pospolity, bluszcz pospolity, przytulia wonna, kokoryczka okółkowa, kopytnik pospolity.
Rezerwat nazwano na cześć profesora Zygmunta Czubińskiego (1912–1967), który zabiegał o jego utworzenie.
Turystyka.
Przez rezerwat przechodzi:

</doc>
<doc id="186298" url="https://pl.wikipedia.org/wiki?curid=186298" title="Rezerwat przyrody Dalejów">
Rezerwat przyrody Dalejów

Rezerwat przyrody Dalejów – rezerwat leśny w gminie Bliżyn, w powiecie skarżyskim, w województwie świętokrzyskim. Leży w granicach Suchedniowsko-Oblęgorskiego Parku Krajobrazowego oraz specjalnego obszaru ochrony siedlisk Natura 2000 Lasy Suchedniowskie PLH260010.
Rezerwat przyrody Dalejów jest punktem początkowym czarnego szlaku turystycznego prowadzącego do Suchedniowa. Przez rezerwat przechodzi zielony szlak turystyczny z Bliżyna do Zagnańska.
Na terenie rezerwatu znajduje się Piekło Dalejowskie, a w pobliżu rezerwaty „Bliżyn – Kopalnia Ludwik” oraz „Świnia Góra”, a także Brama piekielna. Obowiązuje plan ochrony ustanowiony w 2002 r..

</doc>
<doc id="186299" url="https://pl.wikipedia.org/wiki?curid=186299" title="Rezerwat przyrody Dziki Staw">
Rezerwat przyrody Dziki Staw

Rezerwat przyrody Dziki Staw – rezerwat wodny w gminie Rytwiany, w powiecie staszowskim, w województwie świętokrzyskim.
W okolicach krasowego jeziorka rosną rzadkie: paproć salwinia pływająca i zachodniokarpacki chaber ostrołuskowy. Do najciekawszych zbiorowisk należą: zbiorowisko modrzewia i szczawiku zajęczego, zespół szuwaru trzcinowego z salwinią pływającą i zespół lasu łęgowego. Z roślin występują: bobrek trójlistkowy, rogatek krótkoszyjkowy, rdestnica połyskująca i mech zdrojek. Z fauny spotkać można: kaczkę krzyżówkę, perkoza, czernicę, łyskę, głowienkę, cyrankę, bociana czarnego, piżmaki, błotniaka stawowego, karasia, płoć, lina i okonia.

</doc>
<doc id="186300" url="https://pl.wikipedia.org/wiki?curid=186300" title="Kapella">
Kapella

Kapella ("Alfa Aurigae", "α Aur") – najjaśniejsza gwiazda w konstelacji Woźnicy i zarazem szósta pod względem jasności gwiazda na nocnym niebie. Jest oddalona od Słońca o około 43 lata świetlne.
Nazwa.
Gwiazda nosi tradycyjną nazwę Kapella, która wywodzi się od łacińskiego , oznaczającego ‘kózkę’. Nazwa ta występuje już w pismach Maniliusza, Owidiusza i Pliniusza. Rzymianie określali tę gwiazdę także imieniem Amaltei, mitycznej kozy (lub nimfy), która wykarmiła Jowisza. Termin "Aix" (‘koza’) występujący u Ptolemeusza prawdopodobnie stał się źródłem arabskiego "al ʽayyūḳ"; stąd wywodzą się nazwy takie jak Alhajoth. Międzynarodowa Unia Astronomiczna w 2016 roku formalnie zatwierdziła użycie nazwy Kapella dla określenia składnika Aa tej gwiazdy.
Charakterystyka obserwacyjna.
Kapella jest interesującym obiektem jako jedna z najlepiej poznanych niezaćmieniowych gwiazd spektroskopowo podwójnych (składniki oznaczone są Alfa Aurigae Aa i Ab). Jasna Kapella ma też wielu wizualnych (pozornych) towarzyszy, gwiazd przypadkowo sąsiadujących z nią na niebie. Są one oznaczone literami od B do R, jednak para słabych gwiazd Alfa Aurigae H i L jest rzeczywiście z nią związana grawitacyjnie.
Ruch własny.
Ruch własny Kapelli jest równoległy do ruchu jądra niedalekiej gromady otwartej Hiad. Także wiek tych gwiazd, oceniany na podstawie modeli ewolucji, wskazuje na ich wspólne pochodzenie.
Kapella oddala się od Słońca w ruchu wokół Centrum Galaktyki. Według pomiarów sondy Hipparcos, w okresie od 210 do 160 tysięcy lat p.n.e. była najjaśniejszą gwiazdą nocnego nieba. Największą jasność (−0,82) miała 240 tysięcy lat p.n.e., gdy była oddalona od Słońca o 27,9 roku świetlnego, jednak wtedy jaśniejszy był Aldebaran.
Charakterystyka fizyczna.
Alfa Aurigae A.
Widoczną gołym okiem Kapellę tworzą dwa bardzo podobne żółte olbrzymy należące do typu widmowego G. Ich jasności przekraczają jasność Słońca około 80-krotnie, mają one także kilkakrotnie większe rozmiary. Obiegają wspólny środek masy w odległości nieco większej od 100 milionów kilometrów (0,72 au) z okresem orbitalnym równym 104 dni.
Kapella jest źródłem promieniowania rentgenowskiego powstającego prawdopodobnie w wyniku aktywności magnetycznej na powierzchni jednej z gwiazd (lub obu). Kapella była pierwszą gwiazdą sfotografowaną z wykorzystaniem optycznej interferometrii wielkobazowej, podczas obserwacji prowadzonych przez COAST (Cambridge Optical Aperture Synthesis Telescope) w 1995 roku.
Alfa Aurigae HL.
Alfa Aurigae jest gwiazdą poczwórną – główną parę obiega w odległości około (jednej szóstej roku świetlnego) drugi układ podwójny, złożony ze słabych czerwonych karłów. Mają one obserwowaną wielkość gwiazdową odpowiednio 10,2 i 13,7 i typ widmowy M2 i M4. Ich jasność to odpowiednio 1,2% i 0,048% jasności Słońca, mają promienie 0,56 i 0,25 i masy 0,3 i 0,1 . Karły te noszą oznaczenia Alfa Aurigae H i L (lub Ha i Hb).
Znaczenie kulturowe.
Kapella tradycyjnie jest postrzegana jako lewe ramię Woźnicy lub też, jak sama nazwa wskazuje, powożona przez niego koza. Zwracała uwagę ludzi jako najbliższa północnego bieguna niebieskiego z jasnych gwiazd (Gwiazda Polarna jest stosunkowo słaba). W Starożytnym Egipcie wiązano ją z bogiem Ptahem; według Lockyera co najmniej pięć egipskich świątyń było zorientowanych w kierunku, którym zachodziła Kapella. Akadyjczycy nazywali tę gwiazdę "Dil-gan I-ku", „Posłaniec światła”, lub "Dil-gan Babili", „Opiekuńcza gwiazda Babilonu”. Była ona ważna dla wielu kultur także spoza kręgu bliskowschodniego i śródziemnomorskiego. Hindusi nazywali ją "Brahma Ridaya", „Serce Brahmy”. Dla Inków była to "Colca". W astrologii ma przynosić cywilne i wojskowe zaszczyty oraz bogactwo. Rzymianie wiązali ją z deszczami i sezonem sztormów na Morzu Śródziemnym.

</doc>
<doc id="186301" url="https://pl.wikipedia.org/wiki?curid=186301" title="Capella">
Capella

Capella – miasto w Australii, w stanie Queensland.

</doc>
<doc id="186302" url="https://pl.wikipedia.org/wiki?curid=186302" title="Rezerwat przyrody Gagaty Sołtykowskie">
Rezerwat przyrody Gagaty Sołtykowskie

Rezerwat przyrody Gagaty Sołtykowskie – rezerwat przyrody nieożywionej w gminie Stąporków, w powiecie koneckim, w województwie świętokrzyskim. Utworzony 25 lipca 1997 roku. Zajmuje powierzchnię 13,88 ha (akt powołujący podawał 13,33 ha). Numer ewidencyjny WKP: 063.
Celem ochrony jest zachowanie ze względów naukowych, dydaktycznych i turystycznych, odsłonięć skał dolnojurajskich oraz interesujących okazów mineralogicznych i paleontologicznych wraz ze zbiorowiskami leśnymi i zbiornikami wodnymi, z całym bogactwem grzybów, roślin i fauny.
Do 1977 roku wydobywano na terenie rezerwatu glinę ceramiczną. Pozostało po tym wyrobisko z odsłonięciami dolnojurajskich iłów i mułków poprzetykanych warstwami piaskowca. Można tam znaleźć jeszcze teraz gagaty (odmianę węgla brunatnego używaną w jubilerstwie) oraz różnorodne formy syderytów. Obok wyrobiska znajdują się odkryte w 1999 r. wyraźne tropy dwóch gatunków dinozaurów. Obecnie tworzony jest tzw. „Środkowoeuropejski Dinopark”.

</doc>
<doc id="186304" url="https://pl.wikipedia.org/wiki?curid=186304" title="Mistrzostwa Świata w Piłce Nożnej 1966 (składy)">
Mistrzostwa Świata w Piłce Nożnej 1966 (składy)

Składy finalistów Mistrzostw Świata w Piłce Nożnej w 1966 rozgrywanych w Anglii.
 Anglia
Trener: Alf Ramsey
Gordon Banks, Ron Springett, Peter Bonetti, George Cohen, Ramon Wilson, Jack Charlton, Bobby Moore, Jimmy Armfield, Gerry Byrne, Ron Flowers, Norman Hunter, Ian Callaghan, Alan Ball, Bobby Charlton, John Connelly, Terry Paine, George Eastham, Jimmy Greaves, Geoff Hurst, Martin Peters, Roger Hunt, Nobby Stiles
 Argentyna
Trener: Juan Carlos Lorenzo
José Rafael Albrecht, Luis Artime, Oscar Calics, Mario Chaldú, Roberto Ferreiro, Hugo Gatti, Alberto Mario González, Rolando Irusta, Nelson López, Silvio Marzolini, Oscar Más, Ermindo Onega, José Omar Pastoriza, Roberto Perfumo, Antonio Rattín, Alfredo Rojas, Antonio Roma, Juan Carlos Sarnari, Carmelo Simeone, Jorge Raúl Solari, Aníbal Tarabini, José Varacka
 Brazylia
Trener: Vicente Feola
Alcindo, Altair, Bellini, Brito, Denílson, Djalma Santos, Edu, Fidélis, Garrincha, Gérson, Gilmar, Jairzinho, Lima, Manga, Orlando, Paraná, Paulo Henrique, Pelé, Rildo, Silva, Tostão, Zito
 Bułgaria
Trener: Rudolf Vytlačil
Stefan Abadżiew, Widin Apostołow, Georgi Asparuchow, Iwan Dawidow, Iwan Dejanow, Dinko Dermendżiew, Boris Gaganełow, Ewgeni Janczowski, Iwan Kolew, Aleksandyr Kostow, Nikoła Kotkow, Stojan Kitow, Dimityr Łargow, Wasił Metodiew, Georgi Najdenow, Dimityr Penew, Aleksandyr Szałamanow, Simeon Simeonow, Dimityr Jakimow, Dobromir Żeczew, Petyr Żekow
 Chile
Trener: Luis Álamos
Pedro Araya, Hugo Berly, Carlos Campos, Humberto Cruz, Humberto Donoso, Luis Eyzaguirre, Elias Figueroa, Alberto Fouillioux, Adán Godoy, Roberto Hodge, Honorino Landa, Rubén Marcos, Juan Olivares, Ignacio Prieto, Jaime Ramírez Banda, Orlando Ramírez, Leonel Sánchez, Armando Tobar, Francisco Valdés, Alberto Valentini, Hugo Villanueva, Guillermo Yávar
 Francja
Trener: Henri Guérin
Marcel Artelesa, Marcel Aubour, Edmond Baraffe, Joseph Bonnel, Bernard Bosquier, Robert Budzynski, Georges Carnus, André Chorda, Néstor Combin, Didier Couécou, Héctor De Bourgoing, Gabriel De Michèle, Jean Djorkaeff, Philippe Gondet, Gérard Hausser, Yves Herbet, Robert Herbin, Lucien Muller, Jean-Claude Piumi, Laurent Robuschi, Johnny Schuth, Jacques Simon
 Hiszpania
Trener: José Villalonga
Amancio Amaro, Antonio Betancort, Luis del Sol, Josep María Fusté, Francisco Gallego, Francisco Gento, Jesús Glaría, José Ángel Iribar, Carlos Lapetra, Marcelino Martínez, Ferran Olivella, Joaquin Peiro, Pirri, Severino Reija, Miguel Reina, Feliciano Rivilla, Adelardo Rodríguez, Manuel Sanchís, Eladio Silvestre, Luis Suárez, José Ufarte, Ignacio Zoco
 Korea Północna
Trener: Myung Rye-hyun
An Se-bok, Ha Jung-won, Han Bong-zim, Im Seung-hwi, Kang Bong-chil, Kang Ryong-woon, Ke Seung-woon, Kim Bong-hwan, Kim Seung-il, Kim Young-kil, Lee Chang-myung, Li Dong-woon, Li Chi-an, Lee Keun-hak, Lim Zoong-sun, Oh Yoon-kyung, Pak Doo-ik, Pak Li-sup, Pak Seung-zin, Ryoo Chang-kil, Shin Yung-kyoo, Yang Seung-kook
 Meksyk
Trener: Ignacio Trelles
Enrique Borja, Ignacio Calderón, Antonio Carbajal, Arturo Chaires, Ernesto Cisneros, Jesús del Muro, Isidoro Díaz, Javier Fragoso, José Gonzalez, Guillermo Hernández, Francisco Jara, Ignacio Jáuregui, Magdaleno Mercado, Elías Muñoz, Ramiro Navarro, Gabriel Núñez, Aaron Padilla, Gustavo Peña, Luis Regueiro, Salvador Reyes, Felipe Ruvalcaba, Javier Vargas
 RFN
Trener: Helmut Schön
Franz Beckenbauer, Günter Bernard, Albert Brülls, Lothar Emmerich, Jürgen Grabowski, Helmut Haller, Sigfried Held, Horst-Dieter Höttges, Heinz Hornig, Werner Krämer, Max Lorenz, Friedel Lutz, Sepp Maier, Wolfgang Overath, Bernd Patzke, Wolfgang Paul, Karl-Heinz Schnellinger, Willi Schulz, Uwe Seeler, Klaus-Dieter Sieloff, Hans Tilkowski, Wolfgang Weber
 Portugalia
Trener: Otto Glória
José Augusto, Alexandre Baptista, José Carlos, Joaquim Carvalho, Mário Coluna, Hilário Conceição, Manuel Duarte, Eusébio, Fernando Cruz, Alberto Festa, Ernesto Figueiredo, Germano Figueiredo, Jaime Graça, Américo Lopes, João Lourenço, Vicente Lucas, João Morais, José Pereira, Peres, Custódio Pinto, António Simões, José Torres
 Szwajcaria
Trener: Alfredo Foni
Willy Allemann, Kurt Armbruster, Heinz Bäni, René Brodmann, Richard Dürr, Léo Eichmann, Karl Elsener, Hansruedi Führer, Vittore Gottardi, André Grobéty, Robert Hosp, Fritz Künzli, Jakob Kuhn, Werner Leimgruber, Karl Odermatt, Mario Prosperi, René-Pierre Quentin, Jean-Claude Schindelholz, Heinz Schneiter, Xavier Stierli, Ely Tacchella, Georges Vuilleumier
 Urugwaj
Trener: Ondino Viera
Eliseo Álvarez, Emilio Álvarez, Omar Caetano, Julio Cortés, Nelson Díaz, Víctor Espárrago, Pablo Forlán, Néstor Gonçalves, Jorge Manicera, Ladislao Mazurkiewicz, Domingo Pérez, Luis Ramos, Pedro Rocha, José Sasía, Héctor Salvá, Héctor Silva, Roberto Sosa, Walter Taibo, Horacio Troche, Luis Ubiñas, José Urruzmendi, Milton Viera
 Węgry
Trener: Lajos Baróti
Flórián Albert, Ferenc Bene, János Farkas, Máté Fenyvesi, István Géczi, József Gelei, Kálmán Ihász, Benő Káposzta, Imre Mathesz, Sándor Mátrai, Kálmán Mészöly, Dezső Molnár, Antal Nagy, István Nagy, Lajos Puskás, Gyula Rákosi, Ferenc Sipos, Kálmán Sóvári, Antal Szentmihályi, Gusztáv Szepesi, Lajos Tichy, Zoltán Varga
 Włochy
Trener: Edmondo Fabbri
Enrico Albertosi, Roberto Anzolin, Paolo Barison, Giacomo Bulgarelli, Tarcisio Burgnich, Giacinto Facchetti, Romano Fogli, Aristide Guarneri, Francesco Janich, Antonio Juliano, Spartaco Landini, Gianfranco Leoncini, Giovanni Lodetti, Sandro Mazzola, Luigi Meroni, Ezio Pascutti, Marino Perani, Pierluigi Pizzaballa, Gianni Rivera, Francesco Rizzo, Roberto Rosato, Sandro Salvadore
 ZSRR
Trener: Nikołaj Morozow
Walentin Afonin, Anatolij Baniszewskij, Wiktor Bannikow, Igor Czislenko, Wasilij Daniłow, Wiktor Gietmanow, Lew Jaszyn, Anzor Kawazaszwili, Murtaz Churcilawa, Galimzian Chusainow, Aleksiej Korniejew, Eduard Małofiejew, Eduard Markarow, Slawa Metreweli, Łeonid Ostrowski, Władimir Ponomariow, Wałerij Porkujan, Jożef Sabo, Wiktor Serebrianikow, Albert Szestierniow, Giorgi Siczinawa, Walerij Woronin

</doc>
<doc id="186305" url="https://pl.wikipedia.org/wiki?curid=186305" title="Rezerwat przyrody Gaj">
Rezerwat przyrody Gaj

Rezerwat przyrody Gaj – leśny rezerwat przyrody w gminie Jędrzejów, w powiecie jędrzejowskim, w województwie świętokrzyskim.
Oprócz obuwika na terenie rezerwatu występują następujące rośliny objęte ochroną całkowitą lub częściową: barwinek pospolity, podkolan biały, kruszyna pospolita, kalina koralowa, kopytnik pospolity, pierwiosnka lekarska, marzanka wonna, konwalia majowa. Ponadto występuje tu jeden objęty ochroną gatunek grzyba – sromotnik bezwstydny.
W raporcie o stanie środowiska województwa kieleckiego w 1993 r. stan tego rezerwatu oceniono jako dobry.
Obejmuje on obszar niewysokiego wzniesienia, zbudowanego ze skał węglanowych górnokredowych, głównie margli oraz tereny z nim sąsiadujące, porośnięte lasem. Przeważa roślinność typowa dla grądu sosnowo-dębowego.
Kompleks leśny znajdujący się na północy gminy oraz przylegające do niego części terenów wsi Tarszawa i Chorzewa włączone zostały w obręb wielkoprzestrzennego systemu obszarów chronionych województwa świętokrzyskiego jako część Włoszczowsko-Jędrzejowskiego Obszaru Chronionego Krajobrazu.

</doc>
<doc id="186306" url="https://pl.wikipedia.org/wiki?curid=186306" title="Rezerwat przyrody Góra Dobrzeszowska">
Rezerwat przyrody Góra Dobrzeszowska

Rezerwat przyrody Góra Dobrzeszowska – leśny rezerwat przyrody w gminie Łopuszno, w powiecie kieleckim, w województwie świętokrzyskim.
Rezerwat leży na szczycie Góry Dobrzeszowskiej, w pobliżu zachodniego krańca miejscowości Dobrzeszów.
Przez rezerwat przechodzi niebieski szlak turystyczny ze Skarżyska-Kamiennej (Pogorzałe) do Kuźniaków.

</doc>
<doc id="186307" url="https://pl.wikipedia.org/wiki?curid=186307" title="Rezerwat przyrody Góra Jeleniowska">
Rezerwat przyrody Góra Jeleniowska

Rezerwat przyrody Góra Jeleniowska – częściowy rezerwat przyrody nieożywionej w gminie Nowa Słupia, w powiecie kieleckim, w województwie świętokrzyskim. Leży w Pasmie Jeleniowskim Gór Świętokrzyskich, w granicach Jeleniowskiego Parku Krajobrazowego.
Rezerwat obejmuje część grzbietu leżącego na zachód od szczytu Góry Jeleniowskiej. Znajduje się około 1,5 km na wschód od miejscowości Paprocice. Obejmuje wydzielenia 57 c, d, na terenie leśnictwa Jeleniów (obręb Nieskurzów, nadleśnictwo Łagów).
Przez rezerwat przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.

</doc>
<doc id="186311" url="https://pl.wikipedia.org/wiki?curid=186311" title="Mewa obrożna">
Mewa obrożna

Mewa obrożna ("Xema sabini") – gatunek średniej wielkości ptaka wodnego z rodziny mewowatych (Laridae). Nie jest zagrożony wyginięciem.
Systematyka.
Jest to jedyny przedstawiciel rodzaju "Xema". Tradycyjnie wyróżnia się cztery podgatunki. Różnice pomiędzy nimi są jednak słabo zaznaczone, w związku z tym często gatunek "Xema sabini" uznaje się za jednorodny i w ogóle nie wydziela podgatunków.
Zasięg występowania.
Mewa obrożna zamieszkuje w zależności od podgatunku:
Ptaki wszystkich podgatunków zimują na środkowym Pacyfiku (na chłodnych wodach Prądu Peruwiańskiego u wybrzeży północno-zachodniej Ameryki Południowej i Ameryki Centralnej) i południowym Atlantyku (na chłodnych wodach Prądu Benguelskiego u wybrzeży południowo-zachodniej i południowej Afryki).
W Polsce pojawia się sporadycznie – do 2020 roku stwierdzono ją 35 razy, łącznie zaobserwowano 42 osobniki.
Status i ochrona.
Międzynarodowa Unia Ochrony Przyrody (IUCN) uznaje mewę obrożną za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, według szacunków organizacji Wetlands International (2015) i Partners in Flight (2019), przekracza 340 tysięcy dorosłych osobników. Liczebność populacji europejskiej, według szacunków organizacji BirdLife International z 2015 roku, wynosi 1100–2100 par lęgowych. Ogólny trend liczebności uznawany jest za stabilny, choć u niektórych populacji nie jest on znany.
W Polsce objęta ścisłą ochroną gatunkową.

</doc>
<doc id="186313" url="https://pl.wikipedia.org/wiki?curid=186313" title="Obrona Caro-Kann">
Obrona Caro-Kann

Obrona Caro-Kann – półotwarty debiut szachowy. Powstaje po posunięciach:e4 c6
i jest uważany za jeden z bardziej stabilnych w teorii szachów. Nazwa wywodzi się od nazwisk jej twórców Horatio Caro i Marcusa Kanna, którzy przeanalizowali debiut w 1886 roku.
Wielkim entuzjastą tego debiutu był mistrz świata Anatolij Karpow, który w latach swojej świetności stosował praktycznie tylko to otwarcie. Debiut do dzisiaj cieszy się dużą popularnością, choć zmieniło się nieco podejście do tego otwarcia. Obrona Caro-Kann jest solidną obroną, w której czarne po przetrwaniu gry środkowej przechodzą do końcówki uważanej za korzystniejszą dla nich.
W encyklopedii debiutowej obrona Caro-Kann oznaczona jest kodami od B10 do B19.
Główne warianty.
Głównymi wariantami przeciwko obronie Caro-Kann są:
Wariant zamknięty (B12).
Wariant zamknięty prowadzi do ciekawej i skomplikowanej gry. Białe mają kilka ciekawych możliwości, m.in. 4.Sc3, 4.Sf3, 4.Ge3, 4.Gd3 czy okresami popularne 4.c4. Często ideą białych jest atak na skrzydle królewskim (jest to zgodne z ideą Wilhelma Steinitza – pierwszego mistrza świata, że przy ustabilizowanym centrum należy atakować na skrzydle). Atak ten prowadzi się często grając 4.g4. Czarne mają do dyspozycji wycofać gońca na pole d7 utrzymując ścieśnioną solidną pozycję, lub po 4... Ge4 5.f3 Gg6 6.h4 grać h5 lub h6.
Atak Panowa (B13, B14).
Prowadzi do pozycji podobnych do gambitu hetmańskiego. Atak Panowa zmusza czarne do innego niż zakładały sposobu gry, tzn. prowadzenia taktycznej gry figurowej zamiast zakładanej gry strategicznej. 
Wariant klasyczny (B15 - B19).
Czarne mają wybór między 4...Sf6, 4...Sd7 i najpopularniejszym 4...Gf5 (B18, B19), np. 5.Sg3 Gg6 6.Sf3 Sd7 7.h4 h6 8.h5 Gh7 9.Gd3 G:d3 10.H:d3
Marsz pionka h zależy od planów białych i świadczy o zamiarze wykonania długiej roszady. Inna kontynuacja będzie polegała na poprzestaniu na 7.h4 z O-O.
Wariant wymienny (B13).
Białe unikają pojedynku teoretycznego w głębiej rozpracowanych wariantach, ale nie mają realnych szans na uzyskanie przewagi w debiucie. Białopolowy goniec czarnych najczęściej rozwinie się na g4.
Atak dwóch skoczków (B11).
W tej pozycji czarne grają najczęściej 5...e6 lub 5...Sf6; jedynym długofalowym atutem białych pozostaje para gońców. Próba rozwoju według klasycznych schematów z reguły prowadzi do rychłej katastrofy czarnych, na przykład: 3...d:e4 4.S:e4 Gf5 5.Sg3 Gg6 6.h4 h6 7.Se5 Gh7 8.Hh5 g6 9.Gc4 e6 10.He2 Gg7 11.S:f7 1—0, Lasker — van Trotsenburg, 1908.

</doc>
<doc id="186314" url="https://pl.wikipedia.org/wiki?curid=186314" title="Szymon Ziółkowski">
Szymon Ziółkowski

Szymon Jerzy Ziółkowski (ur. 1 lipca 1976 w Poznaniu) – polski lekkoatleta, młociarz, mistrz olimpijski i mistrz świata, trener, poseł na Sejm VIII kadencji.
Życiorys.
Kariera sportowa.
Pochodzi z rodziny o sportowych tradycjach. Rzut młotem uprawiał jego ojciec Jerzy, który w latach 1958–1961 był zawodnikiem Energetyka Poznań (rekord życiowy 54,80), a także siostra Michalina. Sport w rodzinie uprawiał również jego brat Paweł. Szymon Ziółkowski został zawodnikiem klubu sportowego AZS Poznań. Trenowali go Czesław Cybulski, Krzysztof Kaliszewski i następnie Grzegorz Nowak
Należy do najbardziej utytułowanych polskich lekkoatletów. Uzyskiwał rekordy Polski juniorów, zdobył tytuły mistrza świata i Europy w tej kategorii wiekowej. W 2000 wywalczył złoty medal na Letnich Igrzyskach Olimpijskich w Sydney. Uczestniczył również w igrzyskach olimpijskich w Atlancie (1996), Atenach (2004), Pekinie (2008) i Londynie (2012). W dorobku uzyskał trzy medale mistrzostw świata, w tym tytuł mistrzowski wywalczony w Edmonton (2001).
Pięciokrotnie z rzędu (2004–2008) zwyciężył w superlidze Pucharu Europy. Wywalczył brązowy medal mistrzostw Europy w 2012 w Helsinkach. W sezonach 1995–2009 czternastokrotnie uzyskiwał najlepsze rezultaty w Polsce w rzucie młotem. Wyjątkiem był sezon 2003, kiedy to z powodu kontuzji wystartował jedynie dwukrotnie.
Szymon Ziółkowski jest sześciokrotnym rekordzistą Polski i czternastokrotnym mistrzem Polski seniorów (1996, 1997, 1999, 2000, 2001, 2002, 2004, 2005, 2006, 2007, 2008, 2009, 2011, 2013). Karierę sportową oficjalnie zakończył w 2016.
Działalność zawodowa i społeczna.
Absolwent poznańskiego liceum zawodowego. Po maturze ukończył studia licencjackie z matematyki na Uniwersytecie im. Adama Mickiewicza.
Od 1 stycznia 2010 do 31 grudnia 2013 zasiadał w radzie zawodniczej IAAF.
Był członkiem honorowego komitetu poparcia Bronisława Komorowskiego przed wyborami prezydenckimi w 2010 i w 2015. W wyborach samorządowych w 2014 bez powodzenia kandydował do sejmiku wielkopolskiego z listy organizowanego przez Ryszarda Grobelnego komitetu Teraz Wielkopolska.
W wyborach parlamentarnych w 2015 znalazł się na pierwszym miejscu listy Platformy Obywatelskiej w okręgu poznańskim. Uzyskał mandat posła VIII kadencji, otrzymując 29 760 głosów. W wyborach w 2019 nie uzyskał poselskiej reelekcji, zdobywając 12 657 głosów. Opuścił PO w kwietniu 2022.
W 2020 został trenerem młociarza Pawła Fajdka.
Odznaczenia i wyróżnienia.
Odznaczony Krzyżem Kawalerskim (2000), Oficerskim (2009) oraz Komandorskim (2021) Orderu Odrodzenia Polski.
W 2001 zajął 8. miejsce w plebiscycie EAA na najlepszego lekkoatletę Europy. W plebiscycie „Przeglądu Sportowego” dwukrotnie plasował się na trzeciej pozycji (2000, 2001). W 2001 i 2005 zdobył Złote Kolce – nagrodę dla najlepszego polskiego lekkoatlety sezonu. Wyróżniony tytułem „Giganta 2001” przez poznański oddział „Gazety Wyborczej”.
Został uznany za najlepszego polskiego młociarza stulecia 1919–2019 według Polskiego Związku Lekkiej Atletyki.

</doc>
<doc id="186315" url="https://pl.wikipedia.org/wiki?curid=186315" title="Luc Besson">
Luc Besson

Luc Paul Maurice Besson (ur. 18 marca 1959 w Paryżu) – francuski reżyser, scenarzysta i producent filmowy.
Życiorys.
W swoim dorobku ma prawie 50 filmów, które wyreżyserował, wyprodukował lub był scenarzystą. Jest twórcą m.in. "Wielkiego błękitu", największego sukcesu kina francuskiego lat 80. Inne jego filmy to "Nikita", "Leon zawodowiec", "Piąty element", "Joanna d’Arc". Od 2000 jest właścicielem wytwórni filmowej EuropaCorp.
Przewodniczył jury konkursu głównego na 53. MFF w Cannes (2000).

</doc>
<doc id="186319" url="https://pl.wikipedia.org/wiki?curid=186319" title="Organizacja Państw Eksportujących Ropę Naftową">
Organizacja Państw Eksportujących Ropę Naftową



</doc>
<doc id="186321" url="https://pl.wikipedia.org/wiki?curid=186321" title="Michaił Arcybaszew">
Michaił Arcybaszew

Michaił Piotrowicz Arcybaszew, ros. Михаил Петрович Арцыбашев (ur. 5 listopada 1878 w chutorze Dobrosławiwka, ujezdu ochtyrskiego w guberni charkowskiej, zm. 3 marca 1927 w Warszawie) – rosyjski pisarz, dramaturg i publicysta, od 1923 na emigracji.
Życie i twórczość.
Urodził się w zubożałej rodzinie szlacheckiej. Wcześnie stracił matkę, w dzieciństwie wiele chorował (m.in. na gruźlicę), co wpłynęło zapewne na próbę samobójstwa w wieku 16 lat. Od 1895 r. pracował jako kancelista w urzędzie ziemskim. W latach 1897–1898 uczył się w Szkole Malarstwa i Rysunku w Charkowie. W 1898 r. przeprowadził się do Petersburga, gdzie bez powodzenia próbował wstąpić na Akademię Sztuk Pięknych, gdyż nie ukończył nauki w gimnazjum. Pozostał w mieście, zarabiając na życie rysowaniem karykatur do bulwarowej prasy i pisaniem krótkich opowiadań satyrycznych. Uprawiał też hazard.
W 1901 miał miejsce jego debiut literacki. Napisał opowiadanie pt. "Pasza Tumanow", przesiąknięte ideami głoszonymi przez Lwa Tołstoja. W kolejnych opowiadaniach (m.in. "Подпрапорщик Гололобов", "Кровь", "Смерть Ланде") również zaznaczył się silny wpływ późnej twórczości Lwa Tołstoja. Pod wpływem wystąpień rewolucyjnych 1905 r. w twórczości Arcybaszewa pojawiły się wątki katastroficzne – człowiek jest w zamyśle pisarza jednocześnie twórcą historii i jej ofiarą (m.in. opowiadania pt. "На белом снегу", "Кровавое пятно", "Мужик и барин", "В деревне", powieść pt. "Человеческая волна").
W 1907 wydał pierwszą większą powieść pt. "Sanin". Powieść ta wywołała żarliwe polemiki – przeciwnicy zarzucali jej aspołeczność, nieobyczajność, nadmierny hedonizm, bulwarowość, a wręcz oskarżali o „pornografię”. Zarzuty te, z dzisiejszego punktu widzenia mało zrozumiałe, odzwierciedlają nastroje społeczeństwa rosyjskiego początków XX wieku. Chodziło głównie o konflikt indywiduum i społeczeństwa – główny bohater ma prawo do podporządkowania sobie interesów społecznych w imię „wyższych” interesów osobistych. Podobne kontrowersje wzbudzały atakujące tradycyjną moralność i stosunki społeczne sztuki teatralne Arcybaszewa.
Po 1910 opracował on koncepcję „eklezjaztyzmu”, czyli syntezy idei biblijnej Księgi Koheleta z ideami Fryderyka Nietzschego, Arthura Schopenhauera, Karla Roberta Eduarda von Hartmanna i Henri Bergsona. Według Arcybaszewa cel życiowy człowieka jest pozorny; życie – cykl cierpień, kończy się „czarną dziurą”, czyli niebytem. Znalazło to odbicie w jego artykułach publikowanych w czasopismach rosyjskich. Koncepcja „eklezjaztyzmu” uwidoczniła się w powieści pt. "У последней черты".
Szczytowym osiągnięciem literackim tego okresu była powieść pt. "Женщина, стоящая посреди", opublikowana w 1915 roku. Stanowiła ona gorzko ironiczne pożegnanie z jednym z ulubionych „motywów” literatury rosyjskiej XIX w. – „turgieniewowskim” dziewczęciem. Pisarz jak gdyby powrócił w niej do pierwocin swojej twórczości literackiej, tj. potwierdzenia najwyższego moralnego prawa wszechświata.
Okres I wojny światowej i rewolucję bolszewicką 1917 r. Arcybaszew uznał za katastrofę. Latem 1923 opuścił Rosję sowiecką i wyjechał do Warszawy, gdzie mieszkał aż do śmierci. Na emigrację wybrał Polskę, gdyż jego matka była pochodzenia polskiego. W okresie warszawskim zajmował się publicystyką, w której m.in. pisał o kulisach rewolucji w Rosji. Pisał artykuły do gazety „За свободу!”, które zostały zebrane w książce pt. "Записки писателя". Pośmiertnie wyszła jego kolejna powieść pt. "Черемуха".
Pochowany został na cmentarzu prawosławnym na warszawskiej Woli.

</doc>
<doc id="186322" url="https://pl.wikipedia.org/wiki?curid=186322" title="Wiktor Sadecki">
Wiktor Sadecki

Wiktor Sadecki (ur. 23 października 1923 w Krakowie, zm. 19 września 1987 w Warszawie) – polski aktor teatralny, filmowy i telewizyjny, reżyser.
Życiorys.
W 1945 ukończył Studio Aktorskie przy Starym Teatrze w Krakowie. W czasie II wojny światowej występował w Krakowskim Teatrze Podziemnym Adama Mularczyka (1940–1944). W latach 1944–1945 prowadził samodzielny zespół wyłoniony z KTP.
Związany ze scenami krakowskimi, grał w Teatrze im. Juliusza Słowackiego (1949–1954 i 1961–1966) oraz w Starym Teatrze (1954–1961 i 1966–1987). Występował także na deskach teatrów miejskich Częstochowy (sezon 1947/48) i Opola (1946–1947).
Odtwórca ról w kilkudziesięciu przedstawieniach teatralnych, m.in. Samuel w "Sędziach" Stanisława Wyspiańskiego w reż. Konrada Swinarskiego (1968), Wierchowienski w "Biesach" Fiodora Dostojewskiego w reż. Andrzeja Wajdy (1971), Senator w "Dziadach" Adama Mickiewicza w reż. Konrada Swinarskiego (1973), Wuj Albert w "Procesie" Franza Kafki w reż. Jerzego Jarockiego (1973), Wernyhora w "Weselu" Stanisława Wyspiańskiego w reż. Jerzego Grzegorzewskiego (1977), król Stanisław August Poniatowski w "Termopilach polskich" Tadeusza Micińskiego w reż. Krzysztofa Babickiego (1986) i Dyndalski w "Zemście" Aleksandra Fredry w reż. Andrzeja Wajdy (1986).
Grał w filmach, m.in. w "Sanatorium pod Klepsydrą" Wojciecha Jerzego Hasa, "Wodzireju" Feliksa Falka i "Zmorach" Wojciecha Marczewskiego oraz w serialach telewizyjnych: "Chłopi", "Janosik" i "Królowa Bona". Użyczył swojego głosu postaci smoka wawelskiego w serialach animowanych "Porwanie Baltazara Gąbki" i "Wyprawa Profesora Gąbki". W 1983 wcielił się w rolę Hugona Kołłątaja w fabularyzowanym dokumencie "Wielki statysta". Był popularnym aktorem estradowym, występował m.in. w słynnym krakowskim kabarecie „Jama Michalikowa”.
Występował również w Teatrze Telewizji, m.in. w spektaklach: "Cymbelin" Williama Szekspira w reż. Jerzego Jarockiego jako Cymbelin (1968), "Eugenia Grandet" Honoriusza Balzaka w reż. Bogdana Hussakowskiego jako pan des Grassins (1968), "Błazen" Aleksandra Świętochowskiego w reż. Piotra Paradowskiego jako Krzysztof Ślepowron (1973), "Bunt na U.S.S. Caine" Hermana Wouka w reż. Ireny Wollen jako Audytor (1974), "Płatonow" Antona Czechowa w reż. Bogdana Hussakowskiego jako Głagoliew (1976), "Matka" Witkacego w reż. Jerzego Jarockiego jako Apolinary Plejtus (1976), "Smuga cienia" Josepha Conrada w reż. Ireny Wollen jako kapitan Ellis (1976), "Cyd" Stanisława Wyspiańskiego w reż. Ireny Wollen jako Don Gomes (1977) oraz w "Legendzie o Putyfarze" według Tomasza Manna w reż. Konrada Nałęckiego jako Putyfar (1977), "Pastorałce" Leona Schillera w reż. Stefana Szlachtycza jako Herod (1979), "Borysie Godunowie" Aleksandra Puszkina w reż. Laco Adamíka jako Mniszech (1981), "Nie-Boskiej komedii" Zygmunta Krasińskiego w reż. Zygmunta Hübnera jako ojciec Chrzestny (1982), a także w przedstawieniach "Wróg ludu" Henrika Ibsena w reż. Jana Błeszyńskiego jako Marten Kill (1983) i "Dziady" Adama Mickiewicza w reż. Konrada Swinarskiego jako senator (1983).
Był trzykrotnie żonaty, jego pierwszą żoną była Irena z d. Michalczyk, drugą Melania Podgórska z d. Kamińska, z którą miał córkę Elżbietę, trzecią Teresa Zawadzka z d. Kempka.
Zmarł w Warszawie. Pochowany na Cmentarzu Rakowickim w Krakowie (kwatera XXVB-15-23).

</doc>
<doc id="186323" url="https://pl.wikipedia.org/wiki?curid=186323" title="Ufolągi">
Ufolągi

Ufolągi (ang. "Pet Alien", 2005-2008) – amerykański serial animowany opowiadający o przygodach grupki kosmitów, którzy zamieszkali w morskiej latarni, należącej do 15-letniego Ziemianina, Tommy’ego Cadle’a. Dinko, Gumpers, Swanky, Flip i Scruffy sprawiają Tommy’emu wiele kłopotów.

</doc>
<doc id="186324" url="https://pl.wikipedia.org/wiki?curid=186324" title="Samarytanin">
Samarytanin



</doc>
<doc id="186325" url="https://pl.wikipedia.org/wiki?curid=186325" title="Jeleśnia (gmina)">
Jeleśnia (gmina)

Jeleśnia – gmina wiejska w województwie śląskim, w powiecie żywieckim. W latach 1975–1998 gmina położona była w województwie bielskim.
W jej skład wchodzi 9 wsi:
Według danych z 30 czerwca 2004 gminę zamieszkiwało 13 488 osób. Natomiast według danych z 31 grudnia 2017 roku gminę zamieszkiwało 13 353 osób.
Powierzchnia.
Według danych z roku 2002 gmina Jeleśnia ma obszar 170,51 km², w tym:
Gmina stanowi 16,4% powierzchni powiatu.
Gmina Jeleśnia jest największą pod względem powierzchni gminą wiejską w województwie śląskim.
Ludność.
Dane z 30 czerwca 2004:
Liczba ludności w latach 2002–2021
Sąsiednie gminy.
Koszarawa, Radziechowy-Wieprz, Stryszawa, Ślemień, Świnna, Ujsoły, Węgierska Górka, Zawoja

</doc>
<doc id="186326" url="https://pl.wikipedia.org/wiki?curid=186326" title="Jeleśnia">
Jeleśnia

Jeleśnia – wieś w Polsce położona w województwie śląskim, w powiecie żywieckim, w gminie Jeleśnia.
W latach 1954-1972 należała i była siedzibą władz gromady Jeleśnia, po reformie administracyjnej należy i jest siedzibą władz gminy Jeleśnia. W latach 1975–1998 miejscowość położona była w województwie bielskim. 
Części wsi.
Integralne części wsi Jeleśnia:
Środowisko.
Położenie i ukształtowanie terenu.
Przez Jeleśnię płyną dwie rzeki: Sopotnia i Koszarawa.
Według regionalizacji geograficznej Polski Jerzego Kondrackiego Jeleśnia leży na pograniczu dwóch regionów geograficznych: w Beskidu Makowskiego i Beskidu Żywieckiego, a granicę między tymi regionami w obrębie Jeleśni stanowi rzeka Koszarawa. Jeleśnia leży u stóp wysokich szczytów Beskidu Żywieckiego: Pilska, Rysianki i Romanki, na południowy wschód od Żywca, oddalona od niego o 14 km. Ukształtowanie terenu jest różnorodne. Różnica wzniesień pomiędzy najniżej położoną Jeleśnią (450 m n.p.m.) a masywem Pilska (1557 m n.p.m.) sięga 1107 m. Jeleśnia sąsiaduje z Przyborowem, Krzyżową, Sopotnią Małą, Sopotnią Wielką, Mutnem, Pewlą Małą i Pewlą Wielką. W dalszej okolicy leżą Koszarawa, Korbielów i Hucisko.
Przyroda.
Powierzchnia gminy wynosi 13 845 ha. Dawniej większe przestrzenie pokrywał las bukowy, jodłowy i modrzewiowy. Obecnie jednak przeważa las świerkowy z dodatkiem sosny i jodły, zwłaszcza w reglu górnym. Z powodu gospodarki leśnej tylko gdzieniegdzie zachowały się niewielkie ostępy dawnej puszczy karpackiej. Dzisiaj chronią je rezerwaty: na Pilsku (15,41 ha), w pobliżu Hali Rysianka o powierzchni 26,7 ha (stary drzewostan złożony z jodeł, buków, świerków i jaworów, liczących 190-230 lat) oraz rezerwat Romanka (98,45 ha), ze wspaniałym lasem świerkowym górnoreglowym.
Gleby są płytkie, ze znaczną domieszką krzemionki, próchnicy, żelaza, a w partiach niższych są piaszczysto-gliniane.
Klimat.
Klimat Jeleśni właściwy jest strefie górskiej i charakteryzuje się dużą amplitudą średnich temperatur rocznych oraz wysokimi, często gwałtownymi opadami w okresie letnim, które wywołują spiętrzanie się wód, a nawet powodzie. Główne rzeki – Koszarawa i Sopotnia – kumulują po drodze wody mniejszych potoków (Krzyżówka, Glinna i Buczynka), tworząc erozyjną dolinę, w której położona jest główna część miejscowości. Ilość opadów w ciągu roku mieści się w granicach 945–1510 mm. Średnia temperatura roczna wynosi 7,7 °C.
Historia Jeleśni.
Pierwsze piśmiennicze wzmianki o Jeleśni pochodzą z XVI wieku, jednak historia regionu sięga setki lat wstecz. Cała Żywiecczyzna należała od najdawniejszych czasów historycznych do kasztelanii oświęcimskiej i do dzielnicy krakowskiej. Pod koniec XII w. kasztelania oświęcimska weszła w skład śląskiego księstwa raciborskiego, a ok. 1315 r. w skład księstwa oświęcimskiego.
Przełom XIV i XV wieku to okres, który charakteryzował się osłabieniem władzy królewskiej przy równoczesnym wzroście wpływów możnych. Trwały ciągłe spory, które rozstrzygano przy użyciu siły. Dochodziło do zbrojnych starć i najazdów, po okolicy grasowały zbrojne drużyny panów małopolskich oraz bandy rabusiów. Gdy zamieszki przybrały na sile, król Kazimierz IV Jagiellończyk wykupił po długich pertraktacjach w 1457 roku księstwo oświęcimskie, przyłączył je do województwa krakowskiego i w 1474 oddał je Piotrowi Komorowskiemu.
Do początku XVII wieku tereny te pozostały we władaniu magnackiej rodziny Komorowskich herbu Korczak. Po śmierci Krzysztofa Komorowskiego w 1608 r. Żywiecczyzna podzielona została na trzy „państwa”: suskie, ślemieńskie i żywieckie, którego centrum stanowił Żywiec. Jeleśnia weszła w skład tego ostatniego. W 1624 r. Mikołaj Komorowski oddał dobra żywieckie w zastaw królowej Konstancji, żonie Zygmunta III Wazy.
Wiadomo, że w miejscowości już w 1595 roku istniał kościół filialny parafii żywieckiej. W 1628 r. królowa Konstancja erygowała w Jeleśni samodzielną parafię. Erekcję zatwierdził biskup krakowski Marcin Szyszkowski.
Z czasem dobra suskie i ślemieńskie, w wyniku zawartego małżeństwa, weszły w posagu do rodziny Wielopolskich, która w 1676 roku wykupiła od egzekutorów testamentu Jana Kazimierza również dobra żywieckie i stała się w ten sposób właścicielem dawnych posiadłości Komorowskich. W rękach tej rodziny znajdowały się one aż do początku XIX wieku. W 1772 roku Żywiecczyzna znalazła się pod zaborem austriackim, a w 1838 roku nabyli ją Habsburgowie, którzy posiadali ją do 1945 roku.
Przewodnik turystyczny z 1914 roku tak opisał miejscowość: "Wieś o 3000 m"[ieszkańców]", ważna stacya turystyczna dla turystów, dążących na Pilsko i Babią Górę. Biegnie stąd gościniec do Polhory na Węgrzech przez przełęcz Na Hlinie; wózek można dostać w gospodzie Witeka. Restauracye (gdzie można też przenocować) Kubicy koło dworca i Witeka koło kościoła, nadto kilka szynków żydowskich. Na okoliczne góry ścieżki znaczone; ruch turystyczny i narciarski bardzo duży, przeważnie niemiecki... "
Zabytki.
Stoi przy dawnym trakcie handlowym nazwanym szlakiem miedziowym.
Zakłady pracy.
Jednym z większych zakładów pracy jest „APTIV Services Poland S.A”. W 2005 roku powstała rozlewnia wód mineralnych „Żywiec Zdrój”.
Dojazd.
Autobusem: z Żywca, kurs: Żywiec-Pewel Wielka (tylko do dworca PKP), Żywiec-Sopotnia Mała, Żywiec-Sopotnia Wielka, Żywiec-Koszarawa, Żywiec-Korbielów, Żywiec-Krzyżówki, Kraków-Korbielów (kurs przyspieszony).
Pociągiem: relacja: Żywiec-Sucha Beskidzka oraz Zakopane-Katowice

</doc>
<doc id="186328" url="https://pl.wikipedia.org/wiki?curid=186328" title="Bystrzyca Kłodzka (gmina)">
Bystrzyca Kłodzka (gmina)

Bystrzyca Kłodzka – gmina miejsko-wiejska w województwie dolnośląskim, w powiecie kłodzkim. W latach 1975–1998 gmina położona była w województwie wałbrzyskim.
Siedziba gminy to Bystrzyca Kłodzka. Gmina leży w Sudetach Środkowych, w obniżeniu terenu pomiędzy Górami Bystrzyckimi a Masywem Śnieżnika.
Według danych z 31 grudnia 2017 gminę zamieszkiwało 19 077 osób. Natomiast według danych z 30 czerwca 2020 roku gminę zamieszkiwało 18 729 osób.
Struktura powierzchni.
Według danych z roku 2002 gmina Bystrzyca Kłodzka ma obszar 337,82 km², w tym:
Gmina stanowi 20,56% powierzchni powiatu.
Ochrona przyrody.
Na obszarze gminy znajdują się następujące rezerwaty przyrody:
Demografia.
Dane z 30 czerwca 2004:
Polityka i administracja.
Gmina Bystrzyca Kłodzka ma status gminy miejsko-wiejskiej. Mieszkańcy wybierają do rady miasta i gminy 15 radnych w sześciu okręgach wyborczych. Organem wykonawczym władz jest burmistrz. Siedziba władz miasta i gminy znajduje się w Bystrzycy Kłodzkiej w ratuszu na placu Wolności.
Burmistrzowie miasta i gminy Bystrzyca Kłodzka (od 1990):
Mieszkańcy gminy Bystrzyca Kłodzka wybierają parlamentarzystów do Sejmu z okręgu wyborczego Wałbrzych, a do Senatu z okręgu wyborczego dzierżoniowsko-kłodzko-ząbkowickiego, zaś posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.
Na czele każdego z sołectw stoi sołtys jako jednoosobowy organ władzy wykonawczej, który ma do pomocy radę sołecką jako organ władzy ustawodawczej, która wybierana jest przez wszystkich mieszkańców danej wsi.
Podział administracyjny.
Gmina obejmuje miasto Bystrzyca Kłodzka i 33 sołectwa (38 wsi).
Wsie:
Długopole Dolne, Długopole-Zdrój, Gorzanów, Huta, Idzików, Kamienna-Marcinków, Lasówka, Marianówka, Mielnik, Międzygórze, Młoty, Mostowice, Nowa Bystrzyca, Nowa Łomnica, Nowy Waliszów, Paszków, Piotrowice, Pławnica, Pokrzywno, Poniatów, Ponikwa, Poręba, Rudawa, Spalona, Stara Bystrzyca, Stara Łomnica, Stary Waliszów, Starkówek, Szczawina, Szklarka, Szklary, Topolice, Wilkanów, Wójtowice, Wyszki, Zabłocie, Zalesie.
Pozostałe miejscowości: Biała Woda • Góra Igliczna • Piaskowice • Stara Bystrzyca (kolonia) • Stara Łomnica (kolonia).
Sąsiednie gminy.
Kłodzko, Lądek-Zdrój, Międzylesie, Polanica-Zdrój, Stronie Śląskie, gmina Szczytna. Gmina sąsiaduje z Czechami.
Zobacz też.
Inne określenia Gmina Bystrzyca.

</doc>
<doc id="186333" url="https://pl.wikipedia.org/wiki?curid=186333" title="Minidv">
Minidv



</doc>
<doc id="186334" url="https://pl.wikipedia.org/wiki?curid=186334" title="Rewolucja siły ludu">
Rewolucja siły ludu

Rewolucja siły ludu (ang. "people power revolution", hiszp. "revolución del poder del pueblo", tgl. "himagsikan ng lakas ng bayan"), znana też jako rewolucja EDSA, żółta rewolucja lub rewolucja różańcowa – pokojowy przewrót w Filipinach w 1986 r., który obalił dyktaturę Ferdinanda Marcosa.
Kontekst.
W kraju od 1966 rządził prezydent Ferdinand Marcos. Starając się umocnić swoją pozycję Marcos zarządził przeprowadzenie wyborów prezydenckich. Jego kontrkandydatem została namówiona do zaangażowania się w politykę przez arcybiskupa Manili kardynała Jaime Sina wdowa po zastrzelonym opozycjoniście Benigno Aquino – Corazon Aquino. W wyniku sfałszowania wyborów wygrał je Ferdinand Marcos. Z powodu narastającej korupcji i coraz większej skali łamania praw człowieka doszło do wystąpień społecznych i strajków. Powstała partyzantka: lewicowa Nowa Armia Ludowa, separatystyczny Narodowy Front Wyzwolenia Moro i Islamski Front Wyzwolenia Moro. Konflikt zbrojny rozpoczął się w 1969.
Przebieg.
Po wyborach minister obrony Juan Ponce Enrile, zastępca szefa sztabu generalnego generał Fidel Ramos oraz kilkuset innych wojskowych otwarcie wypowiedziało posłuszeństwo Marcosowi i zamknęło się w kwaterze głównej sił zbrojnych (Camp Emilio Aguinaldo) przy Epifanio de Los Santos Avenue (w skrócie EDSA). Dyktator wystosował 24-godzinne ultimatum: bezwarunkowa kapitulacja albo śmierć. W tej sytuacji buntownicy zatelefonowali po radę do Sina. Po modlitwie w kaplicy kardynał za pośrednictwem radia Veritas zwrócił się do mieszkańców stolicy o przybycie pod kwaterę główną. Poprosił również kilka zakonów w Manili o post i modlitwę. W ciągu kilku godzin po tym apelu na ulice wyszło dwa miliony ludzi. Zebrani odmawiali różaniec. Odprawiono również msze. Wysłani do stłumienia demonstracji żołnierze odmawiali wykonania rozkazów oraz przyłączali się do manifestantów. Po przybyciu jednostek, które miały rozpędzić tłum za pomocą gazu łzawiącego, nastąpiła zmiana kierunku wiatru. Demonstracja trwała cztery dni.
Następstwa.
25 lutego 1986 roku Aquino ogłosiła przejęcie władzy. Pozbawiony poparcia armii Marcos stanął w obliczu klęski. Jaime Sin powstrzymał lewicowe bojówki przed zabiciem dyktatora i skłonił prezydenta Stanów Zjednoczonych Ronalda Reagana do udzielenia azylu Marcosowi. Corazon Aquino została prezydentem, a Ferdinand Marcos zamieszkał w Stanach Zjednoczonych, gdzie trzy lata później zmarł.

</doc>
<doc id="186335" url="https://pl.wikipedia.org/wiki?curid=186335" title="Digital Video">
Digital Video

Digital Video (DV) – format cyfrowego zapisu wizji stosowany głównie w kamerach cyfrowych DVC (ang. "Digital Video Camcorder") oraz magnetowidach cyfrowych DVCR (ang. "Digital Video Cassette Recorder").
W 2003 roku został zastąpiony nowym formatem High Definition Video.
Specyfikacja.
W 1995 roku powstał system DV (Sony), rok później jego mniejsza wersja – MiniDV. Kasety DV i MiniDV posiadają tę samą taśmę o szerokości 6,35 mm. Wymiary kaset: DV – 125x78x14,6 mm, MiniDV – 66x48x12 mm. Maksymalny czas zapisu na taśmie wynosi dla DV 270 minut (tryb SP – Standard play), dla MiniDV 60 oraz 80 minut (tryb SP) lub 90 oraz 120 minut (LP) w zależności od kasety.
Większość urządzeń posiada również możliwość zapisu w trybie LP (Long play). Czas nagrania wydłuża się wtedy o połowę, kosztem zmniejszenia przerw pomiędzy ścieżkami danych na taśmie. Jakość obrazu zostaje identyczna jak w trybie SP ale można liczyć się ze wzrostem stopy błędów a co za tym idzie z możliwością wystąpienia zniekształceń obrazu (mozaika). Czasem jednak można stracić część nagrań w związku ze zmniejszoną prędkością przesuwu taśmy. Zapis w trybie LP jest więc ryzykowny zarówno dla dźwięku jak i dla obrazu, szczególnie jeśli kasetę odtwarza się na innym urządzeniu niż się nagrało.
Rozdzielczość pozioma wynosi 380-540 linii (przy większych wartościach z tego zakresu występuje aliasing). Dla porównania rozdzielczość pozioma VHS to około 250 linii. Obie technologie posiadają dokładnie taką sama rozdzielczość pionową. DV, w przeciwieństwie do VHS jest jednak wolny od szumów dzięki zapisowi cyfrowemu.
Zapis dźwięku odbywa się w postaci PCM Stereo z jakością dźwięku CD. Zapis DV jest zapisem cyfrowym na taśmie magnetycznej, więc nie istnieje znane z kaset VHS (zapis analogowy) pogorszenie jakości samego nagrania. Jedyne błędy może powodować uszkodzenie samej taśmy.
Urządzenia.
Kamery DV często wyposażone są w złącze FireWire (IEEE1394), które służy do bezstratnego przesyłania obrazu DV o rozdzielczości 720x576 (PAL). Obecnie, złącze to staje się bardzo popularne i część płyt głównych komputerów posiada kontroler FireWire. W sprzedaży są również kontrolery FireWire na PCI, jako rozszerzenie komputera. Niektóre, droższe kamery DV i MiniDV wyposażone są również w wejścia analogowe pozwalające na konwersję analogowo-cyfrową. Dzięki temu można skopiować do komputera i na kasetę DV materiały filmowe np. z VHS, w zasadzie bez zauważalnej straty jakości jeśli skorzysta się z gniazd S-Video.
MiniDV jest zminiaturyzowanym formatem DV, który powstał z myślą o małych, amatorskich kamerach wideo. Amatorskie kamery MiniDV cechują się zwykle niewielkimi rozmiarami i wagą. Do niedawna najpopularniejsze kamery amatorskie to były właśnie kamery MiniDV. Format DV jest również wykorzystywany do produkcji telewizyjnej, szczególnie przy pracy reporterskiej i przy nagraniach ukrytą kamerą. Profesjonalne wersje formatu DV to formaty DVCAM, DVCPRO i MiniDV.
1 godzina filmu DV zajmuje 12,7 GB
3600s * 3,6 MB = 12 960 MB (12,7 GB)

</doc>
<doc id="186339" url="https://pl.wikipedia.org/wiki?curid=186339" title="Helsingin Jalkapalloklubi">
Helsingin Jalkapalloklubi

Helsingin Jalkapalloklubi (lub HJK) – największy i najbardziej utytułowany klub piłkarski w Finlandii, z siedzibą w Helsinkach.
Historia.
Klub HJK został założony w 1907 roku przez Franza Fredrika Wathéna. Największym sukcesem fińskiej drużyny w rozgrywkach europejskich było zakwalifikowanie się do Ligi Mistrzów w 1998 roku, po wyeliminowaniu w eliminacjach FC Metz. Mimo zdobycia pięciu punktów, HJK zajął ostatnie miejsce w grupie z 1. FC Kaiserslautern, SL Benficą i PSV Eindhoven.
W sezonie 2014/2015 po raz pierwszy w historii zespół uzyskał awans do fazy grupowej Ligi Europy po wyeliminowaniu w 4. rundzie kwalifikacji Rapidu Wiedeń, gdzie zajął trzecie miejsce w grupie B z Club Brugge, Torino i FC København, od której okazali się lepsi.
W sezonie 2021/2022 klub zakwalifikował się do fazy grupowej Ligi Konferencji Europy po odpadnięciu w 4. rundzie kwalifikacji do Ligi Europy z Fenerbahçe SK. W rozgrywkach grupowych zmierzy się z LASK Linz, Maccabi Tel Awiw i Alaszkertem.
Obecny skład.
Stan na 27 grudnia 2021
 
Sztab szkoleniowy.
Sztab szkoleniowy i medyczny w sezonie 2021/2022 
Galeria sław HJK.
Galeria Sław HJK powstała w związku z jubileuszem 90-lecia klubu. Do Galerii Sław włączono wówczas 16 osób. Od czasu powstania Galerii Sław lista była uzupełniana.

</doc>
<doc id="186345" url="https://pl.wikipedia.org/wiki?curid=186345" title="Tipperary (hrabstwo)">
Tipperary (hrabstwo)

Tipperary (irl. "Contae Thiobraid Árann") – hrabstwo w Irlandii, wchodzące w skład prowincji Munster. 
W latach 1898-2014 podzielone było na dwa hrabstwa: North Tipperary i South Tipperary, jakkolwiek tradycyjnie nadal rozpatrywano je jako jedność w kontekście kulturowym i sportowym, a także dla potrzeb "An Post" – poczty irlandzkiej.
Tipperary jest znane z hodowli koni, żyznej ziemi i drużyn hurlingowych.
Nazwa hrabstwa została upamiętniona w popularnej piosence z okresu pierwszej wojny światowej pt. "It’s a Long Way to Tipperary".

</doc>
<doc id="186347" url="https://pl.wikipedia.org/wiki?curid=186347" title="The Singles (81–85) Re-released">
The Singles (81–85) Re-released



</doc>
<doc id="186348" url="https://pl.wikipedia.org/wiki?curid=186348" title="Wyciek rejestrów">
Wyciek rejestrów

Wyciek rejestrów – proces przydzielania dużej liczby zmiennych danego programu do małej liczby rejestrów procesora.
Wprowadzenie.
W wielu językach programowania, programista pracuje na abstrakcji alokując wiele zmiennych. Jednakże podczas kompilacji, kompilator musi zdecydować w jaki sposób rozmieścić te zmienne w małej liczbie rejestrów. Nie wszystkie zmienne są w użyciu w każdym momencie wykonania programu, więc niektóre rejestry mogą być przypisane do więcej niż jednej zmiennej. Jednak dwie zmienne używane w tym samym czasie nie mogą być przypisane do tego samego rejestru. Zmienne które nie mogą być zapisane w rejestrze muszą być przechowywane w pamięci RAM.
Alokacja rejestrów może przebiegać podczas:
Algorytmy przydziału rejestrów.
Problem przydziału rejestrów można sprowadzić do problemu kolorowania grafu, w którym wierzchołkami są zmienne. Są one połączone krawędzią jeśli w danej chwili "t" są jednocześnie w użyciu. Kolorami są natomiast numery rejestrów. Jeśli teraz pokolorować taki graf to można z niego odczytać do jakiego rejestrów dana zmienna powinna być przypisana. Ponieważ liczba rejestrów jest stała problem tak naprawdę można sprowadzić do problemu K-kolorowoania grafu.
Rozlewanie rejestrów "(spilling)".
Przerzucanie zmiennych do stosu z powodu przewagi liczby zmiennych do liczby rejestrów. Pojawia się on w programach napisanych w języku wysokiego poziomu.
Kompilatory przetwarzają kod źródłowy na kod maszynowy zrozumiały dla procesora. Współczesne kompilatory wykonują optymalizację kodu wynikowego, a głównym kryterium optymalizacji jest szybkość działania skompilowanego programu. Procesory szybciej wykonują operacje na wewnętrznych rejestrach procesora niż na zewnętrznej (dla CPU) pamięci. Dlatego istotne jest, aby zmienne używane w programie były przechowywane w rejestrach. Procesory dają do dyspozycji oprogramowania określoną liczbę rejestrów, a w wielu procesorach (w technologii CISC) jest jeden wyróżniony rejestr, w którym umieszcza się wyniki działań; pozostałe mają różne przeznaczenia. W wielu architekturach procesorów liczba rejestrów jest niewielka i mniejsza niż zmiennych lokalnych używanych w typowych programach, dlatego konieczne staje się przerzucanie zmiennych pomiędzy rejestrami a pamięcią na czas, gdy zmienne nie są chwilowo potrzebne.
Obecnie większość oprogramowania pisana jest w językach wysokiego poziomu, z użyciem bardzo dużej ilości danych, programista zazwyczaj nie ma wpływu na optymalizację użycia rejestrów. Zakłada się, że optymalizacja kodu dokonywana przez kompilator jest dobra, szybkość procesora i jego wewnętrzna architektura, szczególnie pamięć podręczna, rekompensują tę niepożądaną sytuację. Jednak zjawisko to jest nadal istotne tam, gdzie wydajność działania aplikacji jest najważniejszym kryterium – w systemach czasu rzeczywistego i wbudowanych, w których montuje się procesory o niewielkiej wydajności. Wówczas oprogramowanie często tworzone jest w asemblerze, a programista, który dobrze zna architekturę i sposób działania procesora, może tworzyć algorytmy tak, by zjawisko wycieku rejestrów minimalizować.
W związku z problemami związanymi z optymalizacją pracy procesorów postanowiono zmienić koncepcję działania mikroprocesora, konstruując je w technologii RISC (np. PowerPC). Procesory te mają dużą liczbę rejestrów, wyniki obliczeń można umieszczać w każdym z rejestrów, uproszczono tryby adresowania pamięci, rozkazy mają określony format (np. wielokrotność 2 lub 4 bajtów). Struktura taka ułatwia optymalizację kodu dokonywaną przez kompilator.

</doc>
<doc id="186351" url="https://pl.wikipedia.org/wiki?curid=186351" title="Akcja N">
Akcja N

Akcja N – szereg działań dywersyjno-propagandowych prowadzonych wśród Niemców od kwietnia 1941 do kwietnia 1944. Organizował je referat N (powołany w grudniu 1940 przez gen. Stefana Roweckiego), który w październiku 1941 przekształcono w Samodzielny Podwydział N Biura Informacji i Propagandy Związku Walki Zbrojnej AK. Kierował nim Tadeusz Żenczykowski ps. "Kania".
Akcja N stanowiła oddzielny dział walki psychologicznej z okupantem. Prowadzono ją poprzez specjalne konspiracyjne pisma i ulotki w języku niemieckim. Miały wywołać wrażenie, że są dziełem niemieckich grup antyhitlerowskich.
Struktura.
W skład Samodzielnego Podwydziału „N” wchodziło pięć działów:
Pracowano z niezwykłą dbałością. Dział studiów zbierał specjalne wiadomości z historii i geografii Niemiec, a szczególnie z zakresu języka niemieckiego, dialektów, gwar środowiskowych, zawodowych, zwrotów urzędowych oraz aktualnych problemów politycznych, gospodarczych, nastrojów w wojsku, wśród ludności cywilnej itp.
Drukowano na tej podstawie tysiące ulotek, broszur, a nawet całych czasopism o różnych orientacjach politycznych – od komunistycznych do monarchistycznych, pisma satyryczne czy nawet religijne.
Do skutecznego działania potrzebne były odpowiednie agendy w terenie, zespół tajnych drukarni, maszyny powielające, dokumentacje, kartoteki. W 1942 w Akcji N brało udział 700-950 osób (redaktorów, tłumaczy, drukarzy, kurierów i kolporterów), w tym harcerze Szarych Szeregów. Miesięcznie rozprowadzano 20-30 tysięcy różnych druków (gazet, periodyków, ulotek, itp.). Łącznie, w latach 1942-1944, wydano ponad 1 milion egzemplarzy różnych wydawnictw i materiałów propagandowych.
Cele.
Akcja ta miała na celu dezorientację, presję moralną i podkopanie morale Niemców. W związku z tym redagowano i rozpowszechniano różne wydawnictwa, skierowane do cywilnych obywateli III Rzeszy, żołnierzy niemieckich, volksdeutschów, funkcjonariuszy administracji okupacyjnej. Spośród gazet i czasopism, wydawano systematycznie następujące tytuły:
Oprócz tego m.in. dwukrotnie podrobiono kolaboracyjny „Goniec Krakowski”, a 21 marca 1943 wydano 10 tys. egzemplarzy „Nowego Kuriera Warszawskiego”.
Ukazywały się także defetystyczne, destrukcyjne broszury i ulotki. Ich autorstwo miało wskazywać na niemieckie organizacje konspiracji antyhitlerowskiej, wyrażać pewność bliskiego upadku III Rzeszy.
Wszystkie teksty przygotowywane były przez polskich tłumaczy w bezbłędnej niemczyźnie, z uwzględnieniem niemieckich dialektów regionalnych. Dzięki temu jeszcze długo po wojnie przypisywano te działania rzekomym niemieckim grupom konspiracyjnym.
Działalność.
Nacisk kładziono na pozorowanie działalności i podszywanie się pod nieistniejące niemieckie grupy oporu. W tym celu wydzielona komórka analityczna (Sekcja II Samodzielnego Podwydziału N), kierowana przez dr Michała Mendysa, zajmowała się badaniami nad narodowym socjalizmem, jego kontekstem społeczno-politycznym, zmianami strukturalnymi, obsadą personalną i bieżącymi kierunkami działalności.
Prowadzono studia nad używanym przez partię narodowo-socjalistyczną sposobem komunikacji ze społeczeństwem, partyjnym żargonem i używanymi pojęciami. Badano przedwojenną działalność niemieckich organizacji opozycyjnych, ich postawy i programy polityczne, konflikty i stronnictwa w armii niemieckiej. W efekcie „stworzono” kilkanaście fikcyjnych organizacji niemieckich, m.in.:
Pozostała działalność.
Oprócz wydawania czasopism i ulotek, Akcja N przybierała inne formy, były to między innymi akcje wysyłania ulotek, fałszywych zarządzeń czy zawiadomień urzędowych do konkretnych Niemców, których dane gromadzono w osobnych kartotekach. W lutym 1943 wysłano do Niemców mieszkających w Warszawie fałszywe zawiadomienie o rzekomym ustanowieniu dla nich godziny policyjnej – z ostrzeżeniem, iż jej lekceważenie może spowodować uszkodzenie ciała lub śmierć. W marcu 1943 w kolejnym zawiadomieniu poinformowano Niemców o przydziale w określonych dniach masek przeciwgazowych – wobec ich niewystarczającej ilości spowodowało to chaos i panikę wśród adresatów komunikatu.
30 kwietnia 1942 do 209 zakładów pracy pod zarządem niemieckim wysłano fałszywe zarządzenie nakazujące udzielenie wszystkim robotnikom dnia wolnego na 1 maja, w związku z dniem NSDAP – z jednoczesnym obowiązkiem wypłaty pełnego wynagrodzenia przez pracodawcę. W lutym 1944 rozplakatowano fikcyjne zarządzenie o określeniu kolejności ewakuacji wszystkich Niemców z terenu Generalnego Gubernatorstwa – podpisane przez Wyższego Dowódcę SS i Policji gen. Wilhelma Koppego – co wywołało kolejną falę paniki. Według zarządzenia, w pierwszej kolejności ewakuować miano Gestapo, następnie SS, SA, urzędników administracji niemieckiej, reichsdeutschów (Niemców z terenu Rzeszy) oraz volksdeutschów.
Podobne akcje dezinformacyjne powtarzano cyklicznie, prowadząc jednocześnie akcje propagandy ulicznej – od września 1943 na murach masowo wypisywano słowo „Oktober” (pol. październik), wywołując wśród Niemców psychozę strachu przed nadciągającym październikiem, wywołującym skojarzenia z tragicznym dla sił niemieckich walczących podczas pierwszej wojny światowej październikiem 1918. W ramach osobnej "akcji tse-tse” nękano Niemców telefonami z pogróżkami, listami, fałszywymi ogłoszeniami czy zalepianiem gipsem dziurek od kluczy w ich mieszkaniach, co uniemożliwiało do nich szybki dostęp. Działaniami "akcji tse-tse” zajmowali się harcerze Szarych Szeregów (ok. 19 chorągwi), a każdy Niemiec w ramach tych działań miał otrzymać dwa „ukłucia” (wybierano dwa dowolne antyniemieckie działania). Połączone to było z akcją małego sabotażu (np. malowanie kotwicy – znaku Polski Walczącej), również prowadzoną przez Szare Szeregi.
Epilog.
Apogeum działalności Akcji N nastąpiło w 1943, kiedy sieć organizacyjna przedsięwzięcia obejmowała większość obszaru Rzeczypospolitej Polskiej (w tym miast wschodniej Polski) a także Szczecina i Wrocławia. 
Zawieszenie działalności Akcji N nastąpiło na wiosnę 1944. Przyczyniło się do tego kilka elementów: 

</doc>
<doc id="186352" url="https://pl.wikipedia.org/wiki?curid=186352" title="Prawo fizyczne">
Prawo fizyczne



</doc>
<doc id="186353" url="https://pl.wikipedia.org/wiki?curid=186353" title="Analgezja">
Analgezja

Analgezja, znieczulenie – zjawisko zniesienia czucia bólu; również znieczulenie w hipnozie. Dotyczy bólu powstałego wskutek działania czynników fizycznych (na przykład uderzenia) lub chemicznych (na przykład oparzenia kwasem).
W celu zniesienia czucia bólu stosowane są:

</doc>
<doc id="186354" url="https://pl.wikipedia.org/wiki?curid=186354" title="Wzorce konstrukcyjne">
Wzorce konstrukcyjne



</doc>
<doc id="186355" url="https://pl.wikipedia.org/wiki?curid=186355" title="Wzorce operacyjne">
Wzorce operacyjne



</doc>
<doc id="186356" url="https://pl.wikipedia.org/wiki?curid=186356" title="Wzorce strukturalne">
Wzorce strukturalne



</doc>
<doc id="186358" url="https://pl.wikipedia.org/wiki?curid=186358" title="Mk IV Churchill">
Mk IV Churchill

Infantry Tank Churchill (A22) – brytyjski ciężki czołg piechoty z okresu II wojny światowej. Stanowił bazę dla wielu innych specjalistycznych pojazdów. Pochodzenie nazwy czołgu nie jest do końca znane. Churchill mógł zostać nazwany na cześć ówczesnego premiera i byłego ministra obrony Wielkiej Brytanii, Winstona Churchilla. Biorąc jednak pod uwagę sposób nadawania nazw czołgów stosowany przy innych maszynach brytyjskich, bardziej prawdopodobne jest, że pochodzi ona od Johna Churchilla, 1. księcia Marlborough, dowódcy armii brytyjskiej w trakcie wojny o sukcesję hiszpańską, przodka Winstona Churchilla.
Historia projektu.
Ewakuujący się z Dunkierki po klęsce Francji w 1940 Brytyjski Korpus Ekspedycyjny (British Expeditionary Force – BEF) został zmuszony do porzucenia praktycznie całego sprzętu ciężkiego, w tym czołgów. Uruchomiono nowy program rozwoju broni pancernej, proponując budowę czołgu A20, zaprojektowanego jeszcze przed rozpoczęciem II wojny światowej z myślą o pozycyjnej wojnie okopowej. Był to bardzo powolny, ciężki czołg, będący w stanie pokonać zrytą kraterami „ziemię niczyją”, ale zdecydowanie nie nadawał się do prowadzenia nowoczesnej wojny manewrowej. W 1940 projekt zmodyfikowano i tak powstał czołg A22. We wrześniu 1941 roku otrzymał on dodatkowo nazwę Churchill.
Okazało się, że "A22" został wprowadzony do produkcji przedwcześnie, bez przeprowadzenia odpowiednich testów polowych i jego debiut bojowy pod Dieppe był nadzwyczaj nieudany. Po wielu modyfikacjach mających na celu poprawienie jakości wozu, "Churchill" okazał się konstrukcją całkiem udaną i z powodzeniem wziął udział w walkach w Afryce Północnej. Żołnierze cenili zwłaszcza jego mocne opancerzenie, stosunkowo niską sylwetkę i zdolność pokonywania przeszkód terenowych, minusami było kiepskie uzbrojenie i niska prędkość maksymalna. W późniejszym okresie czołgi "Churchill" brały udział w walkach we Włoszech i Europie Zachodniej.
Podczas wojny powstało wiele modeli samego czołgu i innych konstrukcji na nim opartych. Czołg używany był także po zakończeniu II wojny światowej, brał udział m.in. w konflikcie koreańskim (wersja z miotaczem ognia i mosty samobieżne).
Służba w Polskich Siłach Zbrojnych.
Czołgi "Mk IV Churchill II" były w latach 1941–1942 na wyposażeniu PSZ w Wielkiej Brytanii, była w nie uzbrojona 16 Brygada Czołgów. Pierwsze czołgi w końcu lata 1941 otrzymał 1 Pułk Czołgów, jako uzupełnienie do przejętych wcześniej czołgów Mk III Valentine. Początkowo było to tylko 8 pojazdów, które przydzielono do 1. kompanii 1. batalionu czołgów. Kolejne 8 "Mk IV Churchill" trafiło do 3. kompanii 2. batalionu. Gdy w 1942 stan czołgów Churchill osiągnął 21 pojazdów skoncentrowano je w 1. batalionie, gdzie szkoliły się na nich również załogi z pozostałych batalionów. Na początku maja 1942 kolejne 9 Mk IV trafiło do 67. Baonu Czołgów. Tym samym brygada osiągnęła najwyższy stan posiadania tych czołgów – 30 wozów. W końcu maja 1942 w związku ze zmianą koncepcji użycia brygady rozpoczął się proces oddawania czołgów oddziałom angielskim.
Wersje rozwojowe.
Churchill I.
Pierwsza wersja produkcyjna uzbrojona była w działo dwufuntowe (40 mm) sprzężone z karabinem maszynowym 7,92 mm w odlewanej wieży oraz haubicę trzycalową (76,2 mm) w kadłubie czołgu. Odznaczała się niską jakością wykonania i sprawiała wiele problemów mechanicznych. Do haubicy używano pocisków burzących i dymnych (ogółem zapas 58). Wyprodukowano 303 egzemplarze. 
Churchill II.
Wariant odpowiadający konstrukcyjnie modelowi I, lecz z uwagi na opóźnienia w produkcji haubic, zamiast haubicy zamontowanej w kadłubie miał drugi karabin maszynowy 7,92 mm. Zbudowano około 1120 egzemplarzy (dokładna liczba nie jest ustalona).
Churchill IICS.
Czołg wsparcia piechoty (oznaczenie "CS" od ang. "close support", dosłownie "bliskiego wsparcia"), znany także jako "Churchill II", uzbrojony w armatę w kadłubie i haubicę w wieży, wyprodukowano niewiele egzemplarzy.
Churchill III.
Pierwsza poważna zmiana uzbrojenia, ostatecznie usunięto montowaną w kadłubie haubicę, a czołg przezbrojono w armatę sześciofuntową (57 mm). W odróżnieniu od wcześniejszych wersji miał spawaną wieżę. Dokładna wielkość produkcji nie jest ustalona, podawane są liczby 675 do 692. Zaczęły wchodzić na uzbrojenie w kwietniu 1942 roku. Był to główny czołg użyty przez wojska kanadyjskie podczas lądowania pod Dieppe.
Churchill IV.
Najdłuższa seria produkcyjna (1622 zbudowanych wozów), od wersji III różnił się jedynie tańszą w produkcji, odlewaną wieżą.
Churchill V.
Odmiana wersji III i IV uzbrojona w haubicę kalibru 95 mm w miejsce armaty 6-funtowej. Zbudowano 241 wozów.
Churchill VI.
Krótka seria uzbrojona w standardowe działo kal. 75 mm Mk. V, produkcja została szybko zakończona w związku z wprowadzeniem wersji VII i przezbrajaniem wersji III i IV na armatę 75 mm. Zbudowano 200 egzemplarzy.
Churchill VII.
Ta wersja posiadała szerszy kadłub, znacznie pogrubione opancerzenie oraz uzbrojona była w armatę 75 mm. Znany także jako "Heavy Churchill", wszedł na wyposażenie armii podczas bitwy o Normandię, w 1945 zmieniono jego oficjalne oznaczenie na A42. Łącznie z wersją XIII wyprodukowano 1600 egzemplarzy.
Churchill VIII.
Churchill VIII uzbrojony w haubicę 95 mm.
Churchill IX.
Churchill III/IV z opancerzeniem i armatą wersji VII, w niektórych egzemplarzach zachowano oryginalną wieżę, te modele były znane jako IX LT.
Super Conqueror.
Model VI z pancerzem wersji VII.
Churchill XI.
Model V z pancerzem wersji VII.
Churchill OKE.
Model II z miotaczem ognia zamontowanym w miejscu kadłubowego karabinu maszynowego, trzy z nich wzięły udział w rajdzie pod Dieppe, ale zostały szybko zniszczone.
Churchill 75 mm.
Czołgi wersji III/IV z wieżami zdjętymi ze zniszczonych czołgów M4 Sherman uzbrojonych w amerykańskie działo 75 mm lub z ich oryginalną armatą przekalibrowaną na 75 mm.
Churchill AVRE.
Churchill w wersji III lub IV zaprojektowany do szybkiego niszczenia fortyfikacji na podstawie doświadczeń zebranych podczas rajdu na Dieppe, w sierpniu 1942 roku. Pojazd został uzbrojony w karabin maszynowy Besa kal. 7,92 mm oraz 230 mm moździerz Petard, opracowany przez Stewarta Blackera, strzelający pociskami o masie 18 kg, z 13-kilogramową głowicą bojową. Z przodu pojazdu zamontowano lemiesz, na kadłubie dodatkowe stalowe skrzynie na sprzęt saperski, za sobą pojazd mógł ciągnąć stalowe sanie, na których układano potrzebne materiały. Wnętrze czołgu zmieniono całkowicie. Najwięcej miejsca zajmował w/w moździerz, który był stabilizowany poziomo, a jego masa wynosiła 2618 kg. Z powodu małej prędkości wylotowej pocisku – można się było przyglądać jego prawie 70-metrowym lotom – szybko pojawił się przydomek "Flying Dustbin" (latający kubeł na śmieci). Próby nowego pojazdu gąsienicowego przeprowadzono bez znacznych zakłóceń, więc w 1943 roku mogła ruszyć jego produkcja. Pierwsze 108 Churchillów przebudowano jeszcze w wojskowych warsztatach naprawczych, ale wszystkie dalsze powstawały już w przedsiębiorstwach cywilnych, takich jak Cockbridge &amp; Co. w Ipswich czy MG Motors Ltd. w Abingdon. AVRE dowiódł swojej nieocenionej wartości już na początku inwazji w Normandii oraz we wszystkich następnych walkach, aż do kapitulacji Niemiec. Czołg ten pozostał w aktywnej służbie aż do lat 60. XX wieku. Jednak kiedy podwozie nie sprostało nowym wymogom, został zastąpiony przez nowoczesne pojazdy takie jak czołgi Centurion czy Chieftain. Oznaczenie AVRE jest akronimem pochodzącym od słów "Armoured Vehicle Royal Engineers". AVRE lądujące za pierwszą falą desantu zostały dokładnie uszczelnione i wyposażone w sprzęt umożliwiający pokonywanie przeszkód wodnych łącznie z osłonami
nad wlotami powietrza i rurą wydechową.
Churchill ARK (Armored Ramp Carrier).
Był to samobieżny most czołgowy, skonstruowany na bazie czołgu Churchill (pierwszy ARK Mk I był gotowy w 1943 roku) ze zdemontowaną wieżą, na której miejscu znajdował się rozkładany, stalowo-drewniany pomost, po którym mogły przejeżdżać pojazdy do wagi 60 ton. Churchill ARK pomagał pokonywać innym pojazdom wykopy do 14 metrów szerokości i głębokością odpowiadające niemieckim rowom przeciwczołgowym. Pojazdy te szczególnie wykazały swoją nieocenioną wartość podczas Lądowania w Normandii, pomagając w pokonywaniu rowów przeciwczołgowych, falochronów, wykopów etc.
Churchill Crocodile.
Kolejna wersja rozwojowa czołgu Churchill, zaliczana do tzw. Dziwadeł Hobarta ("Hobart’s Funnies"). Czołg ciężki Churchill został wyposażony w miotacz ognia, który został zamontowany w miejscu kadłubowego karabinu maszynowego z przodu pojazdu. Przeznaczony on był do zwalczania skrytych stanowisk, takich jak bunkry i okopy. Pierwsze idee uzbrojenia czołgu w miotacz ognia narodziły się w roku 1938, jednak aż do czasu powołania specjalnego Departamentu Naftowych Środków Walki (Petroleum Warfare Departament – PWD) koncepcja ta nie była rozwijana. PWD skupił się na miotaczu wykorzystującym sprężony azot do wyrzucania cieczy palnej. Gotowy w 1942 roku projekt otrzymał nazwę Crocodile. Crocodile to opancerzona przyczepa, mieszcząca zbiornik z 1500 litrami łatwopalnej cieczy i sprężony gaz, która połączona była z czołgiem Churchill uniwersalnym zaworem, przez który tłoczono ciecz do miotacza ognia. Można było oddać 80 jednosekundowych strzałów ogniowych. Zasięg wynosił od 75 do 110 m, co zależne było od kierunku i siły wiatru. Użyty po raz pierwszy podczas lądowania w Normandii, później używany był na wszystkich teatrach działań wojennych aż do końca wojny. Do końca wojny wyprodukowano 800 sztuk Crocodile głównie w zestawieniu z czołgiem Churchill Mk VII.
Churchill 3 in Gun carrier.
Przeciwpancerne działo samobieżne, z armatą 76,2 mm (3 inch 20 cwt) w pudełkowatej nadbudówce. Zbudowano 50 sztuk, nie użytych bojowo.
Inne projekty.
Na podwoziu Churchilla zaprojektowano czołg ciężki Black Prince.

</doc>
<doc id="186360" url="https://pl.wikipedia.org/wiki?curid=186360" title="Dudley Dursley">
Dudley Dursley



</doc>
<doc id="186361" url="https://pl.wikipedia.org/wiki?curid=186361" title="Abiasz (król Judy)">
Abiasz (król Judy)

Abiasz, Abiam, Abijjam, Abijahu, Abijasz (hebr. אביה :"ojcem moim jest Jahwe") (zm. między 915 a 908 p.n.e.) – król Judy.
Syn Roboama, króla Judy, i Maaki. Po śmierci ojca został królem Judy.
Literatura jest zgodna co do tego, że panował pod koniec X w. p.n.e. Jako daty panowania podaje się lata 913-911 p.n.e. oraz 910-908 p.n.e. Prowadził zwycięską wojnę z Jeroboamem I, królem Izraela. Przyłączył do Judy miasta Betel, Jeszanę i Efron. Miał czternaście żon, dwudziestu dwóch synów i szesnaście córek. Zmarł w Jerozolimie, gdzie został pochowany.
Kolejnym królem Judy został jego syn Asa.

</doc>
<doc id="186362" url="https://pl.wikipedia.org/wiki?curid=186362" title="Maaka (żona Roboama)">
Maaka (żona Roboama)

Maaka − postać biblijna, królowa Judy. 
Pochodziła z izraelskiej dynastii królewskiej. Była po kądzieli wnuczką Absaloma i prawnuczką króla Dawida. Została jedną z żon swojego krewnego Roboama, króla Judy. Przeżyła swojego męża i syna - kolejnego judzkiego króla Abiasza. Za panowania swojego wnuka Asy została pozbawiona godności królowej-matki, gdyż sprzeciwiała się kultowi Jahwe.
Wszyscy królowie Judy - począwszy od Abiasza byli jej potomkami.

</doc>
<doc id="186364" url="https://pl.wikipedia.org/wiki?curid=186364" title="Johann Paul Kremer">
Johann Paul Kremer

Johann Paul Kremer (ur. 26 grudnia 1883 w Stellbergu koło Kolonii, zm. 8 stycznia 1965) – doktor filozofii oraz medycyny, niemiecki zbrodniarz wojenny, profesor anatomii, lekarz SS w obozie koncentracyjnym Auschwitz-Birkenau i SS-Obersturmführer.
Życiorys.
Maturę zdał po odbyciu ochotniczej służby wojskowej w 1909 roku. Tuż przed wybuchem I wojny światowej uzyskał tytuł doktora filozofii na Uniwersytecie Berlińskim. Studiował również medycynę i biologię. Już podczas wojny zdobył dyplom lekarza medycyny i dyplom doktora biologii. Doktorat z medycyny zdobył w roku 1919. Pracował jako docent przy katedrze anatomii Uniwersytetu w Münster, gdzie wykładał anatomię i nauki o ludzkiej dziedziczności.
Członek NSDAP od 30 czerwca 1932 (nr legitymacji partyjnej 1265405) i SS od 1934 (numer identyfikacyjny 262703). Od 30 sierpnia 1942 do 18 listopada 1942 pełnił funkcję lekarza SS w niemieckim obozie koncentracyjnym Auschwitz-Birkenau.
"O godz. 3. nad ranem byłem obecny po raz pierwszy przy akcji specjalnej. Wydaje mi się, że w porównaniu z nią "Piekło" Dantego jest komedią. Nie darmo Oświęcim nazywa się obozem zagłady".
Kremer interesował się zmianami poszczególnych narządów w różnych chorobach np. w chorobie głodowej. Prowadził w KL Auschwitz badania nad zmianami powstałymi w organizmie ludzkim na skutek głodu, szczególnie nad zanikiem brunatnym wątroby ("braune Atrophie"). Wybierał chorych w różnych okresach choroby głodowej, kazał ich fotografować a następnie zabijać wstrzyknięciem fenolu, co wykonywał podoficer sanitarny SS. Następnie ze świeżych zwłok usuwano wątrobę, śledzionę i trzustkę, z których sporządzano odpowiednie preparaty.
Liczbę ofiar takich eksperymentów trudno określić. W latach 1899–1945 Kremer pisał pamiętnik, w którym codziennie notował swoje przeżycia i przemyślenia. Podczas aresztowania w angielskiej strefie okupacyjnej trafił on w ręce aliantów i poważnie obciążył Kremera stanowiąc niezaprzeczalny dowód jego winy. Dzięki jego analizie udało się ustalić, że brał on 14 razy udział w gazowaniu ludzi w obozie. Oprócz tego brał aktywny udział w selekcjach i masowych egzekucjach.
Po wojnie.
W pierwszym procesie oświęcimskim 22 grudnia 1947 został skazany przez Najwyższy Trybunał Narodowy w Krakowie na karę śmierci.
Karę tę zamieniono na dożywocie, a w 1958 Kremer odzyskał wolność. W 1960 r. wszczęto przeciw niemu drugi proces w Münster, gdzie zapadł wyrok skazujący go na 10 lat więzienia i utratę tytułu profesora i doktora filozofii. Sąd uznał jednak, że odbył już swoją karę i Kremera ułaskawiono. Następnie był świadkiem podczas drugiego procesu oświęcimskiego.

</doc>
<doc id="186365" url="https://pl.wikipedia.org/wiki?curid=186365" title="Strategia (wzorzec projektowy)">
Strategia (wzorzec projektowy)

Strategia – czynnościowy wzorzec projektowy, który definiuje rodzinę wymiennych algorytmów i kapsułkuje je w postaci klas. Umożliwia wymienne stosowanie każdego z nich w trakcie działania aplikacji niezależnie od korzystających z nich użytkowników.
Problem.
Rozważmy program generujący statystyki dotyczące podanego na wejściu kodu źródłowego takie, jak liczba wierszy, liczba klas itd. W mechanizmie generowania statystyk możemy wyróżnić część kodu specyficzną dla języka programowania, w którym napisany został kod oraz ogólną, niezależną od języka. Chcielibyśmy, aby nasz program był uniwersalny i obsługiwał wiele języków programowania, a także by w przyszłości istniała możliwość dodawania nowych.
Rozwiązaniem jest zastosowanie wzorca Strategia, gdzie algorytmy specyficzne dla języków programowania wydzielimy jako osobne klasy ze wspólnym interfejsem, który umożliwi programowi wyciąganie określonych informacji o kodzie źródłowym.
Budowa.
We wzorcu Strategia definiujemy wspólny interfejs dla wszystkich obsługiwanych algorytmów i zawierający wszystkie dozwolone operacje. Następnie implementujemy go w poszczególnych klasach dostarczających konkretne algorytmy. Dodatkowo, we wzorcu wyróżniamy także klienta korzystającego z algorytmów. Posiada on referencję do aktualnie używanej strategii oraz metodę codice_1, która pozwala ją zmienić.
Elementy wzorca:
Istotne jest, że obiekty codice_3 oraz codice_2 współpracują ze sobą w celu wykonania określonego zadania. Klient wykonuje wszystkie ogólne zadania i nadzoruje przepływ sterowania, zaś strategie implementują te części zadania, które można wymieniać.
Konsekwencje użycia.
Zalety:
Wady:
Implementacja.
Klient i strategia współpracują ze sobą, dlatego musi zachodzić między nimi obustronna wymiana informacji. Klient może udostępniać interfejs umożliwiający strategii pobranie niezbędnych danych lecz powstaje wtedy jawna zależność zmniejszająca zakres zastosowań strategii oraz utrudniające testowanie. Alternatywne rozwiązanie polega na wstrzykiwaniu danych do strategii w parametrach, co jednak może powodować, że niektóre strategie będą otrzymywać dane, które nie są im potrzebne.
Klient nadzoruje przepływ sterowania, co przeważnie prowadzi do nałożenia na strategię jakichś wymagań związanych z tym, co określone metody mają robić i kiedy. Większość języków programowania udostępnia jedynie najbardziej podstawowe techniki weryfikacji kontraktów (sprawdzanie typów argumentów i wyników). Dlatego możliwe jest stworzenie strategii, która nie będzie poprawnie współpracować z klientem lub przestanie działać po zmianie jego implementacji z powodu naruszenia niektórych założeń. Wzorzec ten nie zapewnia żadnej ochrony przed takimi sytuacjami.
Aby zredukować liczbę obiektów, możemy stworzyć bezstanowe obiekty strategii, co umożliwi wykorzystywanie jednego obiektu przez wiele klientów, również w środowisku współbieżnym. Do ich implementacji możemy wykorzystać wzorzec Pyłek.
Zastosowania.
Oficjalna wirtualna maszyna Javy HotSpot wykorzystuje wzorzec Strategia w wewnętrznej implementacji mechanizmu odśmiecania pamięci, oferując do wyboru kilka algorytmów różniących się właściwościami. Programista wybiera strategię odśmiecania najlepiej dopasowaną do profilu jego aplikacji.
Innym miejscem zastosowania wzorca jest sytuacja, w której poszczególne strategie rozwiązują inny problem. Za ilustrację może posłużyć tutaj sklep internetowy posiadający swoje oddziały w kilku krajach różniących się obowiązującymi w nich przepisami podatkowymi. Klient implementuje podstawową, wspólną dla wszystkich funkcjonalność, zaś operację naliczenia podatku deleguje do strategii zaimplementowanej dla konkretnego kraju.

</doc>
<doc id="186366" url="https://pl.wikipedia.org/wiki?curid=186366" title="Mk VIII Challenger">
Mk VIII Challenger

Tank, Cruiser, Challenger (A30) – czołg pościgowy konstrukcji brytyjskiej z okresu II wojny światowej.
Historia.
Doświadczenia wyniesione z walk brytyjskich wojsk pancernych, zwłaszcza bitew stoczonych na pustyni Afryki Północnej, wykazały pilną konieczność skonstruowania nowego czołgu. Miał on być uzbrojony w nowoczesną, długolufową armatę dużego kalibru, zdolną do niszczenia nieprzyjacielskich czołgów na dużych odległościach. Zamówienie na nowy czołg wpłynęło w styczniu 1942. Postanowiono wykorzystać nowe podwozie zbudowane na bazie podwozi czołgów Cromwell i Centaur (A27). Zostało ono, w porównaniu z pierwowzorem, przedłużone o dodatkową parę kół nośnych oraz poszerzone tak, aby można było zamontować wieżę o większej średnicy.
Była to wieża produkcji zakładów Stiothert &amp; Pitt testowana w czołgu TOG 2. Próby wykazały konieczność wzmocnienia podwozia, spowodowaną wzrostem o 3000 kg masy wozu. Stwierdzono też konieczność zamontowania dodatkowego silnika do obracania wieży. W nowym wozie zlikwidowano przedni kadłubowy karabin maszynowy typu Besa. Umieszczono w tym miejscu dodatkowy zapas amunicji.
Służba.
Wielka Brytania.
Zamówiono 200 sztuk nowych wozów. Pierwsze czołgi dostarczono do oddziałów w sierpniu i wrześniu 1944. Były one używane w jednostkach uzbrojonych w czołgi typu Cromwell, jako wozy wsparcia do zwalczania czołgów przeciwnika. Planowano dostarczenie jednego Challengera do każdego plutonu Cromwelli. Czołgi typu Challenger zostały wycofane z uzbrojenia armii brytyjskiej zaraz po zakończeniu wojny.
Czechosłowacja.
W Armii Czechosłowackiej Challengery były na uzbrojeniu 1 Czechosłowackiej Brygady Pancernej ("Československá samostatná obrněná brigáda"). Brygada posiadała czołgi Mk VIII Cromwell, M5A1 Stuart oraz 22 czołgi Challenger. Po zakończeniu działań powróciła ona, wraz ze sprzętem, do kraju. Czołgi pozostały na uzbrojeniu wojsk czechosłowackich do początku lat 50. XX wieku. Wkrótce zostały przesunięte do zapasu mobilizacyjnego, gdzie były zmagazynowane do 1959 do momentu wycofania z uzbrojenia. Wieże czołgów planowano użyć, jako elementy fortyfikacji, ale tego pomysłu nie zrealizowano.
Służba w Polskich Siłach Zbrojnych.
W Polskich Siłach Zbrojnych na Zachodzie czołgi Challenger były stosowane w pancernym pułku rozpoznawczym 1 Dywizji Pancernej – 10 pułku strzelców konnych. Pierwsze dwa czołgi pułk otrzymał 26 sierpnia 1944 roku i posłużyły do zapoznania się z nowym sprzętem oraz jako sprzęt treningowy. Kolejne 9 pojazdów przekazano Polakom między 31 października a 3 listopada 1944 roku. Chrzest bojowy polskie Challengery przeszły w czasie walk o miejscowości Made i Wagenberg. Między 1 stycznia a 4 marca 1945 roku pułk otrzymał kolejne uzupełnienia. W każdym szwadronie czołgi skoncentrowano w dodatkowym czwartym plutonie, który liczył 3 Challengery. Po zakończeniu wojny czołgi zgrupowano w jednym szwadronie pułku. Ich liczba nie jest pewna i wynosiła prawdopodobnie od 12 do 16, a razem z wozami zapasowymi nie przekraczała 20. W marcu 1947 roku wszystkie Challengery podobnie, jak cały sprzęt pułku zostały przekazane Anglikom.
Zachowane pojazdy.
Do czasów współczesnych zachowały się tylko 2 pojazdy:

</doc>
<doc id="186369" url="https://pl.wikipedia.org/wiki?curid=186369" title="Masa (elektryczność)">
Masa (elektryczność)

Masa (GND – GrouND) – przeciwporażeniowe połączenie wyrównujące potencjały z potencjałem ziemi lub z przewodem ochronnym (PE).
W lampowych układach elektronicznych masą była na ogół uziemiona, metalowa obudowa. Spełniała ona rolę ramy konstrukcyjnej, do której były przymocowane elementy układu elektronicznego (np. transformatory, podstawki lamp elektronowych). Jednocześnie obudowa było częścią obwodu elektrycznego, do którego były przymocowane i z nim połączone niektóre układu.
Obecnie mianem masy określa się wspólny potencjał zasilania. Posługiwanie się tym pojęciem znacznie poprawia czytelność schematów elektrycznych, szczególnie w przypadku złożonych układów. Najczęściej kolor izolacji przewodu doprowadzający instalację z masą ma kolor zielono-żółty.

</doc>
<doc id="186372" url="https://pl.wikipedia.org/wiki?curid=186372" title="(87) Sylvia">
(87) Sylvia

(87) Sylvia – planetoida należąca do zewnętrznej części pasa głównego.
Odkrycie i nazwa.
Została odkryta 16 maja 1866 roku w Madras Observatory (Madras) przez Normana Pogsona. Nazwana została na cześć Rei Sylwii, mitologicznej matki założycieli Rzymu – Remusa i Romulusa.
Orbita i właściwości fizyczne.
Sylvia obiega Słońce w czasie 6 lat i 185 dni, w średniej odległości 3,49 au. Peryhelium znajduje się w odległości 3,20 au, a aphelium 3,77 au. Planetoida ma nieregularny kształt i wielkość 385 × 265 × 230 ± 10 km. Ma małą średnią gęstość – 1,2 g/cm³ (nieco więcej niż woda). Obraca się wokół własnej osi raz na niewiele ponad 5 godzin. Jej średnia temperatura powierzchniowa sięga ~151 K.
Naturalne satelity.
Sylvia ma dwa księżyce, które nazwano Romulus oraz Remus.
Jest to pierwszy odkryty układ potrójny planetoid.

</doc>
<doc id="186373" url="https://pl.wikipedia.org/wiki?curid=186373" title="Black Prince (A43)">
Black Prince (A43)

Black Prince (A43) – ciężki czołg piechoty konstrukcji brytyjskiej z okresu II wojny światowej.
Historia.
Podczas prac nad czołgiem Challenger (A30) okazało się, że nie mogą one zostać szybko wprowadzone do seryjnej produkcji. Producent czołgów Churchill (A22), zakłady Vauxhall, zaproponował budowę czołgu z wieżą od A30. Nowe wozy nazywano Super Churchill, a potem Black Prince. Zamówiono sześć prototypów. Pierwszy był gotów w maju 1945, zbyt późno, aby mógł wziąć udział w walce. Po zakończeniu prób uznano, że do produkcji wejdzie bardziej perspektywiczny Centurion (A41).

</doc>
<doc id="186376" url="https://pl.wikipedia.org/wiki?curid=186376" title="Kociebor">
Kociebor



</doc>
<doc id="186377" url="https://pl.wikipedia.org/wiki?curid=186377" title="Getto częstochowskie">
Getto częstochowskie



</doc>
<doc id="186378" url="https://pl.wikipedia.org/wiki?curid=186378" title="Chocimier">
Chocimier



</doc>
<doc id="186379" url="https://pl.wikipedia.org/wiki?curid=186379" title="Kociemiar">
Kociemiar



</doc>
<doc id="186380" url="https://pl.wikipedia.org/wiki?curid=186380" title="Kociemir">
Kociemir



</doc>
<doc id="186381" url="https://pl.wikipedia.org/wiki?curid=186381" title="Chocimirz">
Chocimirz



</doc>
<doc id="186382" url="https://pl.wikipedia.org/wiki?curid=186382" title="Kociemier">
Kociemier



</doc>
<doc id="186383" url="https://pl.wikipedia.org/wiki?curid=186383" title="Koćmir">
Koćmir



</doc>
<doc id="186384" url="https://pl.wikipedia.org/wiki?curid=186384" title="Kocimir">
Kocimir



</doc>
<doc id="186385" url="https://pl.wikipedia.org/wiki?curid=186385" title="Kocimier">
Kocimier



</doc>
<doc id="186386" url="https://pl.wikipedia.org/wiki?curid=186386" title="Kocimiar">
Kocimiar



</doc>
<doc id="186387" url="https://pl.wikipedia.org/wiki?curid=186387" title="Chocsław">
Chocsław



</doc>
<doc id="186388" url="https://pl.wikipedia.org/wiki?curid=186388" title="MVRDV">
MVRDV

MvRdV – holenderskie biuro architektoniczne założone w 1991 w Rotterdamie przez Winy'ego Maasa, Jacoba van Rijsa i Nathalie de Vries, a zarazem grupa publicystów.
MvRdV reprezentuje wyszukaną architekturę współczesną, czerpiąca zasadniczo z formalnego dorobku modernizmu, ucieka się czasem jednak do rozwiązań postmodernistycznych. Realizacje i projekty biura cechują się dosłownym traktowaniem schematów funkcjonalnych, wywodzeniem formy z pozornie absurdalnych założeń, np. poprzez spiętrzenie elementów krajobrazowych w pawilonie holenderskim na Expo 2000. Biuro jest znane zarówno z niekonwencjonalnych realizacji, jak i wielu opublikowanych niezrealizowanych projektów, stanowiących rodzaj ćwiczeń intelektualnych, a czasem jawne prowokacje przeciw zasadom, które wydają się w architekturze najbardziej oczywiste. Architekci inspirują się poszukiwaniami Rema Koolhaasa i je rozwijają. Prezentacją poglądów grupy na urbanistykę jest publikacja "FARMAX" (1998).
Linki zewnętrzne.
www.mvrdv.nl – strona oficjalna biura

</doc>
<doc id="186390" url="https://pl.wikipedia.org/wiki?curid=186390" title="1930 w filmie">
1930 w filmie



</doc>
<doc id="186394" url="https://pl.wikipedia.org/wiki?curid=186394" title="Utrata słuchu">
Utrata słuchu



</doc>
<doc id="186395" url="https://pl.wikipedia.org/wiki?curid=186395" title="1931 w filmie">
1931 w filmie



</doc>
<doc id="186397" url="https://pl.wikipedia.org/wiki?curid=186397" title="1932 w filmie">
1932 w filmie



</doc>
<doc id="186401" url="https://pl.wikipedia.org/wiki?curid=186401" title="1933 w filmie">
1933 w filmie



</doc>
<doc id="186405" url="https://pl.wikipedia.org/wiki?curid=186405" title="(107) Camilla">
(107) Camilla

(107) Camilla – jedna z większych planetoid pasa głównego.
Odkrycie.
Planetoida ta została odkryta 17 listopada 1868 roku w "Madras Observatory" (Madras) przez Normana Pogsona i nazwana na cześć jednej z postaci kobiecych z Eneidy autorstwa Wergiliusza.
Orbita.
Orbita (107) Camilli nachylona jest do płaszczyzny ekliptyki pod kątem 10,05°. Na jeden obieg wokół Słońca ciało to potrzebuje 6 lat 178 dni, krążąc w średniej odległości 3,48 j.a. od niego. Średnia prędkość orbitalna tej asteroidy to ok. 15,95 km/s.
Właściwości fizyczne.
(107) Camilla ma nieregularny kształt i rozmiary 285×205×170 km. Jej albedo jest niskie i wynosi 0,05, a jasność absolutna wynosi 7,1. Asteroida ta jest ciemna i zalicza się do planetoid węglowych typu C. Maksymalna temperatura na jej powierzchni sięga -52º C.
Księżyc asteroidy.
1 marca 2001 roku odkryto krążący wokół tej planetoidy księżyc, oznaczony prowizorycznie S/2001 (107) 1. Jego wielkość oszacowano na ok. 11 km, a okres obiegu wokół planetoidy macierzystej na 3,710 dnia. Średnia odległość między ciałami to ok. 1235 km. Masę tego satelity obliczono na ~1,5 kg.

</doc>
<doc id="186406" url="https://pl.wikipedia.org/wiki?curid=186406" title="Gb/s">
Gb/s



</doc>
<doc id="186407" url="https://pl.wikipedia.org/wiki?curid=186407" title="1934 w filmie">
1934 w filmie



</doc>
<doc id="186408" url="https://pl.wikipedia.org/wiki?curid=186408" title="FC Metz">
FC Metz

Football Club de Metz – francuski klub piłkarski z siedzibą w Metz (departament Mozela), założony w 1919 roku.
Historia.
Początki.
Klub powstał w 1932 z połączenia dwóch amatorskich klubów z Metz. Jednym z nich był "CAM" (Cercle Athlétique Messin), a drugim "ASM" (Association Sportive Messine). Z początku w klubie grali robotnicy i urzędnicy pracujący w mieście. 15 kwietnia 1932 doszło do porozumienia w sprawie fuzji. W latach 30. klub miał status "półprofesjonalny".
Pierwszy sezon i pierwszy spadek.
"FC Metz" grało w pierwszym sezonie od powstania Ligue 1. Zajęli wówczas 9. miejsce w grupie B i musieli się pożegnać z elitą. Powrót nastąpił po dwóch latach przerwy. Na nowego prezydenta zostaje mianowany Lotaryńczyk Reymond Herloy. Mimo nieudanych meczów utrzymał klub w D1 aż do sezonu 1949-50. Wówczas „Smoki” zajęły 18. (ostatnie) miejsce i musiały się pożegnać z Ligue 1 na sezon.
Po zatrudnieniu byłego szkoleniowca Nice Elly Rousa powrócili bardzo szybko do elity. Kolejna relegacja miała miejsce w sezonie 1957/58. Mimo że do zespołu zakupiono zdolnego Argentyńczyka Roberto Aballaya, który poprzednio występował w Nancy.
Czyściec trwał aż do sezonu 1966/1967, po którym piłkarze prowadzeni przez Maksymiliana Schirchina wywalczyli awans. W pierwszym powrotnym meczu zremisowali 1:1 na wyjeździe z Red Star. W 1978 do klubu przybywa działacz Carlo Molinari. Prezydent FC Metz stawia ze cel piłkarzom i trenerowi piękną grę, która opierałaby się na zasadzie "fair play". Ich pierwszym rywalem w europejskich pucharach było niemieckie HSV. Wschodni rywale Francuzów rozprawili się z nimi 4:1 i 3:2. Gdyby nie szczęście, FC Metz pożegnałoby się z D1 już w sezonie 1981/1982. Wówczas wyprzedzili Valenciennes o zaledwie 2 pkt.
Historyczna data.
Historyczną datą dla kibiców FC Metz będzie 11 maja 1984 gdy ich pupile zmierzyli się w finale Pucharu Francji z AS Monaco, który wówczas odnosił sukcesy. Na Parc de Princes 20 000 Lotaryńczyków oglądało zwycięstwo swoich piłkarzy. Był to pierwszy sukces na arenie piłkarskiej we Francji. Kilka miesięcy później niespodziewanie wygrali z FC Barcelona w pierwszej rundzie Pucharu Zdobywców Pucharów. Na stałe do annałów FCM zapisał się ówczesny trener, Henryk Kasperczak.
Ten sezon był udany z racji występów ligowych. Następca Kasperczaka, Marcel Husson zajął ze swoimi piłkarzami 5. miejsce, które dawało im możliwość gry w Pucharze UEFA. Widać, że rozpoczynała się era Metz. W Pucharze UEFA nie sprostali oni Hajdukowi Split. W lidze zajęli 6. miejsce.
W Pucharze Francji w 1988 ekipa Metz wyeliminowała po drodze do triumfu takie drużyny jak Moulouse, Quimper i Amiens. W finale okazali się silniejsi od Sochaux. W PZP nie sprostali Anderlechtowi, który oba mecze wygrał. Pierwszy 3:1, a drugi 2:0.
W sezonie 1990/1991 rozpoczynała się era Joela Mullera, który wiele dobrego zrobił dla FC Metz. Pierwszy swój sezon rozegrał lepiej, niż jego poprzednik, który zajął 14. miejsce. On podskoczył o 2. miejsca. Kibice we Francji śmiali się i żartowali, że działacze FCM wykupili 12. miejsce, bo 3 sezony z rzędu za czasów rządów Mullera klub zajmował tę lokatę. W sezonie 1994/1995 było już lepiej o 4. miejsca. Sezon później gracze Joela byli już na 4. miejscu. Rok później Metz miało skład na miarę mistrza. W zespole z Lotaryngii grali tacy piłkarze jak Letizi, Serredszum, Blanchard, Song, Pirès oraz Terrier. Zajęli 5. miejsce.
Najlepszy był sezon 1997/1998, w którym to zostali wicemistrzami Francji, przegrywając z Lens tylko różnicą bramek. Był to początek końca. 10., 11., 12., a następnie 17. miejsce w lidze sprawiły o spadku nie tylko moralnym, ale i o degradacji do D2. Jednak pograli tam tylko przez rok, po czym wrócili, by straszyć najsilniejsze ekipy z D1 (aktualnie Ligue 1).

</doc>
<doc id="186410" url="https://pl.wikipedia.org/wiki?curid=186410" title="Boska Liturgia">
Boska Liturgia

 
Boska Liturgia – celebracja Eucharystii w Kościołach wschodnich, głównie Cerkwi prawosławnej i Kościołach greckokatolickich. Sens i struktura Boskiej Liturgii odpowiada zachodniej Mszy Świętej.
Porządki Boskiej Liturgii.
Do najważniejszych porządków należą:
Elementy Boskiej Liturgii.
Każdy z porządków Liturgii składa się z trzech głównych części:

</doc>
<doc id="186411" url="https://pl.wikipedia.org/wiki?curid=186411" title="1935 w filmie">
1935 w filmie



</doc>
<doc id="186412" url="https://pl.wikipedia.org/wiki?curid=186412" title="Bytomskie Centrum Kultury">
Bytomskie Centrum Kultury

Bytomskie Centrum Kultury – samorządowa instytucja kultury utworzona w 1992 roku przez gminę Bytom z siedzibą w budynku przy placu Karin Stanek 1 w Bytomiu.
Bytomskie Centrum Kultury zajmuje się organizowaniem, prezentowaniem oraz promowaniem przedsięwzięć artystycznych i kulturalnych. Działalność Centrum oraz należącej do niego Centrum Sztuki Współczesnej Kronika obejmuje rozmaite dziedziny sztuki, jak teatr, muzykę, plastykę oraz działania interdyscyplinarne. 
Wizytówką Bytomskiego Centrum Kultury są imprezy cykliczne. Do najważniejszych projektów organizowanych przez BECEK należą m.in.: Krawiecka Art Pasaż (cykl koncertów w plenerze – głównie muzyki klasycznej i nowoczesnej oraz jazzu), Scena Familijna (spektakle dla dzieci), Feriada (warsztaty dla dzieci i młodzieży podczas ferii zimowych), BeCeKobus (wakacyjne warsztaty dla dzieci prowadzone w różnych dzielnicach Bytomia), Ogólnopolski Festiwal Piosenki Poetyckiej „Kwiaty na Kamieniach”, Bytomska Jesień Literacka, Międzynarodowy Festiwal TEATROMANIA, HartOFFanie Teatrem (cykl spektakli zrealizowanych przez niezależne,eksperymentalne teatry).
W Bytomskim Centrum Kultury działa także Kino BCK („BCKino”), prezentujące filmy w 3 salach: wielkiej („To Tu”) głównej („Gloria") oraz kameralnej („Ki Nowa”). 
W ciągu ostatnich lat BECEK rozwija swoją działalność międzynarodową, współpracuje z instytucjami artystycznymi w Polsce i za granicą.

</doc>
<doc id="186413" url="https://pl.wikipedia.org/wiki?curid=186413" title="Exciter (album)">
Exciter (album)

Exciter – dziesiąty album studyjny brytyjskiej grupy muzycznej Depeche Mode. Wydano go 14 maja 2001 nakładem Mute i Sire. Producentem był Mark Bell. Album promowały cztery single: „Dream On”, „I Feel Loved”, „Freelove” i „Goodnight Lovers”. W 2007 wydawnictwo wydano ponownie wraz z nagraniami utworów na żywo. Album promowała trasa koncertowa "Exciter Tour", która okazała się jedną z najbardziej udanych.
Album "Exciter" zadebiutował na miejscu 9 na liście UK Albums Chart a na 8 na liście Billboard 200. Sprzedał się w nakładzie 115 tysiąca egzemplarzy w pierwszym tygodniu po premierze. Jest to pierwszy album grupy, który zadebiutował na pierwszym miejscu w Wielkiej Brytanii. W Stanach Zjednoczonych płyta sprzedała się w liczbie 426 tys. egzemplarzy. Wydawnictwo zdobyło złotą płytę, przyznaną mu 15 sierpnia 2001 przez RIAA. W Polsce "Exciter" uzyskał certyfikat złotej płyty.
Reedycja z 2007 roku.
CD.
Zawartość taka sama jak na oryginalnym wydaniu, tylko płyta zgodna ze standardem SACD.
Dodatek DVD.
Piosenki te były nagrywane na wideo One Night in Paris.

</doc>
<doc id="186416" url="https://pl.wikipedia.org/wiki?curid=186416" title="1936 w filmie">
1936 w filmie



</doc>
<doc id="186418" url="https://pl.wikipedia.org/wiki?curid=186418" title="1937 w filmie">
1937 w filmie



</doc>
<doc id="186420" url="https://pl.wikipedia.org/wiki?curid=186420" title="Port USB">
Port USB



</doc>
<doc id="186421" url="https://pl.wikipedia.org/wiki?curid=186421" title="Złącze USB">
Złącze USB



</doc>
<doc id="186422" url="https://pl.wikipedia.org/wiki?curid=186422" title="1938 w filmie">
1938 w filmie



</doc>
<doc id="186429" url="https://pl.wikipedia.org/wiki?curid=186429" title="Krwawy poniedziałek w Częstochowie">
Krwawy poniedziałek w Częstochowie

Krwawy poniedziałek w Częstochowie – liczne egzekucje, tortury, szykany oraz inne naruszenia prawa wojennego, których żołnierze niemieckiego Wehrmachtu dopuścili się w stosunku do cywilnej ludności Częstochowy w dniu 4 września 1939 roku.
3 września 1939 roku oddziały Wehrmachtu nie napotykając żadnego oporu opanowały Częstochowę. Następnego dnia w kilku punktach miasta wybuchły chaotyczne strzelaniny, spowodowane najprawdopodobniej niedoświadczeniem i nerwowością niemieckich rekrutów. Winą za te wypadki Niemcy obarczyli jednak ludność Częstochowy i przystąpili do zakrojonej na szeroką skalę akcji represyjnej, w wyniku której poniosło śmierć od 227 do 500 Polaków i Żydów. Wydarzenia te przeszły do historii miasta jako „krwawy poniedziałek” i stanowiły jedną z najcięższych zbrodni popełnionych przez oddziały Wehrmachtu w trakcie kampanii wrześniowej.
Preludium.
Latem 1939 roku Częstochowa liczyła ok. 138 000 mieszkańców. Miasto leżało w odległości ok. 30 kilometrów od ówczesnej granicy polsko-niemieckiej dlatego w okresie bezpośrednio poprzedzającym wybuch wojny wiele kobiet i dzieci zostało ewakuowanych w głąb kraju. W związku z niepomyślnym przebiegiem bitwy granicznej oddziały polskiej 7 Dywizji Piechoty wycofały się z Częstochowy już 2 września 1939. Wraz z żołnierzami miasto opuściło wówczas tysiące mieszkańców – w tym wielu mężczyzn w wieku poborowym.
Niemieckie dowództwo powierzyło zadanie opanowania Częstochowy oddziałom 42 pułku 46 Dywizji Piechoty. Ze względu na robotniczy charakter miasta Niemcy poważnie obawiali się, iż mogą napotkać na zbrojny opór ludności – organizowany przez komunistów. 42 pułk piechoty otrzymał więc polecenie zorganizowania w Częstochowie „silnych struktur władzy”. Niemieckie obawy okazały się jednak bezpodstawne. 3 września we wczesnych godzinach porannych oddziały Wehrmachtu wkroczyły do miasta nie napotykając na opór ze strony regularnych bądź nieregularnych formacji polskich. W pierwszych meldunkach odnotowano także, iż „mieszkańcy zachowują spokój”. Około godziny 12:00 sztab 42 pułku piechoty ulokował się w częstochowskim ratuszu natomiast I batalion tej jednostki obsadził najważniejsze punkty w mieście. Około godziny 18:30 pozostałe bataliony 42 pułku wraz ze sztabem opuściły miasto i wznowiły natarcie w kierunku wschodnim. Miejscowy volksdeutsch Paul Bölke został wyznaczony na stanowisko tymczasowego burmistrza Częstochowy.
Strzelanina w dniu 4 września.
Tymczasem 4 września we wczesnych godzinach popołudniowych w dwóch rejonach miasta wybuchły gwałtowne strzelaniny, które w zależności od zeznań świadków trwać miały od kilku minut do godziny. Pierwszy incydent miał miejsce na dziedzińcu Szkoły Rzemieślniczo-Przemysłowej, gdzie kwaterowali żołnierze niemieckiego garnizonu Częstochowy. Druga strzelanina wybuchła przy ul. Strażackiej, gdzie żołnierze niemieckiego 97 pułku piechoty konwojowali kolumnę kilkuset internowanych polskich cywilów (ok. 300-400 osób) – zatrzymanych dzień wcześniej w okolicach Częstochowy. W niemieckich oddziałach wybuchło zamieszanie, przechodzące momentami w panikę. Na skutek gwałtownej wymiany strzałów zginęło ośmiu niemieckich żołnierzy, a kolejnych czternastu odniosło rany. W okolicach ul. Strażackiej zginęła także pewna liczba internowanych polskich cywilów (podawana przez polskich świadków liczba 200 ofiar wydaje się być jednak przesadzona).
W niemieckich raportach za przyczynę strzelaniny uznano atak polskich partyzantów. Podobnie zeznawali również przesłuchiwani po wojnie weterani 42 pułku piechoty. Niemiecka wersja wydarzeń nie znajduje jednak oparcia w faktach. Natychmiast po zakończeniu strzelaniny żołnierze gruntownie przeszukali okoliczne domy, lecz nie udało im się schwytać żadnego Polaka lub Żyda z bronią w ręku. Informacja o rzekomym ataku partyzantów stoi także w sprzeczności z wcześniejszymi meldunkami, mówiącymi o spokojnym zachowaniu mieszkańców miasta. W zeznaniach bądź dziennikach niemieckich weteranów wielokrotnie powtarzało się natomiast stwierdzenie, że w powstałym zamieszaniu trudno było stwierdzić kto i skąd strzela. Jeden z niemieckich świadków wspominał, że „Wszędzie było słychać strzały. Panowało zamieszanie, można niemal powiedzieć, że każdy strzelał do każdego. Strzały padały ze wszystkich stron”. Z kolei obecny wówczas w Częstochowie naczelny lekarz IV Korpusu Armijnego zapisał w swoim dzienniku: „Bezsensowna strzelanina w samym środku miasta. Dowódcy poszczególnych kolumn próbują wstrzymać ogień. Udaje im się to po około półgodzinie. Jedna obserwacja: amunicja smugowa na ścianach domów sprawia wrażenie, jakby strzelano z okien. Uformowani w kolumny żołnierze stają się coraz bardziej podenerwowani” (autor tego zapisku powiadomił także telefonicznie lekarza 46 Dywizji Piechoty, że w jego ocenie incydent w Częstochowie nie był spowodowany napaścią polskich cywilów). W oficjalnym meldunku sporządzonym przez obecnych w mieście funkcjonariuszy Einsatzgruppe II przyznano natomiast, że „nawet jeśli oddziały niemieckie rzeczywiście zostały zaatakowane przez cywilów, pod koniec nie dało się już rozeznać, kto do kogo strzelał”.
Wydarzenia, które miały miejsce w Częstochowie w dniu 4 września 1939 były charakterystyczne dla pierwszych dni kampanii wrześniowej. W owym czasie nie istniał jeszcze w Polsce masowy ruch oporu. W wielu miejscach w strefie przyfrontowej dochodziło natomiast do niekontrolowanej wymiany strzałów, spowodowanej nerwowością i niedoświadczeniem niemieckich rekrutów. Tego typu incydenty podsycały jednak przekonanie żołnierzy Wehrmachtu o istnieniu wszechobecnej partyzantki i „podstępności” miejscowej ludności. Ich rezultatem niemal zawsze były brutalne akcje represyjne przeciw polskim i żydowskim cywilom. Z tego względu niemiecki historyk Jochen Böhler uznał, że strzelanina do której doszło w Częstochowie w dniu 4 września 1939, również była spowodowana niedoświadczeniem i nerwowością niemieckich żołnierzy – spotęgowaną zwłaszcza nieustannymi doniesieniami o „atakach partyzantów” i ostrzeżeniami dowództwa przed rzekomo komunizującą ludnością miasta.
Przebieg akcji represyjnej.
Zaraz po zakończeniu strzelaniny Niemcy przystąpili do brutalnej akcji odwetowej, wymierzonej w polską i żydowską ludność Częstochowy. Żołnierze 42 pułku piechoty wyciągali mieszkańców z domów, a następnie spędzali do punktów zbornych zorganizowanych na pl. Magistrackim, Nowym Rynku oraz na placu przed katedrą. Tam tysiące cywilów zmuszano, aby godzinami leżeli twarzą do ziemi bądź stali z rękoma podniesionymi do góry. Niemieccy żołnierze otrzymali ustne polecenie, aby bezwzględnie strzelać do każdego zatrzymanego, który spróbuje się poruszyć. Mężczyzn separowano od kobiet i dzieci, po czym poddawano gruntownej rewizji. Osoby, przy których odnaleziono chociażby żyletkę, brzytwę lub scyzoryk były odprowadzane na bok i rozstrzeliwane. 
Tego dnia masowe bądź indywidualne egzekucje miały miejsce m.in. na pl. Magistrackim i wewnętrznym dziedzińcu ratusza, na Nowym Rynku, w okolicach kościoła pw. św. Zygmunta, pod fabryką Brassa przy ul. Strażackiej oraz na placu pod katedrą. Wiele osób zamordowano strzałem w tył głowy nad rowem przeciwlotniczym wykopanym na tyłach sąsiadującego z ratuszem budynku wydziału technicznego Zarządu Miejskiego (ekshumowano tam później 48 zwłok). Do mordów doszło także na terenie miejscowego szpitala wojskowego (oznaczonego znakami Czerwonego Krzyża). Ponadto zgromadzona na punktach zbornych ludność była bita, maltretowana i szykanowana. Przy Nowym Rynku żołnierze wymyślili sobie swoistą „rozrywkę”, polegającą na zmuszaniu Żydów do przeskakiwania nad rowem przeciwlotniczym (bito ich przy tym i upokarzano). W akcji represyjnej uczestniczyli także obecni w mieście funkcjonariusze Einsatzgruppe II. W niemieckim raporcie dot. działań tej jednostki zapisano, że 4 września rozstrzelała ona w Częstochowie „dwóch partyzantów na gorącym uczynku”, a dzień później – „jednego snajpera”. Esesmani mieli także zlikwidować „dwóch żydowskich skrytobójców”.
Do godziny 17:00 na samym tylko pl. Magistrackim znalazło się blisko 10 tys. osób. Niemcy zwolnili wówczas część kobiet i dzieci, a mężczyzn zaczęli spędzać do cel więzienia na Zawodziu oraz do kościoła pw. św. Zygmunta. Szybko uległy one przepełnieniu dlatego zatrzymanych zaczęto umieszczać także w gmachu katedry. Niemieccy żołnierze i oficerowie raz po raz wpadali do obu kościołów, strzelając na postrach nad głowami zakładników i grożąc natychmiastową egzekucją w razie jakiegokolwiek „nieposłuszeństwa”. Wewnątrz katedry Niemcy ostrzelali tłum z broni krótkiej, zabijając lub raniąc kolejne ofiary. Obie świątynie uległy profanacji, gdyż trzymana tam przez cały dzień i noc ludność musiała załatwiać potrzeby naturalne wewnątrz kościołów. 
Po zakończeniu akcji represyjnej Niemcy zatrzymali w charakterze zakładników 80 szanowanych obywateli Częstochowy (urzędników, przedstawicieli wolnych zawodów, nauczycieli, przedsiębiorców – w większości pochodzenia żydowskiego). Przez kilka tygodni byli oni przetrzymywani w prymitywnych warunkach na terenie koszar Zawady.
Liczba ofiar.
Liczba ofiar „krwawego poniedziałku” nie została dotąd precyzyjnie ustalona. W raporcie sporządzonym przez dowódcę I batalionu 42 pułku piechoty informowano o rozstrzelaniu 96 mężczyzn i trzech kobiet. Przeczą temu jednak wyniki ekshumacji przeprowadzonej w pierwszych miesiącach 1940 roku na polecenie niemieckiego "Stadthauptmanna", Richarda Wendlera. W różnych punktach miasta odnaleziono wówczas 227 ciał – należących do 194 mężczyzn, 25 kobiet i ośmiorga dzieci. Ustalono także, iż w gronie ofiar znajdowało się 205 Polaków oraz 22 Żydów. Udało się zidentyfikować 121 zamordowanych.
Wyniki ekshumacji nie rozstrzygają jednak kwestii liczby ofiar „krwawego poniedziałku”, gdyż nie objęła ona wszystkich miejsc straceń – np. koszar 27 pułku piechoty zajętych na potrzeby Wehrmachtu. Ponadto część ciał została wcześniej zabrana przez rodziny. Z tego względu Szymon Datner przypuszczał, że liczba zamordowanych mogła wynieść ok. 300. Z kolei Jan Pietrzykowski – opierając się na będących w dyspozycji PCK danych o liczbie pochówków przeprowadzonych przez patrole ochotnicze – oceniał, że 4 września 1939 zostało zamordowanych ok. 500 mieszkańców Częstochowy.
Epilog.
2 września 1939 zachodnioeuropejskie media podały informację, iż niemiecka Luftwaffe zbombardowała klasztor na Jasnej Górze. Natychmiast po zajęciu Częstochowy wojskowy komendant miasta, płk Döpping, wezwał na rozmowę przeora Jasnej Góry, od którego zażądał wyjaśnień w tej sprawie – grożąc jednocześnie powieszeniem zakonników w przypadku „nieposłuszeństwa”. 5 września z inicjatywy ministra propagandy Rzeszy, Josepha Goebbelsa, do klasztoru sprowadzono amerykańskiego dziennikarza Louisa P. Lochnera (szefa biura Associated Press w Berlinie), który potwierdził, że klasztor i słynny obraz „Czarnej Madonny” nie doznały żadnego uszczerbku. Lochner nie natrafił natomiast na ślady masakry dokonanej w Częstochowie poprzedniego dnia.
Tymczasem Niemcy kontynuowali represje wobec ludności Częstochowy. 5 września w okolicy lotniska rozstrzelano siedmiu mężczyzn z rodzin Wiewiórów i Bąków. Tego samego dnia rozplakatowano w mieście obwieszczenie Döppinga, które m.in. nakazywało zdanie wszelkiej broni w terminie do 6 września i ogłaszało wprowadzenie godziny policyjnej od godziny 18:00 do 7:00. Osobom nie stosującym się do zarządzenia zagrożono rozstrzelaniem, a tym którzy pojawią się na ulicach o zabronionej porze – zastrzeleniem na miejscu. Z kolei 8 września w domu zakonnym braci szkolnych – gdzie wcześniej zatrzymał się na krótko oddział polskiej kawalerii – Niemcy znaleźli części polskiego umundurowania i dwie brzytwy. Dwóch zakonników, 77-letniego ojca jednego z nich, trzech mężczyzn z rodziny Żerdzińskich (zamieszkującej w sąsiednim domu) oraz dwóch robotników pracujących w domu zakonnym zabrano do koszar Wehrmachtu i niedługo później rozstrzelano w pobliskim lesie. Wreszcie 10 września Niemcy przeprowadzili w Częstochowie zakrojoną na szeroką skalę „akcję oczyszczającą”, w trakcie której zatrzymano setki mężczyzn narodowości polskiej i żydowskiej. Byli oni maltretowani i przetrzymywani w nieludzkich warunkach. Blisko 700 osób wywieziono do „obozów dla jeńców cywilnych”, znajdujących się na terenie Niemiec.
Po wojnie nie został ukarany żaden ze sprawców zbrodni popełnionych w „krwawy poniedziałek” 4 września 1939 roku.

</doc>
<doc id="186430" url="https://pl.wikipedia.org/wiki?curid=186430" title="Hi speed">
Hi speed



</doc>
<doc id="186431" url="https://pl.wikipedia.org/wiki?curid=186431" title="1939 w filmie">
1939 w filmie

Premiery.
Filmy polskie.
Filmy przygotowywane do eksploatacji na jesień 1939, dopuszczone do premiery za okupacji niemieckiej.
Zobacz 1940 w filmie, 1941 w filmie, 1942 w filmie.

</doc>
<doc id="186435" url="https://pl.wikipedia.org/wiki?curid=186435" title="The Singles (81–98)">
The Singles (81–98)

The Singles 81&gt;98 – szósta kompilacja brytyjskiej grupy muzycznej Depeche Mode. Box wydano 3 września 2001, przez Mute Records. Wydanie zawiera dwa albumy "The Singles 81-85" i "The Singles 86-98" z singlami zespołu z lat 1981-2001.
Do płyty "The Singles 81-85", której reedycja miała miejsce w 1997, dodano dwie piosenki: "Photographic" (Some Bizzare Version), znajdującą się na kompilacji "Some Bizzare Album" z 1981, i "Just Can't Get Enough" (Schizo Mix), pochodzącą z singla o tym samym tytule.

</doc>
<doc id="186436" url="https://pl.wikipedia.org/wiki?curid=186436" title="1941 w filmie">
1941 w filmie



</doc>
<doc id="186437" url="https://pl.wikipedia.org/wiki?curid=186437" title="1942 w filmie">
1942 w filmie



</doc>
<doc id="186438" url="https://pl.wikipedia.org/wiki?curid=186438" title="VDC">
VDC



</doc>
<doc id="186440" url="https://pl.wikipedia.org/wiki?curid=186440" title="1943 w filmie">
1943 w filmie



</doc>
<doc id="186441" url="https://pl.wikipedia.org/wiki?curid=186441" title="1944 w filmie">
1944 w filmie



</doc>
<doc id="186442" url="https://pl.wikipedia.org/wiki?curid=186442" title="Black Flag">
Black Flag

Black Flag – amerykański zespół grający hardcore punk.
Historia.
Zespół został utworzony w Los Angeles w 1976 roku przez gitarzystę Grega Ginna, wokalistę Keitha Morrisa i perkusistę Davida Horvitza. Początkowo posługiwali się nazwą Panic i grali bez gitarzysty basowego, co miało ogromny wpływ na późniejsze mocne brzmienie zespołu, gdyż Ginn grał na bardzo nisko nastrojonej gitarze. Trochę później na próbach zespół wspomagali jako basiści: brat Ginna Raymond Pettibon (właśc. Raymond Ginn), albo Spot – który został później producentem muzycznym.
W końcu na jednej z prób zjawili się: basista Chuck Dukowski i perkusista Brian Migdol, którym zespół Ginna i Morrisa bardzo przypadł do gustu i obaj postanowili przyłączyć się do nich. "Panic" w składzie: Morris, Ginn, Dukowski i Midgol zagrał swój pierwszy występ w grudniu 1977 w Redondo Beach w Kalifornii. Później okazało się, że istnieje już zespół o tej samej nazwie, więc aby uniknąć nieporozumień muzycy zmienili ją w 1978 roku na Black Flag. W tym czasie Midgola na perkusji zastąpił ROBO.
Już z nową nazwą zadebiutowali 27 stycznia 1979 również w Redondo Beach. To był występ na którym po raz pierwszy zobaczył ich Dez Cadena.
Nowa nazwa została podsunięta przez Raymonda Pettibona, który również zaprojektował logo dla zespołu: cztery czarne prostokąty. Muzycy malowali je po całym Los Angeles, zyskując sobie w ten sposób rozgłos i fanów, ale i tym samym narazili się władzom i policji. Pettibon tworzył później dla zespołu okładki na płyty i single.
W tym czasie w południowej Kalifornii było niewiele okazji, na których zespoły punkrockowe mogły zaprezentować się publicznie. Black Flag sami organizowali sobie koncerty dogadując się z właścicielami klubów. Sami również kolportowali ulotki informacyjne o nich (Dukowski później wspominał, że sam chodził z min. 500 ulotkami).
Chociaż Ginn był liderem zespołu, to duży wkład w Black Flag miał Dukowski. Ginn pomimo tego, że narzucał dyscyplinę – był człowiekiem spokojnego usposobienia, natomiast żywiołowy i błyskotliwy Dukowski robił często za rzecznika Black Flag w kontakcie z mediami.
Po odejściu Morrisa (utworzył wkrótce zespół Circle Jerks), wokalistą został Chavo Pederast (właśc. Ron Reyes), który był ich fanem. Śpiewał w zespole kilka miesięcy i został zastąpiony przez innego fana – wspomnianego już wcześniej Deza Cadenę. Po dołączeniu Cadeny do Black Flag zwiększyła się aktywność koncertowa zespołu (przed koncertem w Civic Auditorium w Santa Monica sprzedano 3500 biletów – nigdy więcej taka sytuacja się nie powtórzyła). W pierwszej połowie 1981 roku Cadena zaczął mieć problemy ze strunami głosowymi. Poważnie je nadwerężył podczas tras koncertowych i musiał przerwać śpiewanie.
W tym czasie dwudziestoletni fan Black Flag Henry Rollins mieszkał w Waszyngtonie (był wokalistą grupy State of Alert). Korespondował już wcześniej z zespołem i spotkał ich na koncercie w Nowym Jorku, kiedy oni grali trasę po wschodnim wybrzeżu. Po improwizowanym występie w barze, na którym wraz z Black Flag wykonał utwór "Clocked In" dostał propozycję stałej współpracy. Zgodził się za namową Iana MacKaye’a (wokalisty Minor Threat). Dez Cadena po tym fakcie przerzucił się na gitarę i obok Grega Ginna stał się drugim gitarzystą w zespole.
Rollins był najdłużej wokalistą Black Flag. Kiedy dołączył do nich wniósł świeżość i optymizm. Umięśniony i wytatuowany skupiał uwagę na sobie. Śpiewał bardzo dynamicznie i zasłynął z powodu częstych walk na pięści z kimś z widowni podczas koncertów. Z nim zespół nagrał swój debiutancki album "Damaged" wydany przez stworzoną wcześniej przez Grega Ginna firmę SST Records. Po nagraniu płyty Cadena opuścił Black Flag i utworzył zespół DC3 (jeszcze na moment pojawił się w zespole w 1983 roku).
Pod koniec 1981 roku Black Flag razem z Minutemen wyruszyli w trasę po Europie. Publiczność przyjmowała ich dobrze, choć zdarzały się incydenty na koncertach z agresywnymi skinheadami. Podczas tej trasy na jednym z koncertów spotkali się z zespołem Richarda Hella. W Wielkiej Brytanii ROBO został zatrzymany w związku z problemem z wizą. Już nie powrócił do zespołu. Został zastąpiony przez Billa Stevensona (z zespołu Descendents). W 1982 roku ukazał się dwupłytowy album składankowy "Everything Went Black", zawierający nagrania z lat 1978-1981 (m.in. z singli jak również wczesne wersje utworów, które później trafiły na "Damaged").
Pod koniec 1983 roku z grania w Black Flag zrezygnował Dukowski. Ginn twierdzi, że lubił Dukowskiego i nigdy nic do niego nie miał, ale w jego grze było brak postępu. Dukowski po zaprzestaniu grania został ich tour menedżerem. Na jego miejsce do zespołu dołączyła Kira Roessler, ale zanim tak się stało to w niektórych nagraniach zespołu partie basowe zagrał Ginn (utwory z płyty "My War"). Roessler do swojej gry podchodziła bardzo ambitnie i była chyba najlepszym basistą jaki przytrafił się zespołowi od samego początku. Z Roessler w składzie Black Flag zaczął eksperymentować z muzyką, czasami narażając się na ostrą krytykę dziennikarzy, a nawet i fanów.
W 1984 Black Flag nagrał i wydał cztery albumy – w tym trzy studyjne: "My War", "Family Man" i "Slip It In". Płyty "Slip It In" i "My War" tuż po wydaniu zostały skrytykowane w prasie i zebrały negatywne recenzje. Jednakże kilka lat później, na fali rozwoju grunge'u "My War" zostało uznane za album, który miał ogromny wpływ na artystów z tego kręgu. W ciągu całego 1984 roku zespół zagrał 178 koncertów. Jeden z nich, który odbył się 26 sierpnia w klubie „The Stone” w San Francisco został nagrany i wydany na płycie pt. "Live ’84".
W maju 1985 Stevensona zastąpił Anthony Martinez, ale jeszcze ze Stevensonem zespół nagrał dwie studyjne płyty: "Loose Nut" i "In My Head". Obie ukazały się w 1985. W styczniu 1986 z zespołu wyrzucono Kirę Roessler. Brak Roessler i Stevensona (zastąpili ich C'el Revuelta i Martinez) odbił się mocno na jakości koncertów, które wypadały słabo.
Black Flag zagrał swój ostatni koncert 27 czerwca 1986 roku w Detroit. Ginn miał już dosyć zespołu, który przynosił same straty, obaj z Rollinsem żyli na granicy ubóstwa. Jak to opisuje w swoich wspomnieniach Rollins: Ginn po prostu zadzwonił do niego i powiedział, że odchodzi.
Po rozpadzie Black Flag Rollins zajął się swoją karierą solową. Ginn udzielał się w zespołach: Gone, October Faction i Radio Screw.
We wrześniu 2003 Black Flag zagrał trzy koncerty: dwa w Hollywood Palladium i jeden w Bar Alex w Long Beach. Zespół wystąpił w składzie Dez Cadena – wokal, Greg Ginn – gitara, ROBO – perkusja i C'el Revuelta – bas. Na tych koncertach towarzyszył im słynny skater Mike Vallely, który śpiewał piosenki z płyty "My War".
W 2005 roku piosenka Black Flag "Rise Above" została użyta w grze wideo "Tony Hawk’s American Wasteland".
Wytwórnia płytowa SST Records założona przez Ginna w celu wydania pierwszego singla Black Flag przetrwała jeszcze dość długo i w latach 80. wydawała albumy m.in.: Bad Brains, Hüsker Dü, Meat Puppets, a także Soundgarden i Sonic Youth.
Dyskografia.
Albumy.
Składanki:

</doc>
<doc id="186444" url="https://pl.wikipedia.org/wiki?curid=186444" title="1945 w filmie">
1945 w filmie



</doc>
<doc id="186451" url="https://pl.wikipedia.org/wiki?curid=186451" title="Na wariackich papierach">
Na wariackich papierach

Na wariackich papierach (ang. "Moonlighting") – amerykański serial kryminalno-komediowy, realizowany w latach 1985-1989. Serial liczy sześćdziesiąt sześć odcinków.
W Polsce po raz pierwszy wyemitowała go na początku lat 90. TVP1. Później wznowiły go jeszcze RTL 7, TVN7, Polsat i TV4, a w końcówce 2008 r. oraz na wiosnę 2011 r. emisję prowadziła TVP2. Od marca 2016 r. serial pokazywała stacja FilmBox Polska, a od 26 marca 2018 r. emisję rozpoczął TV Puls.
Fabuła.
Serial opowiada o sprawach prowadzonych przez agencję detektywistyczną "Blue Moon Investigations", z siedzibą w Los Angeles. Agencję prowadzi dwoje wspólników, prywatnych detektywów - Maddie Hayes i David Addison. W rolach tych wystąpili Cybill Shepherd oraz Bruce Willis, dla którego rola ta okazała się momentem przełomowym w karierze. W późniejszych odcinkach fabuła została rozszerzona o perypetie z prywatnego życia właścicieli i pracowników agencji.
Obsada.
Gościnnie wystąpili m.in.:

</doc>
<doc id="186452" url="https://pl.wikipedia.org/wiki?curid=186452" title="Letnie Igrzyska Olimpijskie 1904">
Letnie Igrzyska Olimpijskie 1904

III Letnie Igrzyska Olimpijskie (oficjalnie Igrzyska III Olimpiady) zostały rozegrane w amerykańskim mieście Saint Louis. Zostały otwarte 1 lipca, i trwały aż do 23 listopada. Wzięło w nich udział 12 reprezentacji. Patronem igrzysk był prezydent Stanów Zjednoczonych Theodore Roosevelt.
Igrzyska te były imprezą towarzyszącą wystawie światowej, zorganizowanej dla uczczenia setnej rocznicy zakupu przez Stany Zjednoczone terytorium Luizjany. Z tego też powodu Międzynarodowy Komitet Olimpijski zmienił pierwotnie planowane miejsce rozegrania olimpiady – Chicago. Połączenie dwóch wielkich wydarzeń obniżyło rangę igrzysk. W igrzyskach tych wzięło udział niewielu zawodników spoza kontynentu; odległe położenie Saint Louis i wzrost napięcia w Europie, wywołanego wojną rosyjsko-japońską, spowodowały, że wielu czołowych sportowców nie zdecydowało się na start.
Państwa uczestniczące.
Na igrzyskach w Saint Louis zadebiutowała Kolonia Przylądkowa. Niektóre źródła podają uczestników igrzysk z następujących państw:

</doc>
<doc id="186454" url="https://pl.wikipedia.org/wiki?curid=186454" title="1946 w filmie">
1946 w filmie



</doc>
<doc id="186456" url="https://pl.wikipedia.org/wiki?curid=186456" title="1947 w filmie">
1947 w filmie



</doc>
<doc id="186457" url="https://pl.wikipedia.org/wiki?curid=186457" title="Michał Piekarski">
Michał Piekarski

Michał Piekarski herbu Topór (ur. około 1597, zm. 27 listopada 1620 w Warszawie) – szlachcic sandomierski ze wsi Binkowice, który 15 listopada 1620 usiłował dokonać zamachu na króla Zygmunta III Wazę, przed kolegiatą św. Jana na ulicy Świętojańskiej w Warszawie.
Życiorys.
W młodości uległ wypadkowi, podczas którego rozbił głowę i odtąd zaczął chorować psychicznie. Melancholia i dziwactwo łączyły się u niego z wielką porywczością. Wskutek postępującej choroby został na jakiś czas zamknięty w odosobnieniu i pozbawiony praw do zarządzania swoim majątkiem. Na wieść o zamordowaniu w Paryżu króla Francji Henryka IV Burbona przez François Ravaillaca postanowił zabić Zygmunta III.
Zamachowiec zadał dwa ciosy nadziakiem (lub czekanem), raniąc króla w plecy i powodując powierzchowne zadrapania prawej części twarzy. Został powstrzymany przez nieliczną świtę królewską. Szczególnie zasłużyli się marszałek nadworny koronny Łukasz Opaliński, który osłonił króla własnym ciałem, oraz królewicz Władysław, który ciął Piekarskiego szablą w głowę.
Śledztwo z wykorzystaniem tortur w celu ujawnienia ewentualnych wspólników nie wyjaśniło przyczyny zamachu. Zeznania zamachowca stały się źródłem powiedzenia "pleść jak Piekarski na mękach" oznaczającego "gadać bzdury, mówić od rzeczy". Jedną z poszlak było wcześniejsze pozbawienie Piekarskiego praw do zarządzania swoim majątkiem i ustanowienie na nim sądowej kurateli jako niepoczytalnego, za co chciał zemścić się na królu.
Wobec pogłosek, że mógł to być zamach tatarski, król kilkakrotnie musiał pokazać się publicznie, aby uspokoić sytuację.
Michał Piekarski został osądzony przez sąd sejmowy (właściwy dla sądzenia obrazy majestatu) i stracony publicznie w Warszawie. Miejscem straceń było wówczas tak zwane Piekiełko, które znajdowało się u wylotu ulicy Piekarskiej na Podwale, w międzymurzu (według niektórych historyków miejscem był Rynek Starego Miasta w Warszawie).
Na szafocie rozpoczęto od publicznych tortur, gdzie między innymi obcięto mu dłoń (gdyż ośmielił się ją podnieść na króla), a następnie zgodnie z sentencją wyroku: 
Zamach przyczynił się do wzmocnienia bezpieczeństwa króla poprzez wybudowanie ganku łączącego prezbiterium kościoła św. Jana z Zamkiem Królewskim, na rogu Kanonii i Dziekanii.
Czekan jako broń był na tyle niebezpieczny, że kolejne sejmy zakazywały jego używania (w 1578, 1601 i 1620 r.)&lt;br&gt;
Ustawa uchwalona w 1620 postanowiła:
Podobnie rzecz miała się z nadziakami. Częste użycie tej broni do krwawego rozstrzygania sporów, szczególnie podczas sejmików, spowodowało wydanie przez sejm zakazów stosowania nadziaków przez cywilów.

</doc>
<doc id="186459" url="https://pl.wikipedia.org/wiki?curid=186459" title="Mewa delawarska">
Mewa delawarska

Mewa delawarska ("Larus delawarensis") – gatunek dużego ptaka wodnego z rodziny mewowatych (Laridae), zamieszkujący Amerykę Północną. Nie jest zagrożony wyginięciem. Nie wyróżnia się podgatunków.
Zasięg występowania.
Mewa delawarska w sezonie lęgowym występuje od południowej Alaski i północnych wybrzeży Zatoki Świętego Wawrzyńca po południowe części Oregonu, Kolorado i północną część stanu Nowy Jork. Zimuje od Kolumbii Brytyjskiej, Wielkich Jezior Północnoamerykańskich i Maine na południe po środkową Kalifornię, wybrzeża Zatoki Meksykańskiej, południowy Meksyk oraz Wielkie i Małe Antyle. Pojawia się również na Hawajach, Bermudach, rzadko w Europie. Do Polski zalatuje sporadycznie – do 2021 roku stwierdzono ją 10 razy (osobniki powracające w kolejnych latach liczone są jako jedno stwierdzenie).
Status i ochrona.
Międzynarodowa Unia Ochrony Przyrody (IUCN) uznaje mewę delawarską za gatunek najmniejszej troski (LC – "Least Concern") nieprzerwanie od 1988 roku. Całkowitą liczebność populacji szacowano w 2018 roku na 2 550 000 osobników. Trend liczebności populacji uznawany jest za wzrostowy.
W Polsce podlega ścisłej ochronie gatunkowej.

</doc>
<doc id="186461" url="https://pl.wikipedia.org/wiki?curid=186461" title="1948 w filmie">
1948 w filmie



</doc>
<doc id="186467" url="https://pl.wikipedia.org/wiki?curid=186467" title="1949 w filmie">
1949 w filmie



</doc>
<doc id="186468" url="https://pl.wikipedia.org/wiki?curid=186468" title="Big Black">
Big Black

Big Black – amerykański zespół muzyczny grający i wydający w latach 1982–1987. Jeden z najbardziej znanych i wpływowych jeśli chodzi o gatunek rocka określany jako noise rock. Ich twórczość można też częściowo wpisać w kilka innych nurtów: industrial, post punk, indie. Członkowie grupy konsekwentnie określali swoją muzykę jako punk rock.
Założycielem Big Black był Steve Albini, który grał na gitarze, pisał teksty i był wokalistą. Na początku Albini działał sam.
Charakterystyczne dla muzyki Big Black są: bardzo ostre, metaliczne brzmienie gitar, użycie automatu perkusyjnego. Większość z tekstów grupy porusza tematy takie jak narkomania, gwałt, morderstwa, rasizm, a także choroby psychiczne.
Big Black cechowało także specyficzne, krytyczne podejście do przemysłu muzycznego. Początkowo częste spory z firmami wydawniczymi prowadziły do ciągłych zmian wytwórni. Część produkcji zespół wydał zresztą niezależnie. Potem związał się z kultową dla fanów noiserocka wytwórnią Touch and Go. Muzycy BB byli własnymi menedżerami, zdarzało się także, że wykupowali bilety na swoje koncerty i własne albumy.
Jednym z ciekawszych utworów zespołu jest noise’owy cover "The Model" zespołu Kraftwerk. Z kolei na płycie "The Hammer Party" znajduje się przeróbka piosenki "The Big Payback" Jamesa Browna.
Po zakończeniu działalności Big Black Steve Albini rozwijał swoją wizję noise’u w zespołach Rapeman (jeden album) i Shellac (do dziś).

</doc>
<doc id="186470" url="https://pl.wikipedia.org/wiki?curid=186470" title="1950 w filmie">
1950 w filmie



</doc>
<doc id="186471" url="https://pl.wikipedia.org/wiki?curid=186471" title="1951 w filmie">
1951 w filmie



</doc>
<doc id="186473" url="https://pl.wikipedia.org/wiki?curid=186473" title="1952 w filmie">
1952 w filmie



</doc>
<doc id="186475" url="https://pl.wikipedia.org/wiki?curid=186475" title="Zbigniew Mentzel">
Zbigniew Mentzel

Zbigniew Mentzel (ur. 20 kwietnia 1951 w Warszawie) – filolog polski, prozaik, eseista i felietonista „Tygodnika Powszechnego”.
Życiorys.
W 1969 ukończył IV Liceum Ogólnokształcące im. Adama Mickiewicza w Warszawie, w latach 1970–1975 studiował filologię polską na Uniwersytecie Warszawskim.
W 2006 jego książka "Wszystkie języki świata" znalazła się w finale Nagrody Literackiej „Nike”. Felietonista „Skarpy Warszawskiej”.
Poeta Janusz Szuber zadedykował Zbigniewowi Mentzlowi wiersz „Mów, co ci ślina na język przyniesie”, opublikowany w tomie poetyckim "Tym razem wyraźnie" (2014).

</doc>
<doc id="186477" url="https://pl.wikipedia.org/wiki?curid=186477" title="Stary Teatr im. Heleny Modrzejewskiej w Krakowie">
Stary Teatr im. Heleny Modrzejewskiej w Krakowie

Narodowy Stary Teatr im. Heleny Modrzejewskiej – teatr w Krakowie, narodowa instytucja kultury, powstał jako drugi teatr w Polsce. Obok Teatru Narodowego w Warszawie jest jedną z dwóch narodowych scen dramatycznych, podlegających bezpośrednio Ministrowi Kultury. Od czerwca 2021 jest członkiem Unii Teatrów Europy. W budynku teatru funkcjonuje Muzeum Interaktywne / Centrum Edukacji Teatralnej MICET, otwarte w 2016 roku.
Historia.
Początki działalności datują się na początek lat 80. wieku XVIII. Inicjatorami powstania teatru byli: poseł krakowski Feliks Oraczewski oraz warszawski aktor Mateusz Witkowski, któremu w dniu 17 października 1781 roku władze Krakowa udzieliły zgody na wystawianie widowisk za opłatą 50 złotych polskich miesięcznie. Witkowski pełnił funkcję pierwszego antreprenera (dyrektora) teatru. Jego otwarcie nastąpiło w październiku 1781 roku. Do roku 1799 przedstawienia odbywały się w budynku pałacu Spiskiego przy Rynku Głównym, a aktorzy, wzorem warszawskich kolegów, przyjęli nazwę "Aktorzy Narodowi".
W latach 1787–1830 antreprenerem był Jacek Kluszewski, który w 1799 przeniósł teatr do budynku u zbiegu ul. Jagiellońskiej i placu Szczepańskiego, w którym siedziba teatru znajduje się do dziś. W czasach dyrekcji Kluszewskiego znacząco wzrosła ranga i popularność teatru, w którym, mimo zależności od austriackich władz zaborczych wystawiano polskie przedstawienia. Od listopada 1820 roku (dyr. Kazimierz Skibiński) wprowadzono bardziej ambitny repertuar, grając tragedie: Williama Szekspira, Alojzego Felińskiego, Voltaire’a, Gottholda Lessinga, komedie: R. Sheridana, Moliera, Wojciecha Bogusławskiego oraz opery Karola Kurpińskiego i Luigiego Cherubiniego.
Teatr rozwijał się również za dyrekcji Hilarego Meciszewskiego (1843–1845), znanego krakowskiego krytyka teatralnego i publicysty politycznego, który wprowadził do repertuaru dramat romantyczny, dbał o udoskonalenie sztuki reżyserskiej i aktorskiej zgodnie z nowoczesnymi regułami teatru europejskiego.
W 1865 roku po raz pierwszy na scenie teatru wystąpiła Helena Modrzejewska, jego obecna patronka. W latach 1866–1885 teatrem kierował Stanisław Koźmian, publicysta polityczny i literat, związany ze środowiskiem krakowskich konserwatystów, współautor "Teki Stańczyka", uczestnik powstania styczniowego, twórca tzw. „szkoły krakowskiej”, w ramach której szczególną uwagę zwracano na jakość gry aktorskiej i gruntowne przygotowanie inscenizacji. Koźmian wielką wagę przywiązywał do repertuaru, w którym znalazły się dzieła polskiego, jak i europejskiego dramatu klasycznego oraz współczesnego.
Na przełomie XIX i XX wieku teatr praktycznie przestał funkcjonować. W 1893 krakowski teatr miejski przeniesiono do nowego budynku przy placu Świętego Ducha, gdzie od 1909 funkcjonuje jako Teatr im. Juliusza Słowackiego. Na scenie przy placu Szczepańskim wystawiano jedynie przedstawienia okolicznościowe. W latach 1903–1906 budynek ten został gruntownie przebudowany w stylu secesji, z rozbudową pomieszczeń na sale taneczne, koncertowe, restauracyjne i handlowe. Na przełomie lat 20. i 30. XX mieściła się w nim Miejska Szkoła Dramatyczna.
Działalność teatralną w budynku przy placu Szczepańskim wznowiono po zakończeniu II wojny światowej w 1945. W latach 1946–1949 teatr funkcjonował wraz z Teatrem im. Słowackiego jako Miejskie Teatry Dramatyczne, a od 1949 do 1954 jako Państwowe Teatry Dramatyczne. W repertuarze przeważały przedstawienia z usankcjonowanego przez państwo nurtu socrealistycznego.
Od 1954 roku teatr znów funkcjonuje samodzielnie, a od 1956 jako Państwowy Stary Teatr im. Heleny Modrzejewskiej. W latach pięćdziesiątych jego dyrektorami byli Roman Zawistowski i Władysław Krzemiński. W tym okresie nastąpiło ożywienie w działalności artystycznej. W teatrze znalazło zatrudnienie wielu reżyserów, aktorów i scenografów. W repertuarze sięgnięto po dzieła dramatu polskiego i światowego. Wystawiano sztuki klasyczne, kładziono jednak nacisk na ich nowoczesne ujęcie. Grano również z powodzeniem utwory współczesne.
W 1963 na stanowisku dyrektora Krzemińskiego zastąpił Zygmunt Hübner, za czasów którego do teatru trafiło wiele artystycznych indywidualności, m.in. reżyserzy Andrzej Wajda czy Konrad Swinarski. Coraz większą rolę w repertuarze zaczął odgrywać polski dramat narodowy na czele z "Weselem" Stanisława Wyspiańskiego w reżyserii Andrzeja Wajdy (1963). Swoje najsłynniejsze inscenizacje realizowali w teatrze Konrad Swinarski i Jerzy Jarocki.
W 1969 Zygmunt Hübner złożył rezygnację ze stanowiska dyrektora po zdjęciu przez cenzurę przedstawienia "Kurdesz" Ernesta Brylla. Dyrektorem został Jan Paweł Gawlik. Jednym z najważniejszych wydarzeń w historii teatru była nowatorska inscenizacja "Dziadów" Adama Mickiewicza dokonana przez Konrada Swinarskiego (1973). W tym czasie wystawiono również "Wyzwolenie" Stanisława Wyspiańskiego w reżyserii Swinarskiego (1974), a Andrzej Wajda wyreżyserował "Biesy" Fiodora Dostojewskiego (1971) oraz "Noc listopadową" Wyspiańskiego. Coraz częściej sięgano po polski repertuar współczesny, a reżyserowali młodzi twórcy, Krystian Lupa, Jerzy Grzegorzewski, Maciej Prus czy Krzysztof Kieślowski. W tym czasie reżyserowali także teatralni klasycy, tacy jak Jerzy Kreczmar. Wystawione przez Andrzeja Wajdę widowisko "Z biegiem lat, z biegiem dni..." (1978) na podstawie utworów twórców galicyjskich z przełomu XIX i XX wieku zostało w 1980 zrealizowane ponownie jako serial telewizyjny.
W 1980 roku nastąpiła zmiana na stanowisku dyrektora. Gawlik został zastąpiony przez popieranego przez zespół artystyczny kompozytora Stanisława Radwana, któremu przyszło prowadzić teatr w trudnych latach stanu wojennego. Wiele z wystawianych sztuk odwoływało się do bieżących wydarzeń społecznych. Ważnymi wydarzeniami były inscenizacje "Hamleta" Williama Szekspira (1981), "Antygony" Sofoklesa (1984) oraz "Zbrodni i kary" Fiodora Dostojewskiego (1984) dokonane przez Andrzeja Wajdę oraz inne dokonane przez Jerzego Jarockiego, Krystiana Lupę, Rudolfa Zioło czy Tadeusza Bradeckiego, który w 1990 przejął od Radwana obowiązki dyrektora.
Po 1990 wystawiono m.in. "Ślub" Witolda Gombrowicza w reżyserii Jerzego Jarockiego (1990), adaptacje dramatów austriackich w reżyserii Krystiana Lupy, a Jerzy Grzegorzewski zrealizował własny scenariusz "Tak zwana ludzkość w obłędzie" (1992).
W 1991 scenie nadano status teatru narodowego.
W latach 1997–1998 teatrem kierowało aż trzech dyrektorów: Krystyna Meissner, następnie Jerzy Bińczycki, a po jego nagłej śmierci krytyk teatralny Jerzy Koenig. W tym czasie wystawiona została "Iwona, księżniczka Burgunda" Witolda Gombrowicza w reżyserii Grzegorza Jarzyny (pod pseudonimem Horst Leszczuk).
W lutym 2001 zmieniono nazwę teatru na Narodowy Stary Teatr im. Heleny Modrzejewskiej.
Od 2002 dyrektorem artystycznym, a w 2003 dyrektorem naczelnym jest profesor krakowskiej PWST, aktor i reżyser Mikołaj Grabowski, pełniący wcześniej funkcję dyrektora łódzkiego Teatru Nowego. W tym samym roku odbyła się premiera "Mistrza i Małgorzaty" Michaiła Bułhakowa w reżyserii Krystiana Lupy.
Od 2009 do 2019 roku jako jedyny polski teatr należał do Europejskiej Sieci Teatrów Mitos21, która skupia najważniejsze sceny teatralne w Europie.

</doc>
<doc id="186483" url="https://pl.wikipedia.org/wiki?curid=186483" title="Akcja &quot;N&quot;">
Akcja &quot;N&quot;



</doc>
<doc id="186484" url="https://pl.wikipedia.org/wiki?curid=186484" title="Waterford (hrabstwo)">
Waterford (hrabstwo)

Waterford (irl. "Contae Phort Láirge") – hrabstwo w prowincji Munster na południowym wybrzeżu Irlandii. Stolicą hrabstwa jest Dungarvan. Miasto Waterford posiada własne władze – Waterford City Council.

</doc>
<doc id="186486" url="https://pl.wikipedia.org/wiki?curid=186486" title="Waterford (ujednoznacznienie)">
Waterford (ujednoznacznienie)

Irlandia:
Miejscowości w USA:
Gminy w USA:
W Wielkiej Brytanii:

</doc>
<doc id="186488" url="https://pl.wikipedia.org/wiki?curid=186488" title="Święci i błogosławieni Kościoła katolickiego">
Święci i błogosławieni Kościoła katolickiego

Święci i błogosławieni () – uznani przez Kościół katolicki za osoby szczególnie realizujące określone cnoty i wartości, właściwe dla katolicyzmu lub chrześcijaństwa ogółem. Ich liczbę oszacowuje się na około 10 tysięcy; "Martyrologium Rzymskie" z 2001 roku odnotowuje 6538 imion.
Święci mają pełnić funkcję wzorca osobowego i są obiektem kultu.
W Biblii.
W Piśmie Świętym pojęcie „święty” odnoszone jest do osoby żyjącej, która postępuje zgodnie z naukami Boga. „Święty” to ten, który poszedł za Chrystusem. W Nowym Testamencie określenie chrześcijan jako „świętych” pojawia się wielokrotnie, m.in.:
W Kościele katolickim.
Do świętych zaliczani są również aniołowie (np. Michał Archanioł). Kościół katolicki nie zna imion wszystkich świętych w pierwszym znaczeniu (wszyscy święci, znani i nieznani, wspominani są w Uroczystość Wszystkich Świętych – 1 listopada). Cnoty świętych przedstawiane są jako przykład do naśladowania. Święci są pośrednikami i orędownikami u Boga, patronami osób, grup społecznych, zawodów, miast, krajów czy kontynentów. Zbudowano liczne sanktuaria ku czci świętych.
Święci i błogosławieni Kościoła rzymskokatolickiego.
W indeksie niektóre osoby ujęte są dla ułatwienia kilka razy, ze względu na występowanie pod różnymi imionami, bądź nazwiskami (np. św. Teresa Benedykta od Krzyża znana również jako św. Edyta Stein).
Indeks.
A – B – C – D – E – F – G – H – I – J – K – L – Ł – M – N – O – P – R – S – T – U – W – Z – Ż – Zobacz też
Bibliografia.
__BEZSPISU__

</doc>
<doc id="186491" url="https://pl.wikipedia.org/wiki?curid=186491" title="Port drukarkowy">
Port drukarkowy



</doc>
<doc id="186495" url="https://pl.wikipedia.org/wiki?curid=186495" title="Celtycki tygrys">
Celtycki tygrys

„Celtycki tygrys” (irl. "Tíogar Ceilteach") – przydomek nadany Irlandii w okresie gwałtownego wzrostu gospodarczego w tym kraju w latach 90. XX wieku i na początku XXI wieku (2001-2002).
Nazwy tej po raz pierwszy użył w 1994 irlandzki ekonomista David McWilliams. Jest ono przeróbką powstałego wcześniej określenia „azjatyckie tygrysy”, używanego w odniesieniu do czterech szybko rozwijających się azjatyckich państw: Korei Południowej, Singapuru, Hongkongu i Tajwanu.
Pomiędzy 1995 a 2005 produkcja przemysłowa w Irlandii się potroiła, eksport zwiększył czterokrotnie, natomiast dochody rozporządzalne (na jedną osobę) się podwoiły. Podczas tego rosnącego dobrobytu Irlandia podjęła decyzje wspierające nowych członków Unii Europejskiej i stała się jednym z krajów Unii, która pozwoliła jej kontynuować bezrestrykcyjne korzystanie z imigranckich pracowników. Ruch ten w znacznym stopniu zwiększył zróżnicowanie etniczne w tym kraju.

</doc>
<doc id="186504" url="https://pl.wikipedia.org/wiki?curid=186504" title="Morze Irlandzkie">
Morze Irlandzkie

Morze Irlandzkie (dawniej także Morze Iryjskie, ang. "Irish Sea"; irl. "An Mhuir Mheann" lub "An Mhuir Éireann", gael. "Muir Eireann", wal. "Môr Iwerddon", manx "Mooir Vannin") – morze śródlądowe (szelfowe) położone między wyspami Irlandią i Wielką Brytanią. Połączone jest z wodami Oceanu Atlantyckiego poprzez kanały: Świętego Jerzego na południu i Północny na północy.
Powierzchnia wynosi około 105 tys. km². Głębokość maksymalna – 272 m. Większe wyspy: Anglesey, Man.
Główne porty: Dublin (Irlandia) oraz Belfast, Glasgow i Liverpool (Wielka Brytania).

</doc>
<doc id="186516" url="https://pl.wikipedia.org/wiki?curid=186516" title="Hubert van Eyck">
Hubert van Eyck

Hubert van Eyck (ur. ok. 1366, zm. 18 września 1426) – niderlandzki malarz, starszy brat Jana van Eycka.
O jego życiu i twórczości wiemy bardzo niewiele, ponieważ XIV-wieczne Niderlandy nie miały swoich historiografów, jak np. działającego w Italii Giorgio Vasariego.
W katedrze św. Bawona w Gandawie (XIII-XVI wieku) znajduje się stworzony przez van Eycków "Ołtarz Baranka Mistycznego". Jest to dzieło, nad którym Hubert pracował do śmierci, a ukończył je Jan około roku 1432. Hubert został pochowany w kaplicy tego kościoła.

</doc>
<doc id="186520" url="https://pl.wikipedia.org/wiki?curid=186520" title="Adam Ebenberger">
Adam Ebenberger

Adam Ebenberger (ur. 23 października 1882 w Starym Siole, pow. cieszanowski, zm. 15 lutego 1932 we Lwowie) – polski inżynier budowy maszyn i elektrotechniki.
Życiorys.
Syn powstańca z 1863 roku. Ukończył gimnazjum w Chyrowie, ukończył Politechnikę w Wiedniu z podwójnym dyplomem inżyniera budowy maszyn oraz elektrotechniki. W czasie studiów w Wiedniu był prezesem „Sokoła” oraz „Ogniska”. Od 1910 był członkiem Towarzystwa Politechnicznego we Lwowie; od 1928 przewodniczył sekcji elektrotechnicznej Towarzystwa. W 1919 brał udział w walkach o Lwów. Był dyrektorem Polskich Zakładów Siemens Oddział Lwowski we Lwowie. Działacz, a w 1930 prezes Lwowskiego Klubu Krótkofalowców (LKK).
Miał w dorobku popularyzatorskim kilka odczytów, m.in. "Nowoczesne oświetlenie sceny" (1930), "Budowa zakładu wodnoelektrycznego na rzece Shannon w Irlandii" (1930).
Pochowany na cmentarzu Łyczakowskim.

</doc>
<doc id="186528" url="https://pl.wikipedia.org/wiki?curid=186528" title="Butthole Surfers">
Butthole Surfers

Butthole Surfers – amerykański zespół muzyczny i performance'owy zaliczany do kategorii rock alternatywny i noise rock. Członkowie tej grupy podchodzą do muzyki z dystansem (na co wskazuje nazwa, a także tytuły albumów). Mimo to wciąż istnieją, a do tej pory wydali 14 LP.
Zespół został założony w 1982 w San Antonio w Teksasie przez dwóch studentów Gibby Haynesa i Paula Leary'ego. Od tego czasu skład zmieniał się wielokrotnie, jakkolwiek najbardziej charakterystyczny jest wypisany poniżej. Jeśli idzie o inspiracje muzyczne, to można ich wymienić wiele – od Einstürzende Neubauten i Throbbing Gristle przez Black Sabbath po Franka Zappę i wiele zespołów punkowych.
Prócz samej muzyki, zespół wsławił się swego rodzaju happeningami, które odbywały się podczas koncertów. W ich skład wchodziły nagie tancerki oraz filmy wyświetlane za zespołem – m.in. przedstawiające operację zmiany płci. Za najlepszy album "BH Surfers" – jak nazywały ich niektóre czasopisma, jest uważany "Locust Abortion Technician" z 1987. W 1992 zespół podpisał kontrakt z Capitol Records, czym spowodował szok u wielu fanów. Członkowie zespołu angażowali się w wiele side-projectów. Haynes założył m.in. zespół P, w który zaangażował się między innymi aktor Johnny Depp.
Ostatnio Butthole Surfers kierują się w stronę trip hopu.
19 kwietnia 2009 zespół zagrał koncert we Wrocławiu w ramach festiwalu Off Club.

</doc>
<doc id="186531" url="https://pl.wikipedia.org/wiki?curid=186531" title="Cristovao Tezza">
Cristovao Tezza



</doc>
<doc id="186533" url="https://pl.wikipedia.org/wiki?curid=186533" title="Lekkoatleta">
Lekkoatleta



</doc>
<doc id="186542" url="https://pl.wikipedia.org/wiki?curid=186542" title="(617) Patroclus">
(617) Patroclus

(617) Patroclus – planetoida z grupy trojańczyków Jowisza obozu trojańskiego.
Odkrycie.
Planetoida została odkryta 17 października 1906 roku w Landessternwarte Heidelberg-Königstuhl w Heidelbergu przez niemieckiego astronoma Augusta Kopffa. Nazwa pochodzi od mitologicznego wojownika Patroklosa bohatera Iliady Homera.
Orbita.
Orbita (617) Patroclusa nachylona jest do płaszczyzny ekliptyki pod kątem 22,0°. Na jeden obieg wokół Słońca ciało to potrzebuje 11 lat i 347 dni, krążąc w średniej odległości 5,23 j.a. od Słońca. Mimośród orbity tej planetoidy to 0,138.
Jako trojańczyk (617) Patroclus podąża w swej drodze wokół Słońca zawsze 60° za Jowiszem, znajdując się w punkcie libracji L5 Lagrange’a.
Właściwości fizyczne.
(617) Patroclus ma średnicę ok. 122 km. Jego jasność absolutna to 8,19. Okres obrotu tej planetoidy wokół własnej osi wynosi 4 dni 6 godzin i 48 minut. Na powierzchni tej planetoidy panuje średnia temperatura 110 K.
Podwójność planetoidy.
W roku 2001 odkryto, że planetoida ta jest obiektem podwójnym, w którym to układzie większy składnik (Patroclus) ma średnicę 122 km, zaś mniejszy (Menoetius) – ok. 112 km. Ponieważ jest to system synchroniczny, tzn. obrót każdego ze składników równa się jego obiegowi wokół wspólnego środka masy, obydwa ciała zawsze zwrócone są do siebie tymi samymi stronami, odległość między nimi to ok. 680 km.
Mniejszy składnik układu otrzymał najpierw oznaczenie prowizoryczne S/2001 (617) 1, które zostało następnie zastąpione stałym określeniem "Menoetius".

</doc>
<doc id="186543" url="https://pl.wikipedia.org/wiki?curid=186543" title="Ryszard Wcisło">
Ryszard Wcisło

Ryszard Wcisło, ps. „Chytry Jastrząb” (ur. 8 kwietnia 1933 w Zakopanem, zm. 24 października 2015 w Krakowie) – instruktor harcerski działający w krakowskim ZHP, KIHAM, ZHP-1918, następnie aż do śmierci w ZHR. Z zawodu architekt.
Życiorys.
W 1944 roku zetknął się po raz pierwszy z harcerstwem w Rzeszowie, a 6 września 1945 roku wstąpił do 2. Zakopiańskiej Drużyny Harcerzy im. Andrzeja Małkowskiego. Przyrzeczenie złożył w dniu 5 stycznia 1947 roku w 3. Rzeszowskiej Drużynie Harcerzy im. Stefana Czarnieckiego. W 1956 roku z upoważnienia nr 1 Komendy Chorągwi ZHP reaktywował 14. Krakowską Drużynę Harcerzy (rok założenia 1932), która do 1949 roku nosiła brązowe chusty, a bohaterem jej był ks. biskup Wł. Bandurski. Na skutek braku kontaktu z Czternastakami, drużyna otrzymała kolor biały i za bohatera Stefana Czarnieckiego, a następnie utworzył z niej oraz z 18 KDH Biały Szczep – który stał się jednym z najbardziej znanych Szczepów starszoharcerskich w Chorągwi Krakowskiej i całym ZHP. 
W 1960 roku Biały Szczep otrzymał sztandar według jego projektu. Od tej chwili rozpoczęła się seria 16 projektowanych przez niego sztandarów dla różnych jednostek harcerskich, dwu krakowskich Hufców, oraz m.in. sztandaru Krakowskiej 19 Lotniczej. (Sztandar Białego Szczepu posiadał konspiracyjną kopię, sporządzoną na wypadek ponownej likwidacji ZHP. Kopia ta została ujawniona dopiero w 2006 r.)
Z Krakowską 19 Lotniczą związał się w 1962 na 5 lat prowadząc jeden z dywizjonów i pełniąc funkcje zastępcy komendanta szczepu. W 1967 roku przeszedł do Szczepu „Huragan B” pełniąc tam funkcje komendanta szczepu i drużynowego 28. Drużyny Harcerzy, która przyjęła specjalizację lotniczą. W 1974 roku wrócił do K19L. Pełnił tam kolejno funkcje komendanta szczepu „Gwiaździsty Szlak”, drużynowego XIX Kręgu Instruktorskiego, a następnie zastępcy komendanta szczepu, by w 1979 roku objąć funkcje Komendanta Szczepu „Słoneczne Drogi”, którą pełnił do lipca 1981 roku. Oprócz działalności na szczeblu szczepu pełnił szereg funkcji w komendach hufców Zwierzyniec, Kleparz i Krowodrza jako z-ca komendanta hufca, z-ca przewodniczącego komisji rewizyjnej, kierownika ref. organizacyjnego, kształcenia, starszoharcerskiego. Brał czynny udział w kształceniu kadry instruktorskiej. 
Reprezentował „19” w Kręgu im. A. Małkowskiego. W ramach działania w kręgu we wrześniu 1981 roku był komendantem Jubileuszowego Zlotu 70-lecia Harcerstwa Polskiego.
Od 1989 roku współtworzył Związek Harcerstwa Polskiego rok założenia 1918, był pierwszym Naczelnikiem Harcerzy ZHP-1918.
Od połączenia ZHR i ZHP-1918 w 1992 roku współtworzył krakowski ZHR. Ostatnie lata służby poświęcił Szczepowi 19 Krakowskich Drużyn Lotniczych ZHR.
Został pochowany na Cmentarzu Rakowickim w Krakowie.

</doc>
<doc id="186544" url="https://pl.wikipedia.org/wiki?curid=186544" title="Sztuczny zbiornik wodny">
Sztuczny zbiornik wodny



</doc>
<doc id="186545" url="https://pl.wikipedia.org/wiki?curid=186545" title="Dembowska (planetoida)">
Dembowska (planetoida)



</doc>
<doc id="186548" url="https://pl.wikipedia.org/wiki?curid=186548" title="Meath">
Meath



</doc>
<doc id="186551" url="https://pl.wikipedia.org/wiki?curid=186551" title="Seiyu">
Seiyu



</doc>
<doc id="186556" url="https://pl.wikipedia.org/wiki?curid=186556" title="Sylvia (planetoida)">
Sylvia (planetoida)



</doc>
<doc id="186561" url="https://pl.wikipedia.org/wiki?curid=186561" title="Bataliony Centralnego Podporządkowania">
Bataliony Centralnego Podporządkowania

Batalion Centralnego Podporządkowania – pododdziały Milicji Obywatelskiej składające się z poborowych odbywających służbę wojskową w MO. Wchodziły w skład Zmotoryzowanych Odwodów Milicji Obywatelskiej, złożonych z milicjantów pełniących służbę zawodową w MO.

</doc>
<doc id="186569" url="https://pl.wikipedia.org/wiki?curid=186569" title="BCP">
BCP



</doc>
<doc id="186579" url="https://pl.wikipedia.org/wiki?curid=186579" title="Lęk kastracyjny">
Lęk kastracyjny



</doc>
<doc id="186580" url="https://pl.wikipedia.org/wiki?curid=186580" title="Oddziały Prewencji Policji">
Oddziały Prewencji Policji

Oddziały Prewencji Policji (OPP), Samodzielne Pododdziały Prewencji Policji (SPPP), do 1989 ZOMO – jednostki organizacyjne polskiej Policji, przeznaczone głównie do działań zespołowych w ramach pododdziałów zwartych.
Zadania.
Do głównych zadań OPP i SPPP należą:
Funkcjonariusze OPP i SPPP pełnią również zwykłą służbę patrolową. W skład OPP w Warszawie wchodzi dodatkowo Kompania Reprezentacyjna Policji.
Wyposażenie.
W czasie pełnienia służby patrolowej funkcjonariusze OPP i SPPP posiadają przy sobie standardowe wyposażenie policyjne. W przypadku wykonywania działań w ramach pododdziałów zwartych, mogą być wyposażeni dodatkowo w:
Oddziały prewencji wykorzystują także w swoich działaniach:
Ponadto w grudniu 2010 roku OPP w Warszawie otrzymał od Komendy Głównej Policji LRAD-500X, nowoczesne urządzenie akustyczne warte 130000 zł. Najwyższa Izba Kontroli stwierdziła w 2012 roku nieprawidłowość tego zakupu przez fakt zablokowania funkcji ogłuszania tłumu przez urządzenie.
Historia.
Dwudziestolecie międzywojenne.
W okresie międzywojennym formacją przeznaczoną do zwalczania zamieszek i demonstracji ulicznych była Rezerwa Policji Państwowej (RPP). Pierwsze jednostki rezerwy, powstały w 1923 roku, po masowych wystąpieniach robotników (min. "Zamieszki krakowskie 1923 roku"). Zgodnie z zarządzeniem oddziały rezerwowe miały mieć charakter kompanii szkolnych, odbywających normalne szkolenie niższych funkcjonariuszy Policji Państwowej, a jednocześnie gotowe do działań w każdej chwili. Kompanie miały liczyć 60 osób, a ze względu na ich szczególny charakter każda kompania miała posiadać całkowity polowy ekwipunek.
W skład ekwipunku oddziałów rezerwy Policji Państwowej wchodziły: hełmy francuskie wz. 15, później Stahlhelm (austriacki wz. 17). i hełm wz. 31, metalowe pancerze chroniące tors i metalowe tarcze, pałki policyjne, karabiny (z bagnetami). Warszawskie jednostki rezerwy dysponowały armatką wodną (nazywaną w tamtych czasach "„tankiem wodnym”") produkowaną w Zakładach Mechanicznych „Ursus”.
Polska Rzeczpospolita Ludowa.
W 1944 władze komunistyczne utworzyły Milicję Obywatelską (MO). Początkowo Milicja Obywatelska nie posiadała pododdziałów zwartych. W okresie stalinizmu funkcjonariusze MO nie byli nawet wyposażeni w pałki policyjne, które kojarzyły się z istniejącą w czasie niemieckiej okupacji i podlegającą pod Ordnungspolizei – Policją Granatową.
Dopiero wydarzenia "Poznańskiego Czerwca" z 1956 roku zmusiły władze do oddziałów rezerwy MO. W 1956 roku generał Ryszard Dobieszak, ówczesny Komendant Główny Milicji Obywatelskiej wydał rozkaz utworzenia Zmotoryzowanych Odwodów Milicji Obywatelskiej (ZOMO). Zgodnie z założeniem jednostki ZOMO miały być gotowe w każdej chwili do działania i szybko przemieszczać się w miejsce gdzie były potrzebne. Oprócz tłumienia wystąpień antykomunistycznych miały również udzielać pomocy ludności w czasie klęsk żywiołowych, ochraniać imprezy masowe.
W latach 70. i 80. ZOMO było używane głównie do brutalnego tłumienia demonstracji przeciwników władz komunistycznych: wydarzenia na Wybrzeżu z 1970 roku, wydarzenia w Radomiu i Ursusie z 1976, protesty robotnicze z lat 1980–1981, stan wojenny w latach 1981–1983 (min. pacyfikacja kopalni Wujek).
7 września 1989 roku rozwiązano ZOMO, a w ich miejsce powołano Oddziały Prewencji Milicji Obywatelskiej (OPMO).
W skład ekwipunku ZOMO i OPMO wchodziły: umundurowanie polowe (identyczne do mundurów polowych Ludowego Wojska Polskiego), kamizelka szturmowa, nagolenniki, kaski motocyklowe (lata 70.), kaski szturmowe wz.83 z przyłbicą pleksiglasową (lata 80.), tarcze ochronne (w latach 80. wykonane z pleksiglasu), gumowe pałki szturmowe.
Broń gładkolufowa: Miotacz Pocisków Gumowych (MPG). Granaty chemiczne ręczne: granat UGŁ-200, granatnik nasadkowe: granatnik RWGŁ-1, granatnik RWGŁ-3 i AWGŁ.
Armatki wodne: w latach 60. armatki produkowane przez wschodnioniemieckie zakłady „Industrieverband Fahrzeugbau”, w latach 80. armatki wodne produkowane przez czechosłowackie zakłady „Tatra”, armatki polskiej produkcji „Hydromil1”, zbudowane na podwoziu „Stara”. ZOMO używało również radzieckiego transportera opancerzonego BTR-60PB.
III Rzeczpospolita Polska.
6 kwietnia 1990 roku Milicja Obywatelska została przekształcona w Policję, a po likwidacji OPMO powstały Oddziały Prewencji Policji (OPP). Pierwszym aktem prawnym regulującym strukturę OPP było Zarządzenie nr 6/90 Komendanta Głównego Policji z dnia 3 sierpnia 1990 roku w sprawie organizacji oddziałów prewencji i pododdziałów antyterrorystycznych Policji. W roku 2010 obok OPP wprowadzono jednostki o mniejszym normatywie etatowym (pomiędzy 120 a 339), tj. SPPP. Do obecnych zadań OPP i SPPP należą: patrole w większych miastach, zabezpieczenie różnego rodzaju manifestacji oraz meczów piłkarskich i innych imprez sportowych, a także pomoc w przypadkach katastrof i klęsk żywiołowych.
W 2016 roku strukturach Policji Oddziały Prewencji Policji (OPP) funkcjonowały w następujących miastach: Białymstoku, Bydgoszczy, Gdańsku, Katowicach, Kielcach, Krakowie, Lublinie, Łodzi, Olsztynie, Poznaniu, Rzeszowie, Szczecinie, Warszawie i we Wrocławiu natomiast Samodzielne Pododdziały Prewencji Policji (SPPP) w Bielsku-Białej, Częstochowie, Gorzowie Wielkopolskim, Legnicy, Opolu, Płocku i Radomiu. Samodzielny Pododdział Prewencji Policji w Toruniu w 2003 roku został przekształcony w II Kompanię Oddziału Prewencji w Bydgoszczy.
Stan etatowy Policji w roku zakładał funkcjonowanie następującej liczby stanowisk w jednostkach typu OPP i SPPP:

</doc>
<doc id="186584" url="https://pl.wikipedia.org/wiki?curid=186584" title="Czynności pomyłkowe">
Czynności pomyłkowe



</doc>
<doc id="186600" url="https://pl.wikipedia.org/wiki?curid=186600" title="The Architects' Collaborative">
The Architects' Collaborative

TAC (od "The Architects' Collaborative" - ang. "Kolektyw Architektów", "Wspólnota Architektów") – amerykańskie biuro architektoniczne działające w latach 1946-1995 w Cambridge, założone przez Waltera Gropiusa i siedmioro jego uczniów.
Dalszymi wspólnikami w firmie byli Norman C. Fletcher (ur. 8 grudnia 1917, zm. 31 maja 2007), Jean B. Fletcher (ur. 1915, zm. 13 września 1965), John C. Harkness (ur. 30 listopada, 1916), Sarah P. Harkness (ur. 8 lipca, 1914), Robert S. McMillan (ur. 3 kwietnia 1916, zm. 14 marca 2001), Louis A. McMillen (ur. 21 października 1916, zm. 8 maja 1998) oraz Benjamin C. Thompson (ur. 3 lipca 1918, zm. 21 sierpnia 2002).
TAC zrealizowało wiele budynków o bardzo zróżnicowanych programach funkcjonalnych. Jednym z najczęściej podejmowanych zadań były publiczne placówki oświatowe.
TAC przyczyniło się do rozpowszechnienia stylu międzynarodowego w Ameryce Północnej.
Sposób pracy.
Gropius zakładając biuro, w którym był tylko jednym z partnerów, realizował demokratyczne ideały. W nazwie biura, nie zawierającym nazwiska Gropiusa, zawarł swój program kolektywnej pracy architektów. Początkowo biuro było tak zorganizowane, że ośmiu partnerów kierowało nim na rotacyjnie, każdy przez tydzień w ośmiotygodniowym cyklu. Partner stojący w danym momencie na czele kolektywu reprezentował je w tym czasie wobec inwestorów, a także podejmował kluczowe decyzje dotyczące projektów. W każdy czwartek partnerzy spotykali się i dyskutowali nad aktualnymi projektami. Z czasem firma rozrosła się jednak na tyle, że organizacja dyskusji, w których wszyscy mieliby równorzędne prawo głosu stała się niemożliwa. Doprowadziło to do powstania wewnątrz biura nieoficjalnych grup roboczych, w których poszczególni architekci działali właściwie niezależnie.

</doc>
<doc id="186604" url="https://pl.wikipedia.org/wiki?curid=186604" title="Amos Oz">
Amos Oz

Amos Oz, właśc. Amos Klausner, hebr. עמוס עוז (ur. 4 maja 1939 w Jerozolimie, zm. 28 grudnia 2018 w Tel Awiwie) – izraelski pisarz, eseista i publicysta tworzący w języku hebrajskim. Współzałożyciel organizacji Pokój Teraz ("Szalom Achszaw"). Wykładowca literatury na Uniwersytecie im. Ben Guriona w Beer Szewie.
Życiorys.
Urodził się 4 maja 1939 w Jerozolimie w ówczesnym Brytyjskim Mandacie Palestyny, dokąd jego rodzice, Arie Klausner i Fania Mussman, wyemigrowali z Wilna i Równego w latach 30.
Dorastał w kibucu Chulda, gdzie ukończył szkołę średnią. Odbył obowiązkową służbę wojskową, następnie studiował historię literatury i filozofię na Uniwersytecie Hebrajskim w Jerozolimie. Po ukończeniu nauki wrócił do kibucu, gdzie mieszkał przez następne 20 lat, pracując jako rolnik oraz nauczyciel. Kibuc opuścił w 1986 i osiedlił się w mieście Arad.
Brał udział w arabsko-izraelskich wojnach: sześciodniowej (w walkach na półwyspie Synaj) i w wojnie Jom Kipur (w walkach na Wzgórzach Golan).
Debiutował tomem opowiadań "Tam, gdzie wyją szakale" w 1965, w następnym roku ukazała się jego pierwsza powieść. Jego kolejne utwory (powieści, zbiory opowiadań, ale także eseje literackie oraz polityczne, w których wzywa do kompromisu między Izraelem a Palestyńczykami) są publikowane regularnie, w dwu- i trzyletnich odstępach. Do najważniejszych jego książek, wydanych także w Polsce (często jednak tłumaczonych w oparciu o angielski przekład) należą "Mój Michael" (1968), "Czarna skrzynka" (1987) i " Fima" (1991).
Uważany za najwybitniejszego pisarza izraelskiego. Przez kilka lat wymieniany był jako jeden z głównych faworytów do otrzymania literackiej Nagrody Nobla. W 1986 został nagrodzony prestiżową izraelską Nagrodą Bialika w dziedzinie literatury. W 2002 otrzymał Medal „Zasłużony dla Tolerancji”. 28 lutego 2012 Amos Oz otrzymał doktorat honoris causa Uniwersytetu Bukareszteńskiego, a 20 marca 2013 Uniwersytetu Łódzkiego. W tym samym roku otrzymał również Nagrodę Franza Kafki. Był także laureatem Nagrody Izraela.
Zmarł 28 grudnia 2018 z powodu choroby nowotworowej w Tel Awiwie.

</doc>
<doc id="186605" url="https://pl.wikipedia.org/wiki?curid=186605" title="Andrzej Świerad">
Andrzej Świerad

Święty Świerad (imię zakonne Andrzej; nazywany również Żurawek, Żórawek, Sierad, Świrad, Wszechrad, słow. "Svorad", czes. "Sverad", łac. "Zoerardus"; zm. pomiędzy 1030–1034) – pustelnik i święty Kościoła katolickiego, nauczyciel św. Benedykta, męczennika.
Życie.
Życiorys świętego jest trudny do odtworzenia ze względu na charakter pierwszego życiorysu, w którym nie przywiązywało się wagi do dat ani wcześniejszych losów Świerada. Spisany około 1064 r. przez Maura, opata benedyktyńskiego i późniejszego biskupa w Pécsu, częstego gościa w "klasztorze św. Hipolita", na podstawie opowiadań świętego Benedykta, męczennika – towarzysza i ucznia Andrzeja Świerada. Późniejsze, typowe dla średniowiecznej hagiografii legendarne żywoty, nie ułatwiają wyselekcjonowania, które z opisywanych zdarzeń oparte są na rzeczywistych przekazach, a co jest wynikiem zapału autorów w udowadnianiu świętości bohatera lub oparte na ludowych podaniach powstałych po śmierci świętego. 
Andrzej Świerad urodził się najprawdopodobniej w końcu X wieku w Polsce. Najczęściej żywoty przypisują mu pochodzenie z wieśniaczej rodziny z okolic Krakowa. Czasami łączy się go związkami rodzinnymi z rycerskim rodem Ośmiorogów o zawołaniu Gierałt. Niektóre, również współczesne żywoty, próbują zlokalizować dokładne miejsce urodzenia, posiłkując się imieniem Świerad, jako Sieradzice, nie ma ku temu jednak żadnych przesłanek. Imię Świerad to jedna z form Wszerada i było polskim imieniem świętego od dzieciństwa, lub przyjęte czy też nadane mu zostało później ze względu na cechy charakteru (rad każdemu). Innymi legendarnymi miejscami urodzenia Świerada są: Opatowiec nad Wisłą i Zakliczyn nad Dunajcem.
O tym, co ukształtowało Świerada do pustelniczego życia, nie wiemy. Musiał jednak dojrzewać w środowisku od dawna schrystianizowanym, co bardziej uprawdopodabniałoby niewieśniacze pochodzenie świętego. Początki chrześcijaństwa w późniejszej Małopolsce mogły sięgać nawet IX wieku (państwo wielkomorawskie), jednak pod koniec X w. chrystianizacja społeczności była jeszcze powierzchowna i dotyczyła głównie wyższych warstw. Do jej pogłębienia przyczynił się sam Świerad za życia i po śmierci.
Przez jakiś czas przebywał w Tropiu nad Dunajcem koło Czchowa. Tam rozpoczął się w Polsce i najsilniej przetrwał jego kult, a domniemana pustelnia jest miejscem pielgrzymowania. Jan Długosz w swych rocznikach zanotował pod rokiem 998 pobyt Świerada w Tropiu i stwierdził, że grotę, w której mieszkał, można współcześnie oglądać. Pobyt pustelnika był tam prawdopodobnie dłuższy niż rok. Wspomnienie o świątobliwym życiu eremity przetrwało wśród okolicznej ludności bardzo silnie i przejawia się w legendach. Wspominają one o uczniach Świerada, którzy mieli w okolicy mieszkać w swoich pustelniach. W Tęgoborzu przetrwała pamięć o pustelniku imieniem Just (Jodok), a w Iwkowej o Urbanie. Nie wiadomo jednak, czy to tradycja i legenda nie połączyła późniejszych okolicznych świątobliwych mężów ze świętym. Znanym uczniem i towarzyszem Świerada był męczennik, święty Benedykt. Hagiografia, a również Długosz, wskazują na ich nierozłączność już w Polsce. Bardziej prawdopodobnym jednak jest, że Benedykt był mnichem w "klasztorze świętego Hipolita" na górze Zobor koło Nitry i tam, po przybyciu Świerada na Słowację w 997/998, poznali się.
Andrzej Świerad spełniał w klasztorze różnego rodzaju posługi, a po ukończeniu czterdziestu lat poprosił o zgodę na życie pustelnicze. Zgodnie z regułą zakonu, wraz z uczniem, św. Benedyktem, co tydzień udawali się do pustelni oddalonej o pół dnia drogi i wracali na sobotni wieczór i całą niedzielę do wspólnoty. W odosobnieniu zajmowali się karczowaniem lasów.
Bardzo surowe średniowieczne praktyki ascetyczne, często dziś niezrozumiałe, były wyrazem miłości do Boga i miały na celu umartwienie ciała, którego pożądania w duchowości chrześcijańskiej są uważane za podstawową, obok szatana i świata, przeszkodę na drodze do świętości.
Św. Andrzej umartwiał się w następujący sposób: mimo ciężkiej fizycznej pracy pościł trzy razy w tygodniu (w poniedziałek, środę i piątek), a w czasie Wielkiego Postu jadł jedynie orzechy włoskie popijając wodą (na okres postu od opata dostawał 40 orzechów). Sobotnio-niedzielne posiłki, ze względu na to, że niedziela jest dniem Pańskim wyłączonym z postu, były obfitsze. W nocy czuwał na pniu drzewa, wokół którego były zaostrzone kije. Gdy zasypiał i przechylał się w jakąś stronę, raniły go i budziły. Na głowę zakładał drewnianą koronę z kamieniami, gdy przechylił głowę, jeden z kamieni uderzał go. Nosił na sobie mosiężny łańcuch, który po pewnym czasie wrósł w ciało. Był on przyczyną śmierci świętego, gdyż wdało się zakażenie. Współbracia dowiedzieli się o łańcuchu, gdy myjąc ciało przed pogrzebem zauważyli klamrę na brzuchu. Według innej wersji, podanej w liście apostolskim Jana Pawła II „Quod iam antiqui” („Co już starożytni”), po śmierci na ciele świętego znaleziono „od dawna noszoną włosiennicę wykonaną z żelaznego łańcucha”.
Andrzej Świerad zmarł między 1030 a 1034 rokiem. Współbracia pochowali go w kościele opackim.
Duchowe przesłanie.
O duchowym oddziaływaniu świętego pustelnika mówią liczne cuda przy jego grobie w Nitrze. Jan Paweł II wskazał następujące wymiary jego duchowości. Świerad ukazał, że nasze życie doczesne jest przemijalne, i że jako chrześcijanie nie mamy skupiać się na doczesności, lecz oczekiwać rzeczywistości, „miasta... które ma przyjść” (Hbr13,14). Nie należy kochać przyjemności i przemijalnych dóbr ziemskich, gdyż „tylko Bóg jest jedynym Dobrem, Najwyższym Dobrem, którego całym sercem, całą duszą i ze wszystkich sił należy pragnąć”. Jego pustelnicze życie uczy, że służba bliźniemu nie polega na samym działaniu i uczynkach miłości, ale także na dawaniu świadectwa Ewangelii. Dzięki temu ludzie są doprowadzani do prawdziwego kultu Boga Ojca (Mt 5,13,14,16). Ponadto od św. Andrzeja Świerada mogą uczyć się ci, „którzy w odosobnieniu zakonnym poświęcili się Bogu.(...) że samotność nie oddziela od ciała całego Kościoła, lecz przez swoje modlitwy, pokutę, cnoty oraz miłość względem Boga mają stać się oni takimi członkami Mistycznego Ciała, od których życiodajna moc obficie zstępuje dla dobra wszystkich członków”.
Legendy.
Surowy tryb życia często prowadził do omdleń i zasłabnięć świętego, legenda mówi, że, gdy pewnego razu stracił przytomność, anioł zawiózł go wozem do pustelni.
Według podań w Tropiu św. Andrzej miał uczniów (św. Justa, Urbana z Iwkowej i ośmiu innych), a źródełka (w Tropiu i Opatowcu), z których święty czerpał wodę, mają uzdrawiającą moc.
Kult.
Około 1064 roku Świerad i Benedykt zostali uroczyście proklamowani przez biskupów Węgier świętymi. Wtedy zapewne przeniesiono ich ciała, z klasztoru na górze Zobor, do katedry w Nitrze, gdzie spoczywają do dzisiejszego dnia.
Są pierwszymi Polakami, wyniesionymi do chwały ołtarzy przez Grzegorza VII. Kult świętych ogłosił legat papieski na synodzie węgierskim w Ostrzyhomiu w 1083 roku.
Relikwie obu świętych znajdują się w srebrnej trumnie w kaplicy św. Barbary w Katedrze św. Emerama w Nitrze. Część relikwii św. Andrzeja sprowadzonych z Nitry znajduje się w katedrze w Ostrzyhomiu, zaś inna część w XI/XII-wiecznym kościółku w Tropiu.
Jest patronem diecezji nitrzańskiej i tarnowskiej, miasta Nitry i młodzieży słowackiej.
Jego wspomnienie liturgiczne w Kościele katolickim obchodzone jest 13 lipca, razem ze św. Benedyktem, męczennikiem. W polskich diecezjach ma rangę wspomnienia obowiązkowego.
Na Słowacji wspomnienie świętych obchodzone jest 17 lipca. Taką datę (17 lipca) zapisano wcześniej w "Brewiarzu krakowskim" w 1427 roku.
W ikonografii przedstawia się świętego jako pustelnika, często w towarzystwie św. Benedykta.
Atrybutami świętego jest dziupla, orzechy, łańcuch na biodrach lub w rękach.

</doc>
<doc id="186609" url="https://pl.wikipedia.org/wiki?curid=186609" title="Cardware">
Cardware



</doc>
<doc id="186612" url="https://pl.wikipedia.org/wiki?curid=186612" title="Salween">
Salween



</doc>
<doc id="186635" url="https://pl.wikipedia.org/wiki?curid=186635" title="Włodzimierz Szturc">
Włodzimierz Szturc

Włodzimierz Szturc (ur. 16 stycznia 1959 w Wiśle) - historyk literatury, teatrolog, profesor nauk humanistycznych. Pracownik naukowy Uniwersytetu Jagiellońskiego (prowadził m.in. warsztaty dramaturgiczne w Studium Literacko-Artystycznym) i Akademia Sztuk Teatralnych im. Stanisława Wyspiańskiego w Krakowie. Wykładał również we Francji.
Zajmuje się przede wszystkim literaturą romantyczną i studiami nad wyobraźnią. W swojej pracy posługuje się metodą komparatystyczną.

</doc>
<doc id="186636" url="https://pl.wikipedia.org/wiki?curid=186636" title="Oskar Miłosz">
Oskar Miłosz

Oskar Władysław Miłosz herbu Lubicz (ur. 28 maja 1877 w Czerei, zm. 2 marca 1939 w Fontainebleau) – litewski poeta i dyplomata, krewny Czesława Miłosza.
Od dwunastego roku życia mieszkał w Paryżu. Jego pierwszym językiem był polski, ale pisał po francusku. Uważał się za Litwina, czego dowiódł po I wojnie światowej, gdy zaangażował się w sprawę niepodległości Litwy. Oskar Vladislav de Lubicz Milosz vel Oscar Venceslas de Lubicz-Milosz (tak sygnował swoje dzieła) z wykształcenia i z wyboru stał się Francuzem. Obywatelstwo litewskie przyjął w 1919, do francuskiego powrócił w 1931.
Życiorys.
Wychowany w majątku leśnym Czereja położonym na wschód od Mińska Litewskiego (na terenie dzisiejszej Białorusi), w 1886 został ochrzczony w obrządku rzymskokatolickim w kościele św. Aleksandra w Warszawie, z której pochodziła jego matka Miriam Rozenthal. W wieku 12 lat rodzice wysłali go do Paryża, gdzie został umieszczony w internacie przy Lycée Janson-de-Sailly. Baśniowe krajobrazy rodzinnych stron nie opuściły jednak młodego chłopca wraz z odejściem z rodowego gniazda; ich odbicie widać w całej jego twórczości, która jest nacechowana jest melancholijnym pięknem tamtych stron.
Lata jego francuskiej formacji przypadają na panujący w Paryżu i w Europie okres Belle époque. Znaczące dla całego życiorysu Oskara było to, że czuł się on wyobcowany spośród ówczesnego porządku świata. Po ukończeniu liceum podjął studia nad protogreckimi i „protoromańskimi“ źródłami cywilizacji śródziemnomorskiej, na przykład nad starożytnościami egipskimi, asyryjskimi i hebrajskimi. W latach 1896–1899 był studentem École du Louvre i École des Langues Orientales, gdzie pod kierunkiem profesora Eugène Ledraina, tłumacza Biblii, nauczył się czytać teksty hebrajskie. Po osiągnięciu pełnoletniości sprzedał kupcom rosyjskim swoje dziedziczne lasy nad Dnieprem, co spowodowało konflikt z okoliczną polską szlachtą.
Debiutował tomem wierszy „Le Poème de Décadentes” opublikowanym w roku 1889. W 1906 wydany został zbiór "Les Sept Solitudes", a w 1911 "Les Éléments". Z tych pierwszych tomów jego twórczości ukazał się jako człowiek zmysłowy, gwałtowny i nieszczęśliwy. Młody poeta podjął nieudane samobójstwo; niedbale, z papierosem w ustach, siedząc na fotelu strzelił sobie w serce. Odratowany powrócił do świata żywych, jednak wciąż tkwił w beznadziejnym donjuanizmie, pogaństwie, absolutnej pogardzie wobec absurdu istnienia. W tym czasie wydał autobiograficzną powieść "Miłosne wtajemniczenie" ("L’amoureuse initiation") opisującą losy kawalera Waldemara de L... i jego pełen mistycznej namiętności związek z damą lekkich obyczajów, Clarissą Annaleną.
Dalszy etap jego twórczości to dramaty misteryjne "Miguel Mañara", "Méphiboseth", oraz "Szaweł z Tarsu" ("Saul de Tarse"). Dojrzała poezja Miłosza zaczęła się od "Symfonii" (1915) skomponowanych w latach 1913–1914 i zawartych w tomikach: "Nihumim" (1915), "Adramandoni" (1918) oraz "La Confession de Lemuel" (1922).
W grudniu 1914 Miłosz doznał objawienia mistycznego, przez niektórych porównywanego z pascalowską „nocą ognia”. Był to punkt zwrotny jego życia i twórczości. Stopniowo oddalał się od poezji i kierował swoje zainteresowania w stronę różnych doktryn hermetycznych. Studiował kabałę oraz alchemię, powołując się na spuściznę różokrzyżowców; ścieżkę literackich inspiracji znaczą przede wszystkim Biblia (język jej uważał za szczyt wszelkiej poezji), Goethe, a także Swedenborg, Dante oraz Jakob Böhme.
Ukoronowaniem jego twórczości są dwa traktaty-poematy metafizyczne: "Ars Magna" (1924) i "Les Arcanes" (1927). Wykładał w nich w sposób intuicyjny ogólną teorię względności, matematycznie opracowaną przez Alberta Einsteina, nie wiedząc nic o jej istnieniu. Pisma te charakteryzowały się przede wszystkim niezwykłą siłą wizji, która oddziaływała na twórcę. Napisane hermetycznym, na pozór nieprzystępnym językiem, niezwykle zintensyfikowane w swoim przekazie, stawiały zabójczą diagnozę współczesności wybiegając zarazem w stronę chwalebnej przyszłości. Autor porażał siłą poetyckiej namiętności wzbogaconej dodatkowo o czystość i niemal matematyczną precyzję metafizycznej teorii. W 1933 opublikował "L'Apocalypse de saint Jean déchiffrée" (Apokalipsa św. Jana rozszyfrowana) poprzedzoną przez "Les origines ibériques du peuple juif" (Pochodzenie iberyjskie narodu żydowskiego). Szczegółowa, ezoteryczna analiza jej symboli zapowiadała, według niego, nadchodzącą katastrofę dla ludzkości, którą wieściła przesłanie Proroków i Ewangelistów i która miała się rozpocząć w Gdańsku.
Równolegle do twórczości literackiej Miłosz prowadził działalność polityczną na rzecz utworzenia niepodległego państwa litewskiego. Wszedł w skład pierwszej litewskiej delegacji do Ligi Narodów. Czesław Miłosz odwiedził go w 1931 oraz 1934/35. Po przejściu na emeryturę osiadł w Fontainebleu; tam zmarł nagle 2 marca 1939 w wieku 61 lat.
Poezje Oskara Milosza tłumaczyli na język polski: Bronisława Ostrowska, Czesław Miłosz, Maria Leśniewska, Krzysztof Andrzej Jeżewski, prozę Artur Międzyrzecki, teksty teatralne Bronisława Ostrowska.
Les Amis de Milosz.
W 1966 w Paryżu powstało towarzystwo „Les Amis de Milosz”, którego staraniem na domu poety w Fonatinbleau umieszczono tablicę pamiątkową; jego członkowie zbierają się w każdą rocznicę jego śmierci. Towarzystwo wydaje także periodyk "Cahiers de L’Association des Amis de Milosz", w którym publikowane są dokumenty i zapiski biograficzne oraz naukowe opracowania jego twórczości. Rękopisy poety i jego listy oraz pierwsze wydania dzieł przechowuje się w Collection Doucet, dziale Bibliotheque de St. Geneviève w Dzielnicy Łacińskiej w Paryżu.

</doc>
<doc id="186640" url="https://pl.wikipedia.org/wiki?curid=186640" title="Teozofia">
Teozofia

Teozofia (gr. "theos" „bóg” i "sophia" „mądrość”) – światopogląd religijno-filozoficzny głoszący możliwość uzyskania bezpośredniego kontaktu człowieka ze światem nadprzyrodzonym i poznania jego tajemnic przede wszystkim przez mistyczne objawienie, w węższym znaczeniu jeden z przejawów tendencji połączenia różnych religii (synkretyzm) głoszony przez Towarzystwo Teozoficzne, założone w 1875 roku przez Helenę Bławatską w Nowym Jorku. 
Później kontynuowany przez jej uczennicę Alice Bailey i jej męża Fostera Baileya, którzy założyli Lucifer Publishing Company w 1920 roku, przemianowany po kilku latach na Lucis Trust. Mottem teozofii jest „Nie ma religii wyższej niż prawda”. Według Bławatskiej teozofia nie jest religią, lecz systemem myślowym możliwym do pogodzenia z niektórymi zorganizowanymi religiami takimi jak buddyzm czy hinduizm.
Pod koniec XIX wieku silnie wpłynęła na wolnomularstwo, zwłaszcza loże Le Droit Humain. Ze sprzeciwu wobec teozofii Rudolf Steiner stworzył antropozofię. W uproszczonej wersji idee teozoficzne przeniknęły do masowej świadomości, dając początek ruchom New Age.
Termin „teozofia” wywodzi się z greckich wyrazów θεóς „bóg” i σοφία „mądrość”. Według Bławatskiej oznacza dosłownie „mądrość bogów” i został po raz pierwszy użyty przez neoplatonika Amoniusza Sakkasa w III wieku n.e. na oznaczenie wiecznego systemu etyki godzącego wszystkie religie.
Idee.
Siedmioraka istota człowieka.
Według teozofii, człowiek jest istotą zawierającą w sobie 7 form istnienia, różniących się trwałością i doskonałością;
Tylko trzy ostatnie elementy są nieśmiertelne i tworzą razem duszę. Po śmierci dusza jednoczy się z Absolutem, wchodząc w stan niczym nie zmąconego szczęścia, zwany dewachanem.

</doc>
<doc id="186641" url="https://pl.wikipedia.org/wiki?curid=186641" title="Wojewódzki urząd bezpieczeństwa publicznego">
Wojewódzki urząd bezpieczeństwa publicznego

Wojewódzkie urzędy bezpieczeństwa publicznego (WUBP) – terenowe organy bezpieczeństwa publicznego, podległe Resortu Bezpieczeństwa Publicznego przy Polskim Komitecie Wyzwolenia Narodowego utworzonym w sierpniu 1944 r. w Lublinie, a następnie po 1 stycznia 1945 r. Ministerstwu Bezpieczeństwa Publicznego. Po reorganizacji działające pod nieco zmienioną nazwą jako wojewódzkie urzędy do spraw bezpieczeństwa publicznego (WUdsBP).
Powołanie RBP.
Resort Bezpieczeństwa Publicznego powstał w Moskwie. Powołany 21 lipca 1944 r. w stolicy ZSRR Polski Komitet Wyzwolenia Narodowego (PKWN) miał w swym składzie 13 resortów, w tym Resort Bezpieczeństwa Publicznego (sk-RBP). 27 lipca 1944 r. Resort Bezpieczeństwa Publicznego przeniesiono do Lublina, powierzając kierownictwo nad nim Stanisławowi Radkiewiczowi. Pierwszymi jednostkami powołanymi 1 sierpnia 1944 r. były: kontrwywiad, kierowany przez Romana Romkowskiego, wydział personalny, na którego czele stanął Mikołaj Orechwa i sekretariat, którym kierował Julian Konar.
Jednostki terenowe.
Równolegle z rozwijaniem Resortu Bezpieczeństwa Publicznego powoływano jednostki terenowe, tzw. Wojewódzkie Urzędy Bezpieczeństwa Publicznego (WUBP) i Powiatowe (PUBP). Pierwszy Wojewódzki Urząd Bezpieczeństwa Publicznego powołano w sierpniu 1944 r. w Lublinie, pod kierownictwem Henryka Palki. 3 września 1944 r. pełnomocnik Resortu BP, major Mieczysław Broniatowski, zorganizował WUBP w Rzeszowie. W tym samym miesiącu Faustyn Grzybowski (również pełnomocnik RBP) powołał WUBP w Białymstoku, w którym działał już PUBP (Powiatowy Urząd Bezpieczeństwa Publicznego), kierowany przez Mikołaja Łojkę. WUBP dla Kielc, kierowany przez kapitana Hipolita Duliasza, a następnie przez majora Władysława Sobczyńskiego, utworzono początkowo 22 września 1944 r. w Rytwianach pod Staszowem, 12 listopada urząd przeniesiono do Sandomierza, a 20 stycznia 1945 r. do Kielc. Pod koniec listopada 1944 r. we wschodniej części województwa warszawskiego utworzono WUBP, kierowany przez majora Broniatowskiego (wcześniej także utworzono PUBP w Siedlcach i Ostrowi Mazowieckiej oraz MUBP w Warszawie na Pradze, kierowany przez Bronisława Gerberę). Do utworzonych organów terenowych w dniu 10 listopada 1944 r. zatwierdzono etaty personalne, które wyglądały następująco:
Działające w terenie WUBP pod względem organizacyjnym dzieliły się podobnie jak ogniwa centrali RBP/MBP na wydziały i sekcje (zobacz poniżej). Na szczeblu gmin tworzono trzyosobowe komórki bezpieczeństwa przy posterunkach Milicji Obywatelskiej. Na przełomie listopada i grudnia 1944 r. struktury organizacyjne aparatu bezpieczeństwa poza centralą obejmowały pięć wojewódzkich oraz pięćdziesiąt pięć powiatowych urzędów bezpieczeństwa publicznego. Natomiast w 1953 r. istniało w terenie siedemnaście (17) Wojewódzkich Urzędów Bezpieczeństwa Publicznego, dwa Miejskie Urzędy na prawach WUBP, 268 Powiatowych Urzędów Bezpieczeństwa Publicznego oraz pięć Miejskich Urzędów na prawach PUBP. Wszystkie zatrudniały 32 200 etatowych funkcjonariuszy, z czego 7400 w centrali.
Nigdy w 45-letniej historii PRL cywilne służby specjalne nie były formacją tak liczną. Także liczba obsługiwanych przez UB tajnych współpracowników w grudniu 1953 r. przekroczyła 85 300 osób
Organizacja Wojewódzkiego Urzędu Bezpieczeństwa Publicznego.
Schemat nowej struktury organizacyjnej WUBP został załączony w rozkazie Nr 0325/45WP Kierownika Wydziału Personalnego MBP, majora Mikołaja Orechwy, do Kierownika Wojewódzkiego Urzędu Bezpieczeństwa Publicznego w Lublinie, majora Grzybowskiego, z dnia 16 lutego 1945 r.
Poniższy schemat obowiązywał już w RBP pod koniec 1944 r.
Zmiany – Rozkaz Nr 76.
W listopadzie 1945 r. ówczesny minister BP, Stanisław Radkiewicz, rozkazem nr "76" wprowadził zmiany w organizacji WUBP.
Rozkaz Nr 76
z dnia 27 listopada 1945 roku
Zgodnie ze zmianą struktury Ministerstwa Bezpieczeństwa Publicznego i w celu usprawnienia pracy aparatu WUBP zmienia strukturę Wojewódzkich Urzędów Bezpieczeństwa Publicznego w sposób następujący:
rozkazuję:
§1
Istniejący dotychczas Wydział I (kontrwywiadu) zorganizować i stworzyć na jego podstawie następujące wydziały:
W Wojewódzkich Urzędach Bezpieczeństwa Publicznego: Gdańsk, Kielce, Białystok, Lublin, Rzeszów, Olsztyn, Bydgoszcz, Koszalin, Kraków, Warszawa i Poznań – Sekcja 1 – (przemysłu ciężkiego), Sekcja 2 – (przemysłu lekkiego), łączą się w jedną sekcję, która nazywać się będzie Sekcją 1 – przemysłową.
W Wojewódzkich Urzędach Bezpieczeństwa Publicznego: Kielce, Białystok, Lublin, Rzeszów, Olsztyn, Bydgoszcz, Koszalin – Sekcja 3 – (handel i aprowizacja), Sekcja 4 – (finanse i handel zagraniczny), łączą się w jedną sekcję, która nazywać się będzie Sekcja 3 – Handel aprowizacja i finanse.
Sekcja 7 – (odbudowy) tworzy się tylko w Wojewódzkim Urzędzie Bezpieczeństwa Publicznego Warszawa, Gdańsk.
Dla obsługi kolei zamiast b. Sekcji Kolejowej, tworzą się ekspozytury Bezpieczeństwa Publicznego przy wszystkich dyrekcjach kolejowych, zgodnie z rozkazem nr 71 z dnia 12 listopada 1945 r.
§2
Reorganizację pierwszego Wydziału we wszystkich Wojewódzkich Urzędach Bezpieczeństwa Publicznego, zgodnie z wyżej podaną strukturą i nowymi etatami, zakończyć do dnia 20 grudnia 1945 roku.
§3
Wnioski dotyczące przeniesienia pracowników na nowe stanowiska kierownicy Wojewódzkich Urzędów Bezpieczeństwa Publicznego przedstawiają mnie do zatwierdzenia do dnia 15 grudnia 1945 roku.
Rozwiązanie.
Po rozwiązaniu Ministerstwa Bezpieczeństwa Publicznego, co nastąpiło w grudniu 1954 r., w jego miejsce powołano dwie oddzielne struktury: Komitet do spraw Bezpieczeństwa Publicznego i Ministerstwo Spraw Wewnętrznych. Mimo osłabienia znaczenia organów bezpieczeństwa przez powołanie odrębnej struktury MSW, która przejęła zadania bardziej policyjno-porządkowe i więzienne, Komitet ds. BP był czynnikiem dominującym, zatrzymując wszystkie jednostki terenowe dawnego MBP, w tym wojewódzkie urzędy bezpieczeństwa ublicznego, które teraz nazywano wojewódzkimi urzędami ds. bezpieczeństwa publicznego, ze zmniejszonym personelem.
W 1956 r. został zlikwidowany KdsBP, a wszystkie jego dotychczasowe zadania przejęło znacznie rozszerzone MSW, któremu podlegały prowadzące podobną działalność (aczkolwiek znacznie bardziej selektywnie) komendy wojewódzkie Milicji Obywatelskiej (KWMO), a po 1983 r. wojewódzkie urzędy spraw wewnętrznych (WUSW).

</doc>
<doc id="186642" url="https://pl.wikipedia.org/wiki?curid=186642" title="Olga Tokarczuk">
Olga Tokarczuk

Olga Nawoja Tokarczuk (ur. 29 stycznia 1962 w Sulechowie) – polska pisarka, eseistka, poetka i autorka scenariuszy, psychoterapeutka, laureatka Nagrody Nobla w dziedzinie literatury za rok 2018, laureatka The Man Booker International Prize 2018 za powieść "Bieguni" oraz dwukrotna laureatka Nagrody Literackiej „Nike” za powieści: "Bieguni" (2008) i "Księgi Jakubowe" (2015).
Życiorys.
Córka nauczycieli – Wandy i Józefa Tokarczuków. Ma siostrę. Urodziła się w Sulechowie, a wychowała w Klenicy, skąd przeniosła się z rodzicami do Kietrza. Tam ukończyła Liceum Ogólnokształcące im. Cypriana Kamila Norwida. Jest absolwentką Wydziału Psychologii Uniwersytetu Warszawskiego. W czasie studiów, jako wolontariuszka opiekowała się osobami z problemami psychicznymi. Zainteresowała się również pracami Carla Junga, co wywarło wpływ na jej twórczość. Po studiach pracowała jako psychoterapeutka w poradni zdrowia psychicznego w Wałbrzychu.
Z pierwszego małżeństwa, zawartego w 1985, z wydawcą Romanem Fingasem ma syna, Zbigniewa (ur. 1986). Jej obecnym mężem jest Grzegorz Zygadło. Jest wegetarianką. Mieszka we Wrocławiu i posiada dom w Krajanowie.
Twórczość.
Zadebiutowała w 1979 na łamach pisma „Na przełaj”, gdzie pod pseudonimem „Natasza Borodin” opublikowała pierwsze opowiadania. Jako powieściopisarka zadebiutowała w 1993 wydaną wówczas "Podróżą ludzi Księgi". Książka uzyskała nagrodę Polskiego Towarzystwa Wydawców Książek. Publikowała m.in. w „Mandragorze”. W latach 1997−2000 była stałą współpracowniczką czasopisma „Charaktery”, pisząc dlań eseje.
W 1995 ukazała się jej druga powieść, "E.E." Książka opowiada o dojrzewaniu dziewczynki, która nagle uzyskuje zdolności parapsychiczne. Dużym sukcesem Tokarczuk okazała się wydana w 1996 powieść "Prawiek i inne czasy". Rok 1997 przyniósł zbiór opowiadań zatytułowany "Szafa", a w 1998 pisarka opublikowała powieść pt. "Dom dzienny, dom nocny". W 2004 ukazały się "Ostatnie historie". Książka ta składa się z trzech oddzielnych opowieści o babce, matce i wnuczce, ukazanych w niezależnych od siebie czasie i przestrzeni.
Jest twórczynią opowiadania "Bardo. Szopka", zawierającego opis ruchomej szopki z klasztoru redemptorystów w Bardzie.
W pierwszej połowie października 2007 ukazała się jej powieść "Bieguni". Pracowała nad nią trzy lata. Wspomina, że większość notatek robiła w czasie podróży. „Ale nie jest to książka o podróży. Nie ma w niej opisów zabytków i miejsc. Nie jest to dziennik podróży ani reportaż. Chciałam raczej przyjrzeć się temu, co to znaczy podróżować, poruszać się, przemieszczać. Jaki to ma sens? Co nam to daje? Co to znaczy” – napisała we wstępie. Jak mówi, „pisanie powieści jest dla mnie przeniesionym w dojrzałość opowiadaniem sobie samemu bajek. Tak jak to robią dzieci, zanim zasną. Posługują się przy tym językiem z pogranicza snu i jawy, opisują i zmyślają”.
W rankingu tygodnika Wprost, obejmującym najlepiej zarabiających pisarzy w Polsce w 2019, zajęła 3. miejsce.
Od 2019 asystentką Olgi Tokarczuk jest ukraińska poetka Iryna Wikyrczak. Była członkinią Stowarzyszenia Pisarzy Polskich do sierpnia 2020 roku.
Działalność.
Była współorganizatorką Festiwalu Opowiadania, podczas którego autorzy krótkich form literackich z Polski i zagranicy prezentują swoje utwory. Prowadziła warsztaty prozatorskie w Studium Literacko-Artystycznym na Uniwersytecie Jagiellońskim w Krakowie. W 2008 prowadziła zajęcia z twórczego pisarstwa na Uniwersytecie Opolskim. Współpracowała z Partią Zielonych i była członkinią redakcji „Krytyki Politycznej”.
Od 2015 organizuje w Nowej Rudzie i okolicach Festiwal Góry Literatury przy współudziale Karola Maliszewskiego, Stowarzyszenia Kulturalnego „Góry Babel” oraz miasta i gminy Nowa Ruda. W programie festiwalu znajdują się: akcje edukacyjne, debaty, koncerty, panele, pokazy, spotkania, Noworudzkie Spotkania z Poezją, warsztaty (filmowe, kulinarne i literackie) oraz wystawy.
2 grudnia 2019 we Wrocławiu zapowiedziała powołanie fundacji, z siedzibą w willi Tymoteusza Karpowicza przy ul. Krzyckiej 29, która za swoje cele obierze m.in. wspieranie i promocję polskiej kultury, w tym pisarzy i tłumaczy; działanie na rzecz praw człowieka, w tym przeciwdziałanie dyskryminacji i ograniczaniu swobód obywatelskich oraz ochronę środowiska, w tym walkę o prawa zwierząt. Pisarka na fundusz założycielski przekaże 350 tys. zł z nagrody Nobla. Fundacja ma być przestrzenią dla "międzynarodowej rozmowy o możliwościach literatury w diagnozowaniu świata, w opisywaniu rzeczywistości, w której niebezpiecznie szybko narastają nastroje ksenofobiczne i nacjonalistyczne". Do jej rady powołani zostali Agnieszka Holland i Irek Grin, szef Wrocławskiego Domu Literatury.
W 2022 roku została ambasadorką Wrocławskiego Roku Dobrych Relacji, które odbyły się pod hasłem: „Wrocław miastem wolnym od samotności”. W ten sposób zwrócono uwagę na narastający problem samotności wśród społeczeństwa. W gronie zaproszonych do tej akcji znaleźli się także: Anna Wyszkoni, Sara James, Sonia Bohosiewicz, Robert Makłowicz i Andrzej Piaseczny.
Poglądy, odbiór.
Jest feministką. Wspiera działania na rzecz ochrony środowiska, praw zwierząt, równouprawnienia i społeczeństwa obywatelskiego. Jest członkinią Rady Fundacji im. Stefana Batorego. Regularnie uczestniczy w paradach równości. Deklaruje, że nie należy do Kościoła katolickiego.
W przemowie noblowskiej, Wikipedię, którą podziwia i wspiera, porównała z koncepcją pansofii Jana Amosa Komenskiego, czyli omniscjencji – wiedzy pełnej.
Jej działalność, poglądy oraz twórczość były kilkunastokrotnie obiektami krytyki ze strony niektórych mediów prawicowych i konserwatywnych, a także działaczy Prawa i Sprawiedliwości oraz .
Tłumacze.
Według Instytutu Książki do października 2019 ukazały się 193 tłumaczenia książek Olgi Tokarczuk. Następnych 12 pojawiło się pod koniec 2019 i w 2020, m.in. w Bułgarii, Egipcie, Izraelu, Korei Południowej, Serbii i na Ukrainie. 90 tłumaczy przełożyło jej książki na 37 języków, w tym na najczęściej używane na świecie, m.in.: angielski, arabski, chiński, hindi, hiszpański, japoński, niemiecki, perski, portugalski i rosyjski.

</doc>
<doc id="186643" url="https://pl.wikipedia.org/wiki?curid=186643" title="Mk II Matilda">
Mk II Matilda

Mk II Matilda (oficjalnie Tank, Infantry, Mk II, Matilda (A12)) – brytyjski czołg piechoty z okresu II wojny światowej, jedyny brytyjski pojazd pancerny, który służył od początku wojny do ostatnich jej dni. 
Prace nad opracowaniem nowego czołgu wedle specyfikacji A12 rozpoczęły się w 1936. Jako że nowy pojazd miał być uzbrojonym w działo, większym wariantem dwuosobowego czołgu A11 Matilda, początkowo określano go mianem Matilda Mk II, Matilda Senior lub przydomkiem Waltzing Matilda. Jednak odkąd wcześniejszy model wycofano ze służby w 1940, przydomkiem Matilda zaczęto niemal powszechnie określać właśnie późniejszy typ. 
W momencie rozpoczęcia produkcji w 1938 roku Mk II Matilda była najsilniej opancerzonym czołgiem na świecie, choć jej możliwości ograniczały niewielka prędkość oraz stosunkowo słabe uzbrojenie. Ze względu na silny pancerz, w początkowym okresie walk w Afryce odnosiła znaczące sukcesy, szczególnie przeciwko czołgom włoskim, podobnie wyglądała sytuacja na początku walk we Francji. Później jednak straty brytyjskie wzrosły, a po 1943 roku czołgi Mk II Matilda używane były już tylko do szkolenia, w linii jej miejsce zajęły szybsze i lżejsze maszyny Mk III Valentine.
Około 400 pojazdów użytkowali Australijczycy – Matildy okazały się bardzo skuteczne w walce z japońskimi czołgami. Ponad 900 czołgów trafiło do ZSRR i wzięło udział w walkach na froncie wschodnim. Rosjanie używali nielicznych czołgów tego typu do 1945 roku, podczas gdy armia australijska wykorzystywała je aż do 1955 roku. Łącznie wyprodukowano ok. 2900 sztuk. Powstało także wiele wariantów specjalnych.
Historia.
Wymagania dla nowego czołgu piechoty mającego być następcą Mk I Matilda (A11) opracowano we wrześniu 1936 roku w momencie, kiedy A11 przechodził pierwsze próby. Już wtedy brytyjskie dowództwo uświadomiło sobie, że Mk I Matilda nie dysponuje odpowiednią siłą ognia. Prace nad nowym projektem powierzono firmie Vulcan Foundry w Newton-le-Willows. W zamierzeniach miał to być pojazd o większych rozmiarach i większej masie oraz zwiększonej do trzech osób załodze. Planowano też wzmocnić uzbrojenie, montując w wieży armatę. Drewniana makieta pojazdu powstała w kwietniu 1937 roku, ale opóźnienia programu spowodowały, iż pierwszy prototyp oznaczony A12E1 (T3431) ukończony został dopiero rok później. Nowy pojazd przekazano do Mechanisation Experimental Establishment w Farnborough, gdzie czołg poddano próbom. Wkrótce do prób dołączył również drugi prototyp A12E2 (T3432). Pojazdy były testowane z wynikiem pozytywnym podczas 1000-milowej trasy. Jedyne problemy pojawiły się w układzie chłodzenia, co powodowało przegrzewanie się silników. Po wyeliminowaniu zauważonych w czasie prób problemów z chłodzeniem czołg skierowano do produkcji seryjnej.
Nazwa.
Oficjalna nazwa pojazdu brzmiała "Tank, Infantry, Mk II, Matilda (A12)". Nazwa "Matilda" pochodziła od wcześniejszego czołgu piechoty Mk I Matilda, którego Matilda II w zamierzeniach miała być jedynie ulepszoną wersją, a w efekcie powstał nowy czołg. Od 1935 używano nazwy Matilda jako kryptonimu oznaczającego ściśle tajne projekty nowych czołgów brytyjskich. Nazwę miał wymyślić gen. Hugh Elles, w połowie lat 30. XX wieku odpowiedzialny za uzbrojenie armii brytyjskiej, któremu „wygląd i chód” czołgu Matilda I miał przypominać kaczkę, choć nie jest jasne dlaczego kaczka skojarzyła mu się z imieniem Matilda. 
Nowy czołg początkowo nazywany był nieoficjalnie Matilda Senior, a następnie Matilda II. W czasie wojny popularny był również przydomek Waltzing Matilda, nawiązujący do znanej australijskiej piosenki. 
Ze względu na skuteczność, jaką wykazywały Matildy szczególnie w początkowym okresie walk w Afryce, pojazd nazywano też "Queen of the Desert" – Królowa Pustyni. Pancerz czołowy Matildy II był odporny na ostrzał ówczesnych armat przeciwpancernych, a nawet artylerii polowej.
Produkcja.
11 czerwca 1938 roku złożono pierwsze zamówienie w firmie Vulcan Foundry na 140 czołgów. Kolejne na 40 pojazdów otrzymała firma Ruston &amp; Hornsby Ltd. z Lincoln. W późniejszym czasie produkcję prowadzono również w zakładach John Fowler &amp; Co z Leeds, North British Locomotive Company z Glasgow, Harland &amp; Wolff z Belfastu oraz London, Midland and Scottish Railway Company z Horwich. Pierwsza partia 20 wozów miała być wykonana z tzw. stali miękkiej, gdyż miała służyć wyłącznie do szkolenia. W związku z trudnościami, jakie wiązały się z opanowaniem technologii produkcji pojazdu oraz kooperacją pomiędzy poszczególnymi wykonawcami i dostawcami, produkcja czołgu znacznie się opóźniała. W dniu przystąpienia Wielkiej Brytanii do wojny w linii znajdowały się tylko dwa czołgi Matilda Senior.
W momencie rozpoczęcia produkcji Mk II Matilda była najsilniej opancerzonym czołgiem na świecie oraz pierwszym brytyjskim czołgiem z silnikiem wysokoprężnym.
Produkcję pojazdu zakończono w sierpniu 1943 roku. Łącznie wyprodukowano około 2900 pojazdów (2890, 2980, 2987).
Opis konstrukcji.
Czołg Mk II Matilda miał klasyczny układ konstrukcyjny: przedział kierowania z przodu, bojowy pośrodku i z tyłu przedział napędowy (silnikowy). Nad przedziałem bojowym znajdowała się odlewana wieża o grubości pancerza do 75 mm i 20 mm na stropie. Wieża była obracana hydraulicznie (pełny obrót wieży w 18 sekund) lub ręcznie. Kadłub był wykonany z elementów odlewanych ze stali pancernej oraz płyt walcowanych (płyty boczne), które były łączone śrubami. Grubość pancerza wynosiła: przód 47-78 mm, boki 55-70 mm, tył 20-55 mm, dno 13-25 mm, strop 10-20 mm. Z boku znajdowały się płyty o grubości 25 mm chroniące elementy układu jezdnego.
Zawieszenie czołgu było wzorowane na opracowanym przez Vickersa zawieszeniu dla czołgu Medium Mark C. Ten typ czołgu był przeznaczony dla Japonii, stąd nazwa dla tego typu zawieszenia – typ japoński (ang. "Japanese Type").
Podwozie składało się z każdej strony z dziesięciu kół jezdnych o małej średnicy połączonych parami w wózki. Koła były połączone w wózki poziomymi amortyzatorami ze sprężynami spiralnymi. Z przodu było dodatkowe większe koło prowadzące gąsienice. Wczesne wersje (Matilda II Mk I i Matilda II Mk II) miały sześć kół podtrzymujących, które później zastąpiono stalowymi prowadnicami. Koło napinające znajdowało się z przodu, a z tyłu koło napędowe.
Napęd stanowiły dwa chłodzone cieczą silniki wysokoprężne 6-cylindrowe, rzędowe, czterosuwowe o pojemności 4250 cm³ Leyland E148 i E149 z karterami z aluminium. Później też E164 i E165 z żeliwnymi karterami. Silniki miały moc 2 x 95 KM przy 2000 obr./min. Pierwsze dwie wersje były napędzane dwoma silnikami wysokoprężnymi o pojemności 6750 cm³ AEC A183 i A184 o mocy 2 x 87 KM przy 2000 obr./min. Silniki były produkowane w dwóch wersjach – „prawej” i „lewej”. Były umieszczane wzdłuż kadłuba i miały niezależną instalację zapłonową, zasilanie, smarowanie i chłodzenie. Sprzęgło suche wielotarczowe. Skrzynia przekładniowa typu Wilson mechaniczna, planetarna posiadała bieg wolny, 5 biegów do przodu i bieg wsteczny.
Załoga czołgu składała się z czterech ludzi. Centralnie z przodu kadłuba zajmował miejsce kierowca, który miał właz otwierany poprzez przesunięcie go po prowadnicach do tyłu. Właz mógł być otwierany tylko przy wychyleniu wieży. Kierowca dysponował dodatkowym włącznikiem obrotu wieży, który działał przy włączonym silniku. W wieży zajmowali miejsca: po lewej stronie celowniczy, za nim dowódca pod wieżyczką dowódcy przykrytą dwuczęściowym włazem, a z prawej strony ładowniczy dysponujący jednoczęściowym, prostokątnym włazem.
Całe uzbrojenie Matildy było montowane w wieży. Czołg był uzbrojony w półautomatyczną 2-funtową armatę OQF Mk IX lub Mk X kalibru 40 mm o długości lufy 50 kalibrów. Lufa pochylała się w pionie w zakresie -15° +20°. Zapas amunicji do armaty wynosił 93 sztuki. Były to pociski przeciwpancerne (AP) i podkalibrowe (APCBC). Czołgi Matilda CS były uzbrojone w 3-calową haubicę OQF Mk I lub Mk IA kalibru 76,2 mm i długości lufy 25 kalibrów. Stosowano pociski odłamkowe i dymne. W pierwszej wersji pojazdu Mk II Matilda I z armatą sprzężony był karabin maszynowy Vickers kalibru 7,7 mm chłodzony wodą. W późniejszych wersjach został on zastąpiony karabinem maszynowym Besa kalibru 7,92 mm. Zapas amunicji wynosił 2925 (13 taśm) lub 3150 (14 taśm) naboi. Na wieżyczce dowódcy znajdował się uchwyt typu Lakeman do strzelań przeciwlotniczych, do którego montowano karabin maszynowy Bren kalibru 7,7 mm przewożony we wnętrzu czołgu. Zapas amunicji wynosił 600 nabojów. Na wieży były też zamontowane dwie wyrzutnie granatów dymnych kalibru 101,6 mm.
Kierowca dysponował szczeliną obserwacyjną osłoniętą wkładką ze szkła pancernego i opuszczaną pancerną osłoną oraz peryskopem Mk IV. Dowódca czołgu dysponował wieżyczką, która jednak nie miała bocznych szczelin obserwacyjnych. Dowódca i celowniczy do obserwacji terenu mieli peryskopy odwracalne Mk IV. Ładowniczy dysponował szczeliną obserwacyjną z boku wieży. W czołgu zamontowano celownik teleskopowy No 30 lub No 24B z 1,9 powiększeniem.
Do zapewnienia łączności służyła radiostacja No 11 (dwie pierwsze wersje Matildy), a później No 19 o zasięgu 15 km – klucz i 1,5 km – fonia.
Użytkownicy.
Wielka Brytania.
Pierwsze czołgi Mk II trafiły do 7. Królewskiego Pułku Czołgów ("7. RTR" – "Royal Tank Regiment"), który wraz z 4. i 8. pułkiem ("RTR") wyposażonym w czołgi Mk I tworzyły 1. Brygadę Czołgów Armii ("1st Army Tank Brigade"). Produkcja czołgów postępowała bardzo powoli. W momencie, kiedy Brytyjczycy organizowali siły ekspedycyjne w skład których weszła brygada czołgów "7. RTR", miał na wyposażeniu tylko 23 czołgi Mk II, a "4. RTR" posiadał tylko czołgi Mk I.
Debiut bojowy Matildy Senior nastąpił w czasie kampanii francuskiej 21 maja 1940 roku w bitwie pod Arras. W ataku wzięło udział 85 czołgów brytyjskich z "4. RTR" – 35 Mk I, 4 lekkie Mk VI oraz z "7. RTR" – 23 Mk I, 16 Mk II i 7 Mk VI. 7 czołgów piechoty Mk II 7. pułku przydzielono na czas bitwy do "4. RTR". Niemieckie armaty przeciwpancerne 3,7 cm PaK 36 były zupełnie nieskuteczne przeciwko brytyjskim czołgom. Dopiero użycie 88-milimetrowych armat przeciwlotniczych i haubic strzelających na wprost oraz wsparcie lotnicze pozwoliło zatrzymać atak czołgów. Brytyjczycy stracili wszystkie biorące udział w bitwie czołgi Mk II i 39 czołgów Mk I. Pozostałe czołgi zostały porzucone przed ewakuacją z plaż Dunkierki.
Już w końcu września 1940 roku wylądował w Afryce "7. RTR" mający na wyposażeniu 48 Matild. Czołgi Mk II zadebiutowały w Afryce w czasie operacji Compass. Chrzest bojowy miał miejsce 9 grudnia 1940 roku w czasie ataku na fort Nibeiwa. Brytyjskie armaty 2-funtowe okazały się bardzo skuteczne przeciwko włoskim czołgom M11/39, które były zupełnie bezradne wobec pancerzy Matild. Po krótkiej walce zostały zniszczone wszystkie 23 pojazdy włoskie. Do walki z brytyjskimi czołgami Włosi użyli 47-milimetrowych armat przeciwpancernych i 75-milimetrowych armat piechoty. W ten sposób wyłączyli z walki 22 pojazdy Mk II, ale tylko 7 zostało zniszczonych. Matildy wzięły udział w kolejnych walkach o Tummar, a 4 stycznia 1941 roku w ataku na Bardiję. Znów czołgi brytyjskie okazały się bardzo skuteczne. Po bitwie dowódca australijskiej 6. Dywizji Piechoty generał Iven Mackay powiedział:
Po sukcesach w walce z Włochami Matilda otrzymała przydomek „Królowej Pustyni” ("Queen of the Desert").
W lutym 1941 roku do Afryki Północnej przybyły pierwsze jednostki wchodzące w skład Afrika Korps. Do pierwszego starcia między Matildami i niemieckimi czołgami doszło podczas bitwy o Tobruk. Do Tobruku przesłano Szwadron „D” z "7. RTR" liczący 18 czołgów Mk II. Czołgi okopano i używano przede wszystkim jako nieruchome punkty ogniowe. Podczas jednego ze starć czołgiści "7. RTR" zniszczyli 9 PzKpfw III oraz 3 PzKpfw II za cenę straconych 3 pojazdów własnych. Do kolejnych starć doszło w czasie operacji Brevity, w której wzięły udział 24 Matildy z "4. RTR". W czasie zmagań Brytyjczycy ponieśli ciężkie straty przede wszystkim od armat przeciwlotniczych kalibru 88 mm. W czasie jednego ze starć, gdy niemieckie czołgi pozorujące atak zaczęły się wycofywać, Brytyjczycy wykonali kontratak siłami Szwadronu „C” "4. RTR". Matildy wyjechały prosto pod lufy baterii dział przeciwlotniczych ("Flakgruppe Heckt"), które w krótkim czasie zniszczyły 11 pojazdów. W wyniku poniesionych strat konieczne stały się uzupełnienia. Do końca maja 1941 roku Brytyjczycy przerzucili do Afryki m.in. 135 czołgów Mk II Matilda. Przybyłe pojazdy pozwoliły na uzupełnienie stanów w "4. RTR" i "7. RTR" tworzących 4. Brygadę Pancerną 7. Dywizji Pancernej. Kolejna operacja brytyjska – Battleaxe, w której wzięły udział Matildy, skończyła się również niepowodzeniem. Tym razem straty były szczególnie duże, bo utracono bezpowrotnie 64 czołgi Mk II i znów bardzo skuteczne przeciw brytyjskim czołgom były 88-milimetrowe armaty przeciwlotnicze. Z ostatniej porażki wyciągnięto wnioski i przeorganizowano jednostki mające na wyposażeniu czołgi piechoty. Użycie powolnych Mk II do zadań, które stawiano przed czołgami szybkimi było błędem. Postanowiono użyć Matild do zadań, do jakich były stworzone, czyli wspierania piechoty. Pułki "4. RTR" i "7. RTR" zostały najpierw odesłane do Wielkiej Brytanii, a następnie wraz z "1. RTR" utworzyły 32. Brygadę Czołgów i zostały skierowane do Tobruku.
W rozpoczętej w listopadzie 1941 roku zwycięskiej operacji Crusader nie zabrakło Matild. Działały one w ramach 32. Brygady Czołgów oraz 1. Brygady Czołgów Armii. W tej ostatniej znalazły się również nowe czołgi piechoty Mk III Valentine. Matildy 32. Brygady wzięły udział w uderzeniu wojsk alianckich wychodzącym z oblężonego Tobruku. Natomiast czołgi 1. Brygady wspierały oddziały próbujące rozerwać pierścień okrążenia wokół miasta. W maju i czerwcu 1942 roku w czasie walk obronnych pod Gazalą 1. Brygada miała na wyposażeniu 114 czołgów Mk III Valentine i 52 Mk II Matilda, a 32. Brygada 58 Matild i 52 Valentine. Czołgi piechoty zamierzano używać do typowo defensywnych zadań. Mimo to początkowo Matildy i Valentine’y stoczyły zwycięski bój pod Bir el Hamat z czołgami włoskimi ze 132. Dywizji Pancernej "Ariete". Równie dobrze spisywało się w obronie 8 Matild wspierając 150. Brygadę Piechoty na pozycji zwanej "Knigtsbridge". Obrońcy zdołali 30 maja zniszczyć 12 czołgów niemieckich bez strat własnych. Mimo skutecznej początkowo obrony pozycja została zdobyta przez Niemców 2 czerwca. Czołgi 1. i 32. Brygady użyto do ostatecznej próby powstrzymania niemieckiej ofensywy. Skończyło się to całkowitą klęską brytyjskich czołgistów. Z 62 czołgów, które w rejonie skrzyżowania dróg koło Sidi Mahmud weszły do walki, zdołało się uratować tylko 12 pojazdów. Jednak obie brygady już w końcu czerwca i na początku lipca 1942 roku wyróżniły się w czasie walk z nacierającymi oddziałami Rommla. Udział Matild początkowej fazie pierwszej bitwy pod El Alamein był początkiem końca bojowej służby tych czołgów. Wiązało się to z nowymi dostawami czołgów Mk III Valentine, które zastępowały utracone Matildy. W toczącej się na przełomie października i listopada drugiej bitwie pod El Alamein Matildy wystąpiły w roli czołgów-trałów torujących drogę przez pola minowe własnej piechocie i czołgom. Zadanie takie wykonywało m.in. 12 czołgów Matilda Scorpion z 1. Brygady. Ostatnie Matildy w wersji Scorpion zostały użyte w marcu 1943 roku w czasie walk w Tunezji na linii Mareth.
W czasie walk z Włochami w Afryce Wschodniej został użyty z powodzeniem Szwadron „B” z "4. RTR" liczący 16 Matild. Czołgi przerzucono z Wielkiej Brytanii transportem morskim do Egiptu, a następnie do Sudanu, skąd wyruszyły do walki na tereny Włoskiej Afryki Wschodniej. Pierwszy bój czołgi stoczyły pod Akordet 31 stycznia 1941 roku wspierając w ataku piechotę z hinduskiej 5. Brygady Piechoty. Matildy wykonały przejścia w zasiekach, a następnie niszczyły kolejne punkty oporu. Tragicznie dla Włochów skończył się kontratak przeprowadzony siłami 9 czołgów lekkich M13/39 i 2 tankietek L3. Wszystkie pojazdy włoskie zostały zniszczone, natomiast żaden czołg brytyjski nie został nawet uszkodzony. 27 marca 1941 roku oddziały brytyjskie dotarły do górskiej twierdzy Keren. W czasie ciężkich walk Brytyjczycy stracili jedną Matildę spaloną przy użyciu tzw. koktajli Mołotowa. Czołgi wzięły jeszcze udział na początku kwietnia w walkach o Masawę i Asmarę, po czym zostały odesłane do Afryki Północnej.
Wśród sił "Creforce" przeznaczonych do obrony wyspy znalazło się również 9 Matild ze Szwadronu „B” "7. RTR". Czołgi były w bardzo złym stanie technicznym. Nie było też odpowiedniej amunicji do 40-milimetrowych armat stanowiących główne uzbrojenie czołgu. Rozmieszczono je w miejscach najbardziej narażonych na ataki spadochroniarzy. W wyniku walk w maju 1941 roku wszystkie czołgi zostały utracone.
Czołgi Mk II Matilda trafiły również na Maltę, gdzie weszły w skład oddziału nazywanego "Malta Tanks". W październiku 1940 roku utworzono Samodzielny Oddział Nr 1 Królewskiego Pułku Czołgów ("No 1 Independent Troop Royal Tank Regiment"). Oddział trafił na Maltę już w listopadzie. "Malta Tanks" powstał 27 stycznia 1942 roku z połączenia Oddziału Nr 1 z "X Squadron 6th Royal Tank Regiment" przybyłym z Aleksandrii. Matildy były na wyposażeniu 4. plutonu liczącego 4 czołgi. Nazwy własne czołgów to: "Gallant", "Griffin", "Greyhound", "Faulknor". Pojazdy były używane do szkolenia i do ochrony lotnisk. "Malta Tanks" został rozwiązany na przełomie lipca i sierpnia 1943 roku. Matildy służące wcześniej na lotniskach pozostały na wyspie i zostały przejęte przez Royal Air Force.
Czołgi, które pozostały na wyspach były wykorzystywane tylko do szkolenia i zostały zastąpione przez Mk III Valentine.
ZSRR.
ZSRR był największym użytkownikiem czołgów Mk II Matilda po Wielkiej Brytanii. Nazywano je tu "MK II". Razem wysłano drogą morską 1084 czołgi, co stanowiło około 36% całej produkcji, z czego na miejsce dotarło 918. W 1941 roku – 145 czołgów, w 1942 roku – 626 i w 1943 roku – 147 Matild. Pierwsze 10 pojazdów dotarło 11 października 1941 roku do Archangielska na pokładach statków wchodzących w skład konwoju "PQ-1". Później czołgi docierały również przez port w Murmańsku. Ostatnie transporty dotarły w marcu 1943 roku. Czołgi były kierowane do centrum szkoleniowego w Gorkim. Dla zapoznania się z brytyjskim, a później również amerykańskim sprzętem utworzono szkolne pułki pancerne – 23., 38. i 20. Później powstały również szkolne brygady pancerne.
Jako pierwsze brytyjski sprzęt otrzymały samodzielne bataliony pancerne – 132., 136. i 138. Do pierwszego użycia bojowego doszło w grudniu 1941 roku, kiedy Matildy wzięły udział w kontrofensywie pod Moskwą. Były to czołgi m.in. 170. Samodzielnego Batalionu Pancernego wchodzącego w skład 3. Armii Uderzeniowej, mającego na wyposażeniu, poza czołgami rodzimej produkcji, również 13 Matild. Według innych źródeł pierwsze użycie bojowe nastąpiło dopiero 14 stycznia 1942 roku, kiedy oddział ten walczył w okolicach Wielkich Łuków, a następnie w lutym 1942 roku w okolicach Chołmu w ramach operacji toropiecko-chołmskiej. Pierwsze doświadczenia bojowe pozwoliły na dokonanie oceny możliwości Matild w warunkach panujących na froncie wschodnim. Czołg chwalono za dobry pancerz i bezawaryjne silniki. Problemem były ślizgające się gąsienice, co częściowo ograniczono stosując metalowe nakładki. Występowały też problemy z układem jezdnym pojazdu. Zamarzające błoto dostające się między płyty chroniące układ jezdny a kadłub potrafiło unieruchomić czołg. Dochodziło też do zamarzania płynu w przewodach układu chłodzenia, gdyż były one położone zbyt blisko dna. Doceniano też zdolności przeciwpancerne 2-funtowych armat, ale krytykowano za brak pocisków odłamkowo-burzących. Pracując nad rozwiązaniem tego problemu, przeprowadzono próby zamontowania na Matildzie 76-milimetrowej armaty ZiS-5. Na początku 1942 powstał prototyp takiego pojazdu, jednak w wyniku rozpoczęcia dostaw czołgów CS z 76-milimetrową haubicą prace wstrzymano. Nie jest znana liczba tak przezbrojonych pojazdów.
Pojazdy stanowiły wyposażenie samodzielnych batalionów, które składały się z 21 czołgów Mk II i 3 T-60. Dwa takie bataliony miały tworzyć brygadę. Istniały też brygady o składzie mieszanym – batalion 21 czołgów Mk II Matilda, batalion 21 czołgów T-60 oraz trzy wozy Mk II w dowództwie. Matildy tworzyły też bataliony z czołgami KW-2, każdy składający się z kompanii czołgów KW i kompanii czołgów Mk II. W rzeczywistości czołgi były wykorzystywane w różnorodnych strukturach organizacyjnych, często pojedynczymi kompaniami i batalionami.
W latach 1942-1943 Matildy brały udział we wszystkich ważniejszych operacjach na różnych odcinkach frontu. Zimą 1942 roku Mk II brały udział w walkach frontów Zachodniego, Kalinińskiego i Briańskiego. W maju 1942 roku 41 wozów Mk II z 22. Korpusu Czołgów brało udział w walkach w okolicach Charkowa, gdzie utracono wszystkie pojazdy. W końcu lata 1942 roku Matildy brały udział w działaniach ofensywnych 30. Armii w okolicach Rżewa. Czołgi pochodziły ze 196. Brygady Czołgów (35 Mk II i 13 T-60). Na początku 1943 roku stan brytyjskich czołgów poszczególnych frontów przedstawiał się następująco: Zachodni – do 200 sztuk, Briański – do 250 sztuk, Północnokaukaski – do 150, Południowo-Zachodni – do 150 sztuk. Matildy brały również udział w bitwie kurskiej. Były to pojazdy z 201. Brygady Czołgów (18 Mk II, 31 Mk III i 2 T-34). W operacji orłowskiej, która zaczęła się wraz ze słabnącą niemiecką ofensywą w rejonie Kurska wziął udział 224 Samodzielny Pułk Czołgów (33 Mk II i 7 Mk III). Ostatnią dużą jednostką mającą na wyposażeniu Mk II był 5 Korpus Zmechanizowany wchodzący w skład 68 Armii Frontu Południowo-Zachodniego biorący udział w trzeciej bitwie o Charków. Dysponował on w grudniu 1943 roku 79 czołgami Mk II Matilda i 138 czołgami Mk III Valentine. 20 sierpnia 1944 roku na wyposażeniu korpusu pozostawało 6 czołgów Mk II, a 1 kwietnia 1945 roku jeszcze 3 Matildy. W 1944 roku sukcesywnie wycofywano Matildy i kierowano do jednostek szkolnych. Jeden egzemplarz Mk II był wykazywany 5 września 1945 roku na stanie 267. Samodzielnego Pułku Czołgów wchodzącego w skład Frontu Zabajkalskiego.
Australia.
Trzecim użytkownikiem pod względem liczby czołgów Mk II Matilda była Australia. Ogółem dostarczono z Wielkiej Brytanii oraz z Nowej Zelandii 409 pojazdów. Były to pojazdy nowe z wyjątkiem czołgów nowozelandzkich, należące do ostatnich wersji produkcyjnych Mk IV, Mk IV CS i Mk V. Czołgi australijskie miały dużą liczbę drobnych modyfikacji, które wynikały z dostosowania czołgów do nowych warunków, w jakich miały być użyte. Obniżono wieżyczki dowódców, zastosowano metalowe siatki rozpięte nad przedziałem silnikowym, które miały chronić przed granatami japońskiej piechoty. Montowano z przodu kadłuba i wieży zaczepy umożliwiające umocowanie zapasowych ogniw gąsienic w celu zwiększenia odporności czołgów na broń przeciwpancerną. Zamontowano z tyłu kadłuba telefon zewnętrzny, który umożliwiał łączność załogi czołgu z piechotą. Uszczelniono również kadłub, co miało duże znaczenie w czasie desantowania lub forsowania rzek. Powstały też wersje specjalne: Matilda Dozer – buldożer, Matilda Frog i Matilda Murray wyposażone w miotacz ognia oraz Matilda Projector (Hedgehog).
Pierwsza partia około 140 czołgów dotarła do Australii w lipcu 1942 roku, a kolejne 238 sztuk w sierpniu 1943 roku. Pierwsze Matildy trafiły do 3. Brygady Pancernej Armii, a po jej rozwiązaniu do 2/4 Pułku Pancernego, który wchodził w skład 3. Dywizji Pancernej. Po kolejnej reorganizacji pułk wyposażony w Matildy został podporządkowany nowo sformowanej 4. Brygadzie Pancernej Następnie do brygady włączono 1. Batalion Czołgów również wyposażony w Matildy. Brygada została wzmocniono jeszcze szwadronem pancernym wyposażonym w specjalne wersje Matildy.
W październiku 1943 roku Matildy trafiły na Nową Gwineę, gdzie miały wspierać oddziały 9. Dywizji Piechoty. Był to Szwadron „C” z 1. Batalionu Czołgów liczący 18 Matild CS. Do pierwszego bojowego użycia czołgów doszło 15 listopada 1943 roku, kiedy czołgi szwadronu wspierały piechotę w ataku wzdłuż drogi prowadzącej z zatoki Finsch w kierunku Sattelburga. Matildy okazały się bardzo skuteczne w zwalczaniu punktów oporu przeciwnika oraz potwierdziły swoją dużą odporność na broń przeciwpancerną używaną przez Japończyków. Na jednym z pojazdów po bitwie naliczono około 50 trafień, a żaden z pocisków nie przebił pancerza. Czołgi Szwadronu „C” wzięły udział w kolejnych starciach z Japończykami na Nowej Gwinei i stały się skutecznym środkiem w walce z japońskimi schronami bojowymi. Matildy, działające najczęściej w małych zgrupowaniach nie przekraczających szwadronu, brały udział w kolejnych walkach z Japończykami na wyspach Pacyfiku. 29 marca 1945 roku na Bougainville dotarł Szwadron „B” z 2/4 Pułku Pancernego liczący 24 czołgi. Matildy początkowo działały jak buldożery, dokonując przejść w gęstej roślinności porastającej wyspę, umożliwiając atak piechocie. Wsparcie czołgów umożliwiło też odparcie wielu kontrataków japońskich. Pełniły też rolę pancernych ambulansów służąc do ewakuacji rannych. W maju przybyły pozostałe pododdziały pułku 2/4. W czasie kolejnych działań użyto czołgów Matilda Restive, które były przydatne przy przekraczaniu licznych na wyspie rzek. W czasie walk utracono kilka czołgów, które zostały wyeliminowane przez liczne miny oraz ciężką artylerię japońską. Matildy (w tym wersje specjalne Dozer i z miotaczami płomieni) zostały również użyte w czasie ciężkich walk w 1945 roku na Borneo, na plażach Brunei oraz na wyspach Tarakan i Labuan. Walczyły tam Matildy z 2/9 Pułku Pancernego. Czołgi 1. Pułku Pancernego uzbrojonego w różnorodne wersje Matildy wzięły udział w lipcu 1945 roku w ataku na Balikpapan, gdzie wspierały skutecznie piechotę z 7. Dywizji.
Matildy okazały się bardzo skuteczne w walkach z Japończykami. Ich pancerz zapewniał dobrą ochronę przed obroną przeciwpancerną, a uzbrojenie umożliwiało zniszczenie każdego czołgu japońskiego oraz szczególnie w wersji CS skuteczne wsparcie piechoty.
Czołgi te były używane przez jednostki obrony terytorialnej aż do 1955 roku.
Nowa Zelandia.
Matildy trafiły do armii nowozelandzkiej w związku z planowaną organizacją brygady pancernej, którą zamierzano użyć do wzmocnienia własnych oddziałów walczących w Afryce. Postanowiono wyposażyć brygadę w czołgi Mk III Valentine. Nie było jednak pojazdów w wersji CS, więc w 1942 roku dostarczono Nowozelandczykom 33 czołgi Matilda IV CS. Do każdego batalionu miało trafić po sześć pojazdów uzbrojonych w haubicę. W związku ze zmianą planów dowództwa nowozelandzkiego i rezygnacją z pierwotnego pomysłu użycia brygady wszystkie pojazdy przekazano do oddziałów australijskich.
Kanada.
Latem 1941 roku nieznaną liczbę czołgów Mk II Matilda otrzymały oddziały armii kanadyjskiej stacjonujące w Wielkiej Brytanii. Czołgi trafiły przede wszystkim do 1. Brygady Czołgów Armii ("1 Army Tank Brigade"), gdzie były używane do szkolenia do roku 1942, kiedy zostały zastąpione przez czołgi Mk IV Churchill.
III Rzesza.
Pierwsze Matildy obu wersji zostały zdobyte przez Niemców po klęsce Francji w 1940 roku. Pojazdy zostały poddane próbom na poligonie w Kummersdorfie. Nadano im niemiecki oznaczenie "Infanterie Panzerkampfwagen Mk II 748(e)". Czołgi nie zostały skierowane do jednostek bojowych i prawdopodobnie były wykorzystywane do szkolenia.
Jeden czołg został przebudowany w ośrodku szkoleniowym w Terneuzen na działo samobieżne – "Infanterie Panzerkampfwagen Mk II 748(e) mit 5 cm KwK 38 L/42". Pojazd w miejsce usuniętej wieży uzbrojono w armatę 5 cm KwK 38 L/42 kalibru 50 mm. Działo nosiło nazwę własną „Oswald” i było wykorzystywane we Francji w obronie przeciwdesantowej.
W trakcie walk w Afryce Północnej Niemcy często wykorzystywali zdobyczne Matildy uzupełniając w ten sposób braki w zaopatrzeniu. Nie dokonywano większych zmian, a ograniczano się do wymalowania na kadłubie i wieży dużych widocznych z daleka krzyży. Na niektórych pojazdach montowano wieżyczki dowódcy z czołgu PzKpfw III.
Wykorzystywano również zdobyczne Matildy na froncie wschodnim. Najczęściej pojazdy pozbawiano wieży i służyły jako ciągniki ewakuacyjne. Wśród zdobytych czołgów w Budapeszcie w lutym 1945 roku był jeden czołg Mk II Matilda będący wcześniej na wyposażeniu 13. Dywizji Pancernej.
Zachowane pojazdy.
Do dziś zachowało się około 45 czołgów Mk II Matilda różnych wersji, jak również pojazdów specjalnych. Stan zachowania pojazdów jest bardzo różny.
Najwięcej pojazdów znajduje się w Australii, gdzie część pojazdów należy do prywatnych kolekcjonerów. Wśród zachowanych pojazdów znajdują się pojazdy seryjne, jak również w odmianie CS oraz Matilda Frog, Matilda Dozer i Matilda Hedgehog. Pojazdy znajdują się m.in. w Royal Australian Armoured Corps Tank Museum w Puckapunyal, w Australian Armour and Artillery Museum w Cairns i w Melbourne Tank Museum.
Zachowane pojazdy w Wielkiej Brytanii znajdują się w Bovington Tank Museum (w tym Matilda CDL) oraz Matilda IV w Imperial War Museum w Londynie. 2 pojazdy są w kolekcjach prywatnych.
Obie Matildy zachowane w Rosji to pojazdy w wersji CS. Jeden pojazd Matilda IV CS znajduje się w Muzeum Czołgów w Kubince, a drugi Matilda III CS w Parku Zwycięstwa na Pokłonnej Górze w Moskwie.
W United States Army Ordnance Museum położonym na terenie Aberdeen Proving Ground znajduje się Mk IIA Matilda II. Czołg jest niekompletny. Drugi pojazd Matilda IV znajduje się w prywatnej kolekcji.
Czołg w wersji Mk III znajduje się w Muzeum Yad la-Shiryon w Latrun.
Czołg w wersji Mk IIA Matilda II znajduje się w Canadian Forces Base w Borden.
Czołg w wersji Matilda III znajduje się w Heintz Barracks w Bastogne.
Czołg w wersji Matilda III znajduje się w Musée des Blindés w Saumur.
Jeden pojazd nieznanej wersji znajduje się w Armoured Corps Museum w Ahmednagar.

</doc>
<doc id="186647" url="https://pl.wikipedia.org/wiki?curid=186647" title="Dwór Mieroszewskich w Sosnowcu">
Dwór Mieroszewskich w Sosnowcu

Dwór (pałac) Mieroszewskich w Sosnowcu-Zagórzu został wzniesiony w 1777 roku przez hrabiego Józefa Mieroszewskiego w miejsce drewnianego dworu modrzewiowego na szczycie wzniesienia zagórskiego. Jest to jeden z dwóch pałaców, które były w tym miejscu usytuowane. Zachowany w postaci szczątkowej park niegdyś otaczał dwór ze wszystkich stron. Miejsce parku obecnie zajmuje szpital nr 3.
Początkowo był to parterowy murowany dworek kryty naczółkowym dachem z facjatką na osi i balkonikiem. Do budowy konstrukcji budynku, szczególnie rusztowania dachowego, użyto belek z rozebranego dworku drewnianego.
W 1876 roku w trakcie przebudowy podwyższono cały budynek o piętro, a elewację frontową uzupełniono dwoma szczytami. Na początku lat 70. XX w., przed umieszczeniem w nim Pracowni Konserwacji Zabytków, została usunięta przybudówka od strony wschodniej, przez co bryła pałacu uzyskała symetrię. Obecnie ten klasycyzujący budynek jest pięcioosiowy, z trzyosiowym ryzalitem środkowym. Od strony północnej (frontowej), na osi, znajduje się ganek z dwiema kolumnami podtrzymującymi masywny balkon. Całość kryta jest czterospadowym dachem, przechodzącym od strony północnej w dwa szczyty. Od lat 70. XX wieku w dworze znajduje się Pracownia Konserwacji Dzieł Sztuki.

</doc>
<doc id="186648" url="https://pl.wikipedia.org/wiki?curid=186648" title="Olesko">
Olesko

Olesko (ukr. Олесько, "Ołeśko") – osiedle typu miejskiego na Ukrainie, w obwodzie lwowskim, w rejonie buskim. 1446 mieszkańców (2020), w 2001 było ich 1800.
Prywatne miasto szlacheckie lokowane w 1441 roku położone było w XVI wieku w województwie ruskim. W 1629 r. na zamku w Olesku urodził się król Jan III Sobieski.
Położenie.
Olesko położone jest 23 km na północ od Złoczowa, 72 km od Lwowa, 5 km od Podhorców przy szosie kijowskiej, nad jednym z ramion Styru, zwanym Liberią.
Historia.
Olesko było jedną z najstarszych osad i grodów książąt halicko-wołyńskich. Od 1327 r. przez krótki okres było we władaniu książąt wołyńskich, zaś od 1340 r. wielkich książąt litewskich. W 1366 r. zostało przyłączone do Polski przez króla Kazimierza Wielkiego. W latach 1382-1432 toczyły się o Olesko walki polsko-litewskie, zakończone nadaniem przez króla Władysława grodu za zasługi wojenne rycerzowi Janowi z Sienna. 
Jan Kamieniecki (1524–1560) (syn Marcina, herbu Pilawa i Jadwigi Sienieńskiej z Oleska, herbu Dębno, (córki Piotra Sienieńskiego, wnuczki Jana z Sienna) miał trzech synów: Wojciecha, Jana i Stanisława, którzy zostali dziedzicami Oleska. Na początku XVI w. było własnością dwóch córek ostatniego z Sienieńskich: Anny Herburtowej i Jadwigi Kamienieckiej. W II połowie XVI w. Kamienieccy sprzedali swoją część Oleska Stanisławowi Żółkiewskiemu. Na początku XVII w. przez małżeństwo córki Żółkiewskiego z wojewodą ruskim, Janem Daniłowiczem (w którego służbie był Michał Chmielnicki, ojciec Bohdana), Olesko przeszło na Daniłowiczów herbu Sas, a w następnym pokoleniu przez Teofilę z Daniłowiczów Sobieską – na Sobieskich herbu Janina. W 1629 r. w Olesku urodził się Jan Sobieski, przyszły król. W 1719 r. hetman Stanisław Mateusz Rzewuski kupił od królewicza Jakuba Sobieskiego cały klucz oleski. Po I rozbiorze Polski Olesko przejęli Austriacy, a ostatni właściciel – Wacław Rzewuski – przeniósł swoją siedzibę do Podhorców. W latach 1772-1918 roku – miasto w Królestwie Galicji i Lodomerii w Cesarstwie Austriackim. W tym okresie Olesko zamieszkiwali Polacy i Rusini (ogółem 2623 osób według spisu ludności z 1857). Parafia rzymskokatolicka i greckokatolicka "loco". W tym roku właścicielem tabularnym miasta był Dyzma Lityński. Do 1939 r. w województwie tarnopolskim, w powiecie złoczowskim.
Podczas okupacji pozbawione praw miejskich i włączone do nowej wiejskiej gminy Olesko.
W Olesku urodził się:

</doc>
<doc id="186649" url="https://pl.wikipedia.org/wiki?curid=186649" title="Stawiki">
Stawiki

Zbiornik wodny Stawiki w Sosnowcu oraz kompleks rekreacyjny o tej samej nazwie, położony na obrzeżach Parku im. Jana Fusińskiego (dawniej Leona Kruczkowskiego), w zachodniej części miasta na granicy z Katowicami. Staw położony jest na terenach, które przed 1960 rokiem należały do ówczesnego miasta Szopienice. Teren poprzez decyzję administracyjną o zmianie granicy Szopienic znalazł się w obrębie miasta Sosnowiec.
Zbiornik wodny.
Staw podobnie jak pozostałe akweny kompleksu przyrodniczo-krajobrazowego „Szopienice-Borki” w dolinie Brynicy powstał w miejscu dawnego wyrobiska piasku.
Powierzchnia tafli wody 7,8 ha, pojemność 120 tys. m³. Średnia głębokość: 3 m, maksymalna głębokość: 5 m.
W 2008 prowadzono badania jakości wody, w których zakwalifikowano wody zbiornika do I klasy czystości z ogólną oceną dobrą. Badania z 2016 określają jakość wody jako doskonałą. Wody zbiornika, stanowiące czynne kąpielisko, są pod stałym nadzorem Państwowego Powiatowego Inspektoratu Sanitarnego w Sosnowcu.
Infrastruktura.
Stawiki są popularnym miejscem wypoczynku, zlokalizowane niecałe 2 km od centrum Sosnowca i 9 km od Śródmieścia Katowic. Z tej przyczyny posiada mocno rozwiniętą infrastrukturę rekreacyjną i sportową.
Zbiornik stanowi bazę ośrodka rekreacji i wypoczynku prowadzonego przez MOSiR Sosnowiec. Jest to również łowisko wędkarskie nr 304. W bezpośrednim sąsiedztwie akwenu przebiega Szlak Rowerowy Dawnego Pogranicza.
Kąpielisko Stawiki.
Piaszczysto-trawiasta publiczna plaża miejska o długości ok. 100 m, strzeżona (w sezonie letnim), z przebieralnią, toaletami, utrzymywana przez MOSiR Sosnowiec. Na kąpielisko strzeżone wydzielono akwen o wymiarach 100 m i 60 m.
Wake Zone Stawiki.
Uruchomiony w 2014 kompleks do uprawiania sportów wodnych, początkowo wyposażony w pojedynczy, dwusłupowy wyciąg w poprzek stawu oraz wypożyczalnie. Po remoncie zakończonym w 2017 kompleks należy do jednych z największych w Polsce do uprawiania wakeboardingu. Dzięki modernizacji stał się zarazem jedynym w regionie ośrodkiem do uprawiania narciarstwa wodnego. Miejsce rozgrywania zawodów krajowych i światowych na poziomie mistrzowskim.
Ścieżka edukacyjna.
Złożona z 8 przystanków ścieżka edukacyjna o długości 732 m. Każda stacja poświęcona jest oddzielnemu tematowi. Można tu znaleźć takie stanowiska, jak: Polana, Torfowisko, Wykrot czy Kruszczyk szerokolistny. Przy każdym z nich znajdziemy informacje na temat pobliskiej roślinności, a także dodatkowe zadania. Łączna powierzchnia obszaru objętego ścieżką to ponad 50 tys. m². Na terenie ścieżki znajdziemy także ul pokazowy czy dodatkowe elementy infrastruktury jak siedziska, palenisko czy turystyczną wiatę.
Ścieżka zlokalizowana jest na terenie i wokół terenu Lasku Stawiki, pomiędzy kompleksem piłkarskim a kąpieliskiem. Prowadzi przez tereny leśne, torfowiska i łąki.
Ponadto znajdziemy także:

</doc>
<doc id="186650" url="https://pl.wikipedia.org/wiki?curid=186650" title="John Wetton">
John Wetton

John Kenneth Wetton (ur. 12 czerwca 1949 w Willington, zm. 31 stycznia 2017 w Bournemouth) – brytyjski gitarzysta basowy, gitarzysta i wokalista. Współpracował m.in. z zespołami: Family, King Crimson, Uriah Heep, Wishbone Ash, Asia i UK.
Urodził się w Willington w hrabstwie Derbyshire, a wychował w Bournemouth w Dorset. Od końca lat 60. był członkiem zespołów grających rocka progresywnego, takich jak Mogul Trash, Family, King Crimson (w którym grał z przyjacielem z dzieciństwa Robertem Frippem), Roxy Music/zespół Briana Ferry’ego, Uriah Heep, UK oraz Wishbone Ash. Album "Asia" zespołu o tej samej nazwie, na liście Billboardu osiągnął miejsce najlepszego albumu roku 1982. Album ten jest jednym z czterech w historii listy, który utrzymywał się na pierwszej pozycji przez dziewięć kolejnych tygodni.
Kariera.
Oryginalny dźwięk basu Wettona powstał dzięki zastosowaniu Precision Bassu Fendera wzmocnionego za pomocą lampowych wzmacniaczy (Hiwatt najczęściej) i nierzadko efektów stosowanych raczej w gitarach (Wah-Wah, Distortion). Jego gra była bardzo szybka i agresywna – styl ten był szczególnie widoczny podczas występów z King Crimson w latach 1972–1974, natomiast na początku lat 80. to jego umiejętności wokalne oraz w pisaniu piosenek uwidoczniły się podczas gry w zespole Asia.
Najlepiej znane albumy z początków kariery Wettona to m.in. "Larks' Tongues in Aspic" (1973), "Starless and Bible Black" (1974) oraz "Red" (1974) z zespołem King Crimson, "UK" (1978) z zespołem UK (na którym spotkali się muzycy z sekcji rytmicznej King Crimson, a więc Wetton z Billem Brufordem) oraz album "Asia" (1982) zespołu Asia.
Od początku lat 90. Wetton wydał cztery albumy solowe – "Voice Mail/Battle Lines", "Arkangel", "Sinister/Welcome to Heaven", oraz "Rock of Faith", a także wiele nagrań koncertowych.
Wetton często pracował jako muzyk sesyjny, z takimi artystami jak Brian Eno, Bryan Ferry, Phil Manzanera, czy Larry Norman.
Życie osobiste.
W przeszłości Wetton walczył z alkoholizmem. W roku 1983, podczas trasy koncertowej z zespołem Asia, właśnie z tego powodu został zastąpiony przez byłego basistę i wokalistę zespołu Emerson, Lake &amp; Palmer – Grega Lake’a. W późniejszych latach Wetton deklarował, że żyje w trzeźwości.
W sierpniu 2007 przeszedł operację chirurgiczną serca, co sprawiło, że pozostała część trasy koncertowej zespołu Asia została odroczona do czasu, aż wyzdrowieje. W kwietniu 2008 zespół wydał album "Phoenix ".
John Wetton był leworęczny, lecz na gitarze i na basie grał prawą ręką.

</doc>
<doc id="186654" url="https://pl.wikipedia.org/wiki?curid=186654" title="AmigaDOS">
AmigaDOS

AmigaDOS – jeden z głównych modułów systemu AmigaOS, zajmujący się zarządzaniem danymi odczytywanymi i zapisywanymi z dyskietek, dysku twardego i innych urządzeń peryferyjnych. AmigaDOS jest wielozadaniowym system operacyjnym, stworzonym dla komputerów Amiga. Komunikacja użytkownika z systemem AmigaDOS może odbywać się poprzez wiersz poleceń (w systemie AmigaOS jest to CLI lub w późniejszych wersjach Shell).

</doc>
<doc id="186655" url="https://pl.wikipedia.org/wiki?curid=186655" title="Jin Mao Tower">
Jin Mao Tower

Jin Mao Tower (znany też jako Jin Mao Building; ) – drapacz chmur znajdujący się w Chińskiej Republice Ludowej w Szanghaju, w dzielnicy Pudong. Zawiera biura oraz hotel Grand Hyatt. Jest obecnie 14. pod względem wysokości budynkiem w Chinach, a na świecie zajmuje 32. miejsce. Wraz z budynkiem Oriental Pearl Tower stanowi centrum odnowionej dzielnicy Pudong. Koszt budowy wyniósł 400 milionów dolarów.
W 2007 roku Shanghai World Financial Center (492,3 m) wyprzedził pod względem wysokości budynek Jin Mao Tower.
Konstrukcja i wygląd.
Budynek został zaprojektowany przez firmę architektoniczną z Chicago Skidmore, Owings and Merrill w stylu postmodernistycznym. Swym wyglądem nawiązuje też do tradycyjnej chińskiej architektury z elementami takimi jak pagoda. Podobnie jak Petronas Towers w Kuala Lumpur (Malezja), wiele elementów konstrukcji budynku nawiązuje do cyfry 8, postrzeganej w chińskiej kulturze jako liczba przynosząca szczęście:
 Elewacja budynku została wykonana ze szkła, stali nierdzewnej, aluminium i granitu i jest pokryta kratownicą wykonaną z aluminiowych rur.
Struktura budynku może wytrzymać tajfunowy wiatr o prędkości nawet 200 km/h (szczyt może odchylić się o maksymalnie 75 centymetrów) oraz trzęsienia ziemi o sile do 7 stopni w skali Richtera. Również konstrukcja kratownic absorbuje wstrząsy.
Fundamenty spoczywają na 1062 stalowych słupach sięgających na głębokość 83,2 i są jednymi z najgłębiej osadzonych fundamentów na świecie. Na głębokości 19,6 metra pod ziemią znajduje się betonowa platforma o grubości 4 metrów.
Oficjalne otwarcie budynku nastąpiło 28 sierpnia 1998, co również związane jest z liczbą 8. Jednak dopiero w 1999 roku został w pełni ukończony. Właścicielem Jin Mao Tower jest firma China Jin Mao Group Co. Ltd. Według gazety "Shanghai Star" dzienny koszt utrzymania wynosi około 121 tysięcy dolarów.
Piętra.
Budynek ma trzy główne wejścia do lobby: dwa dla części biurowej oraz jedno dla części hotelowej. Pierwsze 6 pięter budynku zawiera sale konferencyjne i bankietowe hotelu Hyatt, a także kluby, restauracje i centrum handlowe.
W trzypiętrowej piwnicy znajdują się restauracje oraz podziemny parking na 600 samochodów i 7500 jednośladów. W budynku znajduje się 61 wind oraz 19 ruchomych schodów.
Piętra od 3 do 50 zawierają pomieszczenia biurowe o łącznej powierzchni 123,000 metrów kwadratowych. Piętra 51 i 52 zawierają urządzenia techniczne – są one dostępne tylko za pomocą wind serwisowych.
Od 53 do 87 piętra w budynku mieści się hotel Shanghai Grand Hyatt. Zawiera on 555 pokoi i jest najwyżej położonym hotelem na świecie (jeśli chodzi o wysokość od powierzchni ziemi w budynku). Najwyższym budynkiem o zastosowaniu tylko hotelowym jest Burdż al-Arab w Dubaju (nie licząc hotelu Ryugyŏng, który nigdy nie został ukończony).
Hotel znany jest ze swego atrium zaczynającego się na 56 piętrze i kończącym się na wysokości 87 piętra. Posiada ono wysokość około 115 metrów, otoczone jest 28 spiralnymi klatkami schodowymi o szerokości 27 metrów. Jest to jedno z najwyższych atriów na świecie (najwyższe znajduje się w hotelu Burj Al Arab).
Ostatnie publicznie dostępne, 88 piętro nie należy do hotelu. Znajduje się tam Skywalk, wewnętrzny taras widokowy o powierzchni 1520 metrów kwadratowych, zdolny pomieścić 1000 ludzi. Oprócz widoku Szanghaju oferuje on też widok całego atrium z góry. Można też skorzystać z najwyżej położonej na świecie poczty. Windy w budynku podróżują z prędkością 9,1 m/s – podróż na 88 piętro trwa 45 sekund.
Piętra od 89 do 93 są piętrami technicznymi, niedostępnymi publicznie. W nocy są oświetlane jasnym, białym światłem.

</doc>
<doc id="186660" url="https://pl.wikipedia.org/wiki?curid=186660" title="(69230) Hermes">
(69230) Hermes

(69230) Hermes – planetoida podwójna z grupy Apollo.
Odkrycie.
Asteroida ta została odkryta 28 października 1937 roku w Landessternwarte Heidelberg-Königstuhl w Heidelbergu przez Karla Reinmutha. Nazwa planetoidy pochodzi od Hermesa, jednego z bogów olimpijskich w mitologii greckiej. Przed nadaniem nazwy planetoida nosiła oznaczenie tymczasowe (69230) 1937 UB.
W kilka dni po odkryciu tej planetoidy zniknęła ona astronomom z oczu. Została ponownie odnaleziona 15 października 2003 roku.
Orbita.
Orbita (69230) Hermesa jest nachylona do płaszczyzny ekliptyki pod kątem 6,06°. Na jeden obieg wokół Słońca ciało to potrzebuje 2 lat i 47 dni, krążąc w średniej odległości 1,65 j.a. od Słońca. Mimośród orbity tej planetoidy jest duży i wynosi 0,62.
Charakterystyczną cechą trajektorii Hermesa jest częste przechodzenie w pobliżu Ziemi – asteroida ta zalicza się do obiektów typu NEO, potencjalnie zagrażających naszej planecie. W swej drodze wokół Słońca Hermes przecina orbitę ziemską i w peryhelium znajduje się bliżej Słońca niż Ziemia.
Właściwości fizyczne oraz podwójność planetoidy.
Jest to podwójny obiekt skalny o niewielkich rozmiarach i nieregularnym kształcie (średnica każdego ze składników wynosi zaledwie ok. 0,4 km). Średnia gęstość tej planetoidy to 2,0 g/cm³. Jest to układ synchroniczny, tzn. obrót każdego ze składników równa się jego obiegowi wokół wspólnego środka masy (trwa to 13,89 godziny), obydwa ciała zawsze zwrócone są do siebie tymi samymi stronami. Odległość między obydwoma składnikami układu to 1–1,2 km. Hermes ma jasność absolutną wynoszącą 17,5, a albedo 0,13, zalicza się on do planetoid typu S.

</doc>
<doc id="186663" url="https://pl.wikipedia.org/wiki?curid=186663" title="Andrzej Noskowski">
Andrzej Noskowski

Andrzej IV Noskowski herbu Łada (ur. 1492, zm. 23 października 1567) – biskup płocki, starosta nowomiejski w 1565 roku, kanonik płocki, krakowski i pułtuski, kanonik gnieźnieńskiej kapituły katedralnej od 1545 roku, starosta bolemowski w 1564 roku, fundator i mecenas z epoki Renesansu.
Życiorys.
Urodził się w mazowieckiej rodzinie szlacheckiej herbu Łada w Noskowie Małym koło Zakroczymia. Od 1511 studiował na Akademii Krakowskiej. Był kanclerzem ostatnich książąt mazowieckich. Od 1521 pełnił urząd proboszcza w Wąsoszy.
Od 1539 kanonik kapituły płockiej, potem także warszawskiej, pułtuskiej oraz proboszcz kościoła NMP w Nowej Warszawie. Od 1545 był kanonikiem gnieźnieńskim. Biskupem płockim został mianowany w 1546 dzięki poparciu króla Zygmunta I Starego i królowej Bony. Przeprowadził remont katedry płockiej.
Szczególnie przyczynił się do rozwoju miasta Pułtuska. W 1557 uzyskał od króla Zygmunta Augusta potwierdzenie przywilejów nadanych przez jego ojca w 1533. Uczestniczył w synodzie w Warszawie w 1561 roku. W 1565 sprowadził z Braniewa do miasta jezuitów, którzy rok później utworzyli tam swoje drugie w Rzeczypospolitej i wkrótce bardzo znane kolegium. Rozbudowany został zamek biskupi.
Od początku jego rządów Jan Baptysta Wenecjanin prowadził rozbudowę według kanonów Renesansu kolegiaty pułtuskiej. Świątynia otrzymała kolebkowe sklepienie, pokryte dekoracją kasetonową oraz kaplicę wzorowaną na kaplicy Zygmuntowskiej na Wawelu. Biskup zamówił także kosztem 216 florenów namalowanie w niej ogromnych polichromii, które podjął się wykonać mistrz Wojciech z Warszawy. Wkrótce jednak musieli mu pomóc dodatkowo Stanisław z Łomży i Stanisław z Liwu. Po pożarze w XVII wieku pokryto ją tynkiem i zamalowano. Ponownie odkryto polichromie przy okazji remontu w 1994.
W 1558 był fundatorem tzw. "Bursa Noscoviana", która zapewniała mieszkania w Krakowie dla 40 studentów z Mazowsza. Połowa z nich przyjmowana była za rekomendacją kapituł płockiej i pułtuskiej. Po ukończeniu studiów mieli obowiązek odpracować pomoc w szkołach Płocka i Pułtuska przez minimum 3 lata. Na miejscu bursy stoi dziś budynek Collegium Novum UJ, w który wmurowana jest tablica pamiątkowa.
Po śmierci w 1567 został pochowany w kaplicy w kolegiacie pułtuskiej.

</doc>
<doc id="186664" url="https://pl.wikipedia.org/wiki?curid=186664" title="Pearls of Passion">
Pearls of Passion

Pearls of Passion – debiutancki album studyjny szwedzkiego duetu Roxette. Został wydany 31 października 1986 w Szwecji i Kanadzie. Odniósł duży sukces w Szwecji, docierając do 2. miejsca na liście przebojów, jednak poza nią nie zdobył większej popularności. Został sprzedany w liczbie 800 tys. egzemplarzy. Single promujące wydawnictwo również odniosły duży sukces w rodzimym kraju, zwłaszcza inauguracyjny „Neverending Love”, który dotarł do 3. miejsca listy przebojów. Dwa kolejne „Goodbye to You” oraz „Soul Deep” zajęły kolejno; 9.
i 18 pozycję. W marcu 1987, wydano remix album zatytułowany "Dance Passion" zawierający remiksy piosenek z płyty. W 1997 i 2009 roku wydano reedycję debiutu z dodatkowymi utworami, w większości demami nagranymi podczas sesji. Pierwsze wydanie CD z 1986 roku zostało wytłoczone tylko w nakładzie 1000 kopii.

</doc>
<doc id="186666" url="https://pl.wikipedia.org/wiki?curid=186666" title="Look Sharp!">
Look Sharp!

Look Sharp! – drugi album studyjny szwedzkiego duetu Roxette. Został wydany 19 października 1988 i przyniósł nieznanemu dotąd zespołowi międzynarodowy rozgłos i karierę. Głównie dzięki takim przebojom jak "The Look", "Dressed for Success", "Listen to Your Heart" i "Dangerous" płyta rozeszła się w ilości 9 milionów egzemplarzy.
Większość utworów z "Look Sharp!" w porównaniu do utworów z poprzedniego albumu "Pearls of Passion" jest bardziej rockowa. Cechuje je większa dynamika i nowoczesność brzmienia. Obok nich występują spokojne, nastrojowe ballady, m.in. "Listen to Your Heart" czy "Cry".
W Polsce album został wydany przez wytwórnię Pronit w 1989 roku.

</doc>
<doc id="186669" url="https://pl.wikipedia.org/wiki?curid=186669" title="Joyride (album)">
Joyride (album)

Joyride – trzeci album studyjny szwedzkiego duetu Roxette. Został wydany 28 marca 1991 jako następny po wydanym trzy lata wcześniej "Look Sharp!" i miał powtórzyć jego sukces. Zyskał ogromną popularność na całym świecie i do dziś jest uważany za największy komercyjny sukces zespołu oraz szczyt jego popularności - sprzedał się w ilości 11 mln egzemplarzy, a wszystkie single zdobyły bardzo wysokie miejsca na listach przebojów całego świata, w tym w Polsce. Dzięki tej płycie, Roxette stało się jednym z najważniejszych zespołów muzycznych, które odniosły sukces w 1991 i ugruntowało swoje miejsce wśród najbardziej znanych zespołów muzyki popularnej. Piosenki z "Joyride" wciąż są szeroko znane na całym świecie i uważane za jeden z symboli muzyki początku lat 90. XX wieku.
Utwory z "Joyride" w porównaniu do tych z poprzedniego albumu "Look Sharp!" i następnego "Crash! Boom! Bang!" są znacznie bardziej zbliżone do muzyki pop niż rocka, mniej ostre i dynamiczne, lecz bardziej melodyjne.
Album ten był promowany największą w dotychczasowej historii zespołu trasą koncertową "Join the Joyride! World Tour 1991/92", podczas której odbyło się 108 koncertów obejrzanych przez 1,7 mln osób.

</doc>
<doc id="186671" url="https://pl.wikipedia.org/wiki?curid=186671" title="Dionizy Smoleński">
Dionizy Smoleński

Dionizy Smoleński (ur. 6 października 1902 w Łodzi, zm. 8 lutego 1984 w Warszawie) – polski specjalista z zakresu teorii spalania, materiałów wybuchowych oraz balistyki wewnętrznej, profesor Politechniki Wrocławskiej i Politechniki Warszawskiej. Pierwszy samodzielny rektor PWr (1951–1960), w latach 1965–1969 rektor PW. Członek PAN, sekretarz naukowy, potem wiceprezes, w latach 1960–1963 przewodniczący Komitetu do Spraw Techniki. Poseł na Sejm PRL II i V kadencji.
Życiorys.
Syn Mariana, majstra przędzalniczego, i Weroniki z Ostrowskich. W 1921 zdał maturę w Państwowym Gimnazjum im. Mikołaja Kopernika w Łodzi. 23 listopada 1926 ukończył studia na Wydziale Chemii Politechniki Warszawskiej z tytułem inżyniera chemika. Po studiach odbył roczną (1927–1928) służbę wojskową w Szkole Podchorążych Rezerwy Piechoty Nr 7 w Śremie. W 1929 podjął swoją pierwszą pracę w Komisji Doświadczalnej Centralnej Szkoły Strzelniczej w Toruniu, na stanowisku kierownika laboratorium chemicznego, pirotechnicznego i fotograficznego. W 1932 został przeniesiony do Centrum Wyszkolenia Piechoty w Rembertowie, a w 1935 trafił do Centrum Badań Balistycznych Instytutu Technicznego Uzbrojenia w Zielonce, gdzie pełnił funkcję referendarza w dziale doświadczalnym. W tym czasie został także starszym asystentem w Zakładzie Balistyki PW.
W trakcie II wojny światowej wstąpił do Armii Krajowej, gdzie służył jako zastępca Szefa Służby Uzbrojenia Komendy Głównej AK oraz dowódca oddziału AK w Zielonce. W 1944 został wywieziony z rodziną do Wrocławia, gdzie po wojnie współorganizował filię Państwowego Zakładu Higieny. Dionizy Smoleński miał duże zasługi w odbudowie wrocławskiej uczelni – Uniwersytetu i Politechniki (do 1951 uczelnie te funkcjonowały łącznie), z którą był związany od 1946 do 1960, obejmując najwyższe stanowisko w 1952, kiedy został mianowany rektorem PWr. Następnie powrócił do Warszawy, gdzie kontynuował pracę naukowo-dydaktyczną. Przez pierwsze trzy lata przewodniczył Komitetowi do Spraw Techniki w rządach Józefa Cyrankiewicza, za jego sprawą rozpoczęto opracowywanie rocznych i pięcioletnich planów badań naukowych oraz zintegrowano badania naukowe prowadzone przez różne jednostki. W listopadzie 1947 wstąpił do Polskiej Partii Socjalistycznej, a w grudniu 1948 wraz z nią do Polskiej Zjednoczonej Partii Robotniczej. Pełnił mandat poselski na Sejm PRL II (w latach 1957–1961, w okręgu Wrocław) i V (w latach 1969–1972, w okręgu Katowice) kadencji.
Jako przewodniczący polskiej delegacji w Komisji Nauki i Techniki Rady Wzajemnej Pomocy Gospodarczej, przyczynił się do powstania Międzynarodowego Instytutu Niskich Temperatur we Wrocławiu i Międzynarodowego Centrum Matematycznego im. Stefana Banacha w Warszawie.
Od 1961 pracował na Politechnice Warszawskiej na Wydziale Mechanicznym Energetyki i Lotnictwa, w 1970 był profesorem zwyczajnym w Instytucie Techniki Cieplnej na Wydziale Mechanicznym i Energetyki Cieplnej, a w latach 1965–1969 pełnił funkcję rektora uczelni, przyczyniając się do istotnych zmian organizacyjnych. Z jego inicjatywy powstał nowy kierunek studiów, dostosowany do potrzeb ówczesnego rynku pracy – inżynieria chemiczna, powołano Instytut Inżynierii Materiałowej na Wydziale Mechanicznym Energetyki i Lotnictwa, oraz ustanowiono nowy terminarz przyjęć na studia, umożliwiając kandydatom rekrutację w dwóch terminach – w lipcu i w lutym. Za jego kadencji uruchomiono Filię w Płocku (1967), podniesiono liczbę studentów po przyłączeniu Wieczorowej Szkoły Inżynierskiej do PW (1966), oraz uruchomiono dzienne studia inżynierskie (1967). W czasie pełnienia wysokich stanowisk w szkolnictwie wyższym, był bardzo aktywny na polu naukowym; w 1964 został członkiem korespondentem, w 1969 członkiem rzeczywistym Polskiej Akademii Nauk, w latach 1969–1980 był członkiem jej prezydium, w latach 1969–1971 sekretarzem naukowym, w latach 1972–1974 wiceprezesem PAN. Należał także do wielu rad naukowych i towarzystw m.in. Wrocławskiego Towarzystwa Naukowego i Polskiego Towarzystwa Cybernetycznego.
Badania naukowe, którym się poświęcił dotyczyły balistyki wewnętrznej, materiałów wybuchowych i techniki spalania. Swoje doświadczenia i wiedzę zawarł w książkach i licznych artykułach, m.in. na łamach „Wiadomości Chemicznych”, „Zeszytów Naukowych Politechniki Wrocławskiej” i „Archiwum Budowy Maszyn”.
W 1961 został pierwszym doktorem honoris causa Politechniki Wrocławskiej. We wrześniu 1973 przeszedł na emeryturę. Tytuł doktora honoris causa w 1976 przyznała mu również Politechnika Warszawska. Był żonaty z Wacławą Smoleńską (zmarła w 1989). Zmarł 8 lutego 1984 w Warszawie, został pochowany na Wojskowych Powązkach (kwatera A32-tuje-12).
Życie prywatne.
Jego żoną była Wacława Rażniewska (1904–1989). Mieli córkę Barbarę (ur. 1931), historyk.
Nagrody, wyróżnienia, odznaczenia.
Ponadto otrzymał odznakę tytułu honorowego „Zasłużony Nauczyciel Polskiej Rzeczypospolitej Ludowej” oraz złotą odznakę „Zasłużony dla Politechniki Warszawskiej”.

</doc>
<doc id="186673" url="https://pl.wikipedia.org/wiki?curid=186673" title="Tourism">
Tourism

Tourism (pełny tytuł: Tourism - Songs From Studios, Stages, Hotelrooms &amp; Other Strange Places) – czwarty album studyjny szwedzkiego duetu Roxette wydany 28 sierpnia 1992. Jak to określili Per Gessle i Marie Fredriksson, jest to "album z trasy - znalazły się na nim piosenki nagrane w studio, na koncertach, w pokojach hotelowych i innych dziwnych miejscach". Sprzedaż płyty wyniosła 6 mln egzemplarzy.

</doc>
<doc id="186676" url="https://pl.wikipedia.org/wiki?curid=186676" title="Crash! Boom! Bang! (album)">
Crash! Boom! Bang! (album)

Crash! Boom! Bang! – piąty album studyjny szwedzkiego duetu Roxette wydany 9 kwietnia 1994 roku.
Jedna z najbardziej rockowych płyt Roxette – znajdują się tutaj głównie szybkie piosenki, w których wyraźnie słychać dźwięk gitar elektrycznych; obok nich znajduje się jednak kilka spokojnych ballad, m.in. „Vulnerable”, „Place Your Love” czy „What's She Like”. Kilka miesięcy przed wydaniem longplaya, w sieciach McDonald’s ukazała się promocyjna składanka zatytułowana "Favorites from Crash! Boom! Bang!" zawierająca dziesięć utworów z tej płyty. Jej tytuł został zaczerpnięty z przeboju Elvisa Presleya „Jailhouse Rock”.
Światowa sprzedaż wydawnictwa wyniosła 5 milionów egzemplarzy. W Polsce album uzyskał status złotej płyty.
Album ten był promowany trasą koncertową Crash! Boom! Bang! World Tour 1994/95, podczas której odbyły się 82 koncerty obejrzane przez ok. 130 tysięcy osób.
W 1996 roku duet nagrał hiszpańskojęzyczną wersję „I'm Sorry” pod tytułem „Cuánto lo siento” i zamieścił ją na płycie "Baladas En Español".

</doc>
<doc id="186677" url="https://pl.wikipedia.org/wiki?curid=186677" title="Rarities (album Roxette)">
Rarities (album Roxette)

Rarities – album zespołu Roxette wydany 17 lutego 1995 roku. Bardzo trudno dostępny, bo został wydany tylko w Azji. Obecnie można zakupić go wyłącznie na aukcjach internetowych, gdzie osiąga wysokie ceny.

</doc>
<doc id="186679" url="https://pl.wikipedia.org/wiki?curid=186679" title="Westmeath">
Westmeath

Westmeath (irl. "Contae na hIarmhí") – hrabstwo w środkowej Irlandii, w zachodniej części prowincji Leinster. Hrabstwo było częścią dawnego królestwa Meath, a potem hrabstwa Meath, ten stan zakończył się w roku 1543, kiedy zostało utworzone hrabstwo Westmeath.
Największym miastem hrabstwa jest Athlone, leżące nad rzeką Shannon, podczas gdy Mullingar jest administracyjnym centrum hrabstwa.
Hrabstwo jest znane ze swojego bydła, jezior (np. Lough Owel), stopu cyny z ołowiem (Mullingar Pewter), scenerii, kanału i firmy farmaceutycznej Elán.
Miasta i wioski.
Westmeath sąsiaduje z hrabstwami: Cavan, Longford, Meath, Offaly i Roscommon.

</doc>
<doc id="186683" url="https://pl.wikipedia.org/wiki?curid=186683" title="Aktywność sejsmiczna">
Aktywność sejsmiczna



</doc>
<doc id="186689" url="https://pl.wikipedia.org/wiki?curid=186689" title="Wexford (hrabstwo)">
Wexford (hrabstwo)

Wexford (irl. "Contae Loch Garman", ang. "County Wexford") – hrabstwo położone na południowym wschodzie Irlandii, w prowincji Leinster. Przed podbojem normańskim było częścią królestwa Uí Cheinnselaig ze stolicą w Ferns.
Toponimia.
Hrabstwo Wexford wzięło nazwę od głównego miasta – Wexford (staronord. "Veisafjǫrðr" lub "Waesfjord" w znaczeniu „mulista, błotnista zatoka”).
Geografia.
Najwyższym punktem w hrabstwie jest góra Leinster (795 m n.p.m.). Gospodarka oparta głównie na rolnictwie, występuje też dużo cech charakterystycznych dla rejonów nadmorskich.
Historia.
Wexford było miejscem anglo-normańskiej inwazji w roku 1169 na rozkaz Diarmuida MacMurrough Kavanagha, króla Leinsteru, co doprowadziło do późniejszych kolonizacji przez Anglików. Głównie okręgi hrabstwa Bargy i Forth były największymi skupiskami średniowiecznych angielskich osadników. W rejonie tym aż do XIX wieku używano języka yola, wywodzącego się z języka średnioangielskiego. Hrabstwo Wexford było jednym z regionów, w których głównie rozgrywała się rewolucja irlandzka. Stoczone zostały tutaj doniosłe bitwy, pod Enniscorthy i Boolavogue, przypomniane później w balladzie.
Carnsore Point stało się sławne po tym, jak chciano wybudować tam elektrownię jądrową. Teraz znajdują się tam wiatraki pozyskujące prąd.
Przyroda.
Południowo-wschodnie Wexford jest ważnym miejscem dla dzikich ptaków – North Slob jest domem dla 10 000 gęsi białoczelnych, które przybywają tu każdej zimy, podczas gdy latem jezioro Lady's Island jest ważnym miejscem dla rybitw, szczególnie dla rybitwy różowej.
Miasta i wioski.
Główny port:

</doc>
<doc id="186693" url="https://pl.wikipedia.org/wiki?curid=186693" title="Wexford (ujednoznacznienie)">
Wexford (ujednoznacznienie)

Irlandia:
Gminy w USA:
Hrabstwa w USA:

</doc>
<doc id="186694" url="https://pl.wikipedia.org/wiki?curid=186694" title="Jan Frycz">
Jan Frycz

Jan Frycz (ur. 15 maja 1954 w Krakowie) – polski aktor teatralny, filmowy i telewizyjny.
Ukończył Państwową Wyższą Szkołę Teatralną im. Ludwika Solskiego w Krakowie w 1978. W latach 1989–2006 był aktorem Teatru Starego w Krakowie. Od 2006 jest aktorem Teatru Narodowego w Warszawie.
Kariera teatralna.
W teatrze zadebiutował w 1978 roku rolą Edmunda w "Damach i huzarach" Aleksandra Fredry w reżyserii Mikołaja Grabowskiego na deskach krakowskiego Teatru im. Juliusza Słowackiego.
Po studiach należał do zespołu scen warszawskich: Teatru Narodowego (1982–1983) oraz Teatru Polskiego (1983–1984). Od 1984 do 1989 roku był aktorem Teatru im. Słowackiego w Krakowie, a w 1989 roku związał się z Teatrem Starym. W 2006 roku przeszedł do Teatru Narodowego w Warszawie. W 2007 roku zagrał tragikomiczną postać Iwana Nikołajewicza Zachedryńskiego w "Miłości na Krymie" Sławomira Mrożka w reżyserii Jerzego Jarockiego. Reżyser, za zgodą autora sztuki, nieco zmodyfikował dramat konkretnie pod tę inscenizację. Od 2018 gra rolę Antonia w "Burzy" Williama Szekspira, w reżyserii Pawła Miśkiewicza.
W swoim bogatym dorobku ma wiele ról z rosyjskiej klasyki, m.in. Pieriedonowa w "Małym biesie" Sołoguba (1985), Astrowa w "Wujaszce Wani" (1993) i Wierszynina w "Trzech siostrach" (2001) Antona Czechowa, Pozdnyszewa w "Sonacie kreutzerowskiej" Lwa Tołstoja (1998). U Krystiana Lupy zagrał Iwana w "Braciach Karamazow" Fiodora Dostojewskiego (1990 i 1999), Poncjusza Piłata w "Mistrzu i Małgorzacie" Michaiła Bułhakowa (2002) oraz aktora Teatru Narodowego w Wycince Bernharda (2014).
Z Lupą współpracował wielokrotnie. Zagrał w jego "Nadobnisiach i koczkodanach" Witkacego (1977), "Malte albo tryptyku marnotrawnego syna" według prozy Rilkego (1991) i – przede wszystkim – w "Lunatykach. Eschu, czyli Anarchi" Brocha (1995), gdzie zdaniem wielu recenzentów stworzył jedną z najlepszych ról w całej swojej karierze.
Wystąpił również w klasyce literatury polskiej (m.in. Sawa w "Śnie srebrnym Salomei" Juliusza Słowackiego, 1992; ksiądz Piotr w "Dziadach" Adama Mickiewicza 1995) oraz światowej (m.in. Lear w "Królu Learze" Williama Szekspira 2000; Mozart w "Amadeuszu" Petera Shaffera; Adrian Leverkuhn w "Doktorze Faustusie" Thomasa Manna).
Aktor pojawia się również w Teatrze Telewizji. Grał w przedstawieniach m.in. Kazimierza Kutza (Astrow w "Wujaszku Wani", 1994), Andrzeja Domalika (Mikołaj w "Płatonowie" Czechowa, 1992), Laco Adamíka (Edyp w "Królu Edypie" Sofoklesa, 1992), Jana Englerta (Hamlet w „Hamlecie” 1985, Iwanow w "Iwanowie", 1995; Marek Antoniusz w "Juliuszu Cezarze", 2005) czy Krystyny Jandy (Gilles w "Małych zbrodniach małżeńskich", 2005).
W 1984 wystąpił jako Zenon Ziembiewicz w trzyczęściowej adaptacji "Granicy" Zofii Nałkowskiej (reż. Jan Błeszyński).
Kariera filmowa.
Na ekranie zadebiutował w "Dagny" (1976) Haakona Sandøy. W drugiej połowie lat 70. i w latach 80. skupił się głównie na pracy w teatrze, w filmie grywał niewiele, najczęściej role epizodyczne. Pamiętane role z tego okresu to: infantylny, egoistyczny uwodziciel w "Zielonej miłości" (1978) Stanisława Jędryki, brutalny ubek w "Wiernych bliznach" (1981) i dorobkiewicz w "Wielkim Szu" (1982) Sylwestra Chęcińskiego.
Był aktywny także w latach 90. i później. Grywał bohaterów bardzo różnego typu. Najbardziej wyraziste kreacje Frycza to postaci osób skupionych, tłumiących emocje. Uznanie przyniosła mu rola wypalonego homoseksualisty w "Egoistach" (2000) Mariusza Trelińskiego, a także zagubionego na granicy snu i rzeczywistości przedwojennego inteligenta w "Pożegnaniu jesieni" (1990) tego samego reżysera. Jako zdesperowany partyzant wystąpił w "Tam i z powrotem" (2001) Wojciecha Wójcika. W "Pornografii" (2003) Jana Jakuba Kolskiego zagrał pułkownika, który w czasie II wojny światowej popada w depresję i nie może dalej walczyć, a w "Pręgach" (2004) Magdaleny Piekorz stworzył kreację despotycznego ojca. Jako amant wystąpił w "Damie kameliowej" (1994) w reżyserii Jerzego Antczaka.
Bardzo często pojawia się na drugim planie i w epizodach, w produkcjach zarówno ambitnych (Jerzy w "Spisie cudzołożnic" Jerzego Stuhra, Jefimow w "Łagodnej" Trelińskiego, malarz Jeremi w "Dwu księżycach" Andrzeja Barańskiego, komendant w "Czarnych słońcach" Zalewskiego), jak i tych przeznaczonych dla masowego widza (mąż Judyty w "Nigdy w życiu!", Bobicki w "Zakochanych", bandyta w "To ja, złodziej", producent disco polo w "Kochaj i rób co chcesz"). Nie unika seriali, chociaż konsekwentnie rezygnuje z gry w długich tasiemcach i operach mydlanych. Jego rola w serialu HBO "Ślepnąc od świateł", gdzie wcielił się w Daria − gangstera starej daty, spotkała się z bardzo dobrym odbiorem widzów.
Życie prywatne.
Jan Frycz jest w trzecim związku małżeńskim, ma córkę z pierwszego małżeństwa i czworo dzieci z drugiego małżeństwa. Jego córki Gabriela i Olga są aktorkami. Ma też trzech synów, Antoniego, Michała i Wojciecha.

</doc>
<doc id="186695" url="https://pl.wikipedia.org/wiki?curid=186695" title="Abel Korzeniowski">
Abel Korzeniowski

Abel Korzeniowski, właściwie Adam Korzeniowski (ur. 18 lipca 1972 w Krakowie) – polski muzyk, kompozytor filmowy i teatralny. Absolwent Akademii Muzycznej w Krakowie w klasie wiolonczeli oraz studiów kompozytorskich pod kierunkiem Krzysztofa Pendereckiego. W latach 1999–2001 był tam asystentem na Wydziale Kompozycji, Dyrygentury i Teorii Muzyki.
Życiorys.
Uznanie zdobył jako autor oprawy muzycznej do spektakli teatralnych (Nagroda Ludwika w 2002) i muzyki filmowej, m.in. do filmów "Duże zwierzę" (2000) - nagroda za muzykę na Festiwalu Polskich Filmów Fabularnych, "Anioł w Krakowie" (2002), "Pogoda na jutro" (2003), "Samotny mężczyzna" (2009). W 2004 roku skomponował muzykę do projekcji niemego filmu "Metropolis" podczas festiwalu filmowego „Era Nowe Horyzonty”. W roku 2010 został nominowany do Złotych Globów za muzykę do filmu "Samotny mężczyzna", a w 2012 roku został nominowany do tej samej nagrody za muzykę do filmu "W.E.". W 2015 roku otrzymał dwie nominacje do Nagrody Emmy za muzykę do serialu "Penny Dreadful".

</doc>
<doc id="186696" url="https://pl.wikipedia.org/wiki?curid=186696" title="Kod wynikowy">
Kod wynikowy

Kod wynikowy – kod utworzony przez translator w wyniku translacji kodu źródłowego. Programy komputerowe są tworzone przez programistów w określonym języku programowania, najczęściej wysokiego poziomu. Proces tworzenia programu dla komputera to inaczej programowanie komputera. Utworzony program (kod) nie może zostać wykonany przez maszynę (potocznie mówi się, że jest „niezrozumiały dla maszyny”). W związku z tym kod źródłowy stworzony przez programistę musi zostać poddany translacji, czyli tłumaczeniu, na kod wynikowy, który dopiero może być wykonany przez daną maszynę: komputer, maszynę wirtualną, interpreter lub inny translator.
Kod wynikowy może być zapisywany w:

</doc>
<doc id="186699" url="https://pl.wikipedia.org/wiki?curid=186699" title="Stary Teatr">
Stary Teatr



</doc>
<doc id="186701" url="https://pl.wikipedia.org/wiki?curid=186701" title="Wicklow (hrabstwo)">
Wicklow (hrabstwo)

Wicklow (irl. "Contae Chill Mhantáin", ang. "County Wicklow") – hrabstwo na wschodnim wybrzeżu Irlandii, położonym bezpośrednio nad Morzem Irlandzkim. Hrabstwo Wicklow graniczy od północy z Hrabstwem Dún Laoghaire-Rathdown, od południa z Hrabstwem Wexford, a od zachodu z hrabstwami Carlow i Kildare. Centrum administracyjne hrabstwa znajduje się w mieście Wicklow.
Historia.
Hrabstwo Wicklow jest popularnie nazywane "ostatnim hrabstwem", ponieważ jest najpóźniej powstałym z tradycyjnych hrabstw – w roku 1605 zostało wydzielone z południowej części ówczesnego hrabstwa Dublin (jednakże w roku 1993 wydzielono kolejne administracyjne hrabstwa: hrabstwo Fingal, hrabstwo Dublin Południowy oraz hrabstwo Dún Laoghaire-Rathdown)
"Military Road" (droga wojskowa) została wybudowana wzdłuż hrabstwa, aby zapewnić wojskom brytyjskim łatwy i szybki dostęp do ogniska irlandzkich rebelii, które istaniło w górach Wicklow do XIX wieku.
Elektrownia wodna w Turlough Hill była znaczącym projektem wprowadzonym w górach w latach 60. i 70. XX wieku
Geografia.
Wicklow jest również znane jako "Ogród Irlandii". Jednymi z głównych atrakcji są: zespół klasztorny i opuszczona kopalnia ołowiu w Glendalough, najwyższy irlandzki wodospad – Powerscourt (irl. "Eas Chúirt an Phaoraigh") w pobliżu Enniskerry. W Górach Wicklow wytyczono również kilka pieszych szlaków turystycznych.

</doc>
<doc id="186705" url="https://pl.wikipedia.org/wiki?curid=186705" title="Politikon zoon">
Politikon zoon

Politikon zoon (łac. "animal sociale") to w dosłownym tłumaczeniu "zwierzę polityczne" inaczej "istota społeczna". Arystotelesowska definicja człowieka jako istoty z natury zdolnej do uczestnictwa w życiu społecznym i politycznym państwa. 
Kontekst metafizyki Arystotelesowskiej.
Zrozumienie arystotelesowskiej koncepcji człowieka jako istoty społecznej jest niemożliwe bez ukazania jej w kontekście podstawowych założeń metafizyki Arystotelesa, jak materia i forma bytu czy jego możność i akt.
Pojęcie ruchu.
Materia jest biernym elementem bytu, w którym "tkwią" możności. Forma wprawia materię w ruch, a ruch urzeczywistnia możności poprzez ich aktualizację. Podstawą tej filozofii bytu jest aktywność i zmiana - każdy byt istnieje na sposób dynamiczny, istnieje tylko o tyle, o ile akt urzeczywistnia możności materii. Brak ruchu dla Arystotelesa jest tożsamy z brakiem życia, brakiem istnienia - dla zaistnienia potrzeba stałej aktualizacji materii przez formę czyli urzeczywistniania możności w akcie. Byt może zaistnieć w sposób bardziej lub mniej pełny, zależnie od tego, w jakim stopniu zostaną urzeczywistnione posiadane przezeń możności. Byt, także ten jego szczególny przypadek, jakim jest człowiek, istnieje w sposób aktywny i o tyle istnieje, o ile jest aktywny, o ile dąży do samo urzeczywistnienia.
Celowość.
Kolejną podstawową zasadą myśli Arystotelesa jest przyjęcie założenia o celowościowej konstytucji świata i wszystkich bytów: naturę każdego bytu wyznacza cel, który ma on osiągnąć - własny, odrębny od innych i niepowtarzalny ("Polityka" 1252b). Można by powiedzieć, że byt istnieje dokładnie w taki sposób, aby najlepiej służył wypełnieniu tego celu – to cel właśnie, rozumiany jako swoiste, właściwe każdej rzeczy zadanie, wyznacza istotę, czy też wewnętrzną strukturę bytu: "Istota każdej rzeczy leży w jej zadaniu praktycznym i zdolności jego wykonania" ("Polityka" 1253a). Wypełnienie celu jest tożsame z urzeczywistnieniem kresu możliwości rozwoju danego bytu; powraca w tym momencie zagadnienie wizji bytu jako zmieniającego się, dążącego do swojej pełni, dynamicznego, nie zakończonego. Dopiero u kresu swojego powstawania byt istnieje w pełni i urzeczywistnia swoją naturę, którą jest "właściwość osiągnięta u kresu powstawania" ("Polityka" 1252b). W aspekcie filozoficznym należy zatem o każdym bycie mówić ze względu na kres jego rozwoju i wypełnienie właściwej mu funkcji; stwierdzenie tego celu jest punktem odniesienia i porównania dla dokonywanych przez filozofa ocen. Przez wypełnienie właściwej sobie funkcji byt urzeczywistnia pełną (w zrelatywizowaniu do własnych możliwości, czyli "możliwą do osiągnięcia dla siebie") doskonałość i istnieje po to, aby tę doskonałość urzeczywistnić przez zrealizowanie właściwego sobie zadania. Swoistą funkcję powinien także wypełniać człowiek.
Kontekst antropologii arystotelesowskiej.
Nie sposób zrozumieć koncepcji uczestnictwa obywateli w życiu publicznym bez uprzedniego odniesienia się do konstytucji wewnętrznej człowieka. Arystoteles nie oddziela duszy od ciała, traktuje je jako jedność, natomiast w tym, co tłumacze oddają jako "duszę", a co dla Arystotelesa jest formą bytu - człowieka, wyróżnia trzy części. Na poziomie najniższym znajduje się część "nierozumna, wegetatywna, wspólna człowiekowi ze zwierzętami"; przeciwwagę dla niej stanowi "część rozumna w znaczeniu właściwym", dianoetyczna, tzw. rozum teoretyczny: zdolność poznania naukowego i logicznego rozumowania, łączenia sądów. Arystoteles nazywa go też "umysłem czynnym". Natomiast "umysłem biernym" nazywa tę część duszy, która pośredniczy pomiędzy nimi, "część uczestnicząca poniekąd w rozumie", podporządkowana rozumowi teoretycznemu ze względu na powinność posłuszeństwa wobec niego, a zarazem kierująca działaniami człowieka - zdolność żywienia pragnień, określana także mianem mądrości praktycznej czy rozsądku - "phronesis". Jest ona etyczną częścią duszy, a zatem bezpośrednio odpowiedzialną za wyznaczanie zachowań człowieka.
Etyka.
Można wyodrębnić następujące spełniane przez etyczną część duszy ludzkiej funkcje. Są one ściśle ze sobą powiązane: 
Jak każdy byt, człowiek musi urzeczywistniać tkwiące w materii możności, aby zrealizować samego siebie, aby zaistnieć w formie zgodnej ze swą naturą. Dynamiczne istnienie bytu na płaszczyźnie antropologicznej odzwierciedla się poprzez ujęcie życia człowieka w kategoriach działania jako aktualizacji duchowych możności, ze szczególnym naciskiem na aktualizację części etycznej, uczestniczącej poniekąd w rozumie.
Specyficzne funkcje i zadania człowieka.
Rozwijając podane przez Arystotelesa określenie specyfiki człowieka przez właściwą dla niego "funkcję" ("działanie duszy i postępowanie zgodne z rozumem"), można wskazać na kolejny istotny aspekt tej teorii: na płaszczyźnie antropologicznej koncepcja osiągania celu zyskuje dodatkowy wymiar funkcjonalny, cel staje się funkcją, zadaniem, które należy wypełnić. Człowiek ma swoistą funkcję do spełnienia, która odróżnia go od innych istot żyjących i czujących, i która zarazem przesądza o "byciu człowiekiem", nie tylko o wypełnianiu danego zawodu, np. o "byciu fletnistą" ("Etyka nikomachejska" 1097a 23). Można uznać, że wypełnienie tej funkcji decyduje o tym, czy dany byt staje się i jest człowiekiem - czy ta możność została w nim urzeczywistniona, czy rozwija się on zgodnie ze swoją naturą – czy więc dąży do właściwego dla siebie celu. To staje się wyznacznikiem jakości istnienia człowieka: wartość i dobroć człowieka tkwi w wypełnianiu właściwej mu funkcji ("Etyka nikomachejska" 1098a). Funkcja ta jest jednocześnie ujęta w sposób podwójny: jako aktualizacja możności rozpoznawania dobra i jako urzeczywistnianie rozpoznanego dobra w kierowaniu postępowaniem.
Celem, ku któremu kierują się wszystkie pragnienia i podejmowane przez człowieka działania, jest zawsze dobro - które nie musi być dobrem obiektywnym, ale tym, co jednostce tylko wydaje się dobrym, co ona za dobro uznaje. ("Etyka nikomachejska" 1094a). Arystoteles wprowadza swoistą gradację dóbr, dzieląc je na pośrednie, czyli potrzebne jako środki do osiągnięcia innych celów, będące przedmiotem dążenia ze względu na coś innego oraz wyróżniając "dobro samo przez się i dobro najwyższe" ("Etyka nikomachejska" 1094a 22). Jest ono sumą wszystkich dążeń, "wspólnym celem wszystkich czynności", który określa odrębna dyscyplina wiedzy - polityka, będąca wiedzą o czynnościach, jakie w państwie należy podjąć, a jakich zaniechać ("Etyka nikomachejska" 1094b 5); dobro najwyższe jest zarazem określane jako doskonałość i samowystarczalność: "to, co samo przez się czyni życie godnym pożądania i wolnym od wszelkich braków" ("Etyka nikomachejska" 1097b 15).
Pojęcie etycznej doskonałości człowieka a państwo.
Dołączenie do określeń celu warunku samowystarczalności jako doskonałości otwiera kolejny problem myśli Arystotelesa, widoczny już także w uznaniu polityki za naukę naczelną w dążeniu do dobra, czyli zagadnienie niesamowystarczalności człowieka. Człowiek nie może zrealizować swojego celu samotnie, nie osiągnie dobra indywidualnie, konieczne jest dla niego życie we wspólnocie państwowej. Ten, kto żyje poza nawiasem życia wspólnotowego traci właściwie prawo do nazwy "człowieka": jest albo herosem, pół-bogiem, albo istotą zwyrodniałą, pół-zwierzęciem ("Polityka" 1253a). 
Doskonałość i samowystarczalność jako taka jest możliwa do urzeczywistnienia dopiero w państwie, staje się celem całej wspólnoty - stąd pojawiające się u Arystotelesa twierdzenia takie jak: "państwo jest z natury doskonalsze niż jego części" ("Polityka" 1252a), "państwo istnieje uprzednio względem swoich części" ("Polityka" 1253a). Doskonałość, jaką człowiek może osiągnąć, jest zatem doskonałością części, pojmowanej zawsze w kontekście całości. Zakłada to oczywiście swoistą wizję więzi społecznej - chciałoby się powiedzieć "wybitnie realistyczną", w której człowiek jakość swego istnienia czerpie z jakości wspólnoty, w której uczestniczy, czy będzie to rodzina, czy państwo; jako jednostka, w samotności, nie przysługuje mu nawet prawo otrzymania nazwy "człowieka". Konieczność jednoczenia się we wspólnocie wynika ponadto także z istniejących pomiędzy ludźmi różnic: ludzie w żadnym wypadku nie są sobie równi. Różnice te są po części naturalne - Arystoteles odróżnia kobietę i niewolnika od "człowieka" ("Polityka" 1252b), po części zaś wynikają z przyjętego sposobu życia, który może wprowadzić podziały pomiędzy tych, którzy mogliby być równymi (choć ta "równość" jest zawsze zrelatywizowana do jakiegoś względu – nie ma ludzi całkowicie równych sobie, jak i nie ma ludzi identycznych) ("Polityka" 1283a). Życie poświęcone używaniu degraduje człowieka do poziomu barbarzyńcy, który Arystoteles zrównuje z bydlęcym stylem życia, jedynie działalność obywatelska lub – w nielicznych wypadkach – kontemplacja teoretyczna daje szansę spędzenia życia w sposób godny „człowieka”. Całokształt tej koncepcji daje się ująć w kategoriach zdolności do zaangażowania się w podejmowanie decyzji, kierowanie sprawami codziennymi, własnym życiem i - w najszerszej przestrzeni - sprawami publicznymi. Ten sposób rozumowania stosuje Arystoteles wykazując zbieżność natur barbarzyńców i niewolników: znakiem niewolniczej natury barbarzyńców jest to, iż nie mają oni czynnika powołanego do władania ("Polityka" 1252b).
Cnota jako podstawowy dynamizm życiowy.
Koncepcja cnoty jako podstawowego dynamizmu życiowego jawi się jako konsekwencja i synteza następujących przesłanek: 

</doc>
<doc id="186706" url="https://pl.wikipedia.org/wiki?curid=186706" title="Obiekty transneptunowe">
Obiekty transneptunowe



</doc>
<doc id="186710" url="https://pl.wikipedia.org/wiki?curid=186710" title="Leitrim">
Leitrim

W Irlandii:
W Irlandii Północnej:

</doc>
<doc id="186711" url="https://pl.wikipedia.org/wiki?curid=186711" title="Louth">
Louth



</doc>
<doc id="186713" url="https://pl.wikipedia.org/wiki?curid=186713" title="Wielkość kątowa">
Wielkość kątowa



</doc>
<doc id="186714" url="https://pl.wikipedia.org/wiki?curid=186714" title="Mayo">
Mayo

Rzeki:
Osoby:
W Irlandii:
Miejscowości w USA:
Gminy w USA:
Inne:

</doc>
<doc id="186716" url="https://pl.wikipedia.org/wiki?curid=186716" title="Tipperary">
Tipperary



</doc>
<doc id="186717" url="https://pl.wikipedia.org/wiki?curid=186717" title="Czynnik Landégo">
Czynnik Landégo

Czynnik Landégo (czynnik g, czynnik żyromagnetyczny) – stała proporcjonalności pojawiająca się w związku pomiędzy momentem magnetycznym cząstki elementarnej a jej momentem pędu. Czynnik wyprowadzony przez Alfreda Landego w 1921 r.
Dla elektronu.
Istnienia czynnika formula_2 nie da się wytłumaczyć na gruncie teorii klasycznej traktując elektron jak jednorodnie naładowaną obracającą się kulę. Wartość czynnika formula_3 dla elektronu wynika z równania Diraca. Wartość ta nie jest jednak poprawna z powodu oddziaływania elektronu "z próżnią" (elektron jest cały czas otoczony chmurą cząstek wirtualnych, z którymi oddziałuje). Wartość czynnika Landégo jest najlepiej wyznaczaną wielkością fizyczną (z dokładnością do jedenastu miejsc po przecinku) i służy do testowania elektrodynamiki kwantowej.
Wartość formula_2 dla elektronu (podawana jako formula_5):
Teoria klasyczna.
Teoria Diraca implikuje wartość czynnika formula_2 dla elektronu, lecz nie jest konieczna, aby ją wyjaśnić.
Odchylenie czynnika formula_2 dla elektronu od wartości odpowiadającej przybliżeniu sztywnej naładowanej kuli może być łatwo wyjaśnione w modelu gausonu elektronu, przy założeniu, że rozkład ładunku wewnątrz elektronu jest inny niż rozkład jego masy. Założenie, że elektron jest bryła sztywną, możne być nadal aktualne.
Zakładając na przykład najprostszy i najbardziej fizyczny rozkład Gaussa dla ładunku oraz oddzielnie dla masy, tzn.:
i
gdzie:
można otrzymać strojony czynnik formula_2 jako stosunek
Dla elektronu formula_15 promienie te różnią się nieznacznie z powodu wysokiej potęgi w tym wzorze, tzn.
ale różnica ta jest wystarczająca, aby uzyskać tak wielkie odchylenie od teorii klasycznej kuli.
Wartość uzyskana z równania Diraca różni się jednak od wartości zaobserwowanej doświadczalnie. Dokładne wyprowadzenie wartości czynnika g udało się dopiero po uwzględnieniu oddziaływania z cząstkami wirtualnymi, co jest jednym z dowodów ich realnego istnienia.
Inne cząstki.
Stosunkowo duże odstępstwo od 2 dla protonu oraz niezerowa wartość dla neutronu były silnymi przesłankami za istnieniem ich budowy wewnętrznej.
Atom.
Dla atomu czynnik Landégo wyrażony jest wzorem
gdzie formula_18 formula_19 i formula_20 są liczbami kwantowymi: całkowitego momentu pędu, spinu i orbitalnego momentu pędu.

</doc>
<doc id="186722" url="https://pl.wikipedia.org/wiki?curid=186722" title="Gwiazda typu RR Lyrae">
Gwiazda typu RR Lyrae



</doc>
<doc id="186723" url="https://pl.wikipedia.org/wiki?curid=186723" title="Mandaryna">
Mandaryna

Mandaryna, właśc. Marta Katarzyna Wiśniewska z domu Mandrykiewicz (ur. 12 marca 1978 w Łodzi) – polska piosenkarka, tancerka oraz instruktorka tańca i choreografka, także sędzia międzynarodowy tańca hip-hop oraz aktorka i prezenterka telewizyjna.
Zaczęła karierę jako tancerka i choreografka Ich Troje oraz partnerka lidera zespołu, Michała Wiśniewskiego. W 2004 zadebiutowała jako wokalistka, wydając singiel „Here I Go Again” (cover piosenki Whitesnake). Jej pierwsze dwa albumy studyjne, "Mandaryna.com" (2004) i "Mandarynkowy sen" (2005), odniosły sukces, a utwór „Ev’ry Night” (pierwszy singiel promujący "Mandarynkowy sen") stał się przebojem. Wykonanie piosenki podczas festiwalu sopockiego w 2005 wywołało poruszenie w mediach i zarzucenie artystce braku umiejętności wokalnych.
W 2006 prowadziła autorski program "Let’s Dance, czyli zrobię dla was wszystko". W 2007 otworzyła szkołę tańca Mandaryna Dance Studio. W 2009 ukazał się jej trzeci album studyjny pt. "AOK". W 2013 ogłosiła koniec kariery muzycznej. Na początku 2018 zapowiedziała powrót do koncertowania.
Życiorys.
Rodzina i edukacja.
Jest córką Wiesławy i Romana Mandrykiewiczów. Ma młodszą siostrę, Małgorzatę (ur. 1985).
Ukończyła policealne studium zawodowe Szkołę Projektowania i Reklamy na Wydziale Aktorskim przy Wyższej Szkole Sztuki i Projektowania w Łodzi. Z wykształcenia jest animatorem kultury. Uczęszczała również do Szkoły Aktorskiej Haliny i Jana Machulskich w Warszawie. W 2006 brała lekcje śpiewu.
Kariera zawodowa.
Będąc uczennicą trzeciej klasy szkoły podstawowej, wstąpiła do zespołu dziecięcego "Krajki", w którym tańczyła przez siedem lat. W 1996 zdobyła mistrzostwo Polski w tańcu hip-hop jako członkini zespołu tanecznego "7 coma 7". Następnie była częścią zespołu "Imago".
Na początku XXI wieku nawiązała współpracę z zespołem Ich Troje jako tancerka, a później również choreografka, doskonaliła swoje umiejętności w szkole kaskaderskiej i podczas zajęć z akrobatyki. W 2000 rozpoczęła tworzenie własnego zespołu tanecznego. Początkowo rozbudowywała skład tańczący w Ich Troje, później zdecydowała się na zorganizowanie castingu i przyjęcie do zespołu kilkunastu nowych osób oraz zaangażowanie ich do projektów innych niż Ich Troje. 
Wiosną 2003 występowała z mężem Michałem Wiśniewskim w programie typu reality show "Jestem jaki jestem"; na potrzeby programu nagrała i zaśpiewała dla męża dwa utwory, „Stand by Your Man” i „Śliczny obcy pan”. Nagrania skłoniły ją do rozpoczęcia kariery muzycznej, do której zaczęła się przygotowywać zimą 2003. Przybrała wówczas pseudonim Mandaryna, nawiązujący do jej nazwiska rodowego. W latach 2003–2004 grała Kasię Sarnecką w serialu TVN "Na Wspólnej".
21 czerwca 2004 w czasopiśmie „Naj” ukazał się minialbum pt. "Mandaryna", na którym znalazło się pięć utworów: „Jesteś, ale Cię nie ma”, „Idę przez deszcz”, „Jungle Mix”, „Wystarczysz Ty” (utwór w wykonaniu Michała Wiśniewskiego) oraz tanecznej wersji utworu „Summertime” Matthiasa Reima. Minialbum został sprzedany w nakładzie 200 tys. egzemplarzy. Przy pracy nad debiutanckim singlem Wiśniewska podjęła się współpracy z, poznanym w trakcie nagrywania "Jestem jaki jestem", niemieckim zespołem Groove Coverage. Efektem był solowy cover piosenki Whitesnake „Here I Go Again”, który 15 lipca został wydany jako singiel. 9 sierpnia premierę miał jej debiutancki album studyjny pt. "Mandaryna.com", promowany przez sieć sklepów Orsay i Radio Eska. Za produkcję płyty odpowiadał Groove Coverage oraz inni niemieccy producenci – Harald Reitinger, Ulrich Fischer i Axel Konrad. Utrzymany w gatunkach dance oraz pop krążek osiągnął sukces komercyjny, docierając do ósmej pozycji notowania sprzedaży albumów w Polsce oraz pokrywając się złotem za sprzedaż ponad 35 tys. kopii. Była to dziesiąta najchętniej kupowana płyta w 2004 w Polsce. Umożliwiło to Mandarynie występ na festiwalu TOPtrendy 2005 jako jednej z artystów, którzy sprzedali w 2004 najwięcej albumów. Drugim singlem jesienią został utwór „L’Été indien” z repertuaru Joego Dassina. W październiku 2004 album "Mandaryna.com" ukazał się w Niemczech i Austrii. 
Na początku 2005 singiel „Here I Go Again” został wydany w Hiszpanii, Bułgarii, Czechach, Niemczech i Austrii, gdzie dotarł na pierwsze miejsce listy przebojów. 15 lipca wydała singiel „Ev’ry Night”, którym zapowiadała drugi album studyjny. Teledysk do piosenki nakręcono w Chorwacji, a sam utwór zgłoszono jako propozycję do konkursu Sopot Festival 2005. Promowany przez singiel album studyjny pt. "Mandarynkowy sen" ukazał się 22 sierpnia i dwa tygodnie po premierze znalazł się na szczycie notowania sprzedaży albumów w Polsce, utrzymując się na pierwszym miejscu przez kolejne dwa tygodnie. Jak w przypadku debiutanckiego albumu, produkcją materiału zajął się Harald Reitinger. W sierpniu 2005 "Mandarynkowy Sen" wydano w Stanach Zjednoczonych, we wrześniu w Indonezji, w październiku we Włoszech, a w grudniu w Austrii i Niemczech. Na kilka dni przed festiwalem do Internetu wyciekło amatorskie nagranie kompromitujące wokalistkę udostępnione przez jednego z jej współpracowników. Wiśniewska zdecydowała się wówczas na występ bez użycia playbacku. 3 września wystąpiła w koncercie Sopot Festival 2005. Choć jej występ, a zwłaszcza warunki wokalne, spotkał się z dezaprobatą jury, piosenkarka zdobyła drugie miejsce w głosowaniu widzów o Słowika Publiczności, uzyskując 16% głosów. Jako drugi singiel jesienią wybrano cover piosenki Bon Jovi – „You Give Love a Bad Name”. Trzecim i ostatnim singlem zostało wykonanie „A Spaceman Came Travelling” z repertuaru Chrisa de Burgha, wydane w okresie świątecznym. Dzięki wysokiej sprzedaży albumu (krążek był szóstym najchętniej kupowanym albumem w Polsce w 2005) Mandaryna powróciła na festiwal TOPtrendy w 2006.
W 2006 zakończyła współpracę z wytwórnią Universal Music Polska i podpisała kontrakt z firmą Promotion House, założoną przez jej menedżerkę, Katarzynę Kanclerz. Ostatnim wspólnym projektem Mandaryny i Universal Music Polska było wydanie kompilacji "The Best of Mandaryna". W tym samym roku wzięła udział w koncercie dla Varius Manx, zorganizowanym i emitowanym przez Polsat. Na 2007 zaplanowała premierę nowego albumu. W lipcu wydała singel „Heaven”, który został uznany za plagiat piosenki „Jump” Madonny. W tym samym czasie producent Marek Sośnicki popadł w konflikt z Mandaryną i Katarzyną Kanclerz, twierdząc, że nie zapłacono mu za skomponowanie nowych piosenek. Sprawa trafiła na drogę sądową. 20 i 27 sierpnia 2006 telewizja Polsat wyemitowała dwa pilotażowe odcinki jej programu "Let’s Dance, czyli zrobię dla was wszystko", jednak z powodu niskiej oglądalności zaprzestano jego dalszej produkcji. 1 grudnia zakończyła współpracę z Katarzyną Kanclerz.
14 września 2007 w Mińsku Mazowieckim otworzyła pierwszy oddział „Mandaryna Dance Studio”. W 2007 grała piosenkarkę Rosę w serialu Polsatu "Pierwsza miłość". W październiku 2008 otworzyła kolejne filie swojej szkoły tańca w: Warszawie, Katowicach, Gorzowie Wielkopolskim, Oleśnicy i wsi Kamion. W 2008 zainicjowała powstanie młodzieżowej formacji "2be3", z którą w lipcu nagrała cover piosenki „Step By Step” zespołu New Kids on the Block.
7 sierpnia 2009 wydała trzeci album studyjny pt. "AOK", na którym zawarła kompozycje electropopowe. Wydawnictwo stanowiło odstępstwo kompozycyjne od poprzednich albumów Mandaryny. Płytę promował singiel „Good Dog, Bad Dog”. Choć album zdobył kilka nagród, nie osiągnął sukcesu komercyjnego i nie wszedł na listę sprzedaży w Polsce. W 2010 była jurorką w drugiej edycji programu Viva Polska "Hot or Not". We wrześniu w programie "Dzień dobry TVN" potwierdziła, że jej menedżerem został jej były mąż, Michał Wiśniewski. Poinformowała też, że powróciła do producenta jej pierwszych płyt, Haralda Reitingera. W grudniu Wiśniewski udostępnił wstępne demo, na którym zamieszczone zostały dwie piosenki, mające pojawić się na albumie. Płyta, wstępnie zatytułowana "Sugar Sugar", miała pojawić się na rynku 14 lutego 2011. Równolegle Wiśniewski potwierdził współpracę Mandaryny z DJ-em BoBo, co po latach zostało zdementowane przez wokalistkę. Do realizacji obu projektów nie doszło.
Latem 2012 zaprezentowała utwór „Bring the Beat”, utrzymany w tanecznym stylu z elementami dubstepu. Singel był zapowiedzią jej czwartego albumu studyjnego. W styczniu 2013 na oficjalnym kanale Mandaryny w serwisie YouTube opublikowany został teledysk do piosenki. W październiku 2013 ogłosiła koniec kariery muzycznej z uwagi na otwieranie nowych szkół tańca „Mandaryna Dance Studio”.
Na początku 2018 ogłosiła powrót do koncertowania. 27 stycznia wystąpiła w klubie HAH we Wrocławiu. 28 lipca wystąpiła jako gość specjalny na XXIII Ogólnopolskim Festiwalu Muzyki Tanecznej w Ostródzie, transmitowanym przez telewizję Polo TV. W sierpniu 2018 zapowiedziała wydanie nowego singla wraz z klipem – piosenka „Not Perfect” ukazała się premierowo 27 sierpnia 2018 w programie TVP2 "Pytanie na śniadanie".
Latem 2020 ponownie została choreografem koncertowym zespołu Ich Troje. 16 sierpnia 2020 wykonała gościnnie fragment „Ev’ry Night” w trakcie występu Ich Troje podczas plenerowego koncertu TVP2 "Lato, muzyka, zabawa. Wakacyjna trasa Dwójki" w Augustowie. Jesienią zapowiedziała nowy materiał muzyczny, tworzony przez jej pierwszych producentów. 31 grudnia wystąpiła podczas sylwestrowego koncertu telewizji Polsat "Sylwestrowa Moc Przebojów".
18 czerwca 2021 w klubokawiarni Kipisz w Łodzi miał premierę jej performance "oŚĆ!" w reżyserii Małgorzaty Haduch. 21 lipca wydała piosenkę „Nie będziesz szła sama”, nagraną z Gosią Andrzejewicz i Iną, która jest coverem utworu „All The Things She Said” zespołu Tatu. 20 listopada wydała teledysk do utworu „Love is just a game” pochodzącego z płyty "Mandaryna.com". 6 grudnia producent pierwszych płyt Mandaryny, Harald Reitinger, ogłosił w mediach społecznościowych wydanie cyfrowe zremasterowanej wersji debiutanckiego albumu artystki pt. "Mandaryna One". Dzień wcześniej w godzinach wieczornych płyta została udostępniona bezpłatnie w serwisie YouTube. Względem swojego pierwowzoru, zamiast oryginalnej wersji hitu "Here I Go Again" udostępniona została odświeżona cyfrowo edycja z 2006, którą Mandaryna do dziś wykonuje na koncertach.
4 marca 2022 wydała singel „Po(między)”, do którego napisała także tekst. 18 maja miał premierę singel Anny Świątczak „Od nowa”, w którym gościnnie zaśpiewała.
Życie prywatne.
W latach 2002–2006 była zamężna z Michałem Wiśniewskim. Pobrali się 11 lutego 2002, a 10 grudnia 2003 wzięli ślub kościelny w Kirunie. Ceremonia była transmitowana na żywo przez stację TVN. Mają dwoje dzieci, Xaviera Michała (ur. 24 czerwca 2002) i Fabienne Martę (ur. 21 sierpnia 2003). Rozwiedli się 18 kwietnia 2006. Następnie była związana z trenerem koszykówki Michałem Szatkowskim (2007–2009), fotografem Wojciechem Bąkiewiczem (2010–2015) i radcą prawnym Pawłem Wójcikiem (2017–2019).

</doc>
<doc id="186726" url="https://pl.wikipedia.org/wiki?curid=186726" title="Podwika">
Podwika

Podwika, podwiczka, podwijka – element stroju noszony przez zamężne kobiety począwszy od wczesnego średniowiecza.
Początkowo była to duża chusta, najczęściej z białego płótna, zasłaniająca szyję, boki twarzy, podbródek i uszy. Wiązano ją na czubku głowy lub spinano na karku i przykrywano drugą chustą lub czepcem. W XIV-XV wieku podwika zaczęła w większości krajów europejskich przybierać formę wąskiego paska pod brodą i jako taka noszona była do XVI wieku(wg innego źródła w XIII-XIV wieku). Na podwikę nakładano czepek, który miał formę szerokiej opaski zasłaniającej czoło ("gebende"). W stroju książęcym na czepek zakładano diadem. 
W Polsce przetrwała w bardziej tradycyjnej formie i powszechnie noszono ją do połowy XVII wieku, głównie z rańtuchem. Stała się elementem szlacheckiego stroju narodowego kobiet. Również w Polsce występowała nieraz w formie paska pod brodą, była jednak wówczas szersza i grubsza niż w krajach Europy Zachodniej.
Później podwika przeszła do stroju ludowego. Pod nazwą "namitki" jest charakterystyczna dla Białorusi. 
Określenie podwika stało się synonimem kobiety, niewiasty:
Do czasów współczesnych przetrwała w strojach zakonnych niektórych zgromadzeń np. klarysek.

</doc>
<doc id="186727" url="https://pl.wikipedia.org/wiki?curid=186727" title="Kujawska Szkoła Wyższa we Włocławku">
Kujawska Szkoła Wyższa we Włocławku

Kujawska Szkoła Wyższa we Włocławku – społeczna, niepubliczna uczelnia założona w 1995 roku przez Włocławskie Towarzystwo Naukowe. Jest najstarszą uczelnią niepubliczną w województwie kujawsko-pomorskim. Uczelnia posiada kartę Erasmusa i aktualnie bierze udział w programie Erasmus +. 
Powstała jako Wyższa Szkoła Humanistyczno-Ekonomiczna (WSHE). Jest uczelnią niepaństwową wpisaną do rejestru Ministra Edukacji Narodowej pod pozycją 69. Założycielem jest Włocławskie Towarzystwo Naukowe, które ponosi pełną odpowiedzialność organizacyjną i strategiczną wobec Uczelni. Włocławskie Towarzystwo Naukowe jest jedną z niewielu w Polsce organizacji społecznych o charakterze ogólnym, które posiadają własną uczelnię. W 2020 roku KSW obchodziła 25-lecie swojej działalności naukowo-dydaktycznej.
Historia Uczelni.
Kujawska Szkoła Wyższa we Włocławku jest uczelnią społeczną, założoną w 1995 r. przez Włocławskie Towarzystwo Naukowe. To najstarsza uczelnia niepubliczna w województwie kujawsko-pomorskim. W 2020 roku KSW obchodziła 25-lecie działalności naukowo-dydaktycznej.
KSW prowadzi studia I stopnia (licencjackie oraz inżynierskie), II stopnia, jednolite magisterskie oraz studia podyplomowe i MBA. Od momentu powstania, mury Uczelni opuściło ponad 23 tys. absolwentów. Z każdym rokiem absolwenci KSW otrzymują coraz wyższe oceny wśród pracodawców z całego regionu. Jest to dowód na to, że Uczelnia kształci na dobrym poziomie, mając wysoko specjalistyczną kadrę wykładowców i zaplecze naukowe.
W ofercie kształcenia znajdują się następujące kierunki studiów: administracja, bezpieczeństwo i higiena pracy, bezpieczeństwo narodowe, budownictwo, dietetyka, energetyka, fizjoterapia, inżynieria mechaniczna, logistyka, pedagogika, pielęgniarstwo. Studia na bezpieczeństwie narodowym, fizjoterapii, pielęgniarstwie, pedagogice, dają możliwość uzyskania stopnia magistra. Od roku 2018 studia na kierunku fizjoterapia odbywają się w cyklu 5-letnich jednolitych studiów magisterskich. Kierunki prowadzone przez KSW posiadają pozytywne oceny Polskiej Komisji Akredytacyjnej.
Władze Uczelni w myśl zapisów ustawy Prawo o szkolnictwie wyższym stworzyły Wewnętrzny System Zapewniania Jakości Kształcenia, zatwierdzony przez Senat Uczelni. W procesie budowania, kontroli i systematycznego podnoszenia jakości kształcenia, ważną rolę odgrywają interesariusze zewnętrzni, jak chociażby przedstawiciele władz samorządowych, przedstawiciele placówek zdrowia oraz pracodawcy z regionu. Z myślą o ścisłej współpracy z nimi, w 2012 r. została powołana Rada Konsultacyjna przy Rektorze KSW. W jej skład weszli przedstawiciele świata nauki, przedsiębiorców,  kultury, a także duchowieństwa. Ponadto, KSW zawarła ponad 200 różnego rodzaju porozumień i umów z instytucjami państwowymi, samorządowymi, uczelniami i przedsiębiorstwami, których celem jest wspólna realizacja badań, organizacja spotkań naukowych oraz prowadzenie różnego rodzaju kursów, szkoleń i studiów podyplomowych. Na studiach podyplomowych i kursach, KSW kształci głównie pracowników samorządu terytorialnego, oświaty i personelu służby zdrowia. Co roku oferta w tym zakresie jest poszerzana o nowe propozycje.
Dla podkreślenia znaczenia dotychczasowej wymiany zagranicznej, władze Uczelni pod koniec 2022 r. powołało Biuro Współpracy z Zagranicą. Jego rolą jest koordynowanie oraz promowanie działań współpracy międzynarodowej na wszystkich szczeblach w strukturze  uczelni. W tego typu zakres wpisuje się przede wszystkim program ERASMUS+, którego projekty stanowią główny filar działania Biura. Pozyskiwane środki finansowe i dotacje pozwalają na realizację wymiany międzynarodowej studentów, wykładowców oraz pracowników administracji uczelni.
W ramach przyznanych funduszy programu ERASMUS+ od roku 2023 uczelnia przystępuje do aktywnej realizacji najnowszego modułu Blended Intensive Program, czyli tygodniowych szkoleń w Polsce dla studentów zagranicznych uczelni partnerskich. Wydarzenia te będą odbywać się cyklicznie we Włocławku. Należy dodać, iż uczelnia posiada Kartę Erasmusa na lata 2021-2027, co czyni ją pełnoprawnym wykonawcą programu.
Biuro promuje aktywnie uczelnię na zagranicznych targach edukacyjnych i zdobywa nowe kontakty oraz pozyskuje grono zainteresowanych studentów komercyjnych na zasadach pełnej odpłatności za studia. KSW współpracuje z uczelniami partnerskimi z Austrii, Turcji, Łotwy, Grecji, Portugalii, Bułgarii, Włoch, Danii, Hiszpanii, Słowenii, Niemiec, Rosji, Chin, Ukrainy i Białorusi. Wydawane są wspólne prace naukowe i organizowane konferencje, np. podejmujące problematykę ludzi starych, pedagogiki pracy, ekonomii, pielęgniarstwa, kultury i języka polskiego.
W Uczelni działają także Studium Wychowania Fizycznego oraz Studium Języków Obcych, których zadaniem jest przygotowanie studentów do całożyciowej troski o ciało i zdrowie oraz organizowanie i przeprowadzanie zajęć z języków obcych dla studentów wszystkich wydziałów KSW. Dla zapewnienia właściwej realizacji części procesu dydaktycznego w ramach kształcenia na odległość, w strukturze Uczelni działa Centrum E-learningu.
Działalność badawcza i naukowa prowadzona jest przez 6 instytutów: Instytut Pedagogiki, Instytut Nauk o Zdrowiu, Instytut Logistyki i Techniki, Instytut Nauk o Bezpieczeństwie, Instytut Administracji i Zarządzania oraz Instytut Mechaniki Stosowanej. Nauczyciele akademiccy prowadzą badania m.in. w oparciu o granty uczelniane, uczestniczą z referatami w konferencjach organizowanych przez inne jednostki badawcze a także organizują spotkania naukowe pod auspicjami KSW. Uczelnia od początku swojego istnienia własnym nakładem opublikowała 276 pozycji książkowych, w tym Debiuty Naukowe, w których prezentują swoje wyniki badań studenci i absolwenci. Wśród kadry akademickiej i studentów popularnością cieszy się własny półrocznik – Zeszyty Naukowe KSW.
W ramach KSW działają Koła Naukowe studentów, które zajmują się różnorodną tematyką wynikającą z programów kształcenia. Pracując w kołach naukowych studenci mogą połączyć przyjemne z pożytecznym. Koła pozwalają studentom na rozwój pasji, realizację własnych pomysłów a także spędzenie wolnego czasu w gronie ludzi „pozytywnie zakręconych” o podobnych zainteresowaniach i upodobaniach.
W 2012 roku utworzono Zespół Szkół Akademickich przy Kujawskiej Szkole Wyższej we Włocławku. Wszystkie szkoły wchodzące w jego skład: Akademicka Szkoła Podstawowa, Akademicka Szkoła Mistrzostwa Sportowego, Akademickie Liceum Ogólnokształcące, Akademickie Liceum Mistrzostwa Sportowego, Akademickie Technikum Wojskowe, Akademicka Szkoła Policealna, cieszą się coraz większym powodzeniem wśród dzieci i młodzieży naszego regionu.
Klasy mundurowe realizują kolejne edycje programów Ministerstwa Obrony Narodowej tj.: Certyfikowane Wojskowe Klasy Mundurowe oraz  Oddziały Przygotowania Wojskowego, gdzie odnoszą znaczące sukcesy m.in. 5. miejsce w Strzeleckich Mistrzostwach Polski. Podczas XI Ogólnopolskiego Forum Szkół „Edukacja Obronna Młodzieży” w Krakowie, Zespół Szkół Akademickich im. Obrońców Wisły 1920 roku we Włocławku otrzymał tytuł „Klasy Wojskowej Roku 2022 Województwa Kujawsko-Pomorskiego”.
Od 2010 r. w KSW funkcjonuje Akademickie Centrum Pomocy Psychologiczno-Pedagogicznej. Jego głównym zadaniem jest udzielanie wsparcia studentom KSW, absolwentom Uczelni oraz ich rodzinom.
W 2017 roku w Kujawskiej Szkole Wyższej, rozpoczęło swoją działalność Centrum Rehabilitacji Fizjo-fit, które stanowi bazę dydaktyczną dla studentów studiów magisterskich na kierunku fizjoterapia.
Od 2018 roku realizowane są zabiegi rehabilitacyjne w ramach kontraktu z Narodowym Funduszem Zdrowia, zarówno w ramach fizjoterapii ambulatoryjnej, jak i rehabilitacji domowej.
Centrum Rehabilitacji Fizjo-fit w swojej ofercie posiada szeroki wachlarz zabiegów z zakresu fizykoterapii, kinezyterapii i masażu. Pomoc znajdą tutaj pacjenci zarówno, którzy potrzebują szybkiej rehabilitacji po urazach, wypadkach, udarach oraz osoby cierpiące z powodu chorób reumatycznych, ortopedycznych. Fachową opieką fizjoterapeutyczną otaczani są również studenci Uniwerystetu Trzeciego Wieku, działającego przy Kujawskiej Szkole Wyższej oraz uczniowie i sportowcy Zespołu Szkół Akademickich, którzy mogą liczyć na natychmiastową pomoc rehabilitacyjną w nagłych wypadkach i urazach.
Od 2019 roku, fizjoterapeuci specjalizują się w rehabilitacji uroginekologicznej – niosąc pomoc fizjoterapeutyczną osobom z nietrzymaniem moczu, bolesnymi miesiączkami, a także z endometriozą.
Od 2020 Centrum Rehabilitacji Fizjo-fit poszerzyło swoją działalność o Strefę FIT , która zajmuje się rehabilitacją estetyczną: zabiegami wspomagającymi redukcję wagi ciała, a także odmładzającymi.    W strefie Fit można skorzystać z zabiegów liposukcji kawitacyjnej, dermomasażu ciała, drenażu pneumatycznego, fali uderzeniowej oraz fali radiofalowej.
Od 2021 roku działa również Poradnia Neurochirurgiczna. Centrum Rehabilitacji wciąż się rozwija z myślą o obecnych oraz przyszłych pacjentach, których wciąż przybywa.
Celem Założyciela KSW i jej kierownictwa jest inwestowanie większości środków finansowych w jej rozwój. Wszelkie działania mają więc charakter prospołeczny, głównie poprzez popularyzację nauki i wiedzy. Ich realizacja odbywa się poprzez organizowanie konferencji, sesji, sympozjów popularnonaukowych, konkursów wiedzy, festiwali nauki a także koncerty, wystawy i wieczory europejskie. Dla swoich potrzeb KSW posiada kampus przy ulicy Okrzei oraz zabytkowe obiekty w centrum Włocławka o łącznej powierzchni dla dydaktyki 4 500 m2.
Uczelnia zapewnia pomoc finansową w postaci stypendiów Rektora dla najlepszych studentów, stypendia socjalne, sportowe, a także stypendia specjalne dla osób niepełnosprawnych. Społeczny aspekt obecny jest również w opłatach za studia oraz w atrakcyjnym systemie wsparcia finansowego dla studenta. Duży nacisk na praktyczne kształcenie, jako wymóg współczesnego rynku pracy, przejawia się dążeniem władz do uruchamiania różnego rodzaju kursów kwalifikacyjnych, szkoleń czy też kierunków technicznych przy jednoczesnym zapewnieniu wysokich standardów nauczania zarówno pod kątem programów jak i bazy dydaktycznej. Wychodząc naprzeciw studentom mieszkającym daleko od Włocławka, KSW stwarza możliwość uczęszczania na zajęcia w Filii w Grudziądzu, gdzie oferujemy studia na kierunkach: inżynieria mechaniczna.
Kujawska Szkoła Wyższa we Włocławku doceniając znaczenie osób w wieku senioralnym wystąpiła w 2009 r. z inicjatywą utworzenia Uniwersytetu Trzeciego Wieku, aby zaspakajać takie potrzeby jak: samokształcenie, poszerzanie wiedzy i umiejętności, wykonywanie społecznie użytecznych działań, potrzeba bycia uznanym za część społeczeństwa, grupy,  wypełnienie wolnego czasu, utrzymywanie więzi towarzyskich, stymulacji psychicznej i fizycznej, a także możliwość realizacji młodzieńczych marzeń, które były dotychczas nie do pogodzenia z życiem zawodowym i obowiązkami wobec rodziny.
Obecnie Kujawsko-Dobrzyński Uniwersytet Trzeciego Wieku przy KSW we Włocławku, funkcjonuje     w ramach oddziałów: Stowarzyszenie Włocławski Uniwersytet Seniora, UTW – Radziejów, Aleksandrów Kujawski, Rypin – Stowarzyszenie Dobrzyński UTW w Rypinie, Lipno, Wielgie, Dobrzyń n. Wisłą, Lubanie, Izbica Kujawska. Ponadto pełni patronat naukowy nad Uniwersytetem dla Aktywnych w Ciechocinku. Ich słuchaczami jest ponad 1600 mieszkańców Kujaw i Ziemi Dobrzyńskiej. Kujawsko-Dobrzyński Uniwersytet Trzeciego Wieku wspólnie z Uczelnią był w 2016 roku organizatorem I Kujawsko-Pomorskiego Forum Seniorów. Drugą edycję powtórzono 30 maja 2019 roku.
Kształcenie.
Aktualnie (r. akad. 2023/24) uczelnia oferuje kształcenie na kierunkach pierwszego i drugiego stopnia oraz jednolitych studiach magisterskich we Włocławku i Filii w Grudziądzu.
Studia I stopnia – licencjackie i inżynierskie:
Studia II stopnia – uzupełniające magisterskie:
Jednolite studia magisterskie:
Dodatkowo studenci mogą podjąć studia podyplomowe (m.in. dietetyka i planowanie żywienia, gimnastyka korekcyjno-kompensacyjna, zarządzanie ochroną zdrowia, bezpieczeństwo i higiena pracy, kadry i płace, logistyka, wycena nieruchomości, asystent osoby starszej i niepełnosprawnej, logopedia i wiele innych kierunków).
W przeszłości KSW prowadziła również studia na kierunkach: filologia polska, historia oraz ochrona środowiska.

</doc>
<doc id="186733" url="https://pl.wikipedia.org/wiki?curid=186733" title="(511) Davida">
(511) Davida

(511) Davida – planetoida z pasa głównego.
Odkrycie.
Została odkryta 30 maja 1903 roku w Landessternwarte Heidelberg-Königstuhl w Heidelbergu przez Raymonda Dugana. Nazwa planetoidy została nadana na cześć amerykańskiego astronoma Davida Pecka Todda. Przed nadaniem nazwy planetoida nosiła oznaczenie tymczasowe (511) 1903 LU.
Orbita i właściwości fizyczne.
(511) Davida obiega Słońce w czasie ponad pięciu i pół roku, w średniej odległości od Słońca 3,16 j.a. Należy do większych obiektów z pasa pomiędzy Marsem a Jowiszem (326 km średnicy) i bardzo szybko wiruje wokół swej osi – nieco ponad pięć godzin.

</doc>
<doc id="186739" url="https://pl.wikipedia.org/wiki?curid=186739" title="Wspólnota Gospodarcza Państw Afryki Zachodniej">
Wspólnota Gospodarcza Państw Afryki Zachodniej

Wspólnota Gospodarcza Państw Afryki Zachodniej (fr. "Commuauté Économique des États de l’Afrique de l’Ouest", "CEDEAO"; ang. "Economic Community of West African States", "ECOWAS, port. Comunidade Económica dos Estados da África Ocidental") – regionalna organizacja zrzeszająca 15 państw Afryki Zachodniej powstała na mocy traktatu z Lagos podpisanego 28 maja 1975. Głównym celem ECOWAS jest promowanie integracji gospodarczej.
ECOWAS przyczyniła się również w swojej historii do przywracania pokoju w Afryce Zachodniej. Siły państw należących do regionalnej organizacji brały udział w misjach w Liberii, Sierra Leone (ECOMOG). Był to misje pierwotnie nieautoryzowane oficjalnie przez Radę Bezpieczeństwa ONZ, jednakże były politycznie wspierane i nadzorowane. W rezolucji RB ONZ nr 1132, po raz pierwszy nie zastosowano ogólnej formuły upoważnienia dla sił przywracania pokoju, jednak wymieniono ECOWAS z nazwy nadając jej legitymizację do prowadzenia operacji w Sierra Leone. Na mocy RB ONZ nr 2085 z 2013 w Mali podczas tamtejszej wojny domowej uruchomiono operację AFISMA pod egidą ECOWAS.
Siedzibą organizacji jest Abudża, stolica Nigerii.
Państwa członkowskie ECOWAS.
W 2002 z organizacji swoje członkostwo wycofała Mauretania. 24 lutego 2017 Maroko oficjalnie złożyło do przewodniczącej ECOWAS Ellen Johnson-Sirleaf wniosek o akcesję.

</doc>
<doc id="186740" url="https://pl.wikipedia.org/wiki?curid=186740" title="Torii">
Torii

 – symboliczna brama o charakterystycznym kształcie, prowadząca do świętego obszaru chramów i miejsc świętych shintō (w shintō ptaki są uważane za posłańców kami (bogów, bóstw). Chramy mogą mieć jedną lub więcej torii. Największa z nich nazywa się „pierwszą torii” ("ichi-no-torii") i stoi przy wejściu na teren chramu. Mogą być ustawione również w różnych punktach, aby wskazywać poziom świętości w zbliżaniu się do głównego pawilonu ("honden"). 
Opis.
Torii jest także powszechnie rozpoznawalnym elementem architektury japońskiej. Najczęściej stosowanymi materiałami budowlanymi są drewno i kamień, ale nie ma szczególnych ograniczeń. Jest to konstrukcja, której podstawowy kształt tworzą dwa słupy złączone u góry dwiema poprzecznymi belkami. Pomimo tego, że prawie każda torii jest unikalna i ma swoje własne cechy, to ogólnie można je podzielić na dwa podstawowe typy. Pierwszym jest "shinmei-torii" (神明鳥居), który charakteryzuje się prostymi belkami. Drugim – "myōjin-torii" (明神鳥居) z wygiętymi końcami belek poprzecznych.
Torii symbolizuje przejście od „świata skończonego” – fizycznego świata ziemskiego, którego końcem jest śmierć, do „świata nieskończonego” będącego światem "kami" (bogów). Torii jest stawiane tam, gdzie może mieszkać "kami", a więc nie są rzadkością torii stojące w wodzie, na przybrzeżnych skałach lub w przydomowym ogrodzie – w miejscach szczególnych dla shintō.
Największa brama torii znajduje się w chramie Itsukushima na wyspie Miyajima. Ma wysokość 16 metrów.
Legenda.
Na temat pochodzenia bramy, jak i słowa "torii" (dosł. „są ptaki”, ale prawdopodobnie są to ateji, znaki do zapisu fonetycznego) istnieje wiele teorii, ale żadna nie uzyskała formalnej akceptacji. Najczęściej za wyjaśnienie służy mit o "Ama-no-iwato" („Brama Niebiańskiej Jaskini Skalnej”). Amaterasu, najważniejsza bogini shintō i przodek japońskiej rodziny cesarskiej, obraziła się na swojego brata Susanoo i ukryła w jaskini. Ponieważ jest boginią słońca świat pogrążył się w całkowitej ciemności. Aby wywabić ją z jaskini, inni bogowie próbowali wielu sposobów. Zorganizowali także głośną imprezę taneczną, ale ponieważ nie przyniosło to skutku, usadowiono na żerdzi przed jaskinią koguta. Zmuszono go następnie do piania, aby Amaterasu myślała, że nadchodzi świt bez jej udziału. Pomysł zdał egzamin: bogini wyszła na zewnątrz, jaskinię zamknięto za nią, a świat odzyskał światło.

</doc>
<doc id="186746" url="https://pl.wikipedia.org/wiki?curid=186746" title="Port Centronics">
Port Centronics



</doc>
<doc id="186747" url="https://pl.wikipedia.org/wiki?curid=186747" title="Mewa trójpalczasta">
Mewa trójpalczasta

Mewa trójpalczasta ("Rissa tridactyla") – gatunek średniej wielkości ptaka wodnego z rodziny mewowatych (Laridae), występujący na morzach, oceanach, wybrzeżach i wyspach półkuli północnej. Mimo że jest to ptak liczny, uznawany jest za gatunek narażony na wyginięcie, gdyż jego liczebność szybko spada.
Występowanie.
Zamieszkuje arktyczne i subarktyczne strefy Europy, Azji i Ameryki Północnej, w zależności od podgatunku:
Charakterystyka.
W locie łatwa do rozpoznania po widocznym rysunku układającym się w literę „M” na grzbiecie i skrzydłach. Ogon jest lekko wcięty na końcu oraz ma czarne obrzeżenie, lekko karbowany i krótki. Ciemnoszary wierzch skrzydeł jaśnieje do białego w stronę ich końców. Z większej odległości wydają się szaro-biało-czarne. Sam lot jest lekki i zręczny, podobnie jak u rybitwy. Lata głównie nad powierzchnią wody, a gdy dryfuje na wodzie, wydaje się być lekka jak korek.
"R. t. pollicaris" jest większa, a czarne plamy na końcówkach skrzydeł są rozleglejsze.
Biotop.
W okresie lęgowym gnieździ się nad stromymi morskim wybrzeżami, na skalistych wysepkach. Resztę roku spędza na pełnym morzu, gdzie zasiedla tamtejsze wyspy, często będąc tam gatunkiem dominującym. Z morzem jest związana bardziej niż inne mewy. Nad lądem pojawia się tylko wyjątkowo.
Pożywienie.
Głównie niewielkie ryby i inne zwierzęta morskie. 
Łowi je przeważnie na powierzchni wody. W czasie powolnego lotu szuka pokarmu na morzu. Gdy znajdzie rybę, nagle spada pod wodę z lekko zagiętymi skrzydłami. Gdy pojedyncza mewa odnajdzie całą ławicę ryb, alarmuje pozostałe ptaki rybożerne, jak burzyki czy większe mewy. Podobnie jak inne mewy, podąża za statkami i korzysta z odpadków ludzkiego rybołówstwa. Może korzystać też z kuchennych odpadków lub padliny zmytej przez powódź. Co ciekawe, mierzenie poziomu stresu u pojedynczych osobników jest używane do sprawdzania ilości ryb w morzu, ponieważ ich niewielka ilość powoduje wzrost tego hormonu w organizmie ptaków.
Status i ochrona.
Międzynarodowa Unia Ochrony Przyrody (IUCN) od 2017 roku uznaje mewę trójpalczastą za gatunek narażony (VU – "Vulnerable"); wcześniej, od 1988 roku była ona klasyfikowana jako gatunek najmniejszej troski (LC – "Least Concern"). Liczebność światowej populacji, według szacunków organizacji Wetlands International z 2016 roku, wynosi około 14,6–15,7 milionów osobników. Ogólny trend liczebności populacji uznawany jest za spadkowy. Szybko spada liczebność populacji europejskiej, podczas gdy populacje północnoamerykańskie są stabilne lub wykazują niewielki spadek, choć niewielka populacja z kanadyjskiej Arktyki rośnie o około 1% rocznie.
W Polsce mewa trójpalczasta podlega ścisłej ochronie gatunkowej.

</doc>
<doc id="186748" url="https://pl.wikipedia.org/wiki?curid=186748" title="IEEE1284">
IEEE1284



</doc>
<doc id="186749" url="https://pl.wikipedia.org/wiki?curid=186749" title="IEEE-1284">
IEEE-1284



</doc>
<doc id="186751" url="https://pl.wikipedia.org/wiki?curid=186751" title="Port LPT">
Port LPT



</doc>
<doc id="186753" url="https://pl.wikipedia.org/wiki?curid=186753" title="Maria Ledóchowska (błogosławiona)">
Maria Ledóchowska (błogosławiona)

Maria Teresa Ledóchowska (ur. 29 kwietnia 1863 w Loosdorf, zm. 6 lipca 1922 w Rzymie) – polska misjonarka, założycielka oraz pierwsza kierowniczka generalna Zgromadzenia Sióstr Misjonarek św. Piotra Klawera (klawerianki, SSPC), dziewica i błogosławiona Kościoła rzymskokatolickiego.
Życiorys.
Była najstarszą z dziewięciorga dzieci Antoniego Augusta Ledóchowskiego (1823-1885), rotmistrza huzarów i szambelana cesarskiego i Józefiny z d. Salis-Zizers (1831-1909), wnuczką generała Ignacego Ledóchowskiego, siostrą św. Urszuli Ledóchowskiej, Ignacego Kazimierza Ledóchowskiego i Włodzimierza Ledóchowskiego oraz krewną Mieczysława Halki-Ledóchowskiego.
Urodziła się i wychowała się w Austrii, w 1883 przeniosła się wraz z rodziną do Galicji, gdzie jej ojciec kupił majątek w Lipnicy Murowanej. W latach 1885-1889 była damą dworu toskańskiego w Salzburgu, który opuściła. W 1888 prymas Afryki, kardynał Karol Lavigerie (1825-1892) ogłosił krucjatę przeciw niewolnictwu w Afryce apelując o zaangażowanie się w nią m.in. do kobiet katoliczek. Pod jego wpływem Maria napisała dramat misyjny pt. "Zaida murzynka", a także wstąpiła do Stowarzyszenia Antyniewolniczego. W 1892 spotkała się osobiście z kardynałem i z czasem całkowicie poświęciła się służbie misjom afrykańskim oraz sprawie walki z niewolnictwem Murzynów.
Działalność misyjna.
Działalność bł. Marii Teresy Ledóchowskiej polegała przede wszystkim na niesieniu pomocy misjom, intensywnej pracy publicystycznej i odczytowej oraz budzeniu powołań misyjnych w krajach europejskich. Od 1889 zaczęła publikować szereg artykułów w jednym z katolickich, wiedeńskich czasopism na temat misji afrykańskich oraz o ruchu antyniewolniczym. Później zajmowała się dodatkiem do tej gazety poświęconemu tej tematyce, a od 1890 w Salzburgu wydawała i redagowała pismo misyjne "Echo Afryki", które było wydawane w 9. językach. Pismo to doczekało się również edycji dla dzieci pod tytułem "Murzynek".
Zimą 1893 wraz z jezuitami napisała statuty Sodalicji św. Piotra Klawera dla Misji Afrykańskich, którą założyła w kwietniu 1894 roku uzyskując na prywatnej audiencji zgodę od papieża Leona XIII. Organizację przekształcono następnie w zgromadzenie Sióstr Misjonarek św. Piotra Klawera (patronem zgromadzenia jest hiszpański jezuita, misjonarz i apostoł niewolników z XVII wieku).
W 1899 wraz z panną d'Ernst uczestniczyła w kongresie antyniewolniczym w Paryżu. W 1900 zorganizowała w Wiedniu podobny kongres, na który zaprosiła wielu biskupów misyjnych oraz misjonarzy.
Zasługi bł. Marii Teresy Ledóchowskiej na polu misji i walki z niewolnictwem zjednały jej miano „Matki Afryki” (chociaż nigdy Afryki nie odwiedziła). 19 października 1975 r. Papież Paweł VI zaliczył ją w poczet błogosławionych, a na prośbę biskupów polskich ogłosił 20 stycznia 1976 roku patronką dzieła współpracy misyjnej w Polsce. Maria Teresa zmarła w Domu Generalnym swojego zgromadzenia, w obecności swoich duchowych córek. 10 lipca złożono jej ciało na głównym cmentarzu rzymskim przy bazylice św. Wawrzyńca. Od 1934 jej ciało znajduje się w domu generalnym Sodalicji.
Kult.
Maria Ledóchowska została beatyfikowana 19 października 1975 przez papieża Pawła VI.
Jej wspomnienie liturgiczne obchodzone jest w dzienną pamiątkę śmierci. W polskim Kościele katolickim ma rangę wspomnienia obowiązkowego.
W ikonografii bł. Maria Teresa przedstawiana jest w habicie Sodalicji św. Piotra Klawera, czasami z murzyńskimi dziećmi.

</doc>
<doc id="186759" url="https://pl.wikipedia.org/wiki?curid=186759" title="Usb">
Usb



</doc>
<doc id="186764" url="https://pl.wikipedia.org/wiki?curid=186764" title="Złącze centronics">
Złącze centronics



</doc>
<doc id="186766" url="https://pl.wikipedia.org/wiki?curid=186766" title="Krwawa niedziela (Petersburg 1905)">
Krwawa niedziela (Petersburg 1905)

Krwawa niedziela () – nazwa używana w historiografii na określenie wydarzeń z 22 stycznia 1905 (9 stycznia według obowiązującego wówczas w Rosji kalendarza juliańskiego) w Petersburgu. W dniu tym została zorganizowana 200-tysięczna, pokojowa demonstracja robotnicza prowadzona przez prawosławnego duchownego Gieorgija Gapona. Celem demonstracji było zaapelowanie do cara o poprawienie losu robotników.
Postulaty.
Wskutek braku sukcesów w czasie wojny z Japonią sytuacja w Rosji pogarszała się. Rosło bezrobocie, wieści z frontu sprawiały, że nastroje były coraz gorsze. Ceny wzrosły o około 20 do 40%, a dochody ludności cały czas spadały. Z początku wśród robotników petersburskich pojawiały się tylko żądania natury ekonomicznej: wprowadzenie ośmiogodzinnego dnia pracy, podwyższenie płac i anulowania podatków bezpośrednich. Wkrótce do tych żądań dodano też polityczne: ogłoszenie powszechnych, tajnych i równych wyborów do Zgromadzenia Ustawodawczego, równości wszystkich bez różnicy wyznania i narodowości, odpowiedzialności ministrów przed przyszłym zgromadzeniem i ludem, amnestii dla osób skazanych za przestępstwa polityczne. Żądania te z punktu widzenia rządu rosyjskiego były nierealne. Minister finansów Władimir Kokowcow wskazywał carowi Mikołajowi II, że w obliczu wojny z Japonią są one niemożliwe do spełnienia. Organizatorem planowanej demonstracji miał zostać prawosławny duchowny, Gieorgij Gapon, który kierował Stowarzyszeniem Rosyjskich Robotników Fabrycznych. Według większości źródeł był on agentem Ochrany. W tym okresie Wydział Specjalny Policji pod kierownictwem Siergieja Zubatowa realizował program przeciągania robotników na stronę rządu, poprzez infiltrację agenturalną związków robotniczych (tak zwana zubatowszczyzna). Wierzono, że w ten sposób będzie można zapobiec ewentualnym ruchom rewolucyjnym.
Przebieg.
 do Petersburga dotarła wiadomość o kapitulacji twierdzy Port Artur. Pogorszyło to i tak już kiepskie nastroje wśród mieszkańców stolicy. rozpoczął się strajk w Zakładach Putiłowskich, jednej z największych w kraju fabryk. W połowie stycznia w Petersburgu strajkowało już ponad 150 tysięcy robotników, a sam strajk faktycznie objął już wszystkie zakłady w mieście. dwudziestu przedstawicieli Stowarzyszenia Rosyjskich Robotników Fabrycznych opracowało projekt petycji robotniczej do cara. Kończył się on apelem: 
Także w kołach rządowych nastroje stawały się coraz gorsze. Popularne były plotki o planowanych zamachach na Marię Fiodorownę, cesarzową-matkę, a także na wielkich książąt: Sergiusza Michajłowicza i Aleksego Aleksandrowicza. Inna plotka głosiła, że cesarzowa-matka wraz z wielkim księciem Włodzimierzem Aleksandrowiczem planują usunięcie Mikołaja II z tronu w celu zastąpienia go „silnym imperatorem”.
Sytuacja dla rządu była trudna. Pochód ponad stutysięcznego tłumu w stronę Pałacu Zimowego z jawnie już antyrządowymi i rewolucyjnymi hasłami nie mógł zostać zaakceptowany. Oznaczałoby to bezwarunkową kapitulację rządu. Trzeba jednak zwrócić uwagę, że demonstranci nie przejawiali wrogości wobec samego cesarza. Pod jego adresem nie padały obraźliwe słowa. Robotnicy nieśli carskie portrety obok ikon i wśród śpiewów religijnych i patriotycznych (między innymi "Boże, zachowaj Cara!"). Mikołaj II nie zamierzał przyjmować delegacji robotników, nie chciał wysłuchać ich żądań czy chociażby wyjść na balkon Pałacu Zimowego. W tym czasie znajdował się w Carskim Siole.
Dzień przed planowaną manifestacją w Petersburgu znajdowało się około 8 tysięcy piechoty i 3 tysiące kawalerii. Na czele wojsk stał dowódca Petersburskiego Okręgu Wojskowego wielki książę Włodzimierz Aleksandrowicz. Oddziały wojskowe nie były jednak w stanie powstrzymać demonstrantów. Próby zablokowania ich pochodu kończyły się w sposób krwawy w różnych miejscach stolicy: w pobliżu Bramy (Zastawy) Narwskiej, na Trakcie Szlisselburskim, na Placu Troickim na Wyspie Petersburskiej, na Wyspie Wasylewskiej, na Stronie Wyborskiej czy wreszcie na Newskim Prospekcie i na placu przed samym Pałacem Zimowym.
Walki między manifestantami a żołnierzami trwały w mieście do wieczora, a niepokój panował jeszcze w przeciągu następnych dwóch dni. Gapon wyszedł z manifestacji bez szwanku. Według oficjalnych danych zabito 93 osoby, 333 odniosły rany (34 z nich zmarło). Źródła nieoficjalne mówią o setkach zabitych (od 800 do 1000).
Skutki.
Winnym zajść uznano księcia Piotra Swiatopołka-Mirskiego, ministra spraw wewnętrznych. Został on zdymisjonowany i zastąpiony przez Aleksandra Bułygina. Do dymisji podał się także szef policji stołecznej Iwan Fułłon. Obwiniano także właścicieli fabryk i zakładów, którzy nie chcieli spełnić nawet najmniejszych postulatów robotniczych. Wkrótce utworzono stanowisko generał-gubernatora Petersburga, któremu przyznano nadzwyczajne pełnomocnictwa. Został nim Dymitr Triepow.
Największą porażkę prestiżową poniósł w wyniku krwawej niedzieli car Mikołaj II, który nie chciał przyjąć delegacji robotników. Zarówno w opozycyjnej prasie rosyjskiej, jak i zagranicznej zaczęto go nazywać „mordercą”, „Mikołajem Krwawym” czy proroczo „Mikołajem Ostatnim”. Oburzenie wyrażał także Lew Tołstoj. 
 Mikołaj II przyjął w Carskim Siole delegację robotników z różnych fabryk, wyłonioną przez Trepowa, gdzie w przemówieniu wyraził swój stosunek wobec wydarzeń: 
Car wydał dyspozycję, aby dla rodzin robotniczych poszkodowanych w wyniku zajść przeznaczyć sumę pięćdziesięciu tysięcy rubli jako pomoc finansową. Zobowiązał też Senat Rządzący do utworzenia komisji mającej na celu ustalenie potrzeb robotników, w której uczestniczyć mieli wybrani przez nich przedstawiciele.
Wieści o zamieszkach stolicy rozniosły się wkrótce po całym kraju. w Moskwie zabity został w zamachu wielki książę Sergiusz Aleksandrowicz. Masowe wystąpienie ludności przeciwko władzy i walki na ulicach stolicy obniżyły prestiż monarchii i zachwiały zaufanie wobec rządu. Krwawa Niedziela jest uznawana za początek rewolucji 1905 roku. Wkrótce cały kraj ogarnęły strajki.

</doc>
<doc id="186767" url="https://pl.wikipedia.org/wiki?curid=186767" title="Black Prince">
Black Prince



</doc>
<doc id="186770" url="https://pl.wikipedia.org/wiki?curid=186770" title="Metamorphose">
Metamorphose

Metamorphose – Metamorfoza – Teatr Masek, Dźwięku i Tańca, powołany w 1987 r. przez Reinharda Kreckela, realizuje przedstawienia niewerbalne (performance), posługując się takimi elementami jak ciało, maska, dźwięk, muzyka i przestrzeń.
Program i metody pracy.
Według twórców Metamorphose w centrum przedstawień ukazany jest człowiek w interakcji ze swoim środowiskiem. Za pomocą akustyczno – wizualnej oprawy, stworzonej poprzez taniec, dźwięk, charakteryzację oraz projekcje multimedialne, inspiruje się widza do nieznanego mu dotychczas sposobu doświadczania i odczuwania elementarnych zasad życia i jego powiązań.
Metamorphose świadomie rezygnuje z używania mowy w trakcie przedstawienia. Zdaniem jej twórców naturalne bariery komunikacji werbalnej zanikają, natomiast powiększa się przestrzeń komunikacji niewerbalnej. Myśli, skojarzenia i wrażenia swobodnie się rozwijają i otwierają drogę do nowych doświadczeń. Artystyczno – twórcze przedstawienie Metamorphose dostarcza nowych bodźców, które poszerzają świadomość i uwrażliwiają na ponowne odkrywanie podstawowych wartości.
Głównymi rekwizytami Metamorphose są maska i kostium. Maska obejmuje całą głowę, a kostiumu pokrywa całe ciało, które w zamyśle tworzą żywe i ekspresyjne obrazy emocji i procesów umysłowych. Szczególne znaczenie w inscenizacjach przypisuje się tańcom. Ciało tancerza spełnia rolę medium pozwalającego widzowi odczuwać i doświadczać nowych emocji i nastrojów w bezpośredni sposób. Ruchy, przemiany postaci i ich wyglądu łączą się z naturalnymi kompozycjami dźwięku, swobodnie improwizowanymi przez muzyków. Powstają kolaże dźwięku, które tworzą nastrojową i harmonijną kompozycję.
Skład osobowy Metamorphose często się zmienia, dlatego prawie każde kolejne przedstawienie jest produkcją innego zespołu. Wspólnie z dyrektorem artystycznym Reinhardem Kreckelem zespół wystawia przedstawienia w Niemczech i za granicą. Podczas realizacji przedstawień artyści żyją i pracują razem. Merytoryczna strona projektu opiera się na intensywnej wymianie idei i jest źródłem twórczej inspiracji. Taka forma pracy międzynarodowego zespołu stwarza przestrzeń do ludzkich spotkań.
Nowe przedstawienie, zaplanowana na rok 2005, będzie się koncentrowało na komunikacji, uzdrawianiu i pokoju.
Dotychczasowe przedstawienia.
Viavita – The Wheel fo Life.
Miejsce powstania: Zagłębie Ruhry.
ViaVita jest aktualną produkcją Metamorphose. Próbuje zrozumie cykl życia, zasad, przyczyn i skutków stanów umysłu przez analogię z tybetańskim obrazem „Koło życia”.
Il Ciclo De La Luna.
Miejsce powstania: Toskania (Włochy)
Il Ciclo de la Luna opowiada “księżycowe historie” w abstrakcyjny sposób, a konkretnie poprzez
użycie elementów dźwiękowych i rzeźby. Powstaje baśniowe przedstawienie ukazujące fantastyczny, księżycowy świat. Inscenizowane historie obracają się wokół przesądów, snów, fascynacji księżycem, jego cyklami oraz związanymi z nim rytuałami. Fantastyczne, zjawiskowe istoty ukazują oddziaływanie światła księżyca i jego wpływ na ciało i psychikę.
Quake.
Miejsce powstania: Sardynia
Quake symbolizuje rozpad stabilnych ludzkich związków i naturalnego środowiska. Zdaniem jego autorów ukazuje możliwości konfrontacji z zaistniałą sytuacją życiową w zupełnie nowy, kreatywny sposób. Co więcej, przedstawienie pokazuje szanse, jakie niesie ze sobą przyszłość.
Requiem Trinitatis Industriae.
Miejsce powstania: Zagłębie Ruhry
„Requiem Trinitatis Industriae” czyli „Requiem Przemysłowej Trójcy” jest przedstawieniem typu performance. Artyści ukazują w formie retrospektywy gigantyczny system produkcji przemysłowej pod koniec XX wieku, który definiuje życie w Zagłębiu Ruhry.
Rendez–Vous–Elementaire.
Miejsce powstania: Francja, Niemcy
Przedmiotem Rendez–Vous–Elementaire są rozważania naszego związku z elementami bytu i jego całokształtem w czasie i przestrzeni. Jego podstawą jest historia „Medycznego Koła”, znanego z wierzeń indiańskich oraz mitów europejskich. Artyści przedstawiają charakterystyczne właściwości pierwiastków alchemicznych: ziemi, wody, ognia i powietrza oraz ich związki względem siebie.

</doc>
<doc id="186772" url="https://pl.wikipedia.org/wiki?curid=186772" title="Egzotarium w Sosnowcu">
Egzotarium w Sosnowcu

Egzotarium w Sosnowcu – obiekt wystawienniczo-edukacyjny zlokalizowany na terenie parku miejskiego im. porucznika pilota Jana Fusińskiego, po wschodniej stronie ul. Kresowej. Usytuowany jest wśród drzew przy głównej alejce prowadzącej od ul. Józefa Piłsudskiego w Sosnowcu w kierunku rzeki Brynicy.
Teren jest wydzielony i ogrodzony z widoczną szklarnią palmiarni od strony wejścia z alejki. Jest to pozostałość miejskiego parku założonego w 1935 roku. Składał się on niegdyś z ogrodów botanicznych i palmiarni. W czasie II wojny światowej mocno zniszczony. Zrekonstruowany w latach 1954–1956 jako wydzielony teren, placówka dydaktyczna. Powstało dzięki "Komitetowi Budowy Egzotarium" przy "Zarządzie Zieleni Miejskiej" – grupie hobbystów-zapaleńców, którzy mieli wizję stworzenia w Sosnowcu minizoo z różnymi egzotycznymi roślinami i zwierzętami.
Część botaniczna egzotarium obejmuje rośliny z różnych stref klimatycznych i geograficznych świata. Należą do różnych grup ekologicznych i reprezentują określone formacje roślinne: pustynne i półpustynne, tropiki amerykańskie i azjatyckie, formacje ciepłego klimatu śródziemnomorskiego, wysp oceanicznych i inne. Rosną tu między innymi: sukulenty (wilczomlecze, opuncje, aloesy), liany, palmy, egzotyczne rośliny zielne, należące do roślin dekoracyjnych, jak np. kliwie czy anturium.
Stała ekspozycja zwierząt w egzotarium obejmuje głównie ryby i gady. Szczególnie cenna jest kolekcja egzotycznych ryb akwariowych. Obejmuje ona około 40 gatunków, przy czym najbardziej atrakcyjna jest kolekcja pielęgnic. Faunę gadów reprezentuje tu około 15 gatunków, w tym: krokodyl nilowy, boa tęczowy, pyton tygrysi i siatkowy, 6 gatunków żółwi.
W 2019 roku planowana jest przebudowa egzotarium. Przebudowa ma kosztować 37 mln zł, z czego 15,3 mln zł pokryte zostanie z funduszy europejskich. Za nie także wykonana zostanie rewitalizacja Parku Tysiąclecia i Parku Fusińskiego. Prace potrwają dwa lata, a po ich zakończeniu zmieniona zostanie nazwa egzotarium na "Centrum Edukacji Ekologicznej – Egzotarium".

</doc>
<doc id="186775" url="https://pl.wikipedia.org/wiki?curid=186775" title="Zimowe Igrzyska Olimpijskie 2014">
Zimowe Igrzyska Olimpijskie 2014

XXII Zimowe Igrzyska Olimpijskie – odbyły się w rosyjskim mieście Soczi w dniach 7–23 lutego 2014 roku. Zgodnie z harmonogramem zawodów rozegrano 98 konkurencji w 15 zimowych dyscyplinach sportowych. Część z nich zorganizowano w oddalonej o ok. 40 kilometrów od Soczi miejscowości Krasnaja Polana.
Były to pierwsze zimowe igrzyska w Rosji. W 1980 roku organizatorem letnich igrzysk była stolica Związku Radzieckiego – Moskwa. Pierwszy raz w historii zimowe igrzyska olimpijskie rozgrywane były w mieście o klimacie subtropikalnym.
Soczi zostało wybrane gospodarzem igrzysk w głosowaniu podczas 119 sesji Międzynarodowego Komitetu Olimpijskiego w Gwatemali 4 lipca 2007 roku. Rosyjskie miasto wygrało w drugiej turze wyborów z południowokoreańskim Pjongczangiem, wynikiem głosów 51:47. W pierwszej turze wyeliminowany został austriacki Salzburg.
Zgodnie z olimpijską tradycją 28 lutego 2010 podczas ceremonii zakończenia Zimowych Igrzysk Olimpijskich 2010 w Vancouver mer Soczi Anatolij Pachomow otrzymał flagę olimpijską, która do dnia rozpoczęcia igrzysk 7 lutego 2014 r. była przechowywana w ratuszu miejskim.
Wybór gospodarza.
Pierwszy etap.
Oficjalnymi kandydatami do organizacji XXII Zimowych Igrzysk Olimpijskich było siedem miast
Międzynarodowy Komitet Olimpijski 22 czerwca 2006 roku w Lozannie do drugiego etapu zatwierdził kandydatury Pyeongchangu, Salzburga oraz Soczi. Aplikacje pozostałych kandydatów zostały odrzucone z różnych przyczyn.
Jaca i Sofia kilkukrotnie ubiegały się o organizację zimowych igrzysk olimpijskich, natomiast Ałmaty i Bordżomi kandydowały po raz pierwszy. Żadne państwo spośród odrzuconych w pierwszym etapie kandydatów nie organizowało wcześniej zimowych igrzysk olimpijskich, natomiast w Hiszpanii w 1992 roku odbyły się igrzyska letnie.
Drugi etap.
Kandydatura Pjongczang.
Pjongczang było pierwszym chętnym, który złożył swą kandydaturę do organizacji Zimowych Igrzysk Olimpijskich 2014. Południowokoreańskie miasto wcześniej starało się o organizację Zimowych Igrzysk Olimpijskich 2010, ale bez skutku. W ostatecznym głosowaniu zwyciężyło Vancouver, ze stosunkiem głosów 53:56.
Pjongczang wzięło sobie za cel doskonałą komunikację między miastem gospodarzem a obiektami sportowymi, tak aby czas jaki potrzeba do przemieszczania się między nimi nie wynosił więcej niż godzinę.
Wszystkie dyscypliny rozgrywane na torze saneczkowo-bobslejowym miały być rozgrywane w Gangneung, miasto to znajduje się około 20 km na wschód od Pjongczang. Natomiast wszystkie dyscypliny narciarskie jak i te rozgrywane w halach miały być przeprowadzone w samym Pjongczang lub w Jungbong i Bogwang położonych na zachód od miasta organizatora.
Niektóre z zaplanowanych obiektów już funkcjonują – między innymi trasy do narciarstwa biegowego i biathlonu, gdzie w 2009 roku przeprowadzono mistrzostwa świata w biathlonie.
Powiat Pjongczang otrzymał organizację zimowych igrzysk w 2018.
Kandydatura Salzburga.
Salzburg, podobnie jak Pyeongchang, wystawił swoją kandydaturę do organizacji zimowych igrzysk w 2010 roku, ale również bez skutku.
Austriacki komitet olimpijski wydał pozwolenie na ponowne wzięcie udziału w staraniu się o organizację igrzysk olimpijskich, w przypadku wygranej Austria organizowałaby zimowe igrzyska po raz trzeci. Wcześniej zorganizowała zimowe igrzyska w 1964 i w 1976 roku. Wniosek w sprawie organizacji Zimowych Igrzysk Olimpijskich 2014 był bardziej precyzyjny niż poprzednio. Częściowo z powodu skreślenia niektórych miejscowości, takich jak Kitzbühel, St. Johann in Tirol oraz Ramsau am Dachstein, które znajdują się zbyt daleko od potencjalnego miasta organizatora.
W następnym wniosku do mocnych stron Salzburga należały krótkie odległości pomiędzy miejscowościami narciarskimi, ale także wysoka jakość tras narciarskich, jak i duże doświadczenie w organizowaniu dużych imprez sportowych.
Ponadto rząd Austrii jak i mieszkańcy wyrazili pełne poparcie, aby zorganizować tak dużą imprezę sportową.
Austriacki wniosek miał do dyspozycji najniższy budżet spośród dwóch pozostałych kandydatur, ponieważ większość obiektów sportowych już istnieje. Koncepcja Salzburga składała się z dwóch obszarów, na których miałyby się odbywać zawody sportowe, a mianowicie konkurencje rozgrywane w halach sportowych odbywałyby się w Salzburgu, natomiast konkurencje narciarskie w rejonie powiatu St. Johann im Pongau. Dodając do tego tor saneczkowo-bobselejowy w bawarskim Schönau am Königssee.
Kandydatura Soczi.
Soczi również ubiegało się po raz drugi o organizację igrzysk olimpijskich, tym razem chodziło o Zimowe Igrzyska Olimpijskie 2002. Jednak miasto nie dostało się do ścisłej czołówki kandydatów.
Soczi złożyło wniosek ze zdecydowanie największym budżetem, ale to z racji, że nie istniały jeszcze żadne obiekty sportowe. Prezydent Rosji Władimir Putin miał wielką determinację i silnie zabiegał o to, aby to jego państwu przypadła organizacja zimowych igrzysk olimpijskich.
Dlatego też rząd rosyjski zainwestował znaczne środki finansowe, tj. około 12 miliardów dolarów, w kandydaturę oraz budowę obiektów sportowych, dwie trzecie tej kwoty miały być zainwestowane w infrastrukturę.
Ośrodek narciarski w Krasnej Polanie miał być otwarty w 2007 roku (zaplanowano go jako podstawowe miejsce rozgrywania konkurencji narciarskich), natomiast w Soczi miały się rozgrywać konkurencje halowe. Propozycja była dużo lepsza niż konkurentów, ponieważ według składanej aplikacji na południe od miasta miał powstać park olimpijski ze wszystkimi obiektami, które by ze sobą sąsiadowały, a przemieszczanie się kibiców między nimi odbywałoby się pieszo. Na korzyść Soczi przemawiała także bliskość portu lotniczego Soczi-Adler, który znajduje się około 5 kilometrów od potencjalnego parku olimpijskiego oraz około 40 km od Krasnej Polany.
Soczi zostało wybrane gospodarzem zimowych igrzysk olimpijskich w dniu 4 lipca 2007 roku, podczas 119. sesji Międzynarodowego Komitetu Olimpijskiego w Gwatemali. Rosja została po raz pierwszy organizatorem zimowych igrzysk. W 1980 roku letnie igrzyska olimpijskie odbyły się w Moskwie.
Rozgrywane dyscypliny.
Uczestnicy zimowych igrzysk w Soczi w 2014 roku rywalizowali w 98 konkurencjach w 15 dyscyplinach sportowych. Po raz pierwszy w historii na igrzyskach zostały rozegrane następujące konkurencje: narciarski i snowboardowy slopestyle, narciarski halfpipe, snowboardowy slalom specjalny, skoki narciarskie kobiet, rywalizacja drużynowa w łyżwiarstwie figurowym, rywalizacja drużynowa w saneczkarstwie oraz sztafeta mieszana w biathlonie. W porównaniu do poprzednich igrzysk przybyło 12 konkurencji, co jest rekordem zimowych igrzysk olimpijskich. Poprzedni rekord należał do igrzysk w 1992, na których zadebiutowało 11 konkurencji.
Państwa biorące udział w XXII Zimowych Igrzyskach Olimpijskich.
Na zimowych igrzyskach w Soczi zadebiutowali reprezentanci 7 państw: Dominiki, Malty, Paragwaju, Timoru Wschodniego, Togo, Tonga i Zimbabwe.
Trzech reprezentantów Indii na ceremonii otwarcia wystąpiło pod flagą olimpijską (jako "Niezależni Olimpijscy Uczestnicy (IOP)") z powodu zawieszenia Indyjskiego Komitetu Olimpijskiego w związku oskarżeniami korupcyjnymi wobec Lality Bhanota, sekretarza generalnego indyjskiego olimpizmu. 11 lutego MKOl przywrócił jednak Indiom możliwość udziału w igrzyskach i sportowcy z tego kraju mogli wystąpić ostatecznie pod flagą narodową (jedynie saneczkarz Shiva Keshavan wystąpił pod flagą olimpijską – jego start zakończył się przed 11 lutego). To pierwszy w historii przypadek odwołania zawieszenia podczas trwających igrzysk.
Symbole igrzysk.
Logo.
Logo zostało stworzone przez międzynarodowe biuro marketingowe Interbrand i zaprezentowane w grudniu 2009 r. w Moskwie. Po raz pierwszy historii igrzysk olimpijskich logo przedstawia adres internetowy (sochi.ru). Napisy „sochi” i „2014” mają kolor niebieski. Krój czcionki dobrano tak, aby litery „so” były lustrzanym odbiciem „20”, zaś litery „hi” obróconym o 180° „14”. Ma to symbolizować kontrast w krajobrazie otaczającym Soczi, które leży na skraju zarówno gór Kaukazu, jak i Morza Czarnego. Napis „ru” jest w kolorze białym z obramowaniem w kolorze niebieskim, a pod napisem „ru” są umieszczone koła olimpijskie. Logo sochi.ru odwołuje się do cyfrowego pokolenia i ma wspierać otwarty dialog między narodami i fanami sportów zimowych.
Maskotka.
Maskotki igrzysk, zaprezentowane po raz pierwszy 26 lutego 2011 roku, przedstawiają zwierzęta zamieszkujące terytorium Rosji. Są to pantera śnieżna, biały miś i zajączek.
Pochodnia olimpijska.
Pochodnia olimpijska jest w połowie w barwie metalicznej (część zewnętrzna) oraz w połowie w czerwonej (część wewnętrzna), a sama ma kształt zbliżony do połączenia łyżwy (np. logo firmy Nike) z prostym kijem. Projekt pochodni został zainspirowany pracami malarzy – Bilibina i Kustodijewa. Pochodnia olimpijska ma łączyć elementy przeciwstawne, zimny metal i czerwone gorące elementy. Jej wysokość wynosi około metra, waży ona poniżej dwóch kilogramów. Rączka i środek ciężkości mają spełniać kryteria ergonomii i pozwalać na dogodny bieg. Według projektanta zniczy Andrieja Wodianika specjalny palnik nie pozwoli ogniowi zgasnąć nawet w najbardziej ekstremalnych warunkach. Organizatorzy podczas sztafety planują umieszczenie pochodni olimpijskiej na Elbrusie (dodatkowa modyfikacja górska na warunki rozrzedzonego powietrza i silnego mrozu), na dnie jeziora Bajkał (przy zastosowaniu modyfikacji), biegunie północnym oraz w kosmosie. Według podanych do mediów danych znicz wytrzymuje temperatury do -40°, przeciętna temperatura, przy której powinien on działać stabilnie, to -24°. Przetestowano go w warunkach silnego wiatru (do 25 m/s) oraz kombinacjach – wiatru z deszczem, deszczu i wiatru ze śniegiem. Mimo zapewnień już pierwszego dnia sztafety przywitanej na Placu Czerwonym doszło do zgaśnięcia pochodni olimpijskiej. Doszło do niego u bram Kremla, podczas wybiegnięcia Sawarszy Karapietiana z wąskiej bramy.
Pochodnia rzeczywiście znalazła się w przestrzeni kosmicznej, lecąc na Międzynarodową Stację Kosmiczną z jej 38 załogą. Jako pierwsza pochodnia „odbyła” również spacer kosmiczny, co miało miejsce w czasie Ekspedycji 37. Powróciła na Ziemię 11 listopada (czasu kazachskiego) na pokładzie kapsuły Sojuz TMA-09M razem z 37 załogą ISS.
Ceremonia otwarcia.
Uroczystość ceremonii otwarcia odbyła się 7 lutego 2014.
W jej trakcie dwoje byłych radzieckich sportowców – łyżwiarka figurowa Irina Rodnina i hokeista Władisław Trietjak – oficjalnie zapaliło znicz olimpijski.
W wydarzeniu, które nawiązywało do historii, geografii i kultury Rosji, wzięło udział 3 tys. artystów i 2 tys. wolontariuszy. Ceremonia rozpoczęła i zakończyła się pokazem sztucznych ogni, podczas którego odpalono 3,5 tys. fajerwerków.
Przebieg zawodów.
Zawody rozgrywane były w dniach 6–23 lutego 2014. Przed oficjalnym otwarciem igrzysk olimpijskich (6 lutego) odbyły się pierwsze zawody, były to rywalizacja drużynowa łyżwiarzy figurowych oraz kwalifikacje narciarskiego i snowboardowego slopestyle'u.
Kalendarz.
W poniższym kalendarzu zaprezentowano dni, w których rozdane zostały medale w danej dyscyplinie (żółty kolor), rozegrane zostały eliminacje (niebieski kolor), rozegrana została gala łyżwiarzy figurowych (jasnoróżowy), ceremonia otwarcia (zielony) i zamknięcia igrzysk (czerwony).
Klasyfikacja medalowa.
Lista multimedalistów.
Źródła:
Przypadki niedozwolonego dopingu.
Podczas igrzysk kontrole medyczne stwierdziły obecność niedozwolonych środków dopingujących w organizmach sportowców, którymi byli: niemiecka biathlonistka Evi Sachenbacher-Stehle, ukraińska biegaczka narciarska Maryna Lisohor, włoski bobsleista William Frullani, łotewski hokeista Vitālijs Pavlovs, austriacki biegacz narciarski Johannes Dürr, szwedzki hokeista Nicklas Bäckström, polski bobsleista Daniel Zalewski.

</doc>
<doc id="186776" url="https://pl.wikipedia.org/wiki?curid=186776" title="Egzamin maturalny">
Egzamin maturalny

Egzamin maturalny – egzamin państwowy w Polsce, składany od 2005 przez absolwentów szkół średnich, wprowadzony w ramach reformy edukacji zapoczątkowanej w 1999. Egzamin ten zastąpił egzamin dojrzałości (tzw. "starą maturę").
W 2005 roku egzamin dojrzałości napisali jedynie absolwenci pięcioletnich szkół średnich zawodowych oraz pięcioletnich liceów dwujęzycznych.
Pierwotnie wprowadzenie egzaminu maturalnego planowane było na rok 2002, jednakże ówczesna minister edukacji narodowej i sportu, Krystyna Łybacka, zdecydowała o przesunięciu go na rok 2005. Ostatecznie, w drodze wyjątku, w roku 2002 uczniowie mogli wybierać pomiędzy "starą" a "nową" maturą.
Założeniem "nowej matury" jest zastąpienie egzaminów wstępnych na uczelnie wyższe. Egzamin zdaje się z przedmiotów obowiązkowych: języka polskiego, matematyki (od 2010), języka mniejszości narodowej (tylko dla uczniów szkół lub oddziałów z nauczaniem tego języka) i wybranego języka obcego nowożytnego, a także dodatkowych przedmiotów (maksymalnie sześć). Wszystkie egzaminy przeprowadzane są w formie pisemnej, a język polski, języki mniejszości narodowych oraz języki obce nowożytne dodatkowo ustnie.
W Polsce egzamin dojrzałości wprowadzono w 1812 w Księstwie Warszawskim w szkołach departamentowych. W 2005 egzamin ten został zastąpiony przez egzamin maturalny.
Informacje o maturze.
Procedury.
Egzamin maturalny przeprowadzany jest przez Okręgowe Komisje Egzaminacyjne w jednej sesji, trwającej od maja do września (od roku szkolnego 2006/2007 zrezygnowano z drugiej sesji – zimowej). Harmonogram przeprowadzania egzaminu maturalnego ustala dyrektor Centralnej Komisji Egzaminacyjnej i ogłasza go na stronie internetowej CKE, nie później niż 4 miesiące przed terminem egzaminu. W czerwcu (w terminie dodatkowym) zdający może przystąpić do egzaminu tylko w razie wystąpienia poważnych wypadków losowych lub zdrowotnych. Do egzaminu w terminie poprawkowym (w sierpniu) zdający może przystąpić, jeśli nie zdał jednego egzaminu z przedmiotu obowiązkowego w części pisemnej lub ustnej. Jeżeli ponownie nie zda egzaminu, może do niego przystąpić kolejny raz w maju następnego roku. Osoba, której unieważniono egzamin, nie może przystąpić do egzaminu w sesji poprawkowej.
Zdający przystępują do egzaminu maturalnego w szkole, którą ukończyli. W sytuacjach szczególnych, np. w sytuacji braku w wyposażeniu pracowni informatycznych lub też braku wykwalifikowanych egzaminatorów, egzamin maturalny może być przeprowadzony w innej placówce, wskazanej przez właściwą Okręgową Komisję Egzaminacyjną. Za zorganizowanie i przebieg egzaminu maturalnego w danej szkole odpowiada przewodniczący szkolnego zespołu egzaminacyjnego, którym jest dyrektor szkoły.
Część ustną egzaminu maturalnego z poszczególnych przedmiotów przeprowadzają przedmiotowe zespoły egzaminacyjne. W skład przedmiotowego zespołu egzaminacyjnego wchodzą dwie (do sesji 2006 trzy) osoby:
Żaden z egzaminatorów w przeciągu ostatniego roku szkolnego nie mógł być nauczycielem zdającego.
Do przeprowadzenia części pisemnej egzaminu maturalnego przewodniczący szkolnego zespołu egzaminacyjnego powołuje zespoły nadzorujące przebieg egzaminu maturalnego w poszczególnych salach oraz przewodniczących tych zespołów. Co najmniej jeden nauczyciel w tym zespole powinien być zatrudniony w innej szkole lub w placówce, wskazanej przez dyrektora komisji okręgowej. W skład zespołu nadzorującego nie mogą wchodzić nauczyciele danego przedmiotu oraz wychowawcy zdających.
Przedmioty maturalne.
Egzamin w formule sprzed 2015 r..
Do roku szkolnego 2013/2014 egzaminy pisemne z każdego przedmiotu dzieliły się na część podstawową oraz rozszerzoną. Aby egzamin maturalny był zaliczony, zdający musiał uzyskać co najmniej 30% punktów z części podstawowych wszystkich przedmiotów obowiązkowych; część rozszerzona nie była wymagana do zaliczenia egzaminu. Ponadto zdający musiał uzyskać co najmniej 30% możliwej liczby punktów z dwóch obowiązkowych egzaminów ustnych – z języka polskiego oraz języka obcego nowożytnego.
Zmiany wprowadzone od 2015 r..
Zmiany w formule przeprowadzania egzaminu dotyczą absolwentów liceum ogólnokształcącego począwszy od roku szkolnego 2014/2015. Osoby, które w roku szkolnym 2014/2015 ponownie przystąpiły do egzaminu maturalnego, zdawały go w starej formule. Zmiany obejmują także absolwentów technikum z roku szkolnego 2015/2016 i następnych.
Od roku szkolnego 2014/2015 egzamin opiera się na podstawie programowej kształcenia ogólnego, a nie na standardach egzaminacyjnych. Wynik egzaminu pisemnego jest podawany nie tylko w procentach, ale również w skali centylowej. Egzamin ustny z języka polskiego, języka mniejszości narodowej i etnicznej oraz języka regionalnego sprawdza umiejętność tworzenia wypowiedzi ustnej inspirowanej tekstem kultury. Przedmioty dodatkowe zdawane są tylko na poziomie rozszerzonym (obowiązkowy język obcy nowożytny jako przedmiot dodatkowy na poziomie rozszerzonym lub dwujęzycznym w części pisemnej albo w części pisemnej i ustnej na poziomie dwujęzycznym). Język obcy inny niż obowiązkowy jako przedmiot dodatkowy może być zdawany tylko na poziomie rozszerzonym albo dwujęzycznym w części pisemnej lub w części pisemnej i w przypadku poziomu rozszerzonego w części pisemnej – części ustnej bez określania poziomu, a w przypadku poziomu dwujęzycznego w części pisemnej – części ustnej na poziomie dwujęzycznym. Każdy absolwent może przystąpić do egzaminu z języka obcego na poziomie dwujęzycznym. Egzamin maturalny z języka mniejszości narodowej, języka mniejszości etnicznej i języka regionalnego (jako przedmiotu dodatkowego) może być zdawany w części pisemnej albo w części pisemnej i ustnej. Nie ma już możliwości zdawania egzaminu z wiedzy o tańcu, gdyż nie ujęto tego przedmiotu w podstawie programowej kształcenia ogólnego. Aby egzamin został zaliczony, zdający musi:
Zdający nie zdał egzaminu, jeśli przystąpił do egzaminu tylko z 1 przedmiotu dodatkowego i egzamin ten został mu unieważniony.
Charakterystyka egzaminów ustnych.
Język polski.
W roku szkolnym 2014/2015 po raz pierwszy zdawano ustną część matury w nowej formule. Egzamin trwa około 30 min. i składa się z trzech części. Najpierw zdający losuje zagadnienie (opracowane przez Centralną Komisję Egzaminacyjną), które dotyczy tekstu kultury. Kolejne 15 minut przeznaczone jest na przygotowanie wypowiedzi, która trwa około 10 min., a następnie przez ok. 5 min. komisja egzaminacyjna przeprowadza rozmowę dotyczącą wygłoszonego tekstu.
Zasadniczą zmianą są nowe zestawy maturalne, które dotyczą tekstów kultury. Oznacza to, że w każdym zestawie pojawia się pytanie (problem), który zostaje zilustrowany tekstem literackim, obrazem, plakatem, rzeźbą lub tekstem popularnonaukowym. Omawiając wskazane zagadnienie, maturzysta musi odwołać się do innych tekstów kultury (w tym momencie zdający mogą przywołać np. oglądane przez siebie filmy lub czytane książki spoza kanonu szkolnego).
Przygotowywana przez zdającego wypowiedź powinna zawierać wstęp, tezę lub hipotezę, argumenty i wnioski. Dyskusja członków komisji egzaminacyjnej z maturzystą ma dotyczyć wyłącznie jego wypowiedzi, toteż egzaminatorzy nie powinni zadawać pytań niezwiązanych w ogóle z tematem. Pytania powinny być konsekwencją i rozszerzeniem tego, o czym mówił zdający.
Matura ustna jest oceniana według kryteriów holistycznych. Brane są pod uwagę przede wszystkim warstwa merytoryczna, organizacja tekstu oraz poziom sprawności komunikacyjnych zdającego i poprawności językowej jego wypowiedzi. Meritum wypowiedzi monologowej stanowi 40 proc. (16 pkt) całej oceny, organizacja tej wypowiedzi – 20 proc. (8
pkt), język i styl – 20 proc. (8 pkt), meritum wypowiedzi podczas
rozmowy – 20 proc. (8 pkt). Maksymalnie do zdobycia jest 40 pkt., aby zdać należy otrzymać minimum 12 pkt.
Do roku szkolnego 2013/2014 egzamin ustny odbywał się w formie prezentacji zagadnienia literacko-naukowego, będącego wynikiem pracy i badań przez poprzedzający okres ponad 6 miesięcy. We wrześniu, uczniowie szkoły, którzy zadeklarowali chęć zdawania matury, otrzymywali listę tematów obowiązujących na matury ustne. Tematów było zazwyczaj więcej aniżeli uczniów w szkole. Do końca września przyszły maturzysta deklarował zagadnienie, którym się zajmie. Jeden temat mógł zostać wybrany przez kilku uczniów, ale zalecało się, by tego nie robić. W terminie około miesiąca przed egzaminem (a zatem mniej więcej w połowie kwietnia) uczeń musiał dostarczyć nauczycielowi języka polskiego kompletną bibliografię, którą posiłkował się, pisząc pracę. Bibliografia powinna była być podzielona na cztery sekcje: literaturę przedmiotu, podmiotu, ramowy plan prezentacji, oraz niekiedy – wykaz niezbędnych środków audiowizualnych i pomocy naukowych. Kopie oddanego przez ucznia dokumentu trafiały do każdego członka komisji, który w czasie miesiąca powinien był zapoznać się z bibliografią uczniowską, a także tematyką jego zagadnienia. Nie oddawało się pełnej treści pracy.
Po trwającej około 15 minut prezentacji, zdający musiał obronić swoją pracę w trwającej do 10 minut rozmowie z komisją. Pytania zespołu egzaminującego dotyczyły zazwyczaj bibliografii (uczeń powinien być przygotowany na pytanie dotyczące każdej pozycji, którą w niej zawarł, dlatego najczęściej uczniowie ograniczali listę do 3-4 lektur z literatury przedmiotu i 2-3 z literatury podmiotu). Komisja mogła również odwołać się do zagadnień poruszanych w prezentacji, lub ściśle z nią związanych. Czasem członek zespołu mógł również zapytać zdającego o powód wybrania pracy, o jego opinię na pewien powiązany temat, co sprawdzało jego umiejętności językowe w spontanicznej wypowiedzi.
W czasie 15-minutowej prezentacji, zdający był oceniany za treść merytoryczną, język i styl, którym się posługuje, a także subiektywne wrażenie umiejętności przekazu i zainteresowania słuchającego. Za prezentację można było uzyskać do 5 punktów (3 za zawartość merytoryczną i 2 za kompozycję), do tego maksymalnie 7 za pełne i poprawne odpowiedzi na pytania komisji, oraz do 8 za język i styl – zarówno w czasie prezentacji, jak i rozmowy z komisją. Łącznie do zdobycia w części ustnej jest więc 20 punktów. Aby egzamin był zdany, należało uzyskać co najmniej 6 punktów. Niepodjęcie rozmowy z członkami komisji po przedstawieniu prezentacji równoznaczne było z niezdaniem egzaminu.
Język obcy.
Język obcy nowożytny zdawany jest bez określania poziomu – nie ma podziału na poziom podstawowy i rozszerzony.
Celem części ustnej egzaminu maturalnego z języka obcego nowożytnego jest ocena sprawności mówienia, rozumianej jako kompetencja komunikacyjna zdającego.
Egzamin trwa około 15 minut. Egzamin ma formę rozmowy zdającego z osobą egzaminującą, obserwowanej przez drugiego
nauczyciela, który nie bierze aktywnego udziału w rozmowie. W sali przebywa jedna osoba zdająca – losuje ona na początku zestaw pytań i przekazuje go egzaminującemu. Egzamin rozpoczyna się od rozmowy wstępnej, podczas której egzaminujący zadaje zdającemu kilka pytań związanych z jego życiem i zainteresowaniami (celem rozmowy jest umożliwienie zdającemu oswojenia się z sytuacją egzaminacyjną, czas trwania ok. 2 minut); po rozmowie wstępnej egzaminujący przekazuje wylosowany wcześniej zestaw zdającemu. Po otrzymaniu zestawu zdający przystępuje do wykonania zadań od 1. do 3.: zadanie pierwsze polega na przeprowadzeniu rozmowy, w której zdający i egzaminujący odgrywają wskazane w poleceniu role (maks. 3 minuty); w zadaniu drugim zdający opisuje ilustrację zamieszczoną w wylosowanym zestawie oraz odpowiada na trzy pytania postawione przez egzaminującego (maks. 4 minuty); w zadaniu trzecim zdający wypowiada się na podstawie materiału stymulującego i odpowiada na dwa pytania postawione przez egzaminującego (maks. 5 minut). Zdający wykonuje zadania w takiej kolejności, w jakiej są one zamieszczone w zestawie egzaminacyjnym; nie ma możliwości powrotu do zadania, które zostało zakończone lub opuszczone. Każda wypowiedź jest oceniana w następujących kryteriach: sprawność komunikatywna (18 pkt.), zakres struktur leksykalno-gramatycznych (4 pkt.), poprawność struktur leksykalno-gramatycznych (4 pkt.), wymowa (2 pkt.), płynność wypowiedzi (2 pkt.). Łącznie zdobyć można 30 punktów. Aby zdać egzamin należy uzyskać min. 9 punktów.
Charakterystyka egzaminów pisemnych.
Język polski.
Maturę z języka polskiego można zdawać na poziomie podstawowym (170 min.) lub rozszerzonym (180 min.). Wybór poziomu uczeń musi zadeklarować do 3 miesięcy przed rozpoczęciem egzaminów. Do roku szkolnego 2013/2014 włącznie arkusz podstawowy składał się z dwóch części – testu z czytania ze zrozumieniem odnoszącego się do jednego tekstu i wypracowania. Długość tekstu, w oparciu o który uczeń musiał odpowiedzieć na ok. 15 pytań wynosiła zwykle koło 1200 słów. Za tę część można było zdobyć maksymalnie 20 punktów. 50 punktów można było zdobyć za napisanie wypracowania. Do wyboru były dwa tematy, dotyczyły one literatury i polegały najczęściej na interpretacji i analizie lub porównaniu dwóch utworów. Temat wypracowania mógł się odnosić do wiedzy ucznia na temat innego utworu (jego fabuły, kontekstów, wiedzy o bohaterach, ich charakterystyki, filozofii itp.). W zależności od pisma, wypracowanie powinno było zawierać 250 słów lub być dłuższe niż dwie strony – w przeciwnym wypadku egzaminator nie sprawdzał poprawności językowej, nie przyznając za nią punktów. Wypracowania nie na temat nie były oceniane.
Z części rozszerzonej zdający mógł zdobyć 40 punktów. Poziom ten polegał wyłącznie na wyborze jednego z dwóch tematów i napisaniu spójnego wypracowania na więcej niż 2 strony arkusza. Wypowiedzi nie na temat nie były sprawdzane. Tematy z części rozszerzonej były budowane na podobnej zasadzie jak te w podstawowej, wyższy był jednak ich stopień trudności, a model punktowania był bardziej szczegółowy.
Od roku szkolnego 2014/2015 na poziomie podstawowym zdający wykonuje polecenia dotyczące dwóch tekstów zamieszczonych w arkuszu (od roku szkolnego 2020/2021 zdający otrzymują 2 arkusze: z testem i wypracowaniem). Następnie zdający może wybrać rozprawkę problemową lub interpretację tekstu poetyckiego na poziomie podstawowym (min. 250 słów), a na poziomie rozszerzonym – wypowiedź argumentacyjną albo interpretację porównawczą dwóch utworów (min. 300 słów). Za część podstawową można nadal zdobyć 70 punktów (w tym za wypracowanie maks. 50), a za rozszerzoną – 40.
Tak jak z każdego przedmiotu, aby zdać maturę z języka polskiego, zdający musi uzyskać ponad 30% możliwej do zdobycia liczby punktów z części podstawowej (30% z 70 pkt. to 21 pkt.). Jeśli uczeń nie pobrał arkuszy rozszerzonych, na świadectwie maturalnym wpisywany jest jedynie wynik uzyskany na poziomie podstawowym. Jeśli je pobrał, to wpisywana jest liczba zdobytych punktów także z poziomu rozszerzonego (nawet gdy zdobędzie 0 punktów). Wyniki z obu części podaje się osobno.
Na egzaminie z języka polskiego można korzystać ze słowników poprawnej polszczyzny i ortograficznych, które szkoła musi zapewnić w liczbie co najmniej po jednym z każdego typu na 25 osób zdających.
Język obcy.
Pisemną maturę z języka obcego nowożytnego jako przedmiotu obowiązkowego można zdawać na poziomie podstawowym lub rozszerzonym.
Do roku szkolnego 2013/2014 włącznie matura z języka obcego na poziomie podstawowym była jednym arkuszem zadań, składającym się z trzech części: rozumienie ze słuchu, czytanie ze zrozumieniem i wypowiedź pisemna. Pierwsza część to trwające mniej więcej 20 minut nagranie odtwarzane przez komisję z płyty CD (w skład tego czasu wchodzą dwa lub trzy odtwarzane dwukrotnie teksty oraz przerwy na zapoznanie się z poleceniami i zapisanie odpowiedzi). Do każdego tekstu odnosiło się zadanie, polegające na wyborze odpowiedzi A, B, C (lub D), zaznaczeniu, czy zdanie było w stosunku do tekstu prawdziwe czy fałszywe, dopasowaniu mówiących do podsumowań ich wypowiedzi itp. Za tę część arkusza można było otrzymać do 15 punktów. Część dotycząca czytania ze zrozumieniem zawierała trzy teksty z zadaniami polegającymi na wyborze odpowiedzi A, B, C (lub D), określeniu, czy dane zdania były prawdziwe czy fałszywe w stosunku do tekstu, dopasowaniu nagłówków do akapitów, porządkowaniu kolejności akapitów itp. W tej części zdający otrzymać mógł do 20 punktów. Ostatnią częścią arkusza było stworzenie dwóch własnych tekstów w oparciu o podane polecenia. Pierwszy to tzw. "krótki tekst użytkowy" (np. pocztówka, ogłoszenie, zaproszenie, ankieta, e-mail, notatka) – istotny był tu przekaz czterech informacji oraz język poprawny na tyle, aby komunikat był czytelny. Za ten tekst można było otrzymać do 5 punktów. Drugi, "dłuższy tekst użytkowy", to list prywatny lub formalny, w którym zdający musiał przekazać cztery dwuczłonowe informacje, lecz już z zachowaniem odpowiedniej formy, z większym naciskiem na poprawność językową oraz bogactwo językowe. Za list można było otrzymać do 10 punktów. Za cały arkusz podstawowy można zdobyć 50 punktów. Czas na pracę z nim wynosił 120 minut.
Część rozszerzona składała się z arkuszy I i II, pomiędzy którymi była półgodzinna przerwa.
Arkusz I zawierał zadania otwarte – część gramatyczno-leksykalną, za którą zdający mógł otrzymać do 5 punktów (po 0,5 punktu za każdy element) oraz wypowiedź pisemną na jeden z trzech wybranych tematów, maksymalnie za 18 punktów. Zadania gramatyczno-leksykalne to np. parafrazy, wstawianie odpowiedniej formy podanego czasownika, uzupełnianie luk odpowiednim słowem, słowotwórstwo, częściowe tłumaczenie zdań. Tematy wypowiedzi pisemnej miały zawsze przypisaną do siebie formę – mogła to być rozprawka, opis, opowiadanie lub recenzja na 200 do 250 słów. Czas przeznaczony na rozwiązanie arkusza I wynosił 120 minut.
Arkusz II zawierał zadania zamknięte i sprawdzał umiejętność rozumienia ze słuchu, tekstu czytanego oraz rozpoznawania struktur leksykalno-gramatycznych. W części pierwszej odtworzone zostało ok. 20-minutowe nagranie, zawierające dwa dwukrotnie odtworzone teksty oraz przerwy na zapoznanie się z poleceniami i czas na zapisanie odpowiedzi. Za tę część można było otrzymać do 15 punktów. Następna część to praca z tekstami – rozwiązywanie zadań typu „prawda/fałsz”, test wielokrotnego wyboru, dopasowywanie nagłówków do akapitów, wstawianie wyrwanych fragmentów tekstu w odpowiednie miejsca itp. Ostatnim zadaniem był zawsze tekst z lukami, w które należy wstawić jedną z czterech podanych opcji (za każdą cząstkę tego zadania otrzymać można 0,5 punktu). Za arkusz II można było otrzymać maksymalnie 27 punktów. Czas na jego rozwiązanie wynosił 70 minut.
Od roku szkolnego 2014/2015 arkusze na obu poziomach zawierają zadania sprawdzające umiejętność rozumienia ze słuchu (3-4 zadania), rozumienia tekstów pisanych (3-4 zadania), znajomość środków językowych (2-3 zadania) oraz zadanie polegające na napisaniu wypowiedzi pisemnej. Zadania sprawdzające umiejętność rozumienia ze słuchu i rozumienia tekstów pisanych na obu poziomach mają formę zamkniętą (test wyboru wielokrotnego, na dobieranie, prawda/fałsz). Zadania sprawdzające znajomość środków językowych mają na poziomie podstawowym formę zamkniętą (test wyboru wielokrotnego, na dobieranie), natomiast na poziomie rozszerzonym mają zarówno formę otwartą (zadanie z luką, parafraza zdań, zadanie na słowotwórstwo, tłumaczenie fragmentów zdań na język obcy, układanie fragmentów zdań z podanych elementów leksykalnych), jak i zamkniętą (jak na poziomie podstawowym).
Na poziomie podstawowym zdający musi napisać tekst użytkowy (list w formie tradycyjnej, e-mail, wypowiedź na blogu albo post na forum internetowym). Nie ma możliwości wyboru wypowiedzi. Wypowiedź musi liczyć od 80 do 130 słów. Zdający musi rozwinąć 4 podane kwestie. Ocenie podlegają treść, spójność i logika wypowiedzi oraz zakres i poprawność środków wypowiedzi (razem maks. 10 punktów).
Część rozszerzona składa się z jednego arkusza. Na poziomie rozszerzonym zdający może sporządzić tekst argumentacyjny (list formalny, rozprawkę typu za i przeciw lub wyrażającą opinię albo artykuł publicystyczny). Zdający ma dwa tematy do wyboru. Każdy temat zawiera dwa elementy, które zdający powinien omówić w wypowiedzi. Wypowiedź musi liczyć od 200 do 250 słów. Oceniana jest zgodność z poleceniem, spójność i logika wypowiedzi oraz zakres i poprawność środków językowych (razem maks. 13 punktów). Egzamin na poziomie podstawowym trwa 120 minut, a na poziomie rozszerzonym 150 minut. Za rozwiązanie zadań w obu arkuszach można uzyskać 50 punktów.
Na egzaminie z języka obcego na żadnym poziomie nie wolno było korzystać ze słowników. Zasadę tę utrzymano także na egzaminie w nowej formule.
Przeliczanie punktów.
Od matury 2007 przedmioty są zdawane tylko na jednym poziomie – podstawowym albo rozszerzonym. Aby zapewnić kompatybilność z poprzednimi maturami, wprowadzono specjalny przelicznik, dzięki któremu oblicza się liczbę punktów z egzaminu podstawowego dla maturzystów, którzy zdawali tylko poziom rozszerzony (tzw. "ministerialna tabelka"):
formula_1
gdzie:
"Pp" – liczba punktów procentowych z poziomu podstawowego
"Pr" – liczba punktów procentowych z poziomu rozszerzonego
Świadectwo maturalne.
Świadectwa maturalne są wypełniane i drukowane poza szkołą (przez właściwą okręgową komisję egzaminacyjną), co stanowi istotną różnicę w stosunku do tych z egzaminu dojrzałości przed rokiem 2005. Na świadectwie maturalnym zawarta jest informacja o procentowym wyniku z każdego zdawanego przez absolwenta przedmiotu, w tym z egzaminów ustnych z języka polskiego i języka obcego, obowiązkowego przedmiotu oraz ewentualnie przedmiotów dodatkowych. Przy liczbie punktów zaznaczony jest zdawany poziom, procentowe wyniki z arkuszy podstawowych i rozszerzonych są wyszczególnione osobno.
Przykładowe wzory świadectw maturalnych:
Przebieg egzaminu pisemnego.
Wszystkie matury zaczynają się o godzinie 9.00 lub 14.00 (harmonogram ustala dyrektor Centralnej Komisji Egzaminacyjnej). Zdający, który się spóźni nie jest dopuszczany do egzaminu. W obecności uczniów zostają zaprezentowane zapakowane i zapieczętowane arkusze, które komisyjnie się otwiera. Następnie po rozdaniu, a przed rozpoczęciem pracy odbywa się etap kodowania. Wcześniej zostają zerwane plomby, które uniemożliwiają podejrzenie treści bez zerwania którejś z nalepek plombujących. Jeśli okaże się, że plomby zostały naruszone wcześniej lub też koperta z arkuszami jest naruszona, przewodniczący unieważnia cały egzamin.
Egzamin rozpoczyna się w momencie, gdy wszyscy zakodują swoje arkusze. Członek zespołu egzaminacyjnego powinien w widocznym miejscu (np. dużymi znakami na tablicy) zapisać godzinę rozpoczęcia i godzinę zakończenia egzaminu. Szkoła jest również zobowiązana do umieszczenia na sali zegara. Od momentu zakodowania arkuszy zabronione są wszelkie kontakty werbalne. Uzasadnione podejrzenie o próbie ściągania kończy się zakończeniem egzaminu dla ściągającego (równoznacznym z jego niezdaniem), a stosowny fakt odnotowuje się w dokumentacji.
W czasie egzaminu na ławce zdającego mogą znajdować się jedynie przybory, dopuszczone przez komisję (czarny długopis oraz te z listy dopuszczonych pomocy), dowód osobisty oraz materiały służące do kodowania (rozdane naklejki, paski z kodami itp.). Zabronione jest posiadanie na ławce maskotek, pożywienia i napojów. Dozwolone są specyficzne leki, zalecone przez lekarza, bez których zdający nie może obyć się na czas trwania egzaminu. Zdający zasadniczo nie może w czasie egzaminu korzystać z toalety, w nagłych przypadkach komisja pozwala jednak na wyjście z sali pod eskortą jednego z członków zespołu egzaminacyjnego.
Jeśli zdający ukończy pisanie i wyrazi chęć opuszczenia sali, zgłasza ten fakt komisji, której jeden z członków sprawdza poprawność kodowania i zabierze arkusz. Uczeń który ukończył pisanie egzaminu i oddał swoją pracę może opuścić salę. Inaczej ma się sprawa, gdy minie czas przeznaczony na dany arkusz – uczniowie zamykają go i odkładają na bok, odkładają również przybory do pisania. Komisja zbiera arkusz, i kiedy już wszystkie zostały oddane, uczniowie mogą opuścić salę.
Uczeń zdaje przedmioty na takim poziomie, jaki zadeklarował pod koniec września. Nie ma możliwości zmiany pisanego poziomu w trakcie trwania egzaminu maturalnego (zezwalały na to przepisy przejściowe w 2005 roku).
Po zakończonym egzaminie, arkusze są zbierane i zabezpieczane w obecności przedstawiciela egzaminowanych. Pod koniec dnia odbiera je kurier. Nie są jawne ani dane egzaminatora, ani miejscowość, w której sprawdzane będą arkusze danej szkoły. Wyniki są wysyłane do szkół dopiero pod koniec czerwca (w roku 2013 był to 28 czerwca).
Kodowanie arkuszy.
Prace uczniów z każdego przedmiotu części pisemnej są kodowane. Zwiększa to obiektywność sprawdzania pracy, gdyż egzaminator nie może zasugerować się ani nazwiskiem, ani miejscowością, z której arkusz pochodzi. Zdający mają zakaz podpisywania się w wypracowaniach (szczególnie z języków obcych, gdzie zamiast swojego imienia i nazwiska w tekstach użytkowych należy wstawić "XYZ"). Dane ucznia zakodowane są na trzy sposoby:
Dostosowanie.
Osoby niesłyszące mają prawo do:
Osoby słabo słyszące mają prawo do:
Osoby z niepełnosprawnością ruchową (z powodu urazu kręgosłupa, porażenia mózgowego, postępującego zaniku mięśni, wrodzonej łamliwości kości, amputacji kończyn lub niewykształconych kończyn i in.) mają prawo do:
Niepełnosprawni ruchowo w zakresie kończyn górnych mają prawo do:
Niepełnosprawni ruchowo w zakresie kończyn dolnych mają prawo do:
Osoby z chorobami przewlekłymi mają prawo do:
Osoby z zaburzeniami psychicznymi i nerwicowymi (schizofrenia, psychozy afektywne, ciężkie postacie nerwic, ciężkie zaburzenia psychosomatyczne płynące ze strony układu pokarmowego, krążenia i oddechowego) mają prawo do:
Osoby z zaburzeniami w komunikacji językowej (jąkanie się) mają prawo do:
Osoby ze specyficznymi trudnościami w uczeniu się (dysleksja rozwojowa) mają prawo do:
Zwolnienia.
Laureat lub finalista olimpiady przedmiotowej wymienionej w komunikacie Dyrektora CKE jest zwolniony z egzaminu maturalnego z danego przedmiotu. Uzyskuje on maksymalny wynik (100%). Na świadectwie dojrzałości podaje się także informację, że zdający jest laureatem lub finalistą olimpiady przedmiotowej.
Kontrowersje i krytyka.
Nowa formuła egzaminu maturalnego wzbudza wiele kontrowersji. Głosy sprzeciwu i wątpliwości pojawiają się wśród uczniów, nauczycieli, dyrektorów szkół i rodziców uczniów.
Krytyka ze strony uczniów.
Uczniowie są najliczniejszą grupą, którą dotykają wątpliwości odnośnie do nowej formuły przeprowadzania egzaminu maturalnego. Najczęściej krytykowane są bardzo szczegółowe i jednostronne modele punktowania – według uczniów zabijają one indywidualne interpretacje utworu. Co prawda, w pulę punktów wliczona jest ich pewna liczba za walory specjalne pracy. Jest ona jednak relatywnie niska (4 punkty), nie pozwalając tym samym oryginalnej, poprawnej merytorycznie pracy ucznia na uzyskanie dużej liczby punktów. Jednakże od roku szkolnego 2014/2015 praca maturalna z języka polskiego jest oceniana według kryteriów holistycznych. Zlikwidowany został klucz punktowania.
Często poddawana krytyce jest ustna prezentacja z języka polskiego. Według uczniów nie jest ona obiektywna – formuła nowej matury nie zapobiega oszustwom i naciągnięciom (zamawianie prac na zlecenie), jest za to bardziej stresująca i promuje uczniów o lepszym statusie materialnym (dostęp do większej liczby publikacji, rekwizytów czy środków wizualnych). Zwraca się również uwagę na to, że osobom, mającym odpowiednie koneksje rodzinne (nauczyciel języka polskiego w rodzinie, rodzeństwo studiujące humanistykę itp.) łatwiej napisać lepszą prezentację i dostać wyższą notę punktową. Część uczniów jest sfrustrowana nie do końca jawnym systemem punktowania treści i języka prezentacji ustnej, jak również brakiem informacji o przyczynie ewentualnego odjęcia punktów. Jednakże w roku szkolnym 2014/2015 prezentacja maturalna w liceach ogólnokształcących została zastąpiona wypowiedzą przygotowywaną ad hoc przez zdającego.
Bardzo często zwraca się również uwagę na niedopatrzenia i uchybienia twórców pytań – na przykład poprawne rozwiązanie zadania maturalnego z informatyki w roku 2005 nie mieściło się na wynikowej dyskietce, a zdarzające się pomniejsze błędy w poleceniach były czasem dezinformujące. Uczniowie oceniają poziom matury generalnie za średnio trudny, lecz żalą się przeważnie na brak odpowiedniej ilości czasu na analizę i rozwiązanie zadania (dotyczy to zwłaszcza dziedzin ścisłych, takich jak matematyka czy informatyka). Znaczna część osób, zdających maturę w 2005 roku, zarzuca Ministerstwu Edukacji Narodowej złe stopniowanie poziomów trudności matury próbnej i tej prawdziwej. Matura próbna była – według ich oceny – względnie prosta i mało wymagająca, podczas gdy prawdziwa okazała się wielokrotnie trudniejsza. Zdarzają się również nierzadko głosy, że arkusz podstawowy z niektórych przedmiotów zawiera trudniejsze zadania, aniżeli rozszerzony (najczęściej wymienia się jako przykłady arkusze z języka polskiego, historii i matematyki).
Spotyka się również głosy, że szansa na zdanie matury w dużej mierze zależała od wybranego przedmiotu obowiązkowego – znaczna część uczniów dostrzega dysproporcje pomiędzy stopniem złożoności zadań. Inna rzecz, na którą narzekają uczniowie to brak jakiegokolwiek wyboru – na przykład na starej maturze z matematyki wybierało się 3 z 5 zadań, podczas gdy na nowej takiego wyboru nie ma. Podobnie ma się sprawa odnośnie do historii – stara matura umożliwiała wybór zdawanej epoki – nowa takiej możliwości nie daje.
Krytyka ze strony nauczycieli.
Bulwersującym stanem rzeczy dla środowiska nauczycieli jest sztywne stanowisko władz oświatowych odnośnie do wynagradzania za pracę przy sprawdzaniu matur. Ich zdaniem wynagrodzenie rzędu 8-10 zł za arkusz nie jest wystarczającym ekwiwalentem pracy, polegającej na ciągłym sprawdzaniu prac w izolowanych warunkach przez wiele godzin dziennie. Nauczyciele mają również wiele zastrzeżeń co do kluczy i schematów punktowania – zdarzają się określenia i sytuacje niejednoznaczne, a sztywny model prawidłowych odpowiedzi nie pozwala na jakąkolwiek elastyczność w sprawdzaniu. Naukowcy i nauczyciele krytykują sposób oceny pisemnego egzaminu z języka polskiego na poziomie podstawowym. Dokonuje się go mechanicznie, a to dyskryminuje oryginalne odpowiedzi i interpretacje. Jednakże egzamin maturalny z języka polskiego został zmieniony w roku szkolnym 2014/2015.
Ze szkół napływają sygnały, że specyfika nowej matury ustnej z języka polskiego sprzyja nadużyciom. Okazuje się, że pracę, którą uczeń powinien opracować samodzielnie można bez trudu kupić. Niektórzy nauczyciele domagają się zrezygnowania z ustnej prezentacji samodzielnie wybranych przez abiturienta zagadnień. Prezentacja maturalna nie dotyczy absolwentów liceum ogólnokształcącego zdających egzamin maturalny od roku szkolnego 2014/2015.
22 stycznia 2005 w Krakowie naukowcy z Polskiej Akademii Umiejętności i Inicjatywy Małopolskiej im. Władysława Łokietka dyskutowali o błędach nowej matury. Na specjalnie zorganizowanej konferencji prasowej udowadniali, że próbna matura jest słabo przygotowana. Arkusze z wielu przedmiotów zawierały błędy i nieścisłości, sporządzono je niedbale i bez wcześniejszego sprawdzenia.
Krytyka ze strony dyrektorów szkół.
Dyrektorzy szkół wskazują jako wady głównie absurdalne niekiedy wymogi techniczne i nadmierną biurokrację. Przykładem jest konieczność wyposażenia pracowni informatycznych w odpowiednie, wybrane przez zdających licencjonowane oprogramowanie, zapewnienie bezpiecznego przechowania arkuszy, protokołowanie większości czynności, szczegółowe przepisy odnośnie do zachowania się członków komisji podczas egzaminu itp. Większość też narzeka na specyficzny sposób odbioru czystych i przekazu napisanych arkuszy maturalnych – wymogiem jest osobisty odbiór paczki kurierskiej między godziną 4:00 a 7:00, oraz przekazanie kurierowi wypełnionych arkuszy między godziną 20:00 a 23:00. Wydłuża to znacznie dzień pracy dyrektora danej placówki.
Osobną kwestią pozostaje długotrwałość egzaminów, co powoduje, że zakłócony zostaje szkolny porządek, pojawiają się problemy z koniecznymi zastępstwami nauczycieli, będących członkami komisji itp. Tym faktem zaniepokojeni są również rodzice uczniów klas I-II, w których przez ponad miesięczny okres matur nie odbywa się część lekcji.
Krytyka ze strony rodziców.
Pomijając subiektywne odczucia i ambicje rodziców wobec swoich córek i synów, coraz częściej na plan pierwszy wychodzi inna niedogodność nowej matury – rodzice uczniów z klas niematuralnych są zniesmaczeni faktem, że poprzez długotrwały okres matur uczniom młodszych klas przepada wiele lekcji, szczególnie języka polskiego. Jest to wynik tego, iż na czas matur ustnych w szkole musi działać jednocześnie kilka komisji, które na czas zdołałyby przeprowadzić egzaminy dla wszystkich uczniów. Na maturze 2006 przerwa taka występowała dwa razy przez dodatkową styczniową sesję dla maturzystów. Od matury 2007 powrócono do jednego terminu zdawania matur.
Zalety nowej matury.
Dzięki nowemu modelowi matury wyeliminowano egzaminy wstępne z procesu rekrutacji na większość uczelni. Wyniki matury są akceptowane przez większość uczelni wyższych w Polsce. Jasno jest też sprecyzowane, co maturzysta powinien umieć, aby dostać się na studia.
Wady nowej matury.
Wielu nauczycieli, jak i uczniów uważa, że w trzyletnim liceum jest za mało czasu, aby w pełni zrealizować cały program szkolny. Dostępne godziny lekcyjne pozwalają wyłożyć niezbędną wiedzę, nie starcza jednak czasu na ćwiczenie umiejętności maturalnych, na których bazuje matura. W takiej sytuacji trudno jest mówić o skuteczności szkolnych przygotowań do matury. Stąd też nadal utrzymuje się duża liczba uczniów pobierających prywatne lekcje i uczęszczających na kursy przedmaturalne, których (szczególnie tych drugich) skuteczność jest łatwo mierzalna. Obiektywną jej miarą jest wskaźnik przyrostu procentowego liczby punktów na kolejnych egzaminach próbnych przeprowadzanych na takim kursie maturalnym. Przyrost procentowy liczby punktów na ostatniej maturze w stosunku do pierwszej jest miarą poczynionych postępów przez danego kursanta.

</doc>
<doc id="186777" url="https://pl.wikipedia.org/wiki?curid=186777" title="Lista najjaśniejszych gwiazd w poszczególnych gwiazdozbiorach">
Lista najjaśniejszych gwiazd w poszczególnych gwiazdozbiorach



</doc>
<doc id="186783" url="https://pl.wikipedia.org/wiki?curid=186783" title="Baladas En Español">
Baladas En Español

Baladas En Español – płyta szwedzkiego duetu Roxette wydana 21 października 1996. Została wydana głównie w obszarze Ameryki Południowej i Portugalii. Album ten osiągnął duży sukces na listach przebojów docierając do pierwszej dziesiątki w kilku notowaniach. Wydawnictwo promowały dwa oficjalne single: „Un día sin ti” wydany w październiku, który dotarł do pierwszej piątki Latin Pop Songs, oraz „No sé si es amor”. Promo singiel „Soy una mujer” został wydany wyłącznie w Meksyku w lecie 1997.
Na albumie tym znalazło się 12 przebojów duetu w hiszpańskojęzycznych wersjach, przetłumaczonych na ten język przez Luisa Gomeza Escolara. Tłumaczenia Escolara były krytykowane zarówno przez fanów zespołu jak i media za to że słabo odzwierciedlają oryginalne angielskie teksty, oraz że są zbyt uproszczone. Większość utworów była grana w stacjach radiowych krajów Ameryki Łacińskiej.
Album odniósł sukces komercyjny i uzyskał podwójną platynę w Hiszpanii (co oznacza liczbę ponad 200 000 sztuk), platynę w Argentynie i Brazylii (odpowiednio 60 000 i 250 000 kopii) i złoto (100 000 kopii) w Meksyku. W 2001 roku łączny nakład wyniósł 1,2 mln sprzedanych egzemplarzy na świecie i nieco ponad 1300 kopii w USA.

</doc>
<doc id="186785" url="https://pl.wikipedia.org/wiki?curid=186785" title="Have a Nice Day (album Roxette)">
Have a Nice Day (album Roxette)

Have a Nice Day – szósty album studyjny duetu Roxette wydany 22 lutego 1999 w Europie, po długiej, pięcioletniej przerwie. Dystrybucja albumu w Stanach Zjednoczonych została pominięta, ponieważ w tamtym momencie, zespół nie miał podpisanego kontraktu płytowego w tym kraju. W Europie wydano cztery single promujące wydawnictwo, natomiast poza nią jedynie „Wish I Could Fly”. Single wydane w Europie zawierały niepublikowane wcześniej utwory zespołu jak również nowe nagrania.
W krajach arabskich okładka albumu przedstawiająca od tyłu nagie dzieci wzbudziła kontrowersje z powodów religijnych, przez co została ocenzurowana. Wydana została więc edycja specjalna albumu, która powstała w Holandii, lecz w sprzedaży dostępna była tylko na Bliskim Wschodzie. W krajach Ameryki Południowej płyta ukazała się ponownie jesienią 1999 i zawierała dodatkowo trzy utwory w wersjach hiszpańskojęzycznych; „Quisiera volar” („Wish I Could Fly”), „Alguien” („Anyone”) i „Lo siento” („Salvation”), których teksty zostały przetłumaczone przez Luisa G. Escobara wcześniej zajmującego się tłumaczeniem tekstów kilku utworów z albumu "Baladas En Español". Początkowo miały one zostać oficjalnie wydane jako single na tym kontynencie, ostatecznie pojawiły się jako promo m.in. w Hiszpanii, Meksyku i Argentynie.
W porównaniu z poprzednimi wydawnictwami album "Have a Nice Day" zawiera piosenki w większości taneczne i elektroniczne. Ballada „It Will Take a Long Long Time” została użyta w komedii romantycznej "Uciekająca panna młoda" z 1999 roku, jednak nie została wydana na oficjalnej ścieżce dźwiękowej. Z kolei „Waiting for the Rain” jest pierwszym w karierze duetu który skomponowała Marie Fredriksson.
Album sprzedał się w 2,2 mln egzemplarzy a single „Wish I Could Fly” i “Stars” stały się dużymi przebojami. Sukces płyty pozwolił duetowi zdobyć nagrodę dla najlepiej sprzedającego się skandynawskiego artysty na World Music Awards 2000. Na Uroczystej Gali Nagród, zespół wykonał inauguracyjny utwór „Wish I Could Fly”. Podczas trasy Room Service Tour 2001 duet wykonał kilka utworów z tej płyty.

</doc>
<doc id="186787" url="https://pl.wikipedia.org/wiki?curid=186787" title="Room Service (album Roxette)">
Room Service (album Roxette)

Room Service – siódmy album studyjny szwedzkiego duetu Roxette wydany 2 kwietnia 2001. Został wydany tylko w Europie, i w wielu jej krajach zajął wysokie pozycję. Planowano wydać krążek w Stanach Zjednoczonych, jednak nie doszło do tego ponieważ wytwórnia Edel Records America, miesiąc wcześniej, ogłosiła upadłość w związku z problemami finansowymi. Marie Fredriksson po raz pierwszy nie była całkowicie zaangażowana w nagrywanie albumu jak poprzednio, ograniczając się jedynie do dwóch utworów „Little Girl” i „Everyday”, który ostatecznie nie wszedł na płytę.
Płytę promowały trzy single z czego największy sukces odniosła piosenka „The Centre of the Heart”, zostając trzecim #1 zespołu w rodzimym kraju Szwecji. W Europie również stała się hitem. „Real Sugar” odniósł duży sukces w Argentynie i Hiszpanii, docierając do pierwszej piątki tamtejszych list przebojów. Z kolei „Milk and Toast and Honey” jako jedyny z albumu wydany w Wielkiej Brytanii, był najdłużej notowanym utworem w Szwecji i Szwajcarii od czasów ballady „You Don’t Understand Me” (14 tygodni) z 1995.
Mimo mieszanych recenzji nakład płyty wyniósł 1,5 mln sztuk. Krążek był hitem wydawniczym w Europie i był jednym z najlepiej sprzedających się albumów roku w kilku krajach, lecz w Wielkiej Brytanii przeszedł bez echa, zajmując 120 pozycję.
Zdjęcie na okładkę płyty zostało zrobione w kalifornijskim motelu Madonna Inn, gdzie kręcono także klip do „The Centre of the Heart”. Album był promowany trasą koncertową "Room Service Tour 2001", podczas której odbyło się 26 koncertów. 

</doc>
<doc id="186789" url="https://pl.wikipedia.org/wiki?curid=186789" title="The Ballad Hits">
The Ballad Hits

The Ballad Hits – płyta zespołu Roxette wydana 4 listopada 2002. Jest to pierwsza płyta wchodząca w skład składającego się z dwóch części zbioru hitów Roxette (druga - "The Pop Hits" - zawiera najpopularniejsze, szybkie utwory popowe i rockowe). Składanka głównie spokojnych, nastrojowych piosenek. Oprócz przebojów nagranych w poprzednich latach pojawiło się tutaj kilka nowych utworów.

</doc>
<doc id="186791" url="https://pl.wikipedia.org/wiki?curid=186791" title="Klucz imbusowy">
Klucz imbusowy



</doc>
<doc id="186794" url="https://pl.wikipedia.org/wiki?curid=186794" title="Klucz inbusowy">
Klucz inbusowy



</doc>
<doc id="186796" url="https://pl.wikipedia.org/wiki?curid=186796" title="The Pop Hits">
The Pop Hits

The Pop Hits – płyta zespołu Roxette wydana 24 marca 2003. Jest to druga płyta wchodząca w skład składającego się z dwóch części zbioru hitów Roxette (pierwsza – "The Ballad Hits" – zawiera najpopularniejsze ballady). Składanka szybkich utworów popowych i rockowych. Oprócz przebojów nagranych w poprzednich latach pojawiło się tutaj kilka nowych piosenek.
Lista utworów.
bonus z dodatkowej płyty (wersja limitowana):

</doc>
<doc id="186797" url="https://pl.wikipedia.org/wiki?curid=186797" title="Per Gessle">
Per Gessle

Per Håkan Gessle (ur. 12 stycznia 1959 w Halmstadzie) – szwedzki piosenkarz, muzyk, kompozytor. Najbardziej znany z międzynarodowej kariery w popowo-rockowym duecie z Marie Fredriksson – Roxette, aczkolwiek uznany w ojczystym kraju głównie za dokonania solowe oraz z zespołem Gyllene Tider. Pisze również teksty dla innych wykonawców. Współtwórca projektu The Lonely Boys (1996) z Nisse Hellbergiem oraz Peter Pop &amp; Helicopters (1979), obecnie również znany i kojarzony jako Son of a Plumber. Jeden z najbogatszych Szwedów, właściciel firmy muzycznej Funbag, wydawnictw muzycznych Gessle Music AB, Jimmy Fun Music, Music For Money i Hip Happy oraz hotelu Tylösands w Halmstadzie. Współwłaściciel sieci hoteli Tylösandkompaniet i firmy Tres Hombres.
Od 21 sierpnia 1993 żonaty ze swoją długoletnią partnerką Åsą Nordin-Gessle. Ojciec Gabriela Tytusa urodzonego w 1997.
22 kwietnia 2009 Per Gessle zagrał swój pierwszy koncert w Warszawie w klubie Stodoła w ramach trasy Party Crasher Tour 2009.

</doc>
<doc id="186798" url="https://pl.wikipedia.org/wiki?curid=186798" title="Marie Fredriksson">
Marie Fredriksson

Gun-Marie Fredriksson (ur. 30 maja 1958 w Össjö, zm. 9 grudnia 2019 w Djursholm) – szwedzka piosenkarka, kompozytorka, członkini zespołów Strul oraz Roxette.
Życiorys.
Marie Fredriksson w dzieciństwie mieszkała z rodzicami w Östra-Ljungby. W 1986 razem ze swoim przyjacielem Perem Gessle utworzyła zespół Roxette. W 1994 wyszła za mąż za Mikaela Bolyosa, mieli dwójkę dzieci. W roku 2002 u Fredriksson wykryto guza tylnej części mózgu, w związku z czym musiała przejść intensywne leczenie w Karolinska Hospital w Sztokholmie. W czasie trwania choroby zniosła miesiące chemioterapii i serie napromieniania. Pomimo szybkiego leczenia, natychmiastowej, udanej operacji, Marie doznała trwałego uszkodzenia mózgu. Straciła przez to zdolność czytania, liczenia, a także doznała paraliżu prawej strony ciała i częściowej utraty wzroku w prawym oku.
W styczniu 2003 zespół Roxette otrzymał z rąk króla Szwecji Karola XVI Gustawa "Królewski Medal z Niebieską Wstęgą". Ceremonia była pierwszą, na której Fredriksson pojawiła się po operacji. W 2004 piosenkarka oświadczyła, że jest już zdrowa. W tym roku również wydała pierwszą solową płytę po angielsku, „The Change”, której teksty opowiadają o jej chorobie i uczuciach. W 2006 z okazji 20-lecia zespołu Roxette wraz z Perem Gessle wydała płytę z największymi hitami zespołu A Collection of Roxette Hits – Their 20 Greatest Songs! oraz box – The Rox Box / Roxette 86–06. W 2007 wraz z mężem Mikaelem Bolyosem nagrała kolejną anglojęzyczną płytę – „A Family Affair”. W 2018 roku wydana została biografia Marie Fredriksson napisana przez piosenkarkę i Helenę von Zweigbergk.
Zmarła 9 grudnia 2019 w swym domu wskutek nowotworu mózgu, z którym walczyła od 2002 roku.

</doc>
<doc id="186802" url="https://pl.wikipedia.org/wiki?curid=186802" title="Wydział Elektroniki i Technik Informacyjnych Politechniki Warszawskiej">
Wydział Elektroniki i Technik Informacyjnych Politechniki Warszawskiej

Wydział Elektroniki i Technik Informacyjnych (WEiTI) – największy pod względem liczby studentów wydział Politechniki Warszawskiej.
Poprzednie nazwy wydziału to: „Wydział Łączności” (do 1966) i „Wydział Elektroniki” (do 1994).
Wydział mieści się w gmachu im. Janusza Groszkowskiego przy ulicy Nowowiejskiej 15/19.
Kierunki kształcenia.
Wydział kształci studentów w pięciu podstawowych kierunkach:
Struktura wydziału.
W ramach wydziału funkcjonują:
Historia.
1 października 1951 r. na Politechnice Warszawskiej utworzono Wydział Łączności, który został wydzielony z Wydziału Elektrycznego. Składał się z dwóch oddziałów: Telekomunikacji oraz Elektroniki Medycznej, kształcąc 800 studentów na 8 specjalnościach:
Jednolite studia magisterskie na Wydziale Łączności trwały 5,5 roku.
W 1964 r. ukończono budowę Gmachu Łączności (obecnie Gmach Elektroniki i Technik Informacyjnych imienia prof. Janusza Groszkowskiego) mieszczącego się przy ul. Nowowiejskiej, obok Gmachu Głównego Politechniki Warszawskiej. Wydział został przeniesiony do nowego budynku, gdzie funkcjonuje do dziś.
1 września 1966 r. nastąpiła zmiana nazwy wydziału na Wydział Elektroniki, skrócono czas trwania studiów magisterskich do 5 lat i zmieniono programy i kierunki studiów oraz specjalności.
W roku 1967 liczba studentów wydziału przekroczyła 2500.
W 1970 r. wskutek zmian organizacyjnych powstało 6 instytutów:
W latach 70 programy studiów były modyfikowane i unowocześniane, zaczęto zwiększać samodzielności studiowania. Pojawiły się wykłady obieralne i monograficzne, a czas studiów skrócono do 4,5 roku. Utworzono 2 nowe kierunki: Telekomunikacja i Informatyka, a także uruchomiono roczne studia kwalifikacyjne o charakterze eksternistyczno-zaocznym.
W latach 1988–1995 zaszły poważne zmiany na wydziale, związane ze zmianą dotychczasowego ustroju oraz otworzeniem się Polski na zachód, a co za tym idzie pojawiła się konieczność przemodelowania sposobu nauczania studentów. Konieczne było dostosowanie systemu studiów oraz treści nauczania do światowych standardów akademickich. Utworzono system studiów dwustopniowych w ramach makrokierunku Informatyka, Automatyka i Robotyka, Elektronika i Telekomunikacja.
W listopadzie 1991 przed budynkiem WEiTI odsłonięto pomnik poświęcony udziałowi profesorów Politechniki Warszawskiej w akcji V1 i V2.
Z początkiem roku akademickiego 1994/95 na wydziale został wprowadzony elastyczny system studiów I stopnia, a sam wydział po raz kolejny zmienił swoją nazwę na Wydział Elektroniki i Technik Informacyjnych. W 1996 r. liczba studentów na Wydziale przekroczyła 3000. W roku 1997 elastyczny system studiów wprowadzono także na II stopniu.

</doc>
<doc id="186803" url="https://pl.wikipedia.org/wiki?curid=186803" title="Amoryci">
Amoryci

Amoryci (sum. "MAR.TU", akad. "Amurru") – lud semicki, pokrewny Kananejczykom, który na przełomie III i II tysiąclecia p.n.e. opanował większość Mezopotamii i rozległe obszary Syrii. Spowodowali oni upadek sumero-akadyjskiego państwa III dynastii z Ur, tworząc na jego gruzach szereg zwalczających się małych państw, z których ostatecznie zwycięzcą okazał się Babilon Hammurabiego. Amoryci przejęli kulturę sumero-akadyjską i stworzyli podstawy państw babilońskiego i asyryjskiego.
Dzieje.
Do Mezopotamii Amoryci trafili już w połowie III tysiąclecia p.n.e., jednakże nie odegrali wtedy jakiejś znaczącej roli, chociaż ich obecność była już pewnym zagrożeniem dla akadyjskiego władcy Sargona Wielkiego i jego następców, którzy podejmowali przeciwko nim szereg prewencyjnych wypraw.
Znaczniejszy napór Amorytów na Mezopotamię (i w ogóle na cały tzw. Żyzny Półksiężyc) rozpoczął się na przełomie III i II tysiąclecia p.n.e. W efekcie tego w takich miastach jak Mari, Isin i Larsa, Babilon, Aszur i Esznunna, zaczęły rządzić dynastie amoryckie.
Najprawdopodobniej Amoryci przyczynili się do upadku ostatniej, sumeryjskiej, dynastii – tzw. III dynastii z Ur, a także odgrywali pewną rolę w zaburzeniach w Egipcie podczas tzw. Pierwszego Okresu Przejściowego (ok. 2181–2133 p.n.e.). Na terenie Mezopotamii w wyniku ekspansji amoryckiej, w XVIII w. p.n.e., mimo iż niemal każde państwo było rządzone przez Amorytów, to jednak oni sami w istocie nie założyli swojego państwa etnicznego, narzucając jedynie swą władzę już istniejącym organizmom politycznym – nie tylko całym państwom, ale przede wszystkim miastom.
Ok. 1830 r. p.n.e. Amoryta Sumu-abum założył dynastię w Babilonie (której później najświetniejszym przedstawicielem był Hammurabi) i od tej pory zaczęło rosnąć znaczenie tegoż miasta na obszarze Mezopotamii. Niewiele później, bo ok. 1813 r. p.n.e., Amoryta Szamszi-Adad założył państwo, które często w historiografii określane jest jako pierwsze państwo asyryjskie (okres tzw. staroasyryjski) i w ten sposób po raz pierwszy w historii Asyria wkroczyłaby na drogę imperialnej wielkości. Jednakże m.in. z uwagi na to, że Szamszi-Adad był Amorytą, wielu badaczy nie uznaje jego państwa za część dziejów Asyrii, lecz określa je mianem królestwa Górnej Mezopotamii.
Niemal w tym samym czasie inny Amoryta – Jahdun-Lim, stworzył ok. 1815 r. p.n.e. dość prężne państwo z ośrodkiem w Mari, które zaczęło się znakomicie rozwijać. Po śmierci tegoż władcy Mari dostało się przejściowo pod kontrolę Szamszi-Adada, ale z kolei po jego śmierci powróciło pod rządy krewnego Jahdun-Lima – Zimri-Lima, za którego panowania osiągnęło szczyt rozwoju.
Z tego właśnie okresu (pierwsza połowa XVIII w. p.n.e.) pochodzą ruiny kompleksu pałacowego, a także bogate archiwum glinianych tabliczek zawierających m.in. obfitą korespondencję dyplomatyczną, dającą wgląd w politykę tego regionu z tamtych czasów. Mari zostało zniszczone przez Hammurabiego ok. 1757 r. p.n.e.
Równocześnie z ekspansją w kierunku Mezopotamii infiltracja Amorytów zaczęła obejmować Syrię, wybrzeża Morza Śródziemnego i Palestynę. Na tych właśnie obszarach plemiona amoryckie występowały najliczniej. Stąd też uważa się, że na terenach Palestyny w okresie przedizraelskim Amoryci odgrywali główną rolę, będąc tam dominującym czynnikiem etnicznym. O znacznej koncentracji Amorytów na obszarze Syrii świadczą m.in. teksty amarneńskie (XIV w. p.n.e.) lokalizujące „Amurru” na północ od Fenicji oraz późniejsze liczne teksty klinowe pochodzące z okresu nowoasyryjskiego (X–VII w. p.n.e.), a wskazujące na kraj „Amurru” jako położony na zachodzie. Dokumenty te wskazują na fakt istnienia na terenach północnej Syrii państwa amoryckiego, którego założycielem był Abdi-Aszirta (XV w. p.n.e.), poległy w walce z władcami fenickich miast. Jego następca – Aziru, wykorzystując tarcia między Egiptem a Hetytami, zdołał wzmocnić swą pozycję w tym regionie, będąc wasalem raz faraona, to znowu władcy hetyckiego, i kontrolując szlaki handlowe między wybrzeżem Morza Śródziemnego a Mezopotamią. Z kolei na obszarze Palestyny Amoryci zamieszkiwali szereg miast, takich jak m.in.: Lakisz, Debir, Alalah, a także Urusalim (późniejsza Jerozolima).
Upadek Amorytów, zwłaszcza na terenach Syrii i Palestyny, wiąże się z inwazją tzw. Ludów Morza, które to wydarzenie w znaczący sposób przeobraziło etniczny krajobraz Bliskiego Wschodu i Palestyny.
Kultura.
Z punktu widzenia historii kultury Amoryci, na terenie Mezopotamii, przyjęli i zaadaptowali tradycję sumero-akadyjską, rozwijając ją i nadając jej swe charakterystyczne piętno. Pomimo iż ogólnie poziom kultury prezentował się na dość wysokim poziomie, to jednak w niektórych dziedzinach (np. rzeźba) panował zastój. Niedostateczna liczba znanych nam zabytków nie pozwala na pełne ujęcie całokształtu architektury i sztuki amoryckiej.
Religia natomiast – zdecydowanie politeistyczna bez faworyzowania jakiegoś konkretnego boga – w dalszym ciągu kultywowała tradycje z poprzednich okresów, z naciskiem na kult sił przyrody. Sami Amoryci nie przynieśli ze sobą jakiegoś nowego kultu. W zależności od miejsca, w którym sprawowali władzę, przyjmowali lokalne bóstwa – tzn. w Babilonie panteon sumeryjski, a na terenie Asyrii (zwłaszcza w stolicy państwa: Aszur) panteon asyryjski z bogiem Aszurem na czele, którego ranga wzrosła w związku ze wzrostem potęgi Asyrii. Jako pewną ogólną tendencję w religii można odnotować, że skłaniała się ona w kierunku astrologii i magii.

</doc>
<doc id="186804" url="https://pl.wikipedia.org/wiki?curid=186804" title="Jan Ptaszyn Wróblewski">
Jan Ptaszyn Wróblewski

Jan Ptaszyn Wróblewski, właśc. Jan Wróblewski (ur. 27 marca 1936 w Kaliszu) – polski muzyk jazzowy, kompozytor, aranżer i dyrygent, dziennikarz i krytyk muzyczny.
Gra na saksofonie tenorowym i barytonowym. Założył kilka zespołów i angażował się w wiele projektów muzycznych. Od 1970 prowadzi w Programie III Polskiego Radia autorskie programy jazzowe, m.in. "Trzy kwadranse jazzu". Jest członkiem Akademii Muzycznej Trójki. Popularyzator muzyki jazzowej w Polsce. Komponował również muzykę filmową ("Pan Anatol szuka miliona", "Niech żyje miłość") oraz piosenki, wykonywane m.in. przez Ewę Bem, Łucję Prus, Marylę Rodowicz i Andrzeja Zauchę. Tworzył koncerty symfoniczne. Nagrał kilkanaście albumów autorskich, brał udział w nagraniu kilkudziesięciu innych płyt.
Życiorys.
Jan Wróblewski pochodzi z rodziny adwokackiej. Edukację podstawową odebrał w Szkole Podstawowej nr 4 im. Elizy Orzeszkowej. W 1952 ukończył I Liceum Ogólnokształcące im. Adama Asnyka w Kaliszu. Równolegle do nauki w liceum kształcił się w Podstawowej Szkole Muzycznej w Kaliszu, gdzie uczył się gry na fortepianie, klarnecie i trąbce. W tym czasie grał w kaliskim zespole jazzu tradycyjnego.
Studiował na wydziale Mechanizacji Rolnictwa Politechniki Poznańskiej, a następnie w Państwowej Wyższej Szkole Muzycznej w Krakowie. Podczas studiów w Poznaniu założył własny zespół, współpracował też z Kwintetem Jerzego Miliana. W 1956 roku zaproszono go do formacji Krzysztofa Komedy. W Sekstecie Komedy grał na saksofonie barytonowym. Występ z tą grupą był dla niego profesjonalnym debiutem; zagrali na koncercie podczas otwarcia poznańskiego ośrodka Telewizji Polskiej, a następnie (1956–1957) na festiwalach jazzowych w Sopocie.
Za punkt przełomowy w karierze Jana Wróblewskiego uważa się przesłuchanie przeprowadzone latem 1958 przez George Weina (amerykańskiego promotora jazzu), w wyniku którego został on zaangażowany do orkiestry "International Newport Band" i jako pierwszy polski jazzman oraz jedyny z krajów zza tzw. żelaznej kurtyny wystąpił na festiwalu jazzowym w Newport (USA). Występ tej grupy został zarejestrowany w filmie "Jazz on Summer's Day".
Po tym koncercie występował w wielu miastach Stanów Zjednoczonych, a następnie w Europie, Indiach, Afryce i Azji. W 1964 roku wystąpił z własnym kwartetem w odcinku specjalnym niemieckiego programu telewizyjnego "Jazz – gehört und gesehen" (program pt. "Jazz in Poland" w reż. Janusza Majewskiego prezentował dokonania najważniejszych wykonawców krajowej sceny jazzowej).
W latach 1968–1978 kierował Studiem Jazzowym Polskiego Radia. Współpraca z Willisem Conoverem (popularyzatorem Jazzu w "Radio Music USA") zaowocowała powstaniem audycji "3 kwadranse jazzu", którą prowadzi nieprzerwanie od 1970 roku.
Był założycielem lub też włączał się do licznych zespołów, z których ważniejsze to:
Komponował też muzykę filmową oraz dłuższe utwory:
Realizował też programy telewizyjne ("Jan Ptaszyn Wróblewski prezentuje"). Lansował też młodych adeptów jazzu na wielu warsztatach muzycznych w kraju i za granicą.

</doc>
<doc id="186805" url="https://pl.wikipedia.org/wiki?curid=186805" title="Podlesie (Katowice)">
Podlesie (Katowice)

Podlesie (niem. "Podlesche") – część oraz dzielnica Katowic, położona w południowo-zachodniej części miasta, nad rzeką Mleczną, granicząca z Zarzeczem i Kostuchną oraz miastami Tychy i Mikołów.
Podlesie po raz pierwszy jako samodzielna osada jest wzmiankowane w 1468 roku, jednak jego początki jako jednej z osad ziemi pszczyńskiej, związane są z dawną wsią Uniczowy, która w XV wieku rozpadła się na trzy osobne. Rdzeniem Podlesia stała się współczesna ulica Uniczowska, która była dawniej główną drogą we wsi. W XVII powstały dwa podleskie przysiółki – Zaopusta i Dąbrowa. W XIX wieku wieś przechodziła szereg katastrof; po pożarze z 1806 roku stała się pierwszą murowaną wsią na ziemi pszczyńskiej. W tym okresie pozostawała wsią typowo rolniczą z wysoką agrokulturą. 18 sierpnia 1929 roku zorganizowano tutaj centralne dożynki Polski, zaś w 1930 roku naczelnik gminy Robert Jarczyk został wybrany posłem na Sejm RP. Dnia 27 maja 1975 roku Podlesie zostało włączone do Katowic, stając się częścią miasta, a od 1 stycznia 1992 roku jest jedną z jego administracyjnych dzielnic.
Od czasów transformacji ustrojowej Podlesie przekształciło się z dzielnicy rolniczo-mieszkaniowej w mieszkaniową z udziałem usług podstawowych. Następuje tutaj zjawisko suburbanizacji związane ze stałym wzrostem liczby mieszkańców Podlesia oraz jego rozbudową o nowe budynki mieszkaniowe, głównie jednorodzinne i szeregowe. Głównym instytucjami dzielnicy są: Filia „Podlesie” MDK „Południe” w Katowicach, OSP Katowice-Podlesie, rzymskokatolicka parafia Matki Bożej Częstochowskiej oraz LGKS 38 Podlesianka Katowice.
Powierzchnia Podlesia wynosi 8,28 km² (5,03% powierzchni miasta), a pod koniec 2020 roku mieszkało tutaj 6645 osób (2,44% ludności Katowic).
Geografia.
Położenie.
Dzielnica nr 22 Podlesie jest jedną z 22 dzielnic Katowic, będącą jednostką pomocniczą gminy, znajdującą się w grupie dzielnic południowych. Położona jest w południowo-zachodniej części miasta. Powierzchnia dzielnicy wynosi 8,28 km², co stanowi 5,02% powierzchni całego miasta. Podlesie od północy graniczy z Zarzeczem, od północy i od wschodu z Kostuchną, od południa z miastem Tychy, zaś od zachodu z miastem Mikołów.
Granice dzielnicy przebiegają następująco:
Według podziału fizycznogeograficznego Jerzego Kondrackiego obszar Podlesia położony jest w mezoregionie Wyżyna Katowicka (341.13), stanowiącym południową część makroregionu Wyżyna Śląska. Sama zaś Wyżyna Śląska jest fragmentem podprowincji Wyżyna Śląsko-Krakowska.
Pod względem krain historycznym dzielnica ta znajduje się we wschodniej części Górnego Śląska. Historycznie Podlesie od północy graniczy z Kostuchną, od wschodu z Bożymi Darami (dawna kolonia Podlesia), od zachodu z Zarzeczem, zaś od południa z Tychami.
Geologia.
Tereny Podlesia położone są w niecce górnośląskiej, a obszar ten ma budowę zrębową. Na przełomie dewonu i karbonu zostało zaburzone paleozoiczne podłoże Wyżyny Śląskiej poprzez utworzenie zapadliska, które w okresie karbonu zostało wypełnione przez zlepieńce, piaskowce i łupki ilaste zawierające pokłady węgla kamiennego. Utwory z tego okresu pod osadami czwartorzędowymi występują prawie na całym obszarze dzielnicy (prócz terenów wzdłuż granicy Podlesia i Tychów, gdzie występują utwory mioceńskie) i są one poprzecinane kilkoma uskokami. Powierzchniowo zaś występują one w rejonie lasu Gniotek, na południowy wschód od doliny Rowu Malownik, a także wzdłuż ulicy Marzanny. Są to wychodnie warstw orzeskich (westfal B). Jest to potężna seria zbudowana przeważnie z łupków z wkładkami piaskowców, syderytów i przeszło 50 pokładami węgla kamiennego.
W okresie trzeciorzędu utworzyły się główne rysy rzeźby terenu Podlesia. Wówczas to dochodziło intensywnych procesów wietrzenia chemicznego i denudacji
W czwartorzędzie obszar dzielnicy został prawdopodobnie pokryty przez lądolód skandynawski dwukrotnie: podczas najstarszego zlodowacenia Sanu (krakowskiego) oraz w okresie zlodowacenia Odry (środkowopolskiego). Osady po pierwszym zlodowaceniu zostały w większości usunięte w okresie interglacjału, zaś lądolód zlodowacenia Odry, który wkroczył na tereny Katowic od zachodu wzdłuż obniżenia Kłodnicy, pozostawił po sobie gliny zwałowe występujące wzdłuż obniżeń dolinnych. Wody z topniejącego lodowca kierowały się obniżeniami dolinnymi na południowy wschód z doliny Kłodnicy do doliny Mlecznej i dalej do Wisły. Powierzchniowo plejstoceńskie piaski i żwiry fluwioglacjalne budują znaczną część Podlesia i występują powyżej doliny Mlecznej. Poza tym znajdują się tutaj też obszary zbudowane z glin zwałowych oraz piasków i żwirów glacjalnych z głazami na glinie zwałowej.
W trwającym współcześnie holocenie następują zjawiska niszczenia i wyprzątania pokryw osadów plejstoceńskich. Osady rzeczne występują w dolinach rzek, m.in. w dolinach Mlecznej, Kaskadnika, Rowu Malownik, Rowu Podleskiego i Bielawki.
Gleby.
Podlesie zbudowane jest głównie na glebach bielicowych i rdzawych wytworzonyche z piasków słabogliniastych, a także na glebach płowych wytworzonych z glin zwałowych oraz piasków naglinowych i naiłowych.
Gleby w wielu przypadkach straciły swoją wartość użytkową w wyniku ich mechanicznego przekształcenia. Występują tutaj procesy niwelacji terenu pod przyszłe inwestycje, zwłaszcza w dolinach rzecznych, w wyniku których niszczone są profile glebowe oraz warstwa próchniczna gleby. Gleby pól ornych w rejonie dzielnicy należą do średnio urodzajnych, a uprawa tutejszych ziem wymaga ich nawożenia. Dominują tu grunty IV klasy bonitacyjnej, z przewagą RIVb. Znikomy jest zaś udział gruntów klasy III.
Rzeźba terenu.
Podlesie położone jest na Wyżynie Śląskiej, na Płaskowyżu Bytomsko-Katowickim (północno-wschodnia część dzielnicy) oraz na Zrębie Mikołowskim (południowo-zachodni fragment dzielnicy), będącym częścią mezoregionu Wyżyna Katowicka (341.13).
Na współczesną rzeźbę terenu Podlesia główny wpływ miało zlodowacenie południowopolskie (Sanu) oraz maksymalny stadiał zlodowacenia środkowopolskiego (Odry), zaś w ostatnim okresie zasadniczy wpływ wywarła także morfogenetyczna działalność człowieka związana z osadnictwem oraz górnictwem. Doprowadziło to do zniszczenia naturalnego podłoża oraz do tworzenia nowych form degradacji rzeźby. Część obszarów dzielnicy stanowi także antropogeniczna powierzchnię zrównania.
Rzeźbę terenu Podlesia urozmaicają doliny potoków z łąkami, dzielące niewysokie zalesione wzgórza, a pod względem jednostek morfologicznych Podlesie jest położone w trzech jednostkach ciągnących się w rejonie dzielnicy w przybliżeniu południkowo: na Garbie Mikołowskim (zachodnia część dzielnicy), Obniżeniu Górnej Mlecznej (wzdłuż doliny Mlecznej; północne, środkowe i południowe części dzielnicy) i na Płaskowyżu Murcek (północno-wschodnie rejony Podlesia).
Na Garbie Mikołowskim, który ciągnie się wzdłuż granicy Katowic i Mikołowa, znajduje się najwyższy punkt Podlesia. Położony jest on w południowo-zachodniej części dzielnicy, na skraju lasu Gniotek i wznosi się na wysokość 310 m n.p.m. Teren Podlesia opada z obydwu stron do ciągnącego się południkowo w rejonie dzielnicy Obniżenia Górnej Mlecznej. W dolinie tej rzeki przy granicy z Tychami znajduje się najniżej położony punkt dzielnicy o wysokości poniżej 255 m n.p.m. Podlesie w centralnej części dzielnicy w rejonie skrzyżowania ulic M. Trojoka, Barwinków i Strzelnica położone jest na wysokości 263,55 m n.p.m. Różnica wysokości pomiędzy skrajnymi punktami dzielnicy wynosi około 55 metrów.
Wody.
Tereny Podlesia położone są w całości dorzeczu Wisły, w znacznej większości w zlewni Mlecznej. Rzeka ta przepływa przez Podlesie od strony Zarzecza, stanowiąc także historyczną granicę pomiędzy Podlesiem a Zarzeczem. Rozdziela ona dawne przysiółki Podlesia – Kopaniny i Zaopustę. Rzeka ta płynie wśród bagnistych łąk i lasów i utworzyła szeroką dolinę. Ma ona uregulowane i ograniczone wałami koryto. Do Mlecznej w Podlesiu lewostronnie wpływa Rów Malownik (na wysokości Dąbrowy), zaś prawostronnie Kaskadnik (na granicy Podlesia i Zarzecza) i Bielawka. Dodatkowo przez Podlesie, w północnej jego części, płynie jeszcze jeden lewy dopływ – Rów Podleski.
Na wysokości Oczyszczalni Ścieków Podlesie w dolinie Mlecznej znajduje się kompleks stawów lokalnie zwanych Dupiną.
Tereny Podlesia w rejonie lasu Gniotek położone są w zlewni potoku Mąkołowiec. Tam też znajduje się jego źródło.
Klimat i topoklimat.
Warunki klimatyczne Podlesia są zbliżone do klimatu dla całych Katowic. Jest on modyfikowany zarówno przez czynniki klimatotwórcze, jak i lokalne. Na klimat dzielnicy w większym znaczeniu mają wpływy oceaniczne aniżeli wpływy kontynentalne, zaś sporadycznie klimat modyfikowany jest przez docierające tu od południowego zachodu przez Bramę Morawską masy powietrza zwrotnikowego.
Średnia roczna temperatura w wieloleciu 1961–2005 dla stacji w nieodległym Muchowcu wynosiła 8,1 °C. Najcieplejszym miesiącem w badanym okresie był lipiec (17,8 °C), a najchłodniejszym styczeń (–2,2 °C). Średnie roczne usłonecznienie w latach 1966–2005 wynosiło 1474 godziny, zaś średnie zachmurzenie w tym samym okresie wynosiło 5,3. Średnia roczna suma opadów w skali roku w okresie lat 1951–2005 wynosiła 713,8 mm. Średni czas zalegania pokrywy śnieżnej wynosi 60–70 dni, a okres wegetacyjny trwa średnio 200–220 dni. W ciągu roku przeważają wiatry zachodnie i południowo-zachodnie (odpowiednio 20,7% i 20,4% wszystkich wiatrów), a najrzadziej wieje z północy (5,7%). Średnia prędkość wiatru wynosił 2,4 m/s.
Klimat Podlesia jest modyfikowany przez czynniki lokalne (topoklimat) zależne od pokrycia terenu, a także od położenia względem dolin rzecznych. Częściowo w dnach doliny Mlecznej i jej dopływów panuje niekorzystny topoklimat zabudowanych den dolinnych. W czasie pogodnych nocy tworzą się zastoiska zimnego powietrza. Możliwe są także lokalne przymrozki typu radiacyjno-adwekcyjnego. Na wyżej położonych terenach dzielnicy panują warunki średnio korzystne, zaś na terenach płaskich poza dnami dolin, bez zwartej szaty roślinnej są korzystne warunki. Tam dopływ ciepła z warstw głębszych przeciwdziała dużym spadkom temperatury w przyziemnej warstwie powietrza w czasie pogodnych nocy. Warunki takie panują głównie na terenach niezabudowanych w południowej części Zaopusty oraz w Kopaninach.
Przyroda i ochrona środowiska.
Naturalna szata roślinna na terenie Podlesia kształtowana była od czasu ostatnich zlodowaceń 12–16 tys. lat temu, a w przeciągu 200 ostatnich lat została poddana silnej antropopresji. Pierwotnie tereny dzielnicy porastały w dolinach rzek łęgi i olsy, powyżej zaś głównie bory. Obszar Podlesia ma charakter otwarty i występują tutaj obszary umiejscowione w krajobrazie rolniczo-leśnym, a z biegiem czasu zaznaczyła się tutaj coraz silniejsza presja w kierunku zabudowy wolnych terenów.
W południowych dzielnicach Katowic (Piotrowice-Ochojec, Kostuchna, Podlesie i Zarzecze) dominują przekształcone lasy mieszane, w których według danych z 2005 roku 41% składu gatunkowego drzew stanowią sosny. Kolejne dominujące drzewa to dęby (27%) i brzozy (22%). W obniżeniach terenu leśnego, w siedliskach wilgotnych dominuje olsza czarna, tworząc płaty lasu łęgowego. W runie charakterystyczną rośliną w tutejszych lasach jest czosnek niedźwiedzi, a ponadto występują tutaj stanowiska ciemiężycy zielonej, wawrzynka wilczełyko, kruszczyka szerokolistnego, kopytnika pospolitego, kruszyny pospolitej i kaliny koralowej. W porach letnich wyróżniają się skrzypy leśne i paprocie, zaś jesienią krzewy trzmieliny zwyczajnej. Występują tutaj także dwa gatunki grzybów chronionych: wachlarzowiec olbrzymi i sromotnik bezwstydny.
Spośród fauny, w siedliskach wilgotnych występuje kilka gatunków płazów bezogonowych, mające w tej części Katowic dobre warunki do życia i rozwoju. Miejsca te są siedliskami życia żab jeziorkowych, żab wodnych, żab trawnych czy ropuch szarych. W lasach gniazdują ptaki śpiewające, w tym m.in.: modliszki zwyczajne, bogatki, piecuszki i łozówki. Żyją tutaj także inne ptaki, jak kowaliki, strzyżyki, rudziki, drozdy śpiewaki czy kosy. Tę część Katowic zamieszkują także ssaki – przede wszystkim gryzonie, ale też i gatunki większych ssaków (w tym jelenie czy dziki). Występują tutaj m.in.: jeże wschodnie, ryjówki aksamitne, zające szaraki, wiewiórki i łasice.
Dolina Mlecznej jest najważniejszym na terenie całych Katowic korytarzem ekologicznym, łączącym poszczególne kompleksy leśne. Wzdłuż Mlecznej i jej dopływów występują zarośla olchowo-wierzbowe oraz płaty łąk wilgotnych i świeżych. Występuje tutaj kilka rzadkich i chronionych gatunków roślin. Podmokła część doliny Mlecznej poniżej Podlesia – tzw. Dupina – jest siedliskiem płazów i ptaków wodno-błotnych. Obszar ten zajmuje powierzchnię 224,5 ha.
Las Gniotek o powierzchni 159,5 ha jest remizą leśną, w której występuje kilka rzadkich i chronionych gatunków roślin. Las ten jest ostoją zwierzyny płowej i wielu gatunków ptaków leśnych. Położony jest w południowo-zachodniej części dzielnicy, przy granicy z Mikołowem. Porastają go głównie siedliska borowe i wilgotne. Dominującymi gatunkami są tutaj sosna zwyczajna i brzoza brodawkowata, zaś w domieszce występuje tu głównie dąb szypułkowy i świerk.
Na siedliskach zurbanizowanych rozwinęły się m.in. zbiorowiska ruderalne, rozwijające się w dzielnicy przede wszystkim w siedliskach antropogenicznych terenów zabudowanych i nieużytków miejskich. Tereny te występują zwłaszcza centralnej części dzielnicy, a także w rejonie Oczyszczalni Ścieków Podlesie.
W dzielnicy brak jest powierzchniowych form ochrony przyrody oraz pomników przyrody. Jedynym zaś nazwanym obszarem zieleni urządzonej jest położony w Dąbrowie skwer Bolesława Holeckiego, ustanowiony Uchwałą Rady Miasta Katowice z dnia 4 marca 2021 roku.
Nazwa.
Nazwa dzielnicy "Podlesie" związana jest z roślinnością, a pisownia z biegiem czasu się zmieniała. W dokumencie datowanym na 1468 rok "Podlesie" wzmiankowane jest jako "Uniczowy-Zalesie". W dokumencie sprzedaży dóbr pszczyńskich wystawionym przez Kazimierza II cieszyńskiego w języku czeskim we Frysztacie w dniu 21 lutego 1517 roku wieś została wymieniona jako "Podlesy Vnicziowy" i dopiero w aktach z 1586 roku pojawia się po raz pierwszy samodzielna nazwa "Podlesie".
Historia.
Początki Podlesia sięgają XII wieku, kiedy to na obszarze dzisiejszego Podlesia, Piotrowic i Zarzecza istniała wieś Uniczowy, która w XV wieku rozpadła się na trzy samodzielne osady. Podlesie po raz pierwszy jako samodzielna osada została wzmiankowana w 1468 roku w protokolarze miasta Pszczyny jako „Uniczowy-Zalesie” lub Uniczowy-Major.
Już od XV wieku we wsi swoje gospodarstwo miał wolny sołtys, do którego należał młyn i stawy rybne, a jednym z nich był Andrzej Latoszewski, który w 1683 roku stał na czele chorągwi składającej się ze 116 chłopów z ziemi pszczyńskiej, którzy ubezpieczali szańce pod Jabłonkowem na granicy węgiersko-austriackiej. W 1572 roku w Podlesiu gospodarowało łącznie dziewięciu kmieci oraz dwóch zagrodników.
W okresie wojny trzydziestoletniej nastąpił upadek gospodarczy terenów księstwa pszczyńskiego. Wielu mężczyzn zginęło w trakcie przemarszu wojsk, a ich synowie byli stamtąd uprowadzani. Wzrosła też liczba drobnych gospodarstw – zagrodniczych i chałupniczych. Po zniszczeniach wojennych od połowy XVII wieku nastąpił wzrost demograficzny na ziemiach pszczyńskich i zwiększała się liczba gospodarstw. W tym samym wieku na prawym brzegu Mlecznej powstał nowy przysiółek Podlesia – Zaopusta, a prawdopodobnie także w tym samym okresie jeszcze jeden podleski przysiółek – Dąbrowa, którego zapleczem był las.
W dniach od 16 do 19 lipca 1698 roku w Piotrowicach i Podlesiu kwaterowały wojska armii króla saskiego Augusta II. Wojskami tymi dowodzili hrabiowie Rose i Christian von Winkelmann. W czerwcu 1734 roku, w czasie wojny o sukcesję polską, na terenie dzisiejszej Dąbrowy utworzono obóz szpitalny dla wojsk króla Augusta III. Teren obozu był ograniczony przez rzekę Dupinę oraz otoczony zasiekami z obawy przed napaścią wojsk króla Stanisława Leszczyńskiego. Po kilku miesiącach z uwagi na panującą w obozie epidemię stał się on cmentarzyskiem. Pod koniec sierpnia 1734 roku wojska saskie zlikwidowały obóz i postawiły cmentarz dla zmarłych żołnierzy. Do połowy XVIII wieku przez Podlesie przebiegał stary trakt handlowy prowadzący od Mikołowa do Mysłowic (tzw. „furmaniec”), którym wożono m.in. sól z Wieliczki.
XIX wiek dla Podlesia było czasem wielu katastrof. W 1800 roku nad Podlesiem przeszła nawałnica, która przyniosła ze sobą opady gradu wielkości kurzych jaj. Burza ta doprowadziła do zniszczeń wielu upraw i spowodowania obrażenia ludzi i zwierząt. Jako wotum przebłagalne mieszkańcy usypali w rejonie dzisiejszej ulicy Saskiej w Dąbrowie kopczyk, na którym powstała kapliczka. W 1806 roku Podlesie strawił wielki pożar, dzięki jednak przeprowadzonej po nim odbudowie Podlesie było pierwszą i jedyną wówczas w powiecie pszczyńskim murowaną wsią. W 1874 roku na tyfus umarł co dziesiąty mieszkaniec wsi. Drugi pożar w Podlesiu wybuchł 17 września 1879 roku w domu naczelnika Rindfleischa, pozbawiając dachu nad głową 22 rodziny. Jeszcze w tym samym roku Podlesie nawiedziła klęska głodu, zaś w 1883 roku epidemia dyfterytu doprowadziła do śmierci 39 dzieci.
Pomiędzy Podlesiem, Zarzeczem a Mikołowem w połowie XIX wieku powstały dwa przysiółki zwane Kopanina-Zarzecze i Kopanina-Podlesie, które rozdzielał Kaskadnik. Przysiółek Kopanina-Podlesie wykształcił się wzdłuż drogi z Podlesia do Mikołowa prowadzącej przez las Gniotek.
24 czerwca 1870 roku oddano do użytku budowaną w latach 1865–1869 w rejonie Dąbrowy obecną linię kolejową nr 142 z Szopienic do Tychów i Pszczyny przez Murcki i Kostuchnę. Podczas budowy nasypu kolejowego w Podlesiu natrafiono na cmentarz żołnierzy saskich z 1734 roku. Szczątki wywieziono taczkami na wzgórze koło kapliczki, gdzie je grzebano. W 1872 roku we wsi otwarto nową czteroklasową szkołę, w 1874 roku urząd stanu cywilnego, a w 1894 roku agencję pocztową. Główną drogę w Podlesiu utwardzono w 1897 roku. W 1912 roku w centrum Podlesia oddano do użytku gmach urzędu gminy. Na przełomie 1918 i 1919 roku w Podlesiu powołano gniazdo Towarzystwa Gimnastycznego „Sokół”.
W latach 1919–1921 mieszkańcy Podlesia aktywnie uczestniczyli w powstaniach śląskich. W dniu 19 lutego 1919 roku powołano w Podlesiu oddział Polskiej Organizacji Wojskowej Górnego Śląska. Założycielami byli: Jan, Franciszek i Alojzy Latuskowie, Ludwik Parasol, Franciszek Huj (Holecki) oraz Maciej Jargoń. 16 sierpnia 1919 roku, w przeddzień I powstania śląskiego, miejscowi powstańcy zgromadzili się pod lasem Gniotek, a dowództwo 77-osobowego oddziału objął Franciszek Kubica. Powstańcy bezskutecznie oczekiwali tam na przybycie z Tychów komendanta Franciszka Kozyry z rozkazami. Dzień później, w dniu wybuchu I powstania śląskiego powstańcy z Podlesia z powodu braku rozkazów rozeszli się nad ranem do domów. Po rozejściu się przyjechał do Podlesia oddział Grenzschutzu z Kostuchny, który rozpoczął wyłapywanie powstańców, przeprowadzając rewizję ich mieszkań. Aresztowanych uczestników powstania przetransportowano do Mikołowa, a potem do więzienia w Gliwicach, zaś pozostali opuścili Podlesie przyłączając się do powstańców z Kostuchny bądź Mikołowa.
W czasie plebiscytu na Górnym Śląsku w dniu 20 marca 1921 roku na 1177 osób uprawnionych mieszkańców Podlesia 1082 z nich zagłosowało za przyłączeniem do Polski, zaś 79 za włączeniem do Niemiec.
W momencie wybuchu III powstania śląskiego, nocą z 2 na 3 maja 1921 roku grupa powstańców z Podlesia i Zarzecza zebrała się w Tychach na placu obok szkoły, skąd przetransportowano ich do Szopienic. Oddział ten w Szopienicach pełnił zadania specjalne dla sztabu Wojciecha Korfantego, a po tygodniu powstańców przewieziono pociągiem w okolice Ujazdu. Powstańcy opanowali stację kolejową w pobliżu Centawy, a stamtąd skierowani zostali do walk pod Górą św. Anny. Tam zginęło dwóch powstańców z Podlesia: Paweł Bajura i Augustyn Hoinkis. Wojsko Polskie, które kierowało się w stronę Mikołowa, uroczyście wkroczyło do Podlesia 29 czerwca 1922 roku pod dowództwem gen. Kazimierza Horoszkiewicza. W 1922 roku w Podlesiu na pamiątkę powstań śląskich na placu obok rogatki postawiono pomnik upamiętniający powstańców śląskich. W 1939 roku został on zburzony przez Niemców.
W dniu 15 sierpnia 1921 roku odbyło się poświęcenie kościoła pw. Matki Bożej Częstochowskiej, a kilkanaście dni wcześniej, 1 sierpnia 1925 roku erygowano parafię rzymskokatolicką, której pierwszym proboszczem został ks. Karol Wientzek. Dnia 5 czerwca 1922 roku w Podlesiu otwarta została polska szkoła, a pięć lat później, w 1927 roku otwarto tutaj kolejowy przystanek osobowy. W latach międzywojennych w Podlesiu powstało też szereg organizacji społeczno-kulturalnych oraz kombatanckich, w tym: Związek Obrony Kresów Zachodnich (1923 rok), Związek Powstańców Śląskich (1923 rok) i Oddział Młodzieży Powstańczej (1935 rok).
W dniu 14 listopada 1926 roku naczelnikiem gminy Podlesie został Robert Jarczyk – miejscowy przemysłowiec i kupiec. Doprowadził on m.in. do rozbudowy budynku Urzędu Gminy. W 1930 roku został wybrany posłem do Sejmu Rzeczypospolitej Polskiej.
W Podlesiu 18 sierpnia 1929 roku zorganizowano centralne dożynki Polski. Organizatorem wydarzenia był naczelnik gminy Podlesie Robert Jarczyk, a na uroczystości przybyli m.in.: prezydent Polski Ignacy Mościcki, wojewoda śląski Michał Grażyński i biskup katowicki Arkadiusz Lisiecki. Na ulicach rozstawiono kilka triumfalnych bram, a kobiety w strojach śląskich złożyły prezydentowi w darze duży bochen chleba i wieniec dożynkowy. Przybyłych gości witał naczelnik gminy Józef Holecki.
Na początku II wojny światowej z nocy z 2 na 3 września 1939 roku przez Podlesie i Kostuchnę do Murcek i Brzezinki wycofywała się 23 Górnośląska Dywizja Piechoty. Pierwsze zaś niemieckie oddziały Wehrmachtu wjechały czołgami do Podlesia popołudniu 3 września, kierując się w stronę Kostuchny. W pierwszych dniach niemieckiej okupacji władzę administracyjną przejęła armia. Na urzędach gmin zawisły flagi ze swastyką, a zarząd nad gminą objął Hans Kendziora wraz z Teoderem Walterem i Nikodemem Thomasem – miejscowymi członkami Volksbundu. Podlesie w wyniku germanizacji przemianowano zaś na Underwalde (bądź też były to plany, a ich realizację przewidziano po wojnie). W październiku 1939 roku władzę na Górnym Śląsku przejęła administracja cywilna, zaś miesiąc później, 15 listopada 1939 roku naczelnikiem gminy został Alfred Maiwald, który przywrócił gminie dawną nazwę Podlesie.
W czasie niemieckiej okupacji Podlesia rozwiną się ruch oporu przeciwko okupantowi. W grudniu 1939 roku utworzono filię Polskich Sił Zbrojnych, którego komenda znajdowała się w Piotrowicach. Organizatorem filii był Ryszard Śmieja. Członkowie podleskiej filii PSZ zostali aresztowani w marcu 1941 roku; Maksymilian Jargoń i Franciszek Spernol zostali ścięci gilotyną w Spandau. W 1942 roku Jan Kierat założył w Podlesiu Polską Organizację Walki Wyzwoleńczej, licząca 25 członków.
W styczniu 1945 roku rozpoczyna się ofensywa wojsk sowieckich, a na ten czas wstrzymano prace elektrowni i zakładów przemysłowych. W dniu 27 stycznia 1945 roku wycofujące się wojska niemieckie wysadziły podleski dworzec kolejowy, a w nocy z 27 na 28 stycznia od strony Kostuchny wjechały do Podlesia sowieckie czołgi. Samą zaś wieś zajęto bez walki.
W dniu 1 grudnia 1945 roku do Podlesia włączono Zarzecze, tworząc gminę Podlesie, którą włączono do gminy Kostuchna w 1973 roku. W 1962 roku w Podlesiu otwarto szkołę „tysiąclatkę”, zaś na początku lat 70. XX wieku zbudowano Miejski Ośrodek Zdrowia. Po kolejnej reorganizacji administracji terenowej 27 maja 1975 roku, gminę i miasto Kostuchna wraz z Podlesiem włączono do Katowic. W 1988 roku w Podlesiu odbyły się uroczystości 750-lecia Podlesia.
Po okresie transformacji ustrojowej w Polsce, w dniu 16 września 1991 roku katowicka Rada Miejska przyjęła uchwałę, na mocy której 1 stycznia 1992 roku podzielono Katowice na 22 pomocnicze jednostki samorządowe i 22 obszary ich działania. Jedną z jednostek, oznaczoną nr 22, stało się „Podlesie”&lt;ref name="Uchwała nr XXVI/148/91"&gt;&lt;/ref&gt;. Po 1989 roku w południowych dzielnicach Katowic (w tym także w Podlesiu) zaznaczył się trend rozbudowy tych obszarów o nową zabudowę mieszkaniową, a wraz z tym systematycznie wzrastała liczba mieszkańców tych dzielnic.
Demografia.
Pierwsze dane demograficzne dotyczące Podlesia pochodzą z XVI wieku. Według urbarza pszczyńskiego z 1536 roku we wsi tej mieszkało 8 kmieci, zaś w 1572 roku było ich 9, a poza nimi mieszkało tutaj 2 zagrodników. W 1593 roku żyło tutaj 9 kmieci, sołtys Walek Zarembecz i 2 zagrodników. Okres ten był czasem względnej stabilizacji we wsiach ziem pszczyńskich na terenie współczesnych Katowic. W późniejszych latach liczba mieszkańców Podlesia rosła powoli.
W okresie wojny trzydziestoletniej wielu mężczyzn zginęło w trakcie przemarszu wojsk, a ich synowie byli uprowadzani. Wykazy z 1629 roku podają, że oprócz kmieci pojawiło się w Podlesiu 23 chałupników. W 1640 roku żyło tutaj 8 kmieci, 2 zagrodników i 18 chałupników (w tym 3 poddanych sołtysa, cieśla Paweł Podbiał i kowal Wojtek), a także sołtys Witek Zarembiec. Po zniszczeniach z okresu wojny trzydziestoletniej od połowy XVII wieku nastąpił wzrost demograficzny tych ziem. Według spisu ludności z 1764 roku w Podlesiu zamieszkiwało wówczas 150 osób, w tym 8 siodłaków, 2 zagrodników, 1 wolny sołtys i 17 chałupników.
W XIX wieku przez Podlesie przeszły liczne klęski i kataklizmy, lecz mimo tego wzrastała ogólna liczba ludności. W 1858 roku mieszkało tutaj 731 osób w 88 domach mieszkalnych (w tym 723 osoby wyznania rzymskokatolickiego, 4 ewangelików i 4 żydów). W 1868 (bądź w 1861) roku w Podlesiu żyło 879 osób (w tym 7 żydów i 4 ewangelików), 1871 roku 986 osób (w tym 202 dzieci), w 1885 roku 1193 osoby (w tym 17 ewangelików, i 4 żydów) w 130 domach, zaś w 1905 roku 2038 osób w 230 domach.
W 1931 roku na podstawie wyników spisu ludności w gminie Podlesie (wraz z kolonią "Böer") mieszkało 4375 osób, w tym 4199 narodowości polskiej oraz 176 narodowości niemieckiej. Pod względem wyznaniowym gmina ta liczyła 4267 katolików, 173 ewangelików i 1 żyda. W 1933 lub 1934 roku w gminie Podlesie (wraz z kolonią "Böer") mieszkało 4349 osób, w tym 165 ewangelików i 4 żydów. W roku 1970 Podlesie zamieszkiwało 3902 osób i było ono jedną z najgęściej zaludnionych osad podmiejskich (347,6 osób/km²). Dziesięć lat później w Podlesiu mieszkały 4172 osoby.
Tereny dzielnicy Podlesie w 1988 roku zamieszkiwało 4348 osób, a tym czasie najwięcej żyło osób w przedziale lat 30–44, 15-29 i 0-14, zaś najmniej przedziale 60 lat i więcej. Od tego czasu Podlesie jest jedną z trzech dzielnic Katowic (wspólnie z Kostuchną i Zarzeczem), w której notuje się stały wzrost liczby ludności.
W 2005 roku Podlesie liczyło 4941 mieszkańców, zaś dwa lata później, pod koniec 2007 roku 5240 osób, co stanowiło wówczas 1,7% ludności miasta. Dzielnica ta była wówczas drugą (po Zarzeczu) najmniej zaludnioną dzielnicą Katowic. Gęstość zaludnienia dzielnicy w tym czasie wynosiła 633 osób/km² i była niższa od średniej dla całego miasta wynoszącej wówczas 1916 osób/km². W tym czasie dominowały grupy osób w wieku 30-44, 15-29 i 45–59 lat, zaś najmniej było w grupie 0–14 lat. Pod koniec 2013 roku liczba mieszkańców Podlesia wynosiła 5869 osób, w tym 1023 osób w wieku do 14 lat i 347 osób w wieku powyżej 75 lat.
Według badań sondażowych przeprowadzonych w 2011 roku na grupie 30 mieszkańców dzielnicy, 43,3% ankietowych zadeklarowało narodowość polską, 40,0% narodowość śląską (drugi największy odsetek po Załężu), a 16,7% jednocześnie polską i śląską.
Na poniższym wykresie przedstawiono rozwój demograficzny terenów Podlesia:
Polityka i administracja.
Dzielnica nr 22 Podlesie jest jedną z 22 dzielnic Katowic, stanowiących jednostki pomocnicze gminy. Została ona powołana na mocy uchwały Rady Miejskiej w Katowicach jako jednostka samorządowa nr 22 Podlesie 1 stycznia 1992 roku. Według Uchwały nr XLVI/449/97 Rady Miejskiej Katowic z dnia 29 września 1997 roku Podlesie jest statutową dzielnicą w zespole dzielnic południowych. Obowiązujący statut dzielnicy został ustanowiony na mocy Uchwały Nr XLI/912/21 Rady Miasta Katowice z 25 listopada 2021 roku. Zgodnie z przepisami statutu, organami dzielnicy jest Rada Dzielnicy oraz Zarząd Dzielnicy. Rada Dzielnicy składa się z 15 radnych wybieranych na pięcioletnią kadencję. Jest ona organem stanowiącym dzielnicy, a do zadań Rady Dzielnicy należy m.in. występowanie do organów miasta Katowice w sprawie wniosków mieszkańców dzielnicy w zakresie jej działania, inicjowanie i organizowanie obchodów okolicznościowych, imprez kulturalnych, sportowych czy rekreacyjnych, opiniowanie inicjatyw lokalnych czy też wnioskowanie w sprawach miasta dotyczących obszaru Podlesia. Zarząd Dzielnicy jest z kolei organem wykonawczym dzielnicy. Przewodniczący Zarządu reprezentuje dzielnicę na zewnątrz, a do zadań Zarządu należy m.in. przyjmowanie wniosków mieszkańców dzielnicy, organizowanie i koordynowanie inicjatyw społecznych, informowanie mieszkańców o sprawach dzielnicy bądź też przygotowywanie projektów uchwał Rady Dzielnicy.
Rada oraz Zarząd Dzielnicy nr 22 Podlesie swoją siedzibę mają w gmachu dawnego Urzędu Gminy Podlesie przy ulicy Uniczowskiej 36. Przewodniczącym Rady Dzielnicy pod koniec 2022 roku był Jacek Szymik-Kozaczko, zaś Przewodniczącą Zarządu Dzielnicy była wówczas Grażyna Honc. W trakcie kadencji 2014–2018 przedstawiciele Rady i Zarządu brali udział w szeregu spotkań roboczych z władzami miasta Katowice, edukacyjnych i w wydarzeniach kulturalnych odbywających się na terenie dzielnicy. Reprezentowali oni dzielnicę podczas uroczystości miejskich i lokalnych, szkoleniach czy na sesjach Rady Miasta Katowice. Radni w tym czasie uczestniczyli też w kolejnych edycjach katowickiego Budżetu Obywatelskiego i inicjatywach lokalnych.
Historycznie tereny Podlesia w granicach politycznych Śląska znalazły się pod koniec XII lub na początku XIII wieku i początkowo wchodziły prawdopodobnie w skład kasztelanii mikołowskiej, lecz jeszcze w XIII wieku na czoło zaczęła wysuwać się Pszczyna. W 1337 roku tereny dzielnicy wraz z księstwem raciborskim przeszły pod panowanie Mikołaja II z dynastii Przemyślidów opawskich. W 1375 roku Jan – syn Mikołaja II – przekazał zwierzchnictwo nad okręgami pszczyńskimi i mikołowskimi księciu opolskiemu Władysławowi II, który przed 1386 rokiem oddał Przemyślidom opawskim. W późniejszych latach ziemia ta przechodziła na różne osoby.
Na początku XVI wieku ziemiami pszczyńskimi zainteresowani byli przedstawiciele dwóch rodów mieszczańskich z Krakowa: Turzonowie i Salomonowie w związku z korzystnymi uwarunkowaniami tych terenów, tj. obecnością rud żelaza, kuźnic i łatwych do eksploatacji terenów leśnych. W 1517 roku Aleksy Thurzon nabył obszar pszczyński od Wacława II, a potem odstąpił w 1525 roku ten teren swojemu bratu Janowi. W 1527 roku tereny te uzyskały status państwa stanowego. W 1548 Jan Turzon sprzedał państwo pszczyńskie biskupowi wrocławskiemu Baltazarowi Promnitzowi i od tego czasu aż do 1763 roku ziemia pszczyńska była pod panowaniem Promnitzów, potem zaś rodu Anhalt-Cöthen. Spadkobiercami po rodzie Anhaltów był ród Hochbergów; w 1847 roku po śmierci księcia Henryka von Anhalt-Cöthen majątek pszczyński przejął Jan Henryk X Hochberg.
Po 1742 roku, kiedy to tereny dzielnicy Podlesie weszły w skład państwa pruskiego, na Górnym Śląsku utworzono powiaty. Obszary dzielnicy znalazły się w powiecie pszczyńskim. 1 stycznia 1874 roku na Śląsku ustanowiono nowe jednostki administracyjne, zwane „okręgami urzędowymi” (niem. "Amtsbezirk"), obejmujących kilka gmin i obszarów dworskich. W powiecie pszczyńskim utworzono m.in. okręg urzędowy Podlesie (niem. "Amtsbezirk Podlesie"), w skład którego weszły gminy wiejskie Kamionka, Podlesie i Zarzecze. Pierwszy naczelnik urzędował w Podlesiu. Jeszcze w tym samym roku w Podlesiu rozpoczął działalność urząd stanu cywilnego. W 1883 roku naczelnikiem gminy Podlesie został Paweł Jarczyk.
Podlesianie mieli swojego reprezentanta w sejmiku powiatowym – został nim w 1905 roku Robert Jarczyk, późniejszy naczelnik gminy Podlesie w latach 1926–1930, który w 1930 roku został wybrany posłem do Sejmu Rzeczypospolitej Polskiej.
Budynek Urzędy Gminy Podlesie powstał w 1912 roku przy ulicy Uniczowskiej 36. Gmach ten początkowo określano jako "Amstgebäude" lub "Verwaltungsgebäude" (z niem. „budynek urzędowy”) i do 1975 roku pełnił swoją pierwotną funkcję jako siedziba władz administracyjnych. Obecnie budynek ten jest siedzibą m.in. Rady i Zarządu Dzielnicy nr 22 Podlesie.
W 1922 roku przyłączono do Polski m.in. obszar dzisiejszych Katowic wraz z gminami Piotrowice i Podlesie, a niedługo po powstaniu autonomicznego województwa śląskiego przystąpiono do likwidacji obszarów dworskich na jego terenie. W powiecie pszczyńskim nastąpiło to 30 września 1924 roku, a w dniu następnym zlikwidowane obszary dworskie włączono do sąsiednich gmin. Zlikwidowano m.in. obszar dworski Podlesie. Z obszaru dworskiego Murcki zaś utworzono nową gminę Murcki z wyjątkiem m.in. parcel z kopalnią węgla kamiennego „Böer” („Boże Dary”) o powierzchni 215,81 ha, którą włączono do gminy Podlesie. Wraz z nimi włączono także obszar powstałej na początku XX wieku kolonii „Böer” („Boże Dary”), która do tego czasu podlegała bezpośredniej administracji księcia pszczyńskiego. W 1933 roku gmina Podlesie miała powierzchnią 1216 ha, w tym 60 ha gruntów ornych, 116 ha łąk i 540 ha lasów.
W 1936 roku książę pszczyński Jan Henryk XV Hochberg spotkał się z wojewodą Michałem Grażyńskim celem uregulowania stosunków w państwem polskim, zaś rok później zrzekł się on części swoich terenów; zniesiono także fideikomis pszczyński.
W czasie II wojny światowej niemieckie władze okupacyjne przywróciły nazewnictwo miejscowości według stanu z 1922 roku, pozostawiając nieruszone wszelkie zmiany administracyjne, które nastąpiły do tej pory. W pierwszych dniach niemieckiej okupacji władzę administracyjną przejęła armia. Na urzędach gmin zawisły flagi ze swastyką, a w Podlesiu zarząd nad gminą objął Hans Kendziora wraz z Teodorem Walterem i Nikodemem Thomasem – miejscowymi członkami Volksbundu. Podlesie w wyniku germanizacji przemianowano na Underwalde (bądź też były to plany, a ich realizację przewidziano po wojnie). W październiku 1939 roku władzę na Górnym Śląsku przejęła administracja cywilna, zaś miesiąc później, 15 listopada 1939 roku naczelnikiem gminy został Alfred Maiwald, który przywrócił gminie dawną nazwę Podlesie. Rozporządzeniem nadprezydenta prowincji śląskiej w dniu 23 kwietnia 1940 roku do gminy Podlesie włączono gminę Zarzecze, zaś samą gminę Podlesie podzielono na trzy części: Podlesie I, Podlesie II (Boże Dary) i Podlesie III (Zarzecze).
Po objęciu przez polskie władze terenów Górnego Śląska w 1945 roku przywrócono na terenie współczesnych Katowic stan prawny z 1 września 1939 roku, nie uznając przekształceń dokonanych przez niemieckie władze okupacyjne. Podjęto też przygotowania do przekształcenia dotychczasowych wiejskich gmin jednostkowych w gminy zbiorowe dzielące się na gromady, co nastąpiło 1 grudnia 1945 roku. W powiecie pszczyńskim powstała gmina Podlesie, w skład której weszły gromady Podlesie i Zarzecze. W 1954 roku przeprowadzono w Polsce kolejną reformę administracyjną znoszącą gminy wiejskie, wydzielając gromady wchodzące w skład powiatów. Od 29 września tego samego roku istniały już tylko gromady wchodzące w skład powiatów. Do powstałego 1 października 1954 roku powiatu tyskiego włączono na mocy uchwały z 5 października 1954 roku gromadę Podlesie, obejmującą sołectwa Podlesie i Zarzecze.
W dniu 29 lutego 1956 roku dokonano wymiany terenów pomiędzy Kostuchną a Podlesiem.
Z dniem 1 stycznia 1973 roku przywrócono w Polsce zlikwidowane w 1954 roku gminy. W ramach tej reformy powołano w powiecie tyskim gminę wiejską Kostuchna, w której skład weszły sołectwa Podlesie i Zarzecze (sama zaś Kostuchna była osobną gminą miejską). Gmina i miasto Kostuchna zostały włączone do Katowic 27 maja 1975 roku.
W 2002 roku wiceprezydentem Katowic została pochodząca z Podlesia Krystyna Siejna.
Godło napieczętne.
Najstarsze pieczęcie Zarzecza, Podlesia i Piotrowic pochodzą z 1723 roku i znane są z Katastru Karolińskiego, zaś kolejne pochodzą z przełomu XVIII i XIX wieku. Godła Piotrowic i Zarzecza zniknęły z użycia wraz z wycofaniem około 1866 roku mocno już zużytych XVIII-wiecznych tłoków, a w 1864 roku dla miejscowości powiatu pszczyńskiego wprowadzono pieczęcie napisowe. Mieszkańcy byli przywiązani do symboli lokalnej wspólnoty, a zmiana przynależności państwowej w 1922 roku nie wpłynęła w istotny sposób na kształt graficzny godła. Kres używania godeł gminnych przyniósł wybuch II wojny światowej – okupacyjne władze niemieckie wycofały polskie tłoki, zastępując je niemieckimi wykonanymi według jedno wzorca.
Godła Podlesia i Zarzecza przekładają nazwy wsi na język obrazu (tzw. „godła mówione”). Godło Podlesia przedstawione na pieczęci używanej w latach 1846–1877 przedstawiało drzewo liściaste, a po obydwu jego stronach znajdowały się dwa opadające liście. Godło to zostało wzbogacone w późniejszych latach o postać myśliwego i warującego obok psa znajdującego się obok rozłożystego drzewa znanego z XVIII-wiecznej pieczęci. Symbol ten jest dalej używany przez Radę Dzielnicy nr 22 Podlesie, a także przez OSP Katowice-Podlesie.
Gospodarka.
Podlesie stanowi dzielnicę głównie mieszkaniową z udziałem usług wraz z pozostałościami działalności rolniczej. W Podlesiu niewielki jest udział gruntów faktycznie użytkowanych rolniczo, a działalność ta istotne znaczenie ma jedynie w południowej części dzielnicy. Lokale handlowo-usługowe koncentrują się zaś w centrum Podlesia. Obejmuje ono obszar dzielnicy w rejonie ulicy Uniczowskiej (od ulicy Armii Krajowej do ulicy Kaskady) oraz M. Trojoka w rejonie skrzyżowań ulic P. Michałowskiego i J. Malczewskiego. Działa tutaj m.in.: optyk, apteki, fryzjer i salony kosmetyczne. W tym rejonie funkcjonuje też dyskont sieci Biedronka. Brak jest tutaj natomiast targowiska czy większego centrum handlowego.
Pod koniec 2013 roku w systemie REGON zarejestrowanych było 638 podmiotów gospodarczych z siedzibą na obszarze Podlesia, co stanowiło 1,4% wszystkich podmiotów na terenie Katowic. Spośród wszystkich podmiotów 614 z nich stanowiły mikrofirmy. Według stanu na dzień 31 grudnia 2013 roku liczba bezrobotnych wynosiła 116 osób, co stanowiło wówczas 2,0% wszystkich mieszkańców dzielnicy.
Historycznie na obszarze całych Katowic do końca XVIII wieku głównym źródłem utrzymania ludności była gospodarka rolna oraz leśnictwo. Tutejsze gleby były niskiej wydajności, dlatego uprawiano głównie zboża nie wymagające dobrej gleby, takie jak żyto, owies czy jęczmień. Wsie w południowej części Katowic, w tym na terenie dzielnicy Podlesie, utrzymywały się znacznym stopniu z gospodarki leśnej. Znajdowały się tu bowiem rozległe lasy, które umożliwiały produkcję węgla drzewnego. Ponadto chłopi w Podlesiu i Zarzeczu zajmowali się wyrębem drzewa, produkcją smoły i dziegciu, a także hodowlą pszczół.
Pod koniec XVIII wieku na terenie współczesnych Katowic nastąpiła w coraz silniejszym stopniu industrializacja związana z powstawianiem kopalń węgla kamiennego, zaś prawdziwy rozwój przemysłu nastąpił od lat 30. XIX wieku, kiedy to dokonano uwłaszczenia chłopów, dzięki czemu mogli się oni swobodnie przemieszczać i zasilić szeregi robotników przemysłowych. W 1840 roku w południowych dzielnicach Katowic odsetek rolników wynosił około 85%, a z tej grupy większość osób miała niewielkie gospodarstwa, dlatego też była zmuszona szukać dodatkowych zajęć.
Podlesie w XIX wieku stało się wsią o wysokiej agrokulturze, a chłopi już w 1883 roku zaczęli stosować tutaj nawozy sztuczne. Mimo rolniczego charakteru Podlesia, rozwój przemysłu na Górnym Śląsku także miał istotny wpływ na rozwój osady. W latach 70. XIX wieku w Podlesiu powstały pierwsze warsztaty obróbki drewna – tzw. drzyzgarnie, zaś rozwój Podlesia od początku XX wieku związany był z pobliską kopalnią węgla kamiennego „Böer” („Boże Dary”).
W Podlesiu od 1947 roku działała Spółdzielnia Inwalidów, mająca swoje sklepy i warsztaty, zaś w 1952 roku powstała tutaj Gminna Spółdzielnia „Samopomoc Chłopska”. Istotna zmiana charakteru Podlesia nastąpiła od czasu transformacji ustrojowej, a dynamiczny proces urbanizacyjny w związku z budownictwem mieszkaniowym zmienił profil funkcjonalny dzielnicy na przełomie XX i XXI wieku z rolniczo-mieszkaniowego na mieszkaniowy z udziałem usług podstawowych.
Infrastruktura techniczna.
Zaopatrzenie terenów Podlesia w bieżącą wodę odbywa się przez zbiorniki sieciowe Mikołów i Murcki. Są one zasilane ze stacji uzdatniania wody w Dziećkowicach, Goczałkowicach-Zdroju i Kobiernicach. Wody te są tłoczone do wspólnego systemu rozrządu Górnośląskiego Przedsiębiorstwa Wodociągów, skąd za pomocą systemu magistral wodociągowych i przyporządkowanej do nich sieci rozdzielczej Katowickich Wodociągów zaopatrywane jest m.in. Podlesie. Wodociągi magistralne ciągną się wzdłuż głównych ulic Podlesia.
Południowe dzielnice Katowic otrzymały podłączenie do sieci wodociągowej najpóźniej, ale jeszcze przed ich włączeniem w granice miasta. Nastąpiło to po II wojnie światowej. W Podlesiu pierwszą sieć wodociągową wybudowała w latach 1960–1965 Kopalnia Węgla Kamiennego „Boże Dary” w ramach usuwania szkód górniczych, gdyż studnie mieszkańców przestały się nadawać do eksploatacji z powodu obniżenia poziomu wód gruntowych. W 1975 roku ówczesny MPWiK Mikołów przekazał katowickiej spółce wodociągowej sieć w Podlesiu, Kostuchnie, Zarzeczu i Murckach.
Eksploatacją sieci kanalizacji sanitarnej i ogólnospławnej w dzielnicy zajmuje się należący do Katowickich Wodociągów Oddział Eksploatacji Sieci Kanalizacyjnej – Południe, zaś kanalizacją deszczową zarządza Miejski Zarząd Ulic i Mostów w Katowicach. Południowe dzielnice Katowic, w tym Podlesie, są podłączone do Oczyszczalni Ścieków Podlesie. Oczyszczalnia ta znajduje się w południowej części dzielnicy, przy ulicy Zaopusta 70. Obsługuje ona dzielnice: Piotrowice-Ochojec, Podlesie, Zarzecze, Kostuchna i Murcki. Eksploratorem obiektu jest spółka Katowickie Wodociągi, zaś właścicielem Katowickie Inwestycje (dawniej Katowicka Infrastruktura Wodociągowo-Kanalizacyjna). Jest to oczyszczalna mechaniczno-biologiczna i w czerwcu 2007 roku miała przepustowość na poziomie 22 tys. m²/d. Była wówczas wykorzystywana w 46%. Odbiornikiem wód opadowych i zrzutowych jest rzeka Mleczna i jej dopływy.
Pierwsza sieć kanalizacyjna w dzielnicy powstała po II wojnie światowej, w 1966 roku. W 1986 roku w Podlesiu ukończono budowę kolektora 1400 mm, a w latach 1989–1992 oddano do użytku oczyszczalnię ścieków obsługujących zlewnię Mlecznej oraz tereny kolonii Boże Dary. W latach 2004–2012 nastąpiło skanalizowanie znacznej części niskiej zabudowy tej części miasta, a w tym czasie dzielnica była skanalizowana za pomocą kanalizacji sanitarnej w 80%, zaś w deszczową w 70%.
Zaopatrzenie dzielnicy w energię elektryczną odbywa się poprzez sieć wysokiego napięcia 110 kV, powiązaną z pobliskimi elektrowniami. Na terenie Podlesia nie ma linii sieci elektroenergetycznej o napięciu większym niż 110 kV. Elektryfikację Podlesia rozpoczęto w 1924 roku. Na koszt gminy doprowadzono linię elektroenergetyczną łączącą Podlesie z elektrownią w Łaziskach Górnych. Sieć tą wybudowała wówczas firma Elektrownia Okręgowa Ligota.
Dzielnica zaopatrywana jest w gaz ziemny wysokometanowy GZ-50. System zaopatrzenia Katowic w gaz nie posiada własnych źródeł zasilania i jest dostarczany z układów o charakterze ogólnopolskim. Źródłem gazu jest m.in. gazociąg Szopienice–Przegędza o średnicy wewnętrznej 350 mm zasilający stacje redukcyjno-pomiarowe dzielnic Kostuchna i Podlesie oraz przy ulicy Tymiankowej.
Podlesie jest poza zasięgiem działania systemów ciepłowniczych miasta Katowice.
Transport.
Transport drogowy.
Przez Podlesie nie przebiega żadna droga o klasie drogi krajowej ani wojewódzkiej. Do ważniejszych zaś tras w dzielnicy należą następujące ulice:
Drogi w Podlesiu stanowią pozostałość po traktach wiejskich i mają one nieregularny przebieg. Część z nich jest dosyć wąska i ma niskie parametry jakościowe (w tym brak utwardzenia).
Podlesie nie ma bezpośredniego połączenia z centrum Katowic. Do centralnych dzielnic miasta prowadzi ulica Armii Krajowej i dalej DK81 (ulica T. Kościuszki) lub ciąg ulic Armii Krajowej – Szarych Szeregów – P. Kołodzieja i dalej DK86. Oddalenie dzielnicy od dużych szlaków komunikacyjnych Katowic powoduje wydłużony dojazdu do ścisłego centrum miasta. W transporcie indywidualnym w 2008 roku do najbardziej obciążonych ruchem dróg Podlesia należały ulice: Armii Krajowej, Uniczowska, K. Stabika i Słonecznikowa, zaś w sieci miejskiego transportu zbiorowego najbardziej obciążona była w tym czasie ulica Armii Krajowej.
Transport kolejowy.
Przez Podlesie przechodzą następujące linie kolejowe:
Przy ulicy Uniczowskiej na granicy Podlesia i Zarzecza położony jest przystanek osobowy Katowice Podlesie. Wyposażony jest on w dwa perony jednokrawędziowe i wiaty siedziskowe. Na przystanku tym według rozkładu ważnego w okresie od 11 grudnia 2022 roku do 11 marca 2023 roku zatrzymywały się wyłącznie pociągi spółki Koleje Śląskie. Głównymi kierunkami połączeń w tym czasie były stacje i przystanki: Częstochowa, Dąbrowa Górnicza Ząbkowice, Katowice, Tychy Lodowisko, Zwardoń i Żywiec.
Historycznie przez Podlesie została najpierw poprowadzona linia Kolei Prawego Brzegu Odry. Już w 1857 roku książę pszczyński zlecił wytyczenie linii kolejowej z Murcek przez Pszczynę do Dziedzic celem połączenia swych kopalń z siecią kolei austriackich. Całość robót budowlanych została poprowadzona przez inżynierów kolei opolsko-tarnogórskiej, którzy w nowej linii widzieli szanse na całkowitą niezależność prywatnego przedsięwzięcia od Kolei Górnośląskiej. W dniu 13 listopada 1865 roku otrzymano koncesję na budowę całej linii kolejowej z Wrocławia do Dziedzic. Rok później rozpoczęto prace budowlane od strony Wrocławia, a odcinek od Szopienic do Dziedzic został zainaugurowany 24 czerwca 1870 roku.
Druga zaś linia kolejowa, na której znajduje się przystanek Katowice Podlesie, powstała w ramach rozbudowy sieci kolejowej na terenie ówczesnych Prus. W dniu 2 listopada 1912 roku oddano do użytku trasę kolejową Ligota – Podlesie – Tychy, a linia ta znacznie skróciła drogę z Katowic w kierunku Pszczyny. Jeszcze w tym samym roku w Podlesiu uruchomiono bocznicę towarową ze względu na rozwijający się wówczas w okolicy przemysł drzewny oraz umożliwienie dostaw dla przemysłu ciężkiego. Przystanek Podlesie (późniejsze Katowice Podlesie) otwarto dopiero w 1927 roku. W czasie II wojny światowej w celach militarnych powstał drugi tor na trasie kolejowej Katowice Ligota – Tychy, a wycofujące się wojska niemieckie w 1945 roku zniszczyły budynek dworcowy na przystanku Podlesie. W dniu 4 marca 1961 roku zelektryfikowano linię kolejową Katowice Ligota – Tychy.
W 1918 roku książę pszczyński zarządził o budowie nowej kopalni w Gniotku. Po rozpoznaniu złoża rozpoczęto inwestycje przygotowawcze, a także m.in. wybudowano dwa betonowe mosty kolejowe w lesie Gniotek, z czego jeden z nich nazwano później „Cygańskim Mostem”.
Transport rowerowy.
Sieć infrastruktury rowerowej na terenie Podlesia jest rozwinięta w ograniczonym stopniu. Wydzielone trasy dla rowerów ciągną się wzdłuż ulic: Armii Krajowej (obustronna droga dla rowerów z nawierzchni asfaltowej, częściowo jako ciąg pieszo-rowerowy), Zaopusta (w rejonie mostu nad Mleczną; droga dla rowerów oraz chodniki z dopuszczalnym ruchem rowerów), Uniczowskiej (odcinek pomiędzy skrzyżowaniem z ulicą M. Trojoka a ulicą Hortensji; chodnik z dopuszczonym ruchem rowerowym o nawierzchni asfaltowej po północnej stronie ulicy) i Kryształowej (chodnik z dopuszczonym ruchem rowerowym o nawierzchni asfaltowej po zachodniej stronie ulicy).
W ramach projektu „Rowerem po Śląsku” wydzielono na terenie miasta szlaki rowerowe, z czego na obszarze dzielnicy Podlesie przecinają się następujące z nich:
W Podlesiu funkcjonuje również część sieci wypożyczalni rowerów miejskich – City by bike. Jest to największy system tego typu w Górnośląsko-Zagłębiowskiej Metropolii, będący jednym z systemów firmy Nextbike. Według stanu z końca 2022 roku funkcjonują tutaj łącznie dwie stacje: Podlesie – Stary Most oraz Ośrodek Sportowy Podlesianka.
Miejski transport zbiorowy.
Organizatorem miejskiego transportu zbiorowego na terenie Podlesia jest Zarząd Transportu Metropolitalnego (ZTM), który przejął obowiązki od poprzednich organizatorów 1 stycznia 2019 roku. Transport zbiorowy w granicach dzielnicy realizowany jest wyłącznie formie połączeń autobusowych, których głównym operatorem jest PKM Katowice.
Na terenie dzielnicy Podlesie, według stanu z końca 2022 roku, znajduje się 8 przystanków: Podlesie Kaczeńców, Podlesie Mleczna [nż], Podlesie Niezapominajek [nż], Podlesie Oczyszczalnia, Podlesie Poczta, Podlesie Strzelnica, Podlesie Tarninowa [nż] i Podlesie Uniczowska. Na przystanku Podlesie Uniczowska w tym czasie zatrzymywały się autobusy 4 linii (w tym jednej nocnej). Łączyły one wówczas tę część dzielnicy z sąsiednimi dzielnicami, a także z katowickim Śródmieściem, Ligotą-Panewnikami, Brynowem, Giszowcem, Janowem-Nikiszowcem, Szopienicami-Burowcem oraz sąsiednim Mikołowem.
Architektura i urbanistyka.
Podlesie jako dzielnica o funkcji mieszkaniowej zabudowana jest głównie domami jednorodzinnymi, wolnostojącymi, szeregowymi i bliźniaczymi, z czego zabudowa centrum Podlesia w rejonie ulicy Uniczowskiej pochodzi głównie z pierwszego ćwierćwiecza XX wieku.
Ostateczny układ urbanistyczny Podlesia wykształcił się prawdopodobnie w drugiej połowie XVIII wieku, gdy osada ta uformowała się jako ulicówka. Obecna ulica Uniczowska była główną drogą we wsi, zaś boczne ścieżki od głównej drogi (dzisiejsze ulice Saska i Zaopusta) biegły do młyna nad Mleczną. W tym czasie układ morfologiczny Podlesia charakteryzował się obecnością zwartej zabudowy wiejskiej. Wokół wsi były pola uprawne, zaś pozostała część była zalesiona. Na rzekach zaś znajdowały się liczne stawy (tzw. „rybniki”).
W XVIII wieku na terenie współczesnych Katowic dominowała zabudowa drewniana w formie zrębowych chat i budynków gospodarczych. Drewniana zabudowa zaczęła ustępować murowanej przede wszystkim od połowy XIX wieku, po wprowadzeniu w życie administracyjnego zakazu budowy z drewna celem lepszej ochrony przeciwpożarowej. Murowano tutaj przede wszystkim z cegły, zaś w rejonie Piotrowic i Podlesia używano do budowy także kamienia wapiennego jako budulca uzupełniającego. Podlesie po pożarze z 1806 roku stało się pierwszą i jedyną wówczas murowaną wsią w powiecie pszczyńskim. Domy na wiejskich terenach Ochojca, Piotrowic, Podlesia, Kostuchny i Zarzecza na początku XX wieku i w latach międzywojennych dysponowały skromną liczbą pomieszczeń – najczęściej posiadały sień, kuchnię i izbę (czasem dwie).
Przed 1808 rokiem w Dąbrowie przy obecnej ulicy Saskiej wzniesiono kapliczkę jako wotum przebłagalne po burzy gradowej, która przeszła przez Podlesie w 1800 roku. Budynek ten powstał na planie kwadratu i został pokryty gontem, a ściany miał pobielone. Kapliczka ta została rozebrana w 1942 roku z nakazu administracji niemieckiej.
W Podlesiu w pierwszej połowie XIX wieku przy obecnej ulicy Armii Krajowej, zwanej wówczas "Chaussee nach Petrowitz" (niem. „droga do Piotrowic”) mieściło się zaledwie kilka obiektów. Od drugiej połowy XIX wieku nowa zabudowa zaczęła powstawać wzdłuż obecnej ulicy AK pomiędzy Piotrowicami, Kostuchną i Podlesiem. Budowano wówczas niewielkie domy mieszkalne dla robotników kopalń i hut oraz nowe murowane domy chłopskie. Mapa z 1860 roku ukazuje bardzo gęstą zabudowę wzdłuż głównej podleskiej drogi po obydwu jej stronach, na odcinku od ulicy Zaopusta do ulicy Kaskady. W 1858 roku we wsi znajdowało się 88 domów mieszkalnych, w 1868 roku było ich 89, a w 1885 roku 130.
Do najstarszych budynków w Podlesiu, powstałych przed XX wiekiem, należą pojedyncze obiekty w różnych częściach dzielnicy, m.in. położone przy ulicy Uniczowskiej 7 i 45, ul. M. Trojoka 21 i 27, ul. J.P. Norblina 3 i 12, ul. Chabrowej 8, ul. Saskiej 43 i ul. Zaopusta 27. Zabudowa z lat 1900–1922 koncentruje się głównie w centrum Podlesia (rejon ulic Uniczowskiej i Trojoka), a także w innych miejscach dzielnicy.
W 1912 roku powstał gmach Urzędu Gminy Podlesie przy obecnej ulicy Uniczowskiej 36, zaś w latach 1920–1921 trwała budowa kościoła pw. Matki Bożej Częstochowskiej.
W latach 1922–1945 następowała ekspansja osadnictwa wiejskiego poza istniejące wówczas wsie w obecnej południowej części Katowic. Powstawała zwarta zabudowa pomiędzy Kostuchną a Podlesiem w rejonie ulic Armii Krajowej i Sołtysiej, a stopniowo wkraczała także zabudowa rozproszona pomiędzy Piotrowicami, Zarzeczem, Podlesiem a Kostuchną.
W 1926 roku oddano do użytku położony naprzeciwko podleskiego ratusza gmach domu towarowego przy ulicy Uniczowskiej 25. Jest on obiektem dwukondygnacyjnym z poddaszem użytkowym i został wzniesiony w stylu modernistycznym, zaś nad wejściem głównym ulokowano na nim taras. Pierwotnie służył on jako duży dom handlowo-usługowy, a obecnie mieszczą się w nim lokale usługowe.
W latach 1945–1989, a także w późniejszym okresie następowała dalsza ekspansja osadnictwa pomiędzy Kostuchną, Podlesiem a Zarzeczem. Trwały również procesy zagęszczenia zabudowy tych trzech dzielnic.
Po 1989 roku w architekturze i urbanistyce wszystkich południowych dzielnic Katowic zaznacza się trend budowy nowej zabudowy mieszkaniowej, głównie domów jednorodzinnych i szeregowych oraz osiedli mieszanych. Powstaje tutaj najwięcej deweloperskich osiedli mieszkaniowych w Katowicach. Nowa zabudowa harmonizuje z dotychczasową zabudową dzielnicy zwłaszcza pod względem wysokości zabudowy. Wraz z rozwojem osadnictwa w południowych dzielnicach Katowic widoczny jest także niedorozwój dróg w stosunku do rozwijającego się tutaj budownictwa mieszkaniowego. Dodatkowo lokalizacja wielu osiedli na południu, na niezagospodarowanych dotychczas terenach, wymusza stawianie obiektów usługowo-handlowych, kulturalnych i rozrywkowych.
W latach 1989–2011 w granicach dzielnicy Podlesie powstały m.in. następujące inwestycje mieszkaniowe:
Znaczne dogęszczenie zabudowy na przełomie XX i XX wieku nastąpiło m.in. w rejonie ulic: Armii Krajowej, Okrąglicy, Sołtysiej, Strzelnicy, J. Malczewskiego, Mieczyków, Storczyków, P. Norblina i Saskiej. Proces ten nastąpił także w Zaopuście, w rejonie ulic: Zaopusta, Niezapominajek i Rolniczej, a także w Kopaninach w rejonie ulic: Kaskady, Nagietek, R. Pomorskiego, Sumów i Piwonii.
Zabytki i obiekty historyczne.
Jedynym obiektem wpisanym do rejestru zabytków nieruchomych znajdującym się na terenie Podlesia jest kamienny most nad rzeką Mleczną z końca XIX wieku, znajdujący się przy ulicy Zaopusta. Jest to najstarszy czynny most na terenie województwa śląskiego, na którym do lat 90. XX wieku odbywał się także ruch kołowy. Ma on dwa przęsła i łukową konstrukcję. Został wpisany do rejestru zabytków 20 lutego 1984 roku pod numerem A/1321/84.
Na obszarze Podlesia znajdują się następujące obiekty objęte ochroną na podstawie ustaleń miejscowych planów zagospodarowania przestrzennego:
Na terenie Podlesia występują następujące strefy ochrony konserwatorskiej bądź obszary postulowane do ochrony:
Pomniki i tablice pamiątkowe.
W Podlesiu znajdują się następujące miejsca pamięci i pomniki:
Zagospodarowanie przestrzenne.
W Podlesiu duży udział stanowią tereny zabudowy mieszkaniowej, które stanowią ponad 100 ha powierzchni dzielnicy. Podlesie jest także jedną z dwóch południowych dzielnic Katowic (wraz z Zarzeczem), w których tereny rolne zajmują ponad 100 ha powierzchni. Stosunkowo niewielki jest tutaj udział terenów komunikacji (głównie dróg).
Udział powierzchni zabudowanej w powierzchni terenów dzielnicy Podlesie w 2007 roku wynosił 14% (najmniejszy odsetek spośród wszystkich dzielnic Katowic), wskaźnik intensywności zabudowy netto sięgał poziomu 0,23, zaś średnia liczba kondygnacji wynosiła wówczas 1,64.
W "Studium uwarunkowań i kierunków zagospodarowania przestrzennego miasta Katowice" miasto podzielono na jednostki urbanistyczne, w tym jednostkę Podlesie obejmującą obszar całej dzielnicy. Powierzchnia jednostki wynosi 897,27 ha i pod względem stanu faktycznego struktury użytkowania terenu w 2008 roku przeważały tereny zabudowy mieszkaniowej jednorodzinnej (187,55 ha), wolnych terenów budowlanych (156,01 ha), terenów rolnych (106,93 ha), terenów zieleni nieurządzonej (109,07 ha) i lasów (246,06 ha). Najmniej było zaś terenów zabudowy mieszkaniowej wielorodzinnej (0,60 ha), terenów usług (4,55 ha), terenów zieleni urządzonej (4,18 ha) i nieużytków (1,98 ha).
W lipcu 2009 roku 32,08% powierzchni jednostki urbanistycznej Podlesie było objęte miejscowymi planami zagospodarowania przestrzennego.
Oświata.
Według stanu z końca 2022 roku na terenie Podlesia znajdują się następujące placówki oświatowo-wychowawcze:
Historyczne początki działalności edukacyjnej w Podlesiu sięgają XVIII wieku. Wówczas to w wyniku reformy szkolnej z 1765 roku do szkoły w Mikołowie przydzielono m.in. wsie Piotrowice, Zarzecze i Podlesie. Bezpośrednio przed wybudowaniem podleskiej szkoły dzieci z Podlesia i Zarzecza uczęszczały do szkoły w Piotrowicach lub Mikołowie. Pierwszy budynek szkoły w Podlesiu otwarto w 1826 roku. Do tego momentu nauczanie odbywało się od dwóch lat, ale w warunkach domowych, zaś nowy budynek otwarto dzięki pomocy finansowej rządu pruskiego i księcia pszczyńskiego. Pierwszym nominowanym nauczycielem podleskiej szkoły został Kajetan Jarosz. W 1872 roku z uwagi na wzrost liczby mieszkańców wsi wybudowano drugi czteroklasowy budynek szkoły. Kilka lat później dobudowano także mieszkania dla nauczycieli. W 1905 roku w Podlesiu otwarto nowy, murowany budynek szkolny.
Polska szkoła w Podlesiu została zainaugurowana 5 września 1922 roku, a pierwszym kierownikiem placówki został Marcin Trojok, który był także zasłużonym działaczem oświatowym. W Podlesiu działała w tym czasie także ochronka kierowana przez pochodzącą z Podlesia Monikę Błazanek. Dnia 1 lipca 1935 roku w Podlesiu otwarto nowe przedszkole dla 120 dzieci prowadzone przez Zofię Kadułczkówną.
W czasie II wojny światowej, po dokonaniu reorganizacji szkolnictwa, w lutym 1940 roku rozpoczęto nauczanie uczniów w języku niemieckim. Po zakończeniu działań wojennych w Podlesiu rok szkolny rozpoczęto 19 marca 1945 roku mszą świętą dla dzieci z Podlesia i Zarzecza. Kierownikiem podleskiej szkoły został ponownie Marcin Trojok, a naukę rozpoczęło w niej 480 uczniów. 25 września 1959 roku w Podlesiu położono kamień węgielny i wmurowano akt erekcyjny pod budowę nowego budynku szkoły. Jego otwarcie nastąpiło 10 września 1962 roku w Podlesiu – była to jedna z tzw. „tysiąclatek”. Od 1961 roku w Szkole Podstawowej w Podlesiu pracował Bolesław Holecki – wieloletni nauczyciel i wicedyrektor podleskiej szkoły, popularyzator i działacz szachowy oraz mistrz pszczelarski.
Uczniowie Szkoły Podstawowej Nr 21 z Oddziałami Integracyjnymi im. Karola Miarki w Katowicach uczą się w dwóch budynkach: w tzw. „starej szkole” z 1905 roku oraz w nowym budynku z 1962 roku, rozbudowanym w 2013 roku. Szkoła wyposażona jest w boiska do piłki nożnej, siatkówki, koszykówki, pracownie komputerowe, bibliotekę, pracownię językową, świetlicę i stołówkę.
Bezpieczeństwo publiczne i socjalne.
W Podlesiu nie ma komisariatu Policji, a dzielnica ta jest w zasięgu działania położonego nieopodal w Piotrowicach-Ochojcu przy ulicy Policyjnej 7 Komisariatu IV Policji w Katowicach. Podlesie w 2007 roku należało do najbezpieczniejszych dzielnic Katowic; współczynnik przestępczości w tym czasie wynosił 1,01 przestępstw na 100 mieszkańców dzielnicy (średnia dla całych Katowic w tym czasie to 3,08). Wskaźnik ten był wyższy niż w 2004 roku, kiedy to wynosił 0,92 przestępstw na 100 mieszkańców. W 2013 roku w Podlesiu doszło do 62 przestępstw, co stanowiło wówczas 1,1 aktów na 100 mieszkańców dzielnicy. W 2011 roku 86,6% ankietowanych mieszkańców dzielnicy zadeklarowało, że czuje się bezpiecznie w swojej okolicy, a 13,4% było przeciwnego zdania.
W latach 2004–2007 roku w Podlesiu dochodziło corocznie średnio do jednego wypadku komunikacyjnego.
Przy ulicy Uniczowskiej 64 siedzibę ma Ochotnicza Straż Pożarna Katowice-Podlesie. Pierwotnie zaś pomocy w pożarach udzielały straże pożarne z Piotrowic i Mikołowa, a pierwsza remiza strażacka w Podlesiu powstała około 1880 roku jako drewniana szopa z wieżyczką. Nową wybudowano przy ulicy Uniczowskiej 64 w 1934 roku. Ze względu na zły stan techniczny budynku został on w 2005 roku wyburzony, zaś w latach 2006–2007 w tym samym miejscu wzniesiono nowoczesny budynek Ochotniczej Straży Pożarnej Katowice-Podlesie. Wybudowano wówczas piętrowy obiekt z wieżą i miejscem na wóz strażacki, a także zagospodarowano teren wokół remizy.
W marcu lub kwietniu 1945 roku do Podlesia przybył z Krakowa lekarz Jerzy Ryżewski, który otworzył tutaj pierwszą wiejską przychodnię lekarską w powiecie pszczyńskim. Gmina zorganizowała mu gabinet lekarski w domu Jarczyka, naprzeciwko budynku Urzędy Gminy. Na początku lat 70. XX wieku przy ulicy Uniczowskiej 6 wybudowano Miejski Ośrodek Zdrowia. W 2007 roku przychodnię zlikwidowano, a na jej bazie powstał niepubliczny zakład opieki zdrowotnej – według stanu z końca 2022 roku działa w nim przychodnia VITA LONGA, zapewniająca podstawową opiekę zdrowotną, w tym lekarza rodzinnego, stomatologa, ginekologa, neurologa, kardiologa czy ortopedy.
Kultura.
Zorganizowana działalność kulturalna w Podlesiu zaczęła się rozwijać na początku XX wieku. W 1907 roku założono tutaj koło Śpiewaków Śląskich, a w późniejszym okresie chór „Harmonia”. W latach 1913–1922 działał tutaj chór „Jedność” – Lech Szaraniec zaś wskazuje, że chór ten powstał w 1923 roku. W 1926 roku w Podlesiu powołano kościelny chór męski liczący 32 członków, którego prezesem został J. Huj (Holecki), a dyrygentem A. Wodniok. Dnia 1 września 1945 roku w Podlesiu w dawnym budynku rogatki utworzono Dom Kultury, a przy nim w 1948 roku powstała biblioteka publiczna z czytelnią. Zakup książek do nowej placówki sfinansowała gmina Podlesie.
W 1984 roku został założony zespół „Podlesianki” kultywujący dawne tradycje. Ruch ten prócz działań teatralnych poszczególnych grup amatorskich prowadzi m.in. akcje edukacyjne.
Uchwałą Rady Miasta Katowice w 2000 roku został założony Miejski Dom Kultury „Południe” w Katowicach. Uroczyste zaś otwarcie Filii „Podlesie” MDK „Południe” w Katowicach odbyło się 12 lutego 2004 roku, a dokonał tego prezydent Katowic Piotr Uszok oraz wiceprezydent miasta Krystyna Siejna. Siedziba filii mieści się przy ulicy Sołtysiej 25, w sąsiedztwie stadionu Podlesianki Katowice. Filia ta organizuje wszelkiego typu zajęcia kulturalne dla osób w różnych grupach wiekowych. W sezonie 2022/2023 odbywały się tutaj: zajęcia plastyczne, treningi karate, gimnastyka dla seniorów i kobiet, nauka gry na pianinie i treningi umiejętności społecznych. Siedzibę miał tu też zespół taneczny „Endorfina”.
W budynku dawnego podleskiego ratusza przy ulicy Uniczowskiej 36 siedzibę ma Filia nr 28 Miejskiej Biblioteki Publicznej w Katowicach. Filia ta prócz wypożyczalni dla dzieci i dorosłych organizuje lekcje biblioteczne, warsztaty komputerowe dla dorosłych, konwersatoria z języka angielskiego oraz akcje „Lato z Książką” i „Ferie z Książką”.
Religia.
W Podlesiu siedzibę mają następujące wspólnoty religijne:
Pierwotnie rzymskokatoliccy wierni z Podlesia przynależeli do diecezji krakowskiej, do mikołowskiej parafii będącej częścią dekanatu pszczyńskiego od połowy XIV wieku. Powstała w 1222 roku parafia św. Wojciecha w Mikołowie obejmowała wiernych m.in. z terenów Podlesia, Piotrowic, Panewnik, Ligoty i Zarzecza.
W styczniu 1920 roku mieszkańcy Podlesia rozpoczęli starania o budowie własnej świątyni – w dniu 6 stycznia związał się Komitet Budowy Kościoła na zebraniu gminnym zwołanym przez ławnika Józefa Huja (Holeckiego). Podleską parafię erygowano 1 sierpnia 1925 roku na mocy dekretu biskupa katowickiego ks. Augusta Hlonda i obejmowała mieszkańców gminy Podlesie bez kolonii "Böer" (Boże Dary). Ostatnim proboszczem mikołowskim będącym duszpasterzem podlesian w czasie budowy podleskiego kościoła, do czasu utworzenia samodzielnej kuracji, był ks. Paul Dworski, sprawujący ten urząd od 1 marca 1905 roku.
Podleski kościół wybudowali w czynie społecznym mieszkańcy osady. Jest on świątynią wotywną jako dziękczynienie za przyłączenie Podlesia do Polski. Wewnątrz świątyni, w ołtarzu głównym znajduje się kopia obrazu Matki Boskiej Częstochowskiej, wykonana w 1920 roku przez Bolesława Rutkowskiego.
Cmentarze.
W Podlesiu przy ulicy P. Michałowskiego znajduje się cmentarz rzymskokatolicki Matki Bożej Częstochowskiej o powierzchni 1,0 ha. Cmentarz ten powstał w 1922 roku, gdy ks. Wientzek zakupił od Józefa Masnego z Zarzecza działkę o powierzchni 0,813 ha. Zgodę na grzebanie zmarłych na cmentarzu wydano 21 czerwca 1922 roku. Postawiono na nim krzyż drewniany z cynkowym krucyfiksem.
W 1932 roku w Podlesiu założono jedyny wówczas w Polsce cmentarz komunalny; był to prywatny cmentarz wybudowany przez naczelnika gminy Roberta Jarczyka. Przez lata nikt nie chciał być pochowanym na tym cmentarzu, a stała na nim jedynie wybudowana dla rodziny naczelnika kaplica. Pozostała ona pusta, gdyż Jarczyka ostatecznie pochowano w Mikołowie. Po II wojnie światowej cmentarz upaństwowiono, a w październiku 2000 roku połączono dwie sąsiadujące ze sobą nekropolie.
Sport i rekreacja.
Pierwsza polską organizacją kultury fizycznej w Podlesiu było Towarzystwo Gimnastyczne „Sokół” Podlesie. Gniazdo to założono 1 czerwca 1919 roku i realizowano w nim klasyczny program polskiego ruchu gimnastycznego. W 1919 roku skupiało łącznie 32 członków. Początkowo organizacja ta działała prężnie, lecz w 1931 roku została ona skreślona z Okręgu Mikołowskiego Dzielnicy Śląskiej Związku Towarzystw Gimnastycznych „Sokół” w Polsce.
W 1938 roku Izydor Żemła wraz z Maksymilianem Jaworskim i Maciejem Jargoniem założyli Klub Sportowy Podlesianka „38” Podlesie. Powstał on w wyniku scalenia działalności sportowej zantagonizowanych organizacji społecznych Katolickiego Stowarzyszenia Młodzieży Męskiej i Oddziału Związku Strzeleckiego w Podlesiu. Klub ten reaktywowano w 1945 roku pod patronatem Związku Samopomocy Chłopskiej. W 1955 roku klub był rewelacją ligi śląskiej w piłce nożnej i Podlesianka grała wówczas o awans do II ligi. W 1965 roku liczył on 156 członków, a od 1973 roku klub działa pod aktualną nazwą. W Ludowo-Górniczym Klubie Sportowym 38 Podlesianka Katowice prowadzona jest sekcja piłki nożnej, a w przeszłości także prowadzono sekcje: biegów na orientację, kolarstwa, siatkówki, szachów i tenisa stołowego. Stadion klubu LGKS 38 Podlesianka Katowice znajduje się przy ulicy Sołtysiej 25 i ma widownię na 1000 osób. Ponadto klub prowadzi zajęcia dla najmłodszych, a także udostępnia boiska do piłki nożnej i piłki ręcznej.
Przy MDK „Południe” w Katowicach w 2009 roku został założony jednosekcyjny, szachowy klub UKS 21 Podlesie. Jest on członkiem Śląskiego Związku Szachowego i Polskiego Związku Szachowego. W 2010 roku liczył on 60 członków. Rok później Szymon Walter zdobył I miejsce w Mistrzostwach Europy 2011 w szachach błyskawicznych w grupie dzieci do 12 lat.

</doc>
<doc id="186806" url="https://pl.wikipedia.org/wiki?curid=186806" title="Loyd Carrier">
Loyd Carrier

Loyd Carrier - ciągnik artyleryjski i transporter gąsienicowy konstrukcji brytyjskiej z okresu II wojny światowej.
Historia.
Niedługo przed wybuchem II wojny światowej Vivian Loyd, były współpracownik inż. Cardena (skonstruowali razem tankietkę Carden-Loyd), odszedł z koncernu Vickers i przedstawił armii brytyjskiej własną koncepcję lekkiego, taniego, wielozadaniowego pojazdu gąsienicowego. Otrzymał on akceptację swojego pomysłu i odpowiedni kontrakt. Zbudowany prototyp został poddany testom w sierpniu 1939.
Przeszedł je pozytywnie i został przyjęty do uzbrojenia.
Konstrukcja nowego pojazdu była ukierunkowana na maksymalne obniżenie kosztów i uproszczenie produkcji. Została w niej zastosowana rama samochodu ciężarowego Ford o nośności 2 ton wraz z silnikiem, skrzynią biegów i tylnym mostem. Zostały one w pojeździe ustawione odwrotnie - silnik z tyłu, a most napędowy z przodu. Wykorzystano też elementy układu jezdnego (zawieszenie, koła jezdne, gąsienice) z transportera opancerzonego Universal Carrier. Odkryte nadwozie zamontowano na ramie z kształtowników i pokryto cienkimi (do 6 mm) metalowymi blachami.
Produkcja seryjna ruszyła w lutym 1940, w zakładach Vivian Loyd &amp; Co oraz licencyjna w kilku innych firmach, przede wszystkim Ford i Wolseley.
Odmiany pojazdu.
Ponadto transportery Loyd mogły występować w różnych odmianach w zależności od zastosowanego silnika, hamulców itp.:
Służba.
Nowe pojazdy trafiły do uzbrojenia wojsk w drugiej połowie 1940. Początkowo do oddziałów stacjonujących w Wielkiej Brytanii, a później na innych teatrach działań wojennych. Oryginalna konstrukcja wozu nie dawała załodze żadnej ochrony i ich użycie było na początku ograniczone do stref położonych poza zasięgiem ognia przeciwnika. Skonstruowano następnie zestaw płyt pancernych o grubości 7 mm, nakładanych z przodu i boków pojazdu.
Transportery Loyd Carrier były także w uzbrojeniu Polskich Sił Zbrojnych na Zachodzie. Były to wozy CTSC w pułkach pancernych, a także CTT w pododdziałach wsparcia piechoty. 
Transportery Loyd po wojnie znalazły się w uzbrojeniu wielu armii zachodnich. Były tam eksploatowane do lat 60. XX wieku.

</doc>
