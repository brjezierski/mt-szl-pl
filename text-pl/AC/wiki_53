<doc id="186808" url="https://pl.wikipedia.org/wiki?curid=186808" title="Pauleta">
Pauleta

Pauleta, właśc. Pedro Miguel Carreira Resendes (wym. []; ur. 28 kwietnia 1973 w Ponta Delgada) – portugalski piłkarz występujący na pozycji napastnika.
Kariera klubowa.
Pauleta jako junior grał w zespołach CD Santa Clara oraz FC Porto. W 1990 roku wrócił do Santa Clary i rozpoczął występy w jej pierwszej drużynie, grającej w drugiej lidze. W sezonie 1990/1991, zakończonym przez Santa Clarę spadkiem do trzeciej ligi, rozegrał 11 ligowych spotkań. Pauleta spędził w klubie jeszcze jeden sezon. Następnie występował w drużynach Operário, Angrense oraz Micaelense, także grających w trzeciej lidze.
W 1995 roku Pauleta został zawodnikiem drugoligowego Estorilu Praia, gdzie grał w sezonie 1995/1996. W 1996 roku przeszedł do hiszpańskiej Salamanki, występującej w Segunda División. W sezonie 1996/1997 wraz z Yordim i 19 bramkami na koncie został królem strzelców tej ligi. Wraz z zespołem wywalczył również awans do Primera División. Zadebiutował w niej 31 sierpnia 1997 w przegranym 0:1 meczu z Racingiem Santander, a 13 września 1997 w wygranym 2:1 pojedynku z Realem Valladolid strzelił swojego pierwszego gola w Primera División.
W 1998 roku Pauleta odszedł do zespołu Deportivo La Coruña, również grającego w Primera División. W sezonie 1999/2000 zdobył wraz z nim mistrzostwo Hiszpanii. W 2000 roku przeszedł do francuskiego Girondins Bordeaux. W lidze francuskiej zadebiutował 6 września 2000 w wygranym 5:0 meczu z FC Nantes, w którym zdobył trzy bramki. W sezonie 2001/2002 razem z Djibrilem Cissé został królem strzelców ligi francuskiej (22 gole). Z Bordeaux wygrał też rozgrywki Pucharu Ligi Francuskiej. Jako zawodnik Bordeaux, Pauleta dwukrotnie został uznany zawodnikiem roku Ligue 1 (2002, 2003).
W 2003 roku Pauleta został zawodnikiem Paris Saint-Germain. Z zespołem tym dwukrotnie zdobył Puchar Francji (2004, 2006), a także raz Puchar Ligi Francuskiej (2008). W barwach PSG dwukrotnie został również królem strzelców ligi francuskiej – w sezonach 2005/2006 (21 goli) oraz 2006/2007 (15 goli). W 2008 roku zakończył karierę. Następnie został skautem PSG i w tej roli pracował do 2010 roku.
W sezonie 2010/2011 wznowił karierę i wystąpił w meczu drużyny São Roque, grającej w lidze regionu Azory, strzelając dwa gole.
Kariera reprezentacyjna.
W 1989 roku Pauleta rozegrał cztery spotkania w reprezentacji Portugalii U-16, zaś w 1996 roku wystąpił w jednym meczu kadry U-21. W pierwszej reprezentacji Portugalii zadebiutował 20 sierpnia 1997 w wygranym 3:1 meczu eliminacji do Mistrzostw Świata 1998 z Armenią. 26 marca 1999 strzelił dwa pierwsze gola w drużynie narodowej, w wygranym 7:0 spotkaniu eliminacji do Mistrzostw Europy 2000 z Azerbejdżanem.
W 2000 roku Pauleta znalazł się w drużynie na mistrzostwa Europy. Zagrał na nich w meczu z Niemcami (3:0), a Portugalia dotarła do półfinału turnieju.
Na Mistrzostwach Świata 2002, zakończonych przez Portugalię na fazie grupowej, rozegrał wszystkie trzy spotkania: ze Stanami Zjednoczonymi (2:3), Polską (4:0) i Koreą Południową (0:1). W pojedynku z Polską zdobył trzy bramki i był to jednocześnie jego pierwszy hat trick w reprezentacji. 19 listopada 2003 w wygranym 8:0 towarzyskim meczu z Kuwejtem strzelił cztery gole.
W 2004 roku Pauleta został powołany do kadry na mistrzostwa Europy i wystąpił na nich w spotkaniach z Grecją (1:2), Rosją (2:0), Hiszpanią (1:0), Holandią (2:1) oraz w finale, ponownie z Grecją (0:1). Po zakończonym turnieju Pauleta po raz pierwszy objął funkcję kapitana zespołu i do końca kariery pełnił ją w dziewięciu meczach
W eliminacjach do Mistrzostw Świata 2006 Pauleta zdobył 11 bramek w 12 meczach i został ich królem strzelców w strefie UEFA. Na turnieju finałowym zagrał w meczach z Angolą (1:0; gol), Iranem (2:0), Holandią (1:0), Anglią (0:0, 3:1 w rzutach karnych), Francją (0:1) i Niemcami (1:3). Po mistrzostwach zakończył reprezentacyjną karierę.
W latach 1997–2006 w drużynie narodowej Pauleta rozegrał 88 spotkań i zdobył 47 bramek.

</doc>
<doc id="186809" url="https://pl.wikipedia.org/wiki?curid=186809" title="Godflesh">
Godflesh

Godflesh - brytyjski zespół muzyczny zaliczany do nurtu industrial metal. Zespół powstał w Birmingham w 1988 r., założony przez Justina K. Broadricka i Bena Greena.
Zespół rozpadł się pod koniec 2002 roku - bezpośrednią przyczyną było odejście współzałożyciela, Greena i załamanie nerwowe Broadricka. 
W 2009 roku Justin Broadrick i Ben Green ogłosili niespodziewanie reaktywację Godflesh. Zespół zagrał m.in. koncert na festiwalu Hellfest Summer Open Air we Francji. Zapowiadany jest nowy album, jednakże nie wcześniej niż po 2012 roku.
W 2012 roku Godflesh wystąpił na Maryland Deathfest

</doc>
<doc id="186812" url="https://pl.wikipedia.org/wiki?curid=186812" title="Current 93">
Current 93

Current 93 – zespół muzyczny grający neofolk, industrial oraz muzykę eksperymentalną.
Current 93 jest brytyjską formacją, którą założył w 1982 roku David Tibet po opuszczeniu Psychic TV. Muzycznie Current 93 oscyluje pomiędzy nastrojowym neofolkiem a muzyką industrialną i noise. Tibet jest jedynym „stałym” członkiem formacji, lecz Steve Stapleton (z Nurse With Wound) pojawia się niemal na każdej jego płycie. Kolejnym częstym współpracownikiem jest Michael Cashmore. Douglas P. (Death in June) jest kolejnym „bywalcem” zespołu – gościł na dwunastu płytach Current 93. Steve Ignorant z Crass (używający pseudonimu Stephen Intelligent), Boyd Rice, Freya Aeswynn, Nick Cave, Rose McDowall, Tiny Tim i Ian Read of Fire + Ice także użyczali swoich talentów na płytach Currenta. Do ciekawych wycieczek muzycznych Current 93 można zaliczyć liczne nagrania, w których występował Hilmar Örn Hilmarsson. Na Island usłyszeć można również Björk. W 1990 roku ukazała się płyta nazwana "Current 93 present Sveinbjörn Beinteinsson ‘Edda’" zawierającą cztery islandzkie poematy i pieśni, które skomponował i odśpiewał Sveinbjörn Beinteinsson.
Nazwa grupy odnosi się do pism Aleistera Crowleya – liczba 93 jest jedną z najważniejszych liczb występujących w Thelemie. Mistycyzm i okultyzm pełnią istotną rolę w większości tekstów pisanych przez Tibeta. Sięga on często do wątków buddyjskich i konfucjańskich, jak również do wątków chrześcijańskich. Przeważająca część tekstów ma charakter wizyjny.

</doc>
<doc id="186818" url="https://pl.wikipedia.org/wiki?curid=186818" title="Aerobionty">
Aerobionty



</doc>
<doc id="186819" url="https://pl.wikipedia.org/wiki?curid=186819" title="Jan Skuratowicz">
Jan Skuratowicz

Jan Marek Skuratowicz (ur. 1946 w Ciechowicach) – historyk sztuki, samorządowiec, dr hab. nauk o sztukach pięknych.
Życiorys.
Jest profesorem nadzwyczajnym Instytutu Historii Sztuki na Uniwersytecie im. Adama Mickiewicza w Poznaniu. Jego rozprawa habilitacyjna dotyczyła architektury Poznania w latach 1890–1918. W Instytucie Historii Sztuki kieruje Zakładem Historii Sztuki Nowożytnej. Specjalizuje się w nowożytnej architekturze rezydencjonalnej.
W latach 1990–1994 był radnym miasta Poznania. Później związany był z Ruchem Społecznym AWS i z listy Akcji Wyborczej Solidarność od 1998 do 2002 ponownie pełnił mandat radnego Poznania. W 2002 bez powodzenia ubiegał się o reelekcję z listy komitetu Aldony Kameli-Sowińskiej, z którą w 2003 zakładał stowarzyszenie i istniejącą do 2006 partię Inicjatywa dla Polski. Później został działaczem Prawa i Sprawiedliwości i z jego listy bezskutecznie kandydował do rady miasta Poznania w 2010 oraz rady powiatu poznańskiego w 2014 roku.
W latach 1991-1993 prowadził badania i opracował projekt zrealizowanej częściowej rekonstrukcji zamku w Sierakowie.
Członek Akademickiego Klubu Obywatelskiego im. Prezydenta Lecha Kaczyńskiego w Poznaniu.
Mieszka w Puszczykowie. W Muzeum Ziemiaństwa w Dobrzycy pełni nadzór konserwatorski nad wykonywanymi pracami.

</doc>
<doc id="186820" url="https://pl.wikipedia.org/wiki?curid=186820" title="Krzysztof Cybruch">
Krzysztof Cybruch

Krzysztof Julian Cybruch (ur. 4 kwietnia 1956 w Opolu, zm. 1 lutego 2016 w Zakopanem) – publicysta, autor inicjatyw prospołecznych, kampanii charytatywnych, wieloletni asystent prasowy twórcy Monaru i Ruchu Wychodzenia z Bezdomności „Markot” – Marka Kotańskiego.
Pomysłodawca proklamowania Dnia Ludzi Bezdomnych, koordynator jednej z największych akcji pomocowych w skali kraju – Serc Pospolitego Ruszenia. Autor nowatorskiego projektu „500 Dni dla Ludzi Bezdomnych”, współorganizator koncertu na rzecz dzieci żyjących z HIV (14 sierpnia 1992 roku) o nazwie „Niech świat się do nich uśmiechnie” z udziałem krajowej czołówki rocka i zespołu Uriah Heep.
Twórca podstaw programowych eksperymentalnych form readaptacji społecznej ludzi bezdomnych w strukturach „Markotu”, pomysłodawca i szef kapituły honorowego wyróżnienia „Przyjaciel Ludzi Bezdomnych” w latach 1996–2002. Inicjator powstania ruchu „Wzajemnie potrzebni” na rzecz dzieci specjalnej troski, współorganizator fundacji „Dwa Serca” w Chrząstówku, założyciel Eko Szkoły Życia w Wandzinie. Redaktor znaczących dokumentów programowych na rzecz kompensacji szkód społecznych zjawiska bezdomności.
Jest autorem tekstu songu antynarkotykowego „Taka ruletka, czyli: zegarmistrz świata całkiem nowy…” (muzyka i wykonanie: Tomasz Szwed) dla potrzeb kampanii profilaktycznej Moda na niebranie organizowanej przez Adama Nyka – szefa Rodzinnej Poradni Profilaktyki i Terapii Uzależnień Stowarzyszenia Monar i Polskiego Radia Bis, a także dwóch pastorałek, które znalazły się na debiutanckiej płycie zwyciężczyni trzeciej edycji programu „Mam talent!” – Magdaleny Welc, oraz słów do jej pierwszego w pełni autorskiego utworu "Kasety Mamy".
W roku 2013, w Radio Plus w audycji "Polski portret własny” (której autorem był Adrian Klarenbach), Krzysztof Cybruch prezentował swoje felietony na żywo w formule bieżącego komentarza politycznego.

</doc>
<doc id="186824" url="https://pl.wikipedia.org/wiki?curid=186824" title="Józef Sułkowski">
Józef Sułkowski

Józef Sułkowski herbu Sulima (ur. 17 lub 18 stycznia 1773 w Rydzynie, zm. 22 października 1798 w Kairze) – polski oficer, adiutant Napoleona, kawaler maltański i Kawaler Orderu Virtuti Militari.
Syn Teodora Sułkowskiego, pułkownika wojsk cesarskich, i Węgierki Julii Quelisk.
Życiorys.
Wychowany przez stryja, ordynata rydzyńskiego księcia Augusta Sułkowskiego. 1 stycznia 1783 roku rozpoczął, jako kadet, służbę w 10 Regimencie Pieszym Koronnym. 1 kwietnia 1784 roku awansował tam na podchorążego, następnie 29 grudnia tegoż roku na chorążego. 15 maja 1786 roku awansował na porucznika, a 16 czerwca 1791 roku na kapitana. Mimo arystokratycznego pochodzenia Konstytucję 3 maja uważał za „nieśmiałą, niepełną, zbyt ustępliwą wobec kastowych uprzedzeń i wstecznych wyobrażeń szlachty”.
Uczestniczył w wojnie polsko-rosyjskiej w 1792 roku, jako jeden z pierwszych został odznaczony nowo ustanowionym orderem Virtuti Militari za męstwo okazane podczas obrony przeprawy mostowej podczas bitwy pod Zelwą. Generał Michał Zabiełło tak pisał o nim do króla:
Po zakończeniu wojny wyjechał do Francji, gdzie od rewolucyjnego rządu francuskiego otrzymał misję dyplomatyczną do Turcji. Misji tej jednak nie wypełnił, gdyż dowiedziawszy się o wybuchu insurekcji kościuszkowskiej w 1794 roku, przekradł się z powrotem do kraju, aby stanąć do walki. Przybył za późno, gdyż powstanie już upadało. Po krótkim udziale w ostatnich walkach ponownie wyjechał do Francji. Od 1793 r. obywatel Republiki Francuskiej.
We Francji udało mu się wstąpić do armii francuskiej w stopniu kapitana i otrzymać przydział do generała Berthiera w północnych Włoszech. Traktowany z nieufnością, przez pierwsze miesiące służby w Armii Włoch był odsuwany od pracy sztabowej i wysyłany do walki. Wyróżniwszy się walecznością podczas ataku na czele trzystu grenadierów na redutę San Giorgio i zdolnościami taktycznymi w czasie kampanii włoskiej w 1796 roku, Sułkowski został zauważony przez Napoleona, który mianował go swoim adiutantem. W bitwie pod Arcole został poważnie ranny, ratując życie Napoleona. Po zakończeniu kampanii włoskiej powrócił do Paryża, gdzie zajął się organizowaniem biblioteki wojskowej dla Bonapartego. Wszedł w spór z Janem Henrykiem Dąbrowskim na tle listy obsady oficerskiej Legionów Polskich we Włoszech, w którym Napoleon wziął stronę Dąbrowskiego. Chcąc odzyskać utraconą pozycję u Napoleona, odrzucił ofertę nowego wodza Armii Włoch, generała André Massény, który zamierzał mianować go szefem swojego sztabu głównego.
W 1798 roku otrzymał nominację na brygadiera i wyruszył z Napoleonem na wyprawę do Egiptu. Sułkowski jako jeden z pierwszych wdarł się na mury twierdzy na Malcie. Brał udział w kilku bitwach (m.in. podczas oblężenia Aleksandrii i w bitwie pod piramidami), odnosząc rany. Za odwagę wykazaną podczas bitwy pod Salkeyeh Napoleon awansował go z szefa szwadronu na szefa brygady, co oznaczało zamianę szlifów kapitana na dystynkcje pułkownika. Po podleczeniu ran Sułkowski został przydzielony przez Napoleona do zadań cywilnych w Instytucie Egipskim; zajmował się organizacją sądów i oświatą. Zginął 22 października 1798 roku, gdy wracając ze zwiadu, na przedmieściach Kairu został zaatakowany przez oddział powstańczy. Aby uczcić jego pamięć, Napoleon nazwał imieniem Sułkowskiego jeden z fortów pod Kairem. Jego nazwisko też zostało wpisane na kolumnie południowej Łuku Triumfalnego w Paryżu. Nazwę (ros. "Мыс Сулковского", ang. "Mys Sulkovskogo") nosi północny cypel Wyspy Miedzianej należącej do Wysp Komandorskich, na wschód od Kamczatki, na Morzu Beringa.
W swym raporcie dla Dyrektoriatu Bonaparte napisał:
Sułkowski w kulturze.
Sułkowski jest tytułowym bohaterem dramatów Stefana Żeromskiego "Sułkowski" (1910) oraz Romana Brandstaettera "Józef Sułkowski" (1952).
Jest też główną postacią 3 obrazów batalistycznych, autorstwa Stanisława Eugeniusza Bodes, z serii "Chwała Bohaterom – Dzieje Oręża Polskiego":

</doc>
<doc id="186826" url="https://pl.wikipedia.org/wiki?curid=186826" title="Nurse with Wound">
Nurse with Wound

Nurse With Wound - grupa muzyczna zaliczana do nurtu industrial. Założona w 1978 roku przez Stevena Stapletona, Johna Fothergilla i Hemana Pathaka. Ich wczesne, rejestrowane naprędce nagrania, z widocznym silnym wpływem free improvisation i krautrocka, były generalnie klasyfikowane jako industrial, mimo sprzeciwu grupy. W 1981 r. tylko Stapleton pozostał z wcześniejszego składu. Upodobanie Stapleton'a do dadaizmu, surrealizmu i czarnego humoru zostało zademonstrowane na większości produkcji NWW w każdym niemal gatunku muzycznym (od muzyki kabaretowej, przez krautrock, wszelaki ambient, industrial, jazz, muzykę eksperymentalną i Musique concrete po nawet muzykę pop). NWW ma długą listę współpracowników, wśród których najbardziej wybija się David Tibet (David Michael Bounting).

</doc>
<doc id="186827" url="https://pl.wikipedia.org/wiki?curid=186827" title="Flaga Katowic">
Flaga Katowic

Flaga Katowic – jeden z symboli miasta Katowice w postaci flagi, ustanowiony uchwałą rady miejskiej 10 kwietnia 1996.
Wygląd i symbolika.
Flaga została zaprojektowana jako prostokątny płat z dwoma równymi pasami, z których górny jest w kolorze żółtym, a dolny w kolorze błękitnym. Pośrodku flagi umieszczony jest herb Katowic.

</doc>
<doc id="186829" url="https://pl.wikipedia.org/wiki?curid=186829" title="Helmet">
Helmet

Helmet – zespół muzyczny założony w 1989 r. w Nowym Jorku przez gitarzystę i wokalistę Page Hamiltona, Petera Mengede (gitara), Henry'ego Bogdana (bas) oraz Johna Staniera (perkusja).
Zespół zaproponował dość trudną do zaklasyfikowania muzykę, mieszczącą się na pograniczu hardcore'u oraz heavy metalu, ze słyszalnymi wpływami jazzowymi (lider grupy, Page Hamilton, studiował grę na gitarze w szkole jazzowej).
Pierwsza płyta pt. "Strap It On", choć wyróżniająca się świeżością i oryginalnością, nie wywołała większego odzewu. Natomiast drugi album grupy, "Meantime" (1992), stał się jednym z najważniejszych wydarzeń muzycznych pierwszej połowy lat dziewięćdziesiątych, definiując styl, podjęty następnie przez wielu innych wykonawców. "Meantime" jest uważany za jedną z płyt, która wpłynęła na wykrystalizowanie się nu metalu.

</doc>
<doc id="186830" url="https://pl.wikipedia.org/wiki?curid=186830" title="Sol Invictus (zespół muzyczny)">
Sol Invictus (zespół muzyczny)

Sol Invictus (łac. "słońce niezwyciężone") – brytyjski zespół grający muzykę neofolkową, neoklasyczną, nawiązującą do neopogaństwa, którego liderem jest Tony Wakeford. Zespół został założony w 1987 roku. Nazwa zespołu pochodzi od rzymskiego bóstwa "Sol Invictus".

</doc>
<doc id="186835" url="https://pl.wikipedia.org/wiki?curid=186835" title="Matt Howden">
Matt Howden

Matt Howden - wirtuoz skrzypiec, lider formacji Sieben. Najbardziej znany jednak z grania w formacji Tony'ego Wakeforda - Sol Invictus. Razem z Wakefordem współtworzy też inny zespół, HaWthorn.

</doc>
<doc id="186837" url="https://pl.wikipedia.org/wiki?curid=186837" title="LALR">
LALR

LALR – metoda wstępującej analizy składniowej, działająca na zasadzie przesunięcie-redukcja, jeden z rodzajów analizy typu "LR" (ang. "reads input from Left to right and produces a Rightmost derivation"), czyli „czyta wejście od lewej do prawej i wytwarza prawostronne wyprowadzenie”.
"LALR(k)" – to klasa języków formalnych oraz klasa gramatyk formalnych.
"Parser LALR(k)" – to parser działający metodą LALR. Algorytm parsingu jest taki sam jak w parserze LR, ale inaczej budowana jest jego tablica sterująca.
Skrót "LALR(k)" oznacza "LookAhead (k), reads input from Left to right and produces a Rightmost derivation", czyli „parser z podglądem "k", czytający od lewej do prawej i wytwarzający prawostronne wyprowadzenie”.
Parametr "k" oznacza długość podglądanych ciągów. "LALR" bez parametru zazwyczaj oznacza ogólnie metody LALR(k), lub LALR(1). Dokładne znaczenie przeważnie wynika z kontekstu.
Konstrukcja.
Aby otrzymać parser LALR(k) dla gramatyki "G" należy:
Gramatyka.
Gramatyka "G=(V,T,P,S)" jest klasy LALR(k), jeśli zbudowany dla niej parser LALR(k) jest deterministyczny i niemożliwe jest wyprowadzenie formula_5
Język.
Język "L" jest klasy LALR(k), jeśli istnieje generująca go gramatyka LALR(k).
Zastosowanie.
Większość języków programowania należy do zbioru języków LALR(1). Zaletą tych języków jest to że są niemal równoważne z LR(1) (istnieje stosunkowo mało języków, które są LR(1), a nie są LALR(1)), ale można zbudować dla nich ogólny parser o wiele wydajniejszy (objętościowo) niż dla języków LR.

</doc>
<doc id="186839" url="https://pl.wikipedia.org/wiki?curid=186839" title="1929 w filmie">
1929 w filmie



</doc>
<doc id="186845" url="https://pl.wikipedia.org/wiki?curid=186845" title="Tony Wakeford">
Tony Wakeford

Tony Wakeford (ur. 2 maja 1959 w Woking) – brytyjski wokalista, gitarzysta, autor tekstów i muzyki, lider formacji Sol Invictus.
Karierę muzyczną zaczął w latach 70. w punkowej formacji Crisis razem z Douglasem Pearcem. Na początku lat 80. panowie założyli następny zespół – Death in June, który przeszedł od inspirowanego m.in. Joy Division dark wave synth popu do dark folku (ale to już bez Wakeforda, który opuścił Death in June w 1985). Następnym zespołem był Above the Ruins, który zdążył wydać tylko jedną płytę i niedługo potem się rozpadł. Tony na jakiś czas odszedł od muzyki, przeżył depresję. Po otrząśnięciu się z osobistych problemów powrócił w 1987 z nowym projektem – Sol Invictus, który okazał się strzałem w dziesiątkę. W czasie prawie już 20-letniej historii zespołu udzielało się w nim mnóstwo muzyków, jednak zawsze mózgiem i osobą stojącą za cała muzyką, tekstami i koncepcją był Wakeford. Nagrywał w studio i występował z zespołem Current 93.
Tony oprócz Sol Invictus udziela się też w innych formacjach, m.in. w HaWthorn ze swoim muzycznym współpracownikiem Mattem Howdenem, jak również nagrywa albumy solowe.
Wakeford grywał także w Polsce, jako Sol Invictus, podczas Festiwalu Muzyki Industrialnej we Wrocławiu.

</doc>
<doc id="186857" url="https://pl.wikipedia.org/wiki?curid=186857" title="HaWthorn">
HaWthorn

HaWthorn - zespół Tony'ego Wakeforda i Matta Howdena, znanych z takich projektów jak Sieben czy Sol Invictus.

</doc>
<doc id="186861" url="https://pl.wikipedia.org/wiki?curid=186861" title="1928 w filmie">
1928 w filmie



</doc>
<doc id="186870" url="https://pl.wikipedia.org/wiki?curid=186870" title="Tygrys II">
Tygrys II



</doc>
<doc id="186874" url="https://pl.wikipedia.org/wiki?curid=186874" title="1927 w filmie">
1927 w filmie



</doc>
<doc id="186876" url="https://pl.wikipedia.org/wiki?curid=186876" title="Sneaker Pimps">
Sneaker Pimps

Sneaker Pimps – brytyjski zespół muzyczny założony w Reading w 1995 roku. Wraz z Massive Attack, Portishead, Morcheeba i Trickym zaliczani są do najważniejszych twórców gatunku trip hop.
Sneaker Pimps powstali już po sukcesie Massive Attack i Portishead, i nigdy nie uniknęli porównań do swoich poprzedników.
Zadebiutowali w 1996 roku płytą "Becoming X" z Kelli Dayton w roli wokalistki. Single „6 Underground” i „Spin Spin Sugar” znalazły się na wysokich pozycjach notowań "Billboardu". Dopiero przed rozpoczęciem trasy koncertowej "Becoming X" Joe Wilson i David Westlake, udzielający się na tej płycie, dołączyli na stałe do zespołu. Wcześniej w oficjalny skład zespołu wchodzili tylko Liam Howe, Chris Corner i Kelli Dayton.
W 1998, przed przystąpieniem do nagrywania "Splinter" Kelli Dayton opuściła zespół, a rolę wokalisty przejął Chris Corner. Zespół motywował to posunięcie m.in. „namnożeniem” się w owym czasie triphopowych zespołów z wokalistkami na czele oraz tym, że teksty pisane przez Chrisa stały się bardziej autobiograficzne.
Płyty "Splinter" i "Bloodsport" nie były już tak wielkimi sukcesami komercyjnymi, ale krytycy przyjęli je lepiej niż debiut. Głównie ze względu na śpiew Cornera i jego bardziej osobiste niż na pierwszym albumie teksty.
Niewątpliwym sukcesem Sneaker Pimps był udział w trasie promującej trzecią płytę Placebo – "Black Market Music", dzięki czemu 9 kwietnia 2001 zdarzyło się im zagrać koncert w Polsce, w warszawskiej „Stodole”. Grupa zremiksowała także jedną z piosenek Placebo – „Every You Every Me”.
W 2003 roku Sneaker Pimps podjęli się pracy nad czwartym studyjnym albumem o roboczej nazwie "SP4", który jednak nigdy nie ujrzał światła dziennego z powodu braku akceptacji wytwórni. Poza oficjalnym obiegiem znanych jest z niego kilka piosenek, część utworów znalazła się na płytach IAMX.
W styczniu i lutym 2006, w Berlinie, zespół kończył pracę nad kolejną płytą, nagraną z udziałem nowej wokalistki.
10 września 2021 ukazał się album "Squaring the Circle" z gościnnym udziałem (jako "featured artist") Simonne Jones..
Line of Flight.
We wczesnych latach 90, Liam Howe i Chris Corner działali pod nazwą F.R.I.S.K. Założyli wtedy również „przedsiębiorstwo produkcyjne” pod nazwą Line of Flight. Po nagraniu debiutanckiego albumu grupy Sneaker Pimps, do Line of Flight zaliczali się także Joe Wilson i David Westlake. Na wszystkich albumach grupy Sneaker Pimps jako producent muzyczny wymieniany jest właśnie m.in. Line of Flight. Line of Flight zajmowało się również remiksowaniem innych artystów. Przed przystąpieniem do nagrywania albumu "Splinter" studio Line of Flight zostało przeniesione z North East do Londynu.
Skład zespołu.
2021:
Wcześniej:

</doc>
<doc id="186883" url="https://pl.wikipedia.org/wiki?curid=186883" title="WUBP">
WUBP



</doc>
<doc id="186885" url="https://pl.wikipedia.org/wiki?curid=186885" title="Żuławska Kolej Dojazdowa">
Żuławska Kolej Dojazdowa

Żuławska Kolej Dojazdowa (ŻKD) – kolej wąskotorowa (750 mm) na terenie powiatu nowodworskiego powstała na skutek wyodrębnienia ze struktur PKP części Gdańskich Kolei Dojazdowych. Właścicielem Żuławskiej Kolei Dojazdowej jest Starostwo Powiatowe w Nowym Dworze Gdańskim. Obsługę kolejki zapewnia Pomorskie Towarzystwo Miłośników Kolei Żelaznych, które było jednym z inicjatorów powstania ŻKD. W latach 2006–2008 operatorem kolejki było Stowarzyszenie Żuławskiej Kolei Dojazdowej. Od 2009 roku, po wyroku sądowym potwierdzającym nieprawność rozwiązania umowy przez Starostwo, funkcję operatora ponownie pełni Pomorskie Towarzystwo Miłośników Kolei Żelaznych.
Historia.
Początki Żuławskiej Kolei Dojazdowej.
Początki kolei wąskotorowej na Żuławach związane są z przemysłem cukrowniczym. Cukrownie zlokalizowane na tym terenie miały problemy z transportem buraków na podmokłym terenie położonym miejscami poniżej poziomu morza. Około 1886 roku powstał pierwszy odcinek kolei wąskotorowej, połączył on cukrownię w Nowym Stawie z miejscowością Dębina Południe i obsługiwany był trakcją konną, liczył on 4,5 km. W roku 1891 cukrownia w Nowym Stawie otrzymała koncesję na budowę kolejki wąskotorowej prowadzonej przez trakcję mechaniczną o rozstawie szyn 750 mm.
W 1888 roku wybudowano wąskotorową kolej służącą do przewozu buraków cukrowych, łączącą cukrownię w Cedrach Wielkich ze stacją kolejową w Pszczółkach. Nietypowy rozstaw szyn tej linii miał 780 mm, a długość trasy wynosiła 28 km. Ostatnie jej odcinki zostały zlikwidowane w latach 50. XX w.
XXI w..
We wrześniu 2000 r. wraz ze Starostwem w Nowym Dworze Gdańskim, gminami Stegna i Sztutowo PTMKŻ podjęło działania na rzecz reaktywowania Żuławskiej Kolei Dojazdowej. 17 września 2001 r. Starostwo Powiatowe w Nowym Dworze Gdańskim przekazało w bezpłatne użytkowanie Pomorskiemu Towarzystwu Miłośników Kolei Żelaznych część dzierżawionej już od PKP linii kolejowej. 15 sierpnia 2002 r. dla turystów i mieszkańców powiatu nowodworskiego odbył się pierwszy po sześciu latach przejazd pociągiem. Na początku 2003 r. Starostwo Nowodworskie przekazało w użyczenie dla PTMKŻ cały tabor będący już jego własnością. Dnia 21 czerwca 2003 ruszyły pierwsze planowe pociągi na Żuławskiej Kolei Dojazdowej. W latach 2006–2008 operatorem kolejki było Stowarzyszenie Żuławskiej Kolei Dojazdowej. Od 2009 roku, po wyroku sądowym potwierdzającym nieprawność rozwiązania umowy przez Starostwo, funkcję operatora ponownie pełni Pomorskie Towarzystwo Miłośników Kolei Żelaznych.
Obecnie ruch planowy po sieci ŻKD prowadzony jest w okresie maj, czerwiec i wrzesień w weekendy oraz w okresie letnich wakacji – codziennie, a w pozostałym czasie na zamówienie. Na mocy aneksu do umowy z lutego 2014 PTMKŻ jest operatorem kolejki do 31 grudnia 2023.
W maju 2014 starostwo w Nowym Dworze Gdańskim – aktualny właściciel torowisk – rozstrzygnęło przetarg na rozbiórkę 11 km nieczynnego toru między Nowym Dworem Gdańskim a Kmiecinem i Wiercinami (8,61 km) oraz znajdującego się w Ostaszewie odcinka linii Ostaszewo – Nowa Cerkiew (3,31 km). Za pozyskany na tych odcinkach materiał zwycięzca przetargu wpłaci do kasy powiatu 536 tysięcy złotych. Początkowo planowano, że rozebrany zostanie również odcinek Nowy Dwór Gdański – Ostaszewo (co przysporzyłoby powiatowi kwotę 1,3 mln zł), jednakże pod naciskiem opinii publicznej i mediów oraz w związku z wpisaniem tego odcinka do ewidencji zabytków woj. pomorskiego odstąpiono od tego zamiaru. Po czasie sprawa wróciła, co spowodowało ostateczną decyzją o likwidacji torów.
W 2014 roku pociągi kursowały w okresie 1–3 maja, w święto Bożego Ciała oraz w okresie letnich wakacji szkolnych. Ponadto w okresie 31 października – 2 listopada uruchomiono dodatkowe pociągi na cmentarz w Nowym Dworze Gdańskim, które przewiozły 914 pasażerów. Ogółem w 2014 przewieziono 43 105 pasażerów, co stanowi wzrost do poprzedniego roku o ok. 3 000 osób. Ponadto w 2014 uruchomiono ponad 20 pociągów na zamówienie.
W 2017 roku kolejka przewiozła 64 015 pasażerów, a w 2018 – 70 861 pasażerów, co stanowiło najlepszy jak dotąd wynik w jej historii. Liczby te zawierają również pasażerów przewiezionych w okresie Wszystkich Świętych (31 października – 2 listopada); w 2017 było ich 811, a w 2018 – 1580. 8 listopada 2018 urząd marszałkowski podpisał umowę z operatorem, w myśl której samorząd województwa pomorskiego przeznaczy 850 tys. zł na dokumentację przygotowawczą do projektu związanego z rewitalizacją kolejki.
W 2021 ŻKD przewiozła 93 971 pasażerów.
Baza i zarząd kolei znajduje się w Nowym Dworze Gdańskim w istniejącej lokomotywowni.
Działalność.
Podstawą działalności Żuławskiej Kolei Dojazdowej są kolejowe przewozy turystyczne na trasach:
W przeszłości prowadzone były też przewozy na linii Nowy Dwór Gdański – Tuja. Były plany jej rewitalizacji, ale projektu zaniechano, a tory na trasie tej linii zostały zlikwidowane.
Tabor.
Na terenie Muzeum Obozu Koncentracyjnego Stutthof w Sztutowie stoją jako pomnik dwa wagony towarowe:

</doc>
<doc id="186888" url="https://pl.wikipedia.org/wiki?curid=186888" title="1926 w filmie">
1926 w filmie



</doc>
<doc id="186896" url="https://pl.wikipedia.org/wiki?curid=186896" title="ŻKD">
ŻKD



</doc>
<doc id="186897" url="https://pl.wikipedia.org/wiki?curid=186897" title="1925 w filmie">
1925 w filmie



</doc>
<doc id="186899" url="https://pl.wikipedia.org/wiki?curid=186899" title="1924 w filmie">
1924 w filmie



</doc>
<doc id="186900" url="https://pl.wikipedia.org/wiki?curid=186900" title="Rezerwat przyrody Góra Miedzianka">
Rezerwat przyrody Góra Miedzianka

Rezerwat przyrody Góra Miedzianka – rezerwat przyrody nieożywionej na terenie Chęcińsko-Kieleckiego Parku Krajobrazowego w gminie Chęciny, w powiecie kieleckim, w województwie świętokrzyskim. Obejmuje wydłużony masyw góry Miedzianki, która jest najbardziej na północny zachód wysuniętym wzniesieniem Pasma Chęcińskiego Gór Świętokrzyskich.
W granicach rezerwatu znalazły się także dwa nieczynne kamieniołomy oraz teren dawnej kopalni miedzi, która funkcjonowała tu od XIV wieku. Ponadto zachodzą tu procesy krasowe, czego efektem jest system jaskiń. Stare sztolnie, wyrobiska i jaskinie są doskonałym schronieniem dla kilku gatunków nietoperzy, takich jak mroczek późny, nocek wąsatek, nocek rudy, nocek Natterera, nocek duży i mopek.

</doc>
<doc id="186905" url="https://pl.wikipedia.org/wiki?curid=186905" title="Rezerwat przyrody Góra Rzepka">
Rezerwat przyrody Góra Rzepka

Rezerwat przyrody Góra Rzepka – rezerwat przyrody nieożywionej na terenie Chęcińsko-Kieleckiego Parku Krajobrazowego w gminie Chęciny, w powiecie kieleckim, w województwie świętokrzyskim. Jest położony w odległości około 1 km na południowy zachód od centrum Chęcin.
Ochronie rezerwatu podlegają wierzchołki i zbocza sąsiadujących ze sobą wzniesień Góra Rzepka (356 m n.p.m.) i Góra Beylina (355 m n.p.m.) położonych w Paśmie Chęcińskim Gór Świętokrzyskich, a także część utworzonego na ich stokach dawnego kamieniołomu „Korzecko”.
Na południowych stokach Góry Rzepki i na ścianach kamieniołomu występują murawy kserotermiczne i naskalne. Rosną tu chronione i rzadkie gatunki roślin ciepłolubnych takie jak: aster gawędka, dziewięćsił bezłodygowy, dziewięćsił popłocholistny, sasanka łąkowa, wężymord stepowy, zaraza i zawilec wielkokwiatowy.
W 2015 w pobliżu rezerwatu, na terenie nieczynnego kamieniołomu, otwarto Europejskie Centrum Edukacji Geologicznej – ośrodek naukowo-badawczy Wydziału Geologii Uniwersytetu Warszawskiego.
Budowa geologiczna.
Na Górze Rzepka występują dolomity organogeniczne zaliczane do dolnego żywetu oraz wapienie stromatoporoidowe z wkładkami dolomitów i krzemieni. Skały te są silnie spękane, zmineralizowane przede wszystkim kalcytem. Występują zjawiska krasowe.

</doc>
<doc id="186908" url="https://pl.wikipedia.org/wiki?curid=186908" title="1923 w filmie">
1923 w filmie



</doc>
<doc id="186911" url="https://pl.wikipedia.org/wiki?curid=186911" title="E30 (trasa europejska)">
E30 (trasa europejska)

E30 – trasa europejska, wiodąca z irlandzkiego portu Cork do Omska w Rosji. Często uznawana jest za najważniejszy europejski szlak komunikacyjny na osi wschód-zachód. Polski odcinek E30 stanowi:
W latach 1962–1985 trasa ta na odcinku Londyn – Terespol była oznaczana jako E8.

</doc>
<doc id="186912" url="https://pl.wikipedia.org/wiki?curid=186912" title="Rezerwat przyrody Góra Sieradowska">
Rezerwat przyrody Góra Sieradowska

Rezerwat przyrody Góra Sieradowska – leśny rezerwat przyrody na terenie Sieradowickiego Parku Krajobrazowego w gminie Bodzentyn, w powiecie kieleckim, w województwie świętokrzyskim.
Rezerwat leży na wschód od miejscowości Siekierno, w południowej części Sieradowickiego Parku Krajobrazowego i obejmuje część północnego zbocza (bez szczytu) Góry Sieradowskiej (382 m n.p.m.) w Pasmie Sieradowickim Gór Świętokrzyskich. Obszar rezerwatu tworzą kopulaste wzniesienia i rozdzielająca je doliny Świśliny i jej dopływów.
W drzewostanie rezerwatu dominuje jodła i buk, w mniejszych ilościach występują też: dąb, modrzew, jawor, klon, jesion, grab, świerk, sosna, brzoza i olcha.
Występuje tu wiele gatunków roślin chronionych i rzadkich, m.in.: wawrzynek wilczełyko, bluszcz pospolity, pełnik europejski, zdrojówka rutewkowata, zawilec wielkokwiatowy, parzydło leśne, kruszczyk szerokolistny, gnieźnik leśny, listera jajowata, buławnik mieczolistny, paprotnik kolczysty, zanokcica skalna, zanokcica zielona, widłak wroniec, widłak jałowcowaty i widłak goździsty.
Przez rezerwat przechodzi niebieski szlak turystyczny im. E. Wołoszyna z Wąchocka do Cedzyny.

</doc>
<doc id="186916" url="https://pl.wikipedia.org/wiki?curid=186916" title="AJAX">
AJAX

Asynchroniczny JavaScript i XML (ang. "Asynchronous JavaScript and XML", AJAX) – technika tworzenia aplikacji internetowych, w których interakcja użytkownika z serwerem odbywa się bez przeładowywania całego dokumentu, w sposób asynchroniczny. Ma to umożliwiać bardziej dynamiczną interakcję z użytkownikiem niż w tradycyjnym modelu, w którym każde żądanie nowych danych wiąże się z przesłaniem całej strony HTML. Terminal AJAX został wymyślony przez .
Podstawowe elementy AJAX.
Na technikę tę składa się kilka elementów:
Teoretycznie są to wszystkie wymagane elementy, jednak w praktyce używane są jeszcze odpowiednie skrypty funkcjonujące po stronie serwera i współpracujące z bazą danych. Można sobie jednak bez nich poradzić, jeśli wszystkie potrzebne dane zostały już wcześniej wygenerowane (np. zawartość poszczególnych stron prostego serwisu).
Przykład utworzenia nowego obiektu XMLHttpRequest.
function ajaxFunction(){
 var xmlHttp;
 try{
 // Utworzenie obiektu XMLHttpRequest (silnik Gecko, WebKit, Presto, Trident w IE&gt;6)
 xmlHttp=new XMLHttpRequest();
 } catch(e) {
 // Wyłapuje błąd jeśli JavaScript nie posiada obiektu XMLHttpRequest
 try {
 // Utworzenie obiektu ActiveXObject, który jest zawarty w kontrolce ActiveX IE
 xmlHttp=new ActiveXObject("Msxml2.XMLHTTP");
 } catch(e) {
 try {
 // Utworzenie obiektu ActiveXObject, dla innych wersji IE
 xmlHttp=new ActiveXObject("Microsoft.XMLHTTP");
 } catch(e) {
 // Wyświetlenie błędu o braku obsługi obiektu XMLHttpRequest
 alert("Your browser does not support AJAX!");
 return false;
 // zwrócenie obiektu
 return xmlHttp;
Przykład pobierania danych JSON przez XHR.
Uproszczone pobieranie w przeglądarkach wspierających standardowe tworzenie obiektu XHR oraz parsowanie JSON.
function pobierzDane(onLoad) {
 var request = new XMLHttpRequest();
 request.open('GET', 'data.json');
 request.onload = function () {
 var data = JSON.parse(request.responseText);
 onLoad(data);
 request.send();
Przykład użycia API fetch.
Funkcja "fetch" to nowe API dostępne w przeglądarkach, które upraszcza wysyłanie zapytań HTTP. Funkcja fetch zwraca obietnicę.
fetch('data.json').then(response =&gt; {
 return response.json();
}).then(data =&gt; {
 console.log(data);

</doc>
<doc id="186918" url="https://pl.wikipedia.org/wiki?curid=186918" title="E30">
E30



</doc>
<doc id="186919" url="https://pl.wikipedia.org/wiki?curid=186919" title="Rezerwat przyrody Góra Zelejowa">
Rezerwat przyrody Góra Zelejowa

Rezerwat przyrody Góra Zelejowa – rezerwat przyrody nieożywionej położony na terenie Chęcińsko-Kieleckiego Parku Krajobrazowego w gminie Chęciny, w powiecie kieleckim, w województwie świętokrzyskim. Jest położony około 2 km na północ od centrum Chęcin, w bezpośrednim sąsiedztwie zabudowań wsi Zelejowa.
Teren rezerwatu obejmuje grzbiet i zbocza wydłużonego zalesionego wzniesienia Góry Zelejowej (372 m n.p.m), która jest najwyższym szczytem Pasma Zelejowskiego Gór Świętokrzyskich.
Przez rezerwat przechodzi czerwony szlak turystyczny z Kielc do Chęcin.

</doc>
<doc id="186921" url="https://pl.wikipedia.org/wiki?curid=186921" title="1922 w filmie">
1922 w filmie



</doc>
<doc id="186923" url="https://pl.wikipedia.org/wiki?curid=186923" title="Rezerwat przyrody Góra Żakowa">
Rezerwat przyrody Góra Żakowa

Rezerwat przyrody Góra Żakowa – rezerwat przyrody nieożywionej na terenie Chęcińsko-Kieleckiego Parku Krajobrazowego w gminie Sitkówka-Nowiny, w powiecie kieleckim, w województwie świętokrzyskim.
Rezerwat leży we wschodniej części masywu tzw. Gór Skibskich, będącego częścią Pasma Zelejowskiego. Obejmuje dwa zalesione wzniesienia: Górę Wsiową (367 m n.p.m.) i Górę Żakową (363 m n.p.m.). Wznosi się 50–80 metrów ponad sąsiadującą od południa Dolinę Chęcińską.
Teren rezerwatu porasta dąbrowa świetlista i zdegenerowana żyzna buczyna karpacka, występują tu też fragmenty grądu subkontynentalnego. Runo leśne i miejsca odsłonięte porastają rośliny ciepłolubne, m.in. ciemiężyk białokwiatowy, naparstnica zwyczajna, szałwia łąkowa i dzwonek brzoskwiniolistny. Występują tu takie rośliny chronione jak: wawrzynek wilczełyko, zawilec wielkokwiatowy, storczyk męski, bluszcz pospolity, lilia złotogłów, orlik pospolity, podkolan biały i paprotka zwyczajna.
Przez rezerwat przechodzi niebieski szlak turystyczny z Chęcin do Łagowa.

</doc>
<doc id="186924" url="https://pl.wikipedia.org/wiki?curid=186924" title="Jerzy Nowosielski">
Jerzy Nowosielski

Jerzy Nowosielski (ur. 7 stycznia 1923 w Krakowie, zm. 21 lutego 2011 tamże) – polski malarz, rysownik, scenograf, filozof i teolog prawosławny. Uważany za jednego z najwybitniejszych współczesnych ikonopisarzy.
Życiorys.
Urodził się w Krakowie. Jego ojciec był Łemkiem obrządku greckokatolickiego i pochodził z Odrzechowej w powiecie sanockim, matka Anna Harnlender była Polką mającą niemieckie korzenie. Jej przodkowie przybyli do Polski w okresie tzw. kolonizacji józefińskiej.
W 1940 rozpoczął naukę w Staatliche Kunstgewerbeschule Krakau u profesora Stanisława Kamockiego. W latach 1942–1943 podczas nowicjatu studiował ikonopisarstwo w unickiej Ławrze Uniowskiej św. Jana Chrzciciela w Uniowie pod Lwowem. Po powrocie do Krakowa związany był z kręgiem przyszłej Grupy Krakowskiej. W latach 1945–1947 studiował na Akademii Sztuk Pięknych w Krakowie u profesora Eugeniusza Eibischa. Na I Wystawie Sztuki Nowoczesnej w Krakowie (1948) wystawił obrazy w stylu abstrakcji geometrycznej.
Na początku swej drogi artystycznej był asystentem Tadeusza Kantora i pozostawał pod wpływem Tadeusza Brzozowskiego. W okresie socrealizmu zajmował się sztuką sakralną oraz scenografią. W 1950 zamieszkał, wraz z żoną Zofią, w Łodzi przy ul. Narutowicza 113. Jego żona pracowała jako scenograf w Teatrze Lalek Arlekin, on natomiast jako kierownik artystyczny Państwowej Dyrekcji Teatrów Lalek. Był m.in. twórcą lalek i scenografii do spektaklu Miś Łazęga dla Teatru Pinokio w 1952. Tutaj również nawiązał bliski kontakt z Teresą Tyszkiewicz oraz Stanisławem Fijałkowskim. W 1957 został wykładowcą w Państwowej Wyższej Szkole Sztuk Plastycznych, gdzie początkowo uczył studentów w pracowni projektowania tkanin dekoracyjnych, a następnie w pracowni malarstwa. W tym samym czasie związał się z łódzką grupą artystyczną „Piąte Koło”. Okres łódzki widoczny jest na obrazach artysty, m.in. na serii obrazów zatytułowanych "Pejzaż łódzki". Sam o starych łódzkich fabrykach mówił „łódzki gotyk”.
Swoją pierwszą wystawę miał w 1955, zaraz potem reprezentował Polskę na biennale w Wenecji (1956) i w São Paulo (1959). Łódź opuścił z żoną we wrześniu 1962, aby wrócić do Krakowa.
Od 1976 był profesorem Akademii Sztuk Pięknych w Krakowie oraz członkiem Polskiej Akademii Umiejętności, Grupy Młodych Plastyków oraz Grupy Krakowskiej.
W 1996 wspólnie z żoną Zofią założył Fundację Nowosielskich, której celem jest wspieranie wybitnych osiągnięć kultury polskiej poprzez przyznawanie stypendiów i dorocznych nagród.
Został pochowany 26 lutego 2011 w Alei Zasłużonych na cmentarzu Rakowickim w Krakowie (kwatera: LXIXPASB, rząd: 1, miejsce: 12).
Twórczość.
Od najmłodszych lat był zafascynowany liturgią wschodnią, w której został wychowany (najpierw jako grekokatolik, później prawosławny).
Pisał ikony głównie przedstawione w metafizycznych kompozycjach figuralnych i pejzażach; płasko malowane formy obwodził konturem. Tworzył monumentalne dekoracje ścienne, m.in. w kościele w Lourdes, kościele Ducha Świętego w Tychach, kościele Niepokalanego Poczęcia NMP na Azorach w Krakowie, dolnej cerkwi św. Jana Klimaka w Warszawie, cerkwi Narodzenia Najświętszej Maryi Panny w Gródku, cerkwi Narodzenia Najświętszej Maryi Panny w Kętrzynie, kościele Opatrzności Bożej w Warszawie (Wesołej), kościele Podwyższenia Krzyża Świętego na warszawskich Jelonkach oraz w cerkwi w Hajnówce. 
Ikonostasy oraz malowidła Jerzego Nowosielskiego zdobią m.in.: greckokatolicką katedrę św. Wincentego i św. Jakuba we Wrocławiu, cerkiew Podwyższenia Krzyża Świętego w Górowie Iławeckim, kaplicę w Domu Rekolekcyjnym w Warszawie (Wesołej), kaplicę w Metropolitalnym Seminarium Duchownym w Lublinie,w której modlą się alumni greckokatoliccy, oraz kaplicę klasztorną oo. Bazylianów w Węgorzewie. W Krakowie zaprojektował on i zrealizował kaplicę greckokatolicką świętych Borysa i Gleba w budynku Kapituły Metropolitalnej przy ul. Kanoniczej. 
W Białym Borze stworzył niewielką cerkiew greckokatolicką, w której zaprojektował architekturę, wyposażenie wnętrza i wystrój malarski. 
Ostatnią, nieukończoną pracą Jerzego Nowosielskiego jest krucyfiks w kościele św. Dominika na warszawskim Służewie.
Autor prac teoretycznych o ikonie i malarstwie, m.in.
Upamiętnienie.
W maju 2012 w Pałacu Prezydenckim w Warszawie otwarto Salę Jerzego Nowosielskiego, w której można było obejrzeć 10 dzieł artysty.
Uchwałą Sejmu RP IX kadencji z 22 lipca 2022 zdecydowano o ustanowieniu roku 2023 Rokiem Jerzego Nowosielskiego.
Włamanie i kradzież zbiorów.
Dwa dni po śmierci artysty policja ustaliła, że najprawdopodobniej między godzinami popołudniowymi 22 lutego 2011 a rannymi 23 lutego 2011 włamano się do mieszkania Nowosielskiego i skradziono dzieła malarskie. Skradzionych zostało 10 obrazów i ikon malarza, dwie ikony nieznanego autora, dwie reprodukcje nieznanego autora, dwa zegary, szereg pamiątek i 230 zł.
Rzecznik małopolskiej policji 5 marca 2011 r. ogłosił, iż odzyskano skradzione obrazy. W dniu 8 marca 2011 dzieła i przedmioty odzyskane po włamaniu zostały przekazane Fundacji Nowosielskich, której prezesem jest będący niegdyś wieloletnim przyjacielem i opiekunem malarza Andrzej Starmach.
Zniszczenie polichromii w Olszynach.
W Olszynach pod Wojniczem doszło w sierpniu–wrześniu 2015 do zniszczenia polichromii Nowosielskiego z lat 1956–1957 na ścianie ołtarzowej i sklepieniu kaplicy kościoła parafialnego. Na zlecenie proboszcza ks. Jakuba Rozuma polichromię całkowicie przemalował malarz amator z Żegociny. Dodano złocenia, a twarze postaci upodobniono do malarstwa jarmarcznego. Polichromia nie była wpisana do rejestru zabytków.
Stan pierwotny polichromii został przywrócony w 2017 po nakazie konserwatorskim.

</doc>
<doc id="186925" url="https://pl.wikipedia.org/wiki?curid=186925" title="Węzły chłonne">
Węzły chłonne



</doc>
<doc id="186935" url="https://pl.wikipedia.org/wiki?curid=186935" title="Józef Lewoniewski">
Józef Lewoniewski

Józef Lewoniewski (ur. w Petersburgu, zm. 11 września 1933 we wsi Zasurskoje koło Jadrina pod Kazaniem) – polski lotnik wojskowy i sportowy, kapitan pilot inżynier Wojska Polskiego. Zginął w wypadku podczas próby lotu rekordowego.
Życiorys.
Rodzice Józefa Lewoniewskiego (matka Teofila z Biziuków, ojciec Aleksander) pochodzili z Sokółki. W 1898 wyjechali do Petersburga w poszukiwaniu pracy. Starszy syn państwa Lewoniewskich, Józef urodził się w Rosji (Petersburg). Tam też ukończył gimnazjum (1917) i wstąpił na Wydział Prawa Uniwersytetu Petersburskiego. Powołany z innymi kolegami-studentami do Armii Czerwonej (służył w niej do 1918), przerwał studia. Z powodu choroby został zwolniony ze służby wojskowej.
W maju 1919 przybył do Polski i wstąpił do 1 pułku szwoleżerów. W sierpniu 1920 otrzymał przydział do grudziądzkiej Szkoły Podchorążych Kawalerii. Po jej ukończeniu, jako podchorąży, został przeniesiony do 11 pułku ułanów, gdzie uzyskał awans na podporucznika. Od grudnia 1922 służył w 3 pułku strzelców konnych w Wołkowysku. W sierpniu 1924 ukończył wojskową Szkołę Pilotażu w Bydgoszczy, uzyskując tytuł pilota. W następnym miesiącu został przeniesiony do korpusu oficerów aeronautycznych z równoczesnym wcieleniem do 1 pułku lotniczego w Warszawie. W pułku pełnił służbę na stanowisku młodszego oficera 18 Eskadry. Od listopada 1926 szkolenie kontynuował we Francji. Po powrocie służył w 1 pułku lotniczym jako pilot myśliwski. W 1928 pełnił służbę w Oficerskiej Szkole Lotniczej w Dęblinie. 
W lipcu 1930 Lewoniewski wziął udział w międzynarodowych zawodach samolotów turystycznych Challenge 1930 na samolocie PWS-51 (rej. SP-ADC), lecz 28 lipca musiał się wycofać na skutek awarii przewodu olejowego, uszkadzając samolot przy przymusowym lądowaniu. W dniach 24 września – 6 października zajął 4 miejsce samolotem PWS-52 w III Krajowym Konkursie Awionetek. Wysunął następnie pomysł przeróbki PWS-52 na samolot rajdowy do lotu dookoła świata. 15 sierpnia 1931 na zmodyfikowanym PWS-52, ze zwiększonym maksymalnie do 760 l zapasem paliwa, wykonał lot dookoła Polski bez lądowania, z jednym pasażerem, pokonując 1755 km w 12 godzin 35 minut. 1 września 1931 wykonał na nim lot z Warszawy do Salonik i z powrotem (2700 km). Miał to być lot bez lądowania, lecz z powodu awarii iskrownika lądował dwukrotnie, na Węgrzech i w Grecji. Z powodu braku funduszy wytwórni PWS zrezygnowano z użycia samolotu do lotu dookoła świata. W 1932 pełnił służbę w Departamencie Aeronautyki Ministerstwa Spraw Wojskowych w Warszawie. W marcu 1933 został przeniesiony do Instytutu Badań Technicznych Lotnictwa w Warszawie na stanowisko pilota doświadczalnego Stacji Doświadczalnej Płatowców.
11 września 1933 Józef Lewoniewski podjął z ppłk obs. Czesławem Filipowiczem próbę pobicia międzynarodowego rekordu długości lotu w linii prostej bez lądowania dla samolotów turystycznych I kategorii (w 1929 ustanowionego przez pilota Lalouetta), na trasie Warszawa - Kazań – Swierdłowsk – Omsk (3400 km) oraz ewentualnie – Krasnojarsk (4600 km), na specjalnie przerobionym samolocie PZL.19 (m.in. dodanie dodatkowych zbiorników z paliwem) ze znakami SP-AHH. Po starcie z lotniska Okęcie i ośmiu i pół godzinach lotu, w wyniku silnej turbulencji w chmurach, doszło do przeciągnięcia i wejścia w niezamierzony korkociąg. Samolot udało się wyprowadzić z korkociągu tuż nad ziemią, jednak maszyna zahaczyła skrzydłem o ziemię i rozbiła się we wsi Zasurskoje koło miejscowości Jadrino pod Kazaniem. Pilot Józef Lewoniewski zginął, a Czesław Filipowicz został lekko ranny. Pochowany na cmentarzu Powązki Wojskowe w Warszawie (kwatera A17-7-1).
Zbiegiem okoliczności, wypadek miał miejsce dokładnie rok po wypadku śmiertelnym Żwirki i Wigury. Do wypadku mogła się przyczynić cecha samolotu PZL.19 jaką była mała stateczność w ślizgu i przesunięty do tyłu środek masy (w wyniku zabudowy dodatkowych zbiorników z paliwem) - co zmniejszało zapas stateczności podłużnej. 
Życie prywatne.
Józef Lewoniewski był rodzonym bratem Zygmunta Lewoniewskiego (1902-1937), lotnika radzieckiego, znanego z akcji pomocy rozbitkom parowca „Czeluskin” i z dalekodystansowych przelotów na samolocie ANT-25, który poniósł śmierć podczas próby przelotu nad biegunem północnym. Józef Lewoniewski był żonaty od 1932 z Anielą Rzyszczewską, Wicemiss Polonia 1929.

</doc>
<doc id="186937" url="https://pl.wikipedia.org/wiki?curid=186937" title="Rezerwat przyrody Góry Wschodnie">
Rezerwat przyrody Góry Wschodnie

Rezerwat przyrody Góry Wschodnie – stepowy rezerwat przyrody na terenie Nadnidziańskiego Parku Krajobrazowego w gminie Wiślica, w powiecie buskim, w województwie świętokrzyskim.
Obejmuje on fragment niewielkiego, wysokiego wzniesienia wraz z jego otoczeniem. Wzgórze tworzą grubokrystaliczne gipsy trzeciorzędowe, tzw. „jaskółcze ogony”, odsłaniające się na powierzchni w ścianach skalnych i u jego podnóża. W obrębie rezerwatu występują formy krasowe w postaci wżerów i żłobków krasowych. Na terenie rezerwatu znajduje się stanowisko stulisza miotłowego ("Sisymbrium polymorphum"), rośliny spotykanej na terenie Polski wyłącznie na Ponidziu, a także seslerii błotnej ("Sesleria uliginosa") i chabra pannońskiego ("Centaurea pannonica"), rzadkich roślin zagrożonych wyginięciem w Polsce.
Występują tu również: miłek wiosenny ("Adonis vernalis"), ostrołódka kosmata ("Oxytropis pilosa"), ostnica włosowata ("Stipa capillata") i ożota zwyczajna ("Linosyris vulgaris").

</doc>
<doc id="186938" url="https://pl.wikipedia.org/wiki?curid=186938" title="Rachunek wyników">
Rachunek wyników



</doc>
<doc id="186939" url="https://pl.wikipedia.org/wiki?curid=186939" title="Swierdłowsk">
Swierdłowsk



</doc>
<doc id="186946" url="https://pl.wikipedia.org/wiki?curid=186946" title="Oponiak">
Oponiak

Oponiak () – zazwyczaj łagodny (w 90% I° według WHO) nowotwór ośrodkowego układu nerwowego, zwykle łatwy do zoperowania, umiejscowiony w oponach mózgowo-rdzeniowych mózgowia lub rdzenia kręgowego. Oponiaki są najczęstszymi łagodnymi nowotworami mózgu.
Patogeneza.
Oponiaki pochodzą z komórek nabłonka pokrywającego pajęczynówkę ("meningiothelium"). Większość to postaci sporadyczne, ale możliwe jest też występowanie rodzinne. Są to nowotwory dorosłych, występujące najczęściej w szóstej lub siódmej dekadzie życia; częściej u kobiet niż mężczyzn, co jest łączone z obecnością w komórkach "meningiothelium" receptorów dla progesteronu. Zwiększone ryzyko wystąpienia oponiaków obserwuje się u chorych na nerwiakowłókniakowatość typu 2, w tych przypadkach zmiany są często mnogie. Zaobserwowano także pewien związek występowania oponiaków z napromieniowaniem czaszki.
Większość zmian zlokalizowana jest poza miąższem mózgu, wewnątrz czaszki lub kanału kręgowego. Guzy mają postać twardych mas dobrze odgraniczonych od przylegającego mózgu, przytwierdzonych do opony twardej. Możliwy jest naciek kości czaszki. Niekiedy w guzie obecne są zwapnienia (ciałka piaszczakowate). Większość zmian jest mała (poniżej 2 cm).
Objawy kliniczne i przebieg.
Najczęstszym objawem jest wzrost ciśnienia wewnątrzczaszkowego mogący prowadzić do napadów padaczkowych a także wywoływać ogniskowe objawy neurologiczne zależne od umiejscowienia guza (notowano np. przypadki porażenia spastycznego kończyn dolnych spowodowanego obecnością oponiaka). Większość małych guzów nie daje żadnych objawów. Możliwe są nawroty po chirurgicznym lub radiologicznym usunięciu, ale niemal wszystkie oponiaki są zmianami łagodnymi, złośliwienie jest wyjątkowo rzadkie.
Obraz histologiczny.
Oponiaki są bardzo zróżnicowane histologicznie. Klasyfikacja WHO nowotworów ośrodkowego układu nerwowego wyróżnia następujące warianty oponiaków (tabela).

</doc>
<doc id="186948" url="https://pl.wikipedia.org/wiki?curid=186948" title="Joe Louis">
Joe Louis

Joe Louis, właśc. Joseph Louis Barrow (ur. 13 maja 1914 w La Fayette, zm. 12 kwietnia 1981 w Paradise) – amerykański pięściarz wagi ciężkiej, mistrz świata 1937–1949. Uznawany za jednego z najwybitniejszych bokserów wszech czasów. W swojej karierze pokonał 21 zawodników o tytuł mistrza świata wagi ciężkiej.
Życiorys.
Syn Munroe Barrowa (pochodzenia afroamerykańskiego) i Lillie (Reese) Barrow, po części Czirokezki. Zawodowo walczył od 1934 roku. W swoim siódmym w karierze pojedynku pokonał na punkty w dziesięciorundowej – zdaniem obserwatorów wyrównanej – walce pięściarza pochodzenia polskiego, Adolpha Wiatera. Zwyciężając w 24 kolejnych walkach, stał się pretendentem nr 1 do tytułu mistrza świata w wadze ciężkiej, będącego w posiadaniu Jamesa Braddocka, lecz w czerwcu 1936 roku został niespodziewanie znokautowany przez byłego mistrza, Maxa Schmelinga. Niemiec nie porozumiał się jednak z Braddockiem co do walki o mistrzostwo świata, wskutek czego szansę jego zdobycia otrzymał Louis. Wykorzystał ją, nokautując Braddocka w 8. rundzie pojedynku, który odbył się 22 czerwca 1937 roku w Chicago. Stał się tym samym drugim w historii (po Jacku Johnsonie) czarnoskórym mistrzem wagi ciężkiej.
Następnie obronił mistrzowski pas 25 razy (rekord wszech czasów w wadze ciężkiej), między innymi w bardzo oczekiwanym rewanżu z Schmelingiem. W końcu 1 marca 1949 roku zrezygnował z tytułu i ogłosił zakończenie sportowej kariery. Zmuszony był jednak wkrótce ją wznowić, gdyż podczas II wojny światowej wysokie nagrody z wygranych przekazywał w całości marynarce wojennej i armii, wskutek czego nie był w stanie zapłacić wysokiego podatku dochodowego z odsetkami, naliczonego przez IRS (w maju 1950 roku jego dług wynosił ponad 500 tys. USD).
Pierwszą walkę po powrocie stoczył 27 września 1950 roku przeciwko Ezzardowi Charlesowi. Jej stawką było mistrzostwo świata w wadze ciężkiej. Louis przegrał przez jednogłośną decyzję sędziów, doznając drugiej porażki w karierze. Następnie, w ciągu niespełna roku, stoczył 8 zwycięskich walk. 26 października 1951 roku zmierzył się z kandydatem do mistrzostwa świata, niepokonanym Rockym Marciano. Marciano zwyciężył, nokautując go w 8. rundzie. Była to ostatnia walka w karierze 37-letniego Louisa.
Po zakończeniu kariery żył skromnie, z trudem spłacając olbrzymie zadłużenie, które wzrosło do 1 mln USD (100 tysięcy USD samych odsetek rocznie). Pracował m.in. w charakterze swego rodzaju atrakcji turystycznej, zabawiając gości hotelu „Caesar's Palace” w Las Vegas. Był też wrestlerem.
W 1977 roku doznał wylewu krwi do mózgu, wskutek czego do końca życia musiał poruszać się na wózku inwalidzkim. Zmarł 12 kwietnia 1981 roku na zawał serca (poprzedniego dnia gościł na walce Larry'ego Holmesa z Trevorem Berbickiem o mistrzostwo świata w wadze ciężkiej). Część kosztów pogrzebu pokrył jego były ringowy rywal, a potem przyjaciel Max Schmeling.
W 1990 roku został wprowadzony do Międzynarodowej Galerii Sław Boksu.
Louis występuje jako jedna z postaci w grze wideo Fight Night Champion.

</doc>
<doc id="186950" url="https://pl.wikipedia.org/wiki?curid=186950" title="Rayman (seria)">
Rayman (seria)

Rayman – seria platformowych gier komputerowych, stworzona przez Michela Ancela i wydana przez francuskie studio Ubisoft. Głównym bohaterem serii jest tytułowy stworek Rayman, a wszystkie jego przygody dzieją się w świecie zwanym Rozdroże Marzeń (lub Kraina Snów).
Pierwsza gra z serii miała swoją premierę w 1995 roku – była to gra platformowa w grafice 2D. Druga część o podtytule "The Great Escape", miała swoją premierę w 1999 roku i w przeciwieństwie do poprzednika, była grą w grafice 3D. W 2003 roku odbyła się premiera trzeciej części o podtytule "Hoodlum Havoc". W 2005 roku zaplanowano stworzenie kolejnej, czwartej części serii głównej będącej kolejną platformówką 3D, lecz produkcję anulowano. W zastępstwie za gry platformowe pojawiły się gry typu "party", będące zbiorem minigier, w których Rayman gra rolę poboczną, zastępując go niemalże w całości postaciami Kórlików. W 2010 roku Ubisoft potwierdziło pracę nad kolejną grą z serii o podtytule "Origins", będącej powrotem do platformowego stylu serii w grafice 2D.

</doc>
<doc id="186952" url="https://pl.wikipedia.org/wiki?curid=186952" title="1921 w filmie">
1921 w filmie



</doc>
<doc id="186955" url="https://pl.wikipedia.org/wiki?curid=186955" title="Dorota Segda">
Dorota Segda

Dorota Jolanta Segda (ur. 12 lutego 1966 w Krakowie) – polska aktorka teatralna, filmowa i telewizyjna, profesor sztuk teatralnych, nauczyciel akademicki Akademii Sztuk Teatralnych im. Stanisława Wyspiańskiego w Krakowie, rektor tej uczelni w kadencjach 2016–2020 i 2020–2024.
Życiorys.
Jest córką Jerzego i wnuczką pułkownika Władysława Segdy, dwukrotnego brązowego medalisty olimpijskiego w szermierce. Jej rodzice pracowali w budżetówce. Urodziła się i dorastała w Krakowie, gdzie ukończyła II Liceum Ogólnokształcące im. Króla Jana III Sobieskiego i Państwową Wyższą Szkołę Teatralną im. Ludwika Solskiego.
W 1987 została aktorką krakowskiego Starego Teatru. Debiutowała rolą Soni w "Zbrodni i karze" Andrzeja Wajdy na festiwalu w Jerozolimie. Na początku teatralnej kariery zagrała m.in. Albertynkę w "Operetce" Witolda Gombrowicza w reżyserii Tadeusza Bradeckiego w Starym Teatrze (1988), Ofelię w "Hamlecie (IV)" Williama Szekspira w reż. Andrzeja Wajdy (1989), Manię w "Ślubie" Witolda Gombrowicza w reż. Jerzego Jarockiego (1991), Pannę Młodą w "Weselu" Stanisława Wyspiańskiego w reż. Andrzeja Wajdy (1991) i Księżną w "Tak zwanej ludzkości w obłędzie" według Stanisława Ignacego Witkiewicza w reż. Jerzego Grzegorzewskiego (1992). W późniejszych latach zagrała także m.in. Salomeę w "Śnie srebrnym Salomei" Juliusza Słowackiego w reż. Jerzego Jarockiego (1993) i Małgorzatę w "Fauście" Johanna Wolfganga Goethego w reż. Jerzego Jarockiego (1997). Dzięki rolom w spektaklach Starego Teatru w Krakowie dwukrotnie była wyróżniona przez redakcję miesięcznika „Teatr” Nagrodą im. Aleksandra Zelwerowicza: za sezon 1992/1993 (za rolę Salomei w "Śnie srebrnym Salomei") i za sezon 1996/1997 (za rolę Małgorzaty w "Fauście").
W latach 1997–2000 występowała w Teatrze Narodowym w Warszawie. Do jej najważniejszych występów w tym teatrze należą role zagrane w spektaklach w reżyserii Jerzego Grzegorzewskiego, na podstawie sztuk Stanisława Wyspiańskiego: Joanna w "Nocy listopadowej" (1997), Joas w "Sędziach" (1999) i Rachela w "Weselu" (2002). Gościnnie grała też w Teatrze Bagatela w Krakowie, Krakowskim Teatrze Scena STU, a także w Och-Teatr i Teatr 6. piętro w Warszawie.
W 2000 powróciła do gry w Starym Teatrze w Krakowie. Zagrała Julię w "Król umiera, czyli ceremonie" Eugène Ionesco w reż. Piotra Cieplaka (2008), role w sztukach Pawła Demirskiego w reż. Moniki Strzępki: Barbarę Niechcic / Prozac w "Nie-boskiej komedii. Wszystko powiem Bogu" (2014), Katherine Switzer/Dobrego Wilka 1 w "Triumfie woli" (2016) i Bóstwo klasy średniej w "Rok z życia codziennego w Europie Środkowo-Wschodniej" (2018) oraz Julcię w "Pannach z Wilka" Jarosława Iwaszkiewicza w reż. Agnieszki Glińskiej (2019).
W 1988 zadebiutowała w Teatrze Telewizji, gdzie była Anną w "Po próbie" Ingmara Bergmana w reż. Jana Maciejowskiego. Zagrała też m.in. w spektaklach Andrzeja Domalika: Sonię w "Płatonowie" Antoniego Czechowa (1992) i Helenę w "Dzieciach słońca" Maksyma Gorkiego (1993). Była Sonią w "Wujaszku Wani" Antoniego Czechowa w reż. Kazimierza Kutza (1994) i Kamą Stern w "Zazdrości" Esther Vilar w reż. Krystyny Jandy (2001). Do jej największych kreacji stworzonych w Teatrze Telewizji należą tytułowe role w "Marii Stuart" Friedricha Schillera w reżyserii Roberta Glińskiego (1994) i w "Krystynie" Augusta Strindberga w reż. Piotra Mikuckiego (1995).
Pod koniec lat 80. zadebiutowała jako aktorka filmowa. Zagrała potrójną rolę – bliźniaczek Lili i Dory, a także ich matki – w filmie Ildikó Enyedi "Mój wiek XX" (1988). Za występ w filmie odebrała nagrodę za najlepszą rolę oraz nagrodę publiczności na festiwalu w Budapeszcie. W 1989 zagrała Kasię w filmie Waldemara Krzystka "Ostatni prom". Popularność w Polsce zdobyła m.in. tytułową rolą w "Faustynie", za którą otrzymała Bałtycką Perłę, nagrodę dla najlepszej aktorki na Międzynarodowym Festiwalu Filmowego Państw Nadbałtyckich. Ponadto zagrała w filmie "Tato", a w latach 1999–2005 wcielała się w Agatę Kwiecińską, dyrektor administracyjną szpitala w Leśnej Górze w serialu "Na dobre i na złe". W 1995 otrzymała Nagrodę im. Zbyszka Cybulskiego.
W kolejnych latach zagrała także m.in. Mariolę Chudziszewską w serialu "Ludzie Chudego", Halinę w "Dziewczynach ze Lwowa", inspicjentkę Hanię Kurczab w "Artystach" i Irenę, dyrektor Szpitala Północnego w Warszawie w serialu "Echo serca".
W 1998 odcisnęła dłoń w pamiątkowej płycie na Promenadzie Gwiazd w Międzyzdrojach.
W filmach "Harry Potter i Zakon Feniksa", "Harry Potter i Książę Półkrwi," i "" użyczyła głosu Bellatriks Lestrange, którą grała Helena Bonham Carter. Dubbingowała także filmy animowane – "Iniemamocni" i "Iniemamocni 2" (jako Helen Parr / Elastyna / Pani Iniemamocna), "Auta" i "Auta 2" (Sally Carrera), czy "Merida Waleczna" (rola Elinor).
W 1991 wystąpiła w reklamie telewizyjnej firmy Johnson &amp; Johnson.
W RMF FM wraz z Robertem Konatowiczem prowadziła program "Metamorfoza".
18 października 2012 otrzymała tytuł profesora sztuk teatralnych. Nominację profesorską odebrała 23 stycznia 2013 z rąk prezydenta Bronisława Komorowskiego. Jest zatrudniona na stanowisku profesora zwyczajnego w AST w Krakowie. Została wybrana na rektora tejże uczelni 11 kwietnia 2016 roku na kadencję 2016–2020, a 18 maja 2020 roku na kadencję 2020–2024.
Życie prywatne.
Dwukrotnie zamężna. W 2001 poślubiła Stanisława Radwana, kompozytora i byłego dyrektora naczelnego Starego Teatru w Krakowie.

</doc>
<doc id="186959" url="https://pl.wikipedia.org/wiki?curid=186959" title="Aphex Twin">
Aphex Twin

Aphex Twin, właśc. Richard David James (ur. 18 sierpnia 1971 w Limerick w Irlandii) – brytyjski muzyk, kompozytor i multiinstrumentalista, a także producent muzyczny. Określany powszechnie jako jedna z najbardziej wpływowych, kreatywnych i innowacyjnych osób we współczesnej muzyce elektronicznej.
Historia.
Dzieciństwo spędził w Kornwalii. Od wczesnej młodości zajmował się elektroniką. Jako nastolatek wygrał m.in. konkurs na produkowanie dźwięków za pomocą komputera ZX Spectrum. Wcześnie zajął się także muzyką i został dj-em, przyjmując pseudonim Aphex Twin. Pierwsza jego część ma pochodzić od nazwy producenta sprzętu muzycznego, a druga upamiętnia starszego brata, także Richarda, który zmarł przed urodzeniem muzyka.
Już po przenosinach do Londynu James wydał ogromną ilość muzyki, nagrywając pod wieloma pseudonimami (m.in. jako AFX, Polygon Window, Caustic Window, Bradley Strider, Gak, Power Pill, Dice Man, Blue Calx, Soit-P.P., Q-Chastic). Wraz z Chrisem Cunninghamem kręcił także teledyski, w których zwykle pojawiają się zdeformowane twarze Jamesa (np. "Come to Daddy", "Windowlicker").
Pierwszy pełny album wydany jako Aphex Twin ukazał się w 1992 pod tytułem "Selected Ambient Works 85-92". Zawiera on utwory "łatwiejsze do słuchania" niż wcześniejsze kompozycje Jamesa. Anegdota mówi, że źródłem dźwięku była zwykła kaseta, którą muzyk przesłuchiwał wraz z przyjaciółmi, jeżdżąc samochodem. Według innych, przed dotarciem do studia, kaseta znalazła się jeszcze w szczękach psa artysty.
Kontynuacja "SAW 85-92" ukazała się w 1994. Zawarła kompozycje, w których w centrum zainteresowania twórcy znalazł sam dźwięk, nie zaś rytm. Fundamentalną różnicą pomiędzy albumami "Selected Ambient Works" Richarda jest atmosfera – SAW II wyróżnia się mroczniejszą atmosferą, w przeciwieństwie do "Selected Ambient Works 85- 95". Został on przez wielu potraktowany jako satyra na muzykę ambient, ze względu na minimalizm. Mimo to dotarł do 11 miejsca brytyjskiej listy przebojów.
18 i 19 września 2009 wystąpił w ramach siódmego festiwalu Sacrum Profanum w Krakowie. Koncerty odbyły się w Nowej Hucie, w Hucie im. Sendzimira.
17 września 2011 roku ponownie pojawił się na festiwalu Sacrum Profanum, tym razem na finale jego dziewiątej edycji, w Hali Ocynowni Elektrolitycznej. Wykonał dwa utwory amerykańskiego kompozytora, Steve’a Reicha, „Pendulum Music” i „Electric Counterpoint”.
W 2014 wydał pierwszy po 13 latach album studyjny pod pseudonimem Aphex Twin, zatytułowany "Syro". Uzyskał za niego nagrodę Grammy w kategorii „muzyka elektroniczna”.

</doc>
<doc id="186960" url="https://pl.wikipedia.org/wiki?curid=186960" title="Crozier Channel">
Crozier Channel

Crozier Channel – cieśnina oddzielająca Wyspę Księcia Patryka i Eglinton Island na Archipelagu Arktycznym. Długość kanału wynosi około 74 km, a przeciętna szerokość 24 km.
Cieśnina została nazwana imieniem odkrywcy i podróżnika – Francisa Croziera.

</doc>
<doc id="186963" url="https://pl.wikipedia.org/wiki?curid=186963" title="Bytomir">
Bytomir

Bytomir – staropolskie imię męskie. Składa się z członów: "Byto-" („być, istnieć, żyć” lub też „mienie, własność”) i "-mir" („pokój, spokój, dobro”). Mogło oznaczać „tego, który żył w pokoju”.

</doc>
<doc id="186964" url="https://pl.wikipedia.org/wiki?curid=186964" title="Bygost">
Bygost

Bygost – staropolskie imię męskie, skrócona forma nienotowanego w pełnej wersji, hipotetycznego imienia Bytogost. Składa się z członów: "Byto-" („być, istnieć, żyć” lub też „mienie, własność”) i "-gost" („gość”). Mogło oznaczać „tego, u którego gości mienie” lub in.

</doc>
<doc id="186965" url="https://pl.wikipedia.org/wiki?curid=186965" title="Busław">
Busław



</doc>
<doc id="186967" url="https://pl.wikipedia.org/wiki?curid=186967" title="Budzsław">
Budzsław



</doc>
<doc id="186968" url="https://pl.wikipedia.org/wiki?curid=186968" title="Fitzwilliam Strait">
Fitzwilliam Strait

Fitzwilliam Strait - cieśnina oddzielająca Wyspę Księcia Patryka i Emerald Isle od Wyspy Melville’a, na Archipelagu Arktycznym. Długość cieśniny wynosi około 97 km, a przeciętna szerokość 25 km. Położenie 76°10'-76°40'N 114°30'-117°30'W.

</doc>
<doc id="186971" url="https://pl.wikipedia.org/wiki?curid=186971" title="Kreacja par">
Kreacja par

Kreacja par (z łac. "creatio" ‘tworzenie’), tworzenie par – proces powstania pary cząstka-antycząstka z energii fotonu (lub innego neutralnego bozonu), jest procesem odwrotnym do anihilacji.
Wyróżnia się dwie odmiany kreacji par: trwałą i wirtualną.
Trwała kreacja cząstek.
Jeżeli kreacja pary cząstka-antycząstka jest trwała, to powstałe cząstki istnieją po akcie kreacji dowolnie długo. W procesie takiej kreacji spełniona jest zasada zachowania energii, pędu i inne zasady zachowania. Zdarzenia takie można obserwować w procesach, w których oddziałujące cząstki mają dostatecznie dużą energię, czyli np. w oddziaływaniu promieniowania kosmicznego z cząstkami atmosfery czy w akceleratorach.
Kreacja rzeczywistych par cząstek naładowanych przez rzeczywiste fotony zachodzi pod dwoma warunkami:
W praktyce kreacja par przez rzeczywiste fotony zachodzi zwykle w silnym zewnętrznym polu elektrycznym, najczęściej w polu jądra atomowego. Jądro (ogólniej źródło zewnętrznego pola elektrycznego) jest wówczas obiektem przejmującym nadmiar pędu. Przekrój czynny na taki proces rośnie szybko z ładunkiem elektrycznym jądra, czyli najłatwiej zachodzi on w ośrodku materialnym zawierającym duże ilości pierwiastków ciężkich, ponieważ przeniesienie energii oraz pędu zachodzi za pośrednictwem pola elektrycznego.
Prawdopodobieństwo zajścia procesu kreacji pary jest proporcjonalne do odwrotności kwadratu masy kreowanych cząstek. Oznacza to, że nawet jeżeli energia początkowa fotonu wystarcza na produkcję cząstek cięższych, zdecydowanie najczęściej produkowane są pary najlżejszych cząstek naładowanych, czyli pary elektron-pozyton. Zjawisko kreacji pary elektron-pozyton przez rzeczywisty foton w ośrodku materialnym bywa nazywane konwersją fotonu.
Minimalna energia fotonu wyrażona jest wzorem:
gdzie:
Z racji tego że masa jądra w porównaniu do masy elektronu jest większa o kilka rzędów wielkości to drugi człon równania można w większości teoretycznych rozważań zaniedbać.
Dużo rzadziej następuje kreacja pary w polu elektrycznym elektronu, dzieje się tak ze względu na mniejszy ładunek, oraz rozmiar elektronu w stosunku do jąder atomowych. W takim przypadku wzór na minimalną energię fotonu ma postać:
Kreacja cząstek wirtualnych.
Zasada nieoznaczoności pozwala na krótkotrwałe pojawienie się energii, która może wystąpić w postaci pary cząstka-antycząstka. Taka wirtualna para cząstek żyje przez czas ograniczony zasadą nieoznaczoności w postaci:
gdzie:
Z powyższego wzoru wynika, że im masywniejsze są wirtualne cząstki, tym krócej żyją. Istnienie wirtualnych cząstek wyjaśnia niektóre zjawiska kwantowe.
Argumenty przemawiające za istnieniem cząstek wirtualnych.
Nie istnieje możliwość bezpośredniej obserwacji powstających par wirtualnych cząstek, jednak istnieją pośrednie dowody zachodzenia tego zjawiska:

</doc>
<doc id="186973" url="https://pl.wikipedia.org/wiki?curid=186973" title="Park Tysiąclecia (Sosnowiec)">
Park Tysiąclecia (Sosnowiec)

Park Tysiąclecia – park miejski w Sosnowcu o powierzchni 102 ha, położony w przy ulicy Baczyńskiego, jeden z trzech parków, usytuowanych w dzielnicy Milowice, a zarazem najmłodszy obok: Parku Milowice i Parku Poniatowskiego, z którymi jest często mylony. Znajduje się na końcu Szlaku Rowerowego Dawnego Pogranicza. Park obfituje w formy antropogeniczne stanowiących pozostałość hałd, wyrobisk i nieużytków po zlikwidowanej kopalni Saturn, które pokryte są zadrzewieniami mieszanymi antropogenicznymi i z samosiewu.
Park od strony wschodniej graniczył z terenem centrum logistycznego (wcześniej hipermarketu Real) i trasą szybkiego ruchu S86 (Katowice - Czeladź/Dąbrowa), od północy z ulicą Baczyńskiego, od południa z dzielnicą Katowic – Dąbrówką Małą. W południowej i zachodniej części leży nad rzeką Brynicą. W parku znajdują się niewielkie, płytkie stawy, z których jeden jest stawem łowieckim. Większość stawów jest gęsto porośnięta roślinnością wodną. Na granicy parku ulokowane jest schronisko dla zwierząt. Dobrze połączony z pozostałymi terenami zielonymi Sosnowca (Stawiki, Park Fusińskiego) i Katowic (Zespół przyrodniczo-krajobrazowy Szopienice-Borki) stanowi część Zagłębiowskiego Parku Linearnego.
Historia.
W 1936 r. na części tych terenów znajdowało się pole piaskowe oraz nieużytki a w dolinie "Łąk nad Brynicą" do lat 70. XX wieku istniało wysypisko. W czasach powojennych całość stanowiły tereny kopalniane kopalni "Wiktor" (potem "Milowice" i "Saturn") z hałdą, dwiema zamułkami, licznymi biedaszybami oraz dwiema kopalniami upadowymi ("Milowice I" i "Milowice II"). W latach 1965–1971 miejsce ćwiczeń 5. Batalionu Piechoty Obrony Terytorialnej (JW 2086). Można było tam też znaleźć ślady dawnego lasu gospodarczego. Teren ten był wielokrotnie rekultywowany w wyniku którego został ukształtowany drzewostan parku. Liczne nasadzenia dokonywane były partiami, przez co na terenie parku występują tereny z dominantami gatunkowymi.
Pierwszy raz nazwa Park Tysiąclecia pojawiła się na planach z około 1970 roku i dotyczyła zachodniej części terenu.
W 2002 r. na śladach torowisk kolei piaskowej utworzono drogi rowerowe o nawierzchni szutrowej łącznej długości 4 km.
W 2015 r. w ramach II edycji Budżetu Obywatelskiego wymienione zostały oznaczenia szlaków rowerowych oraz tablice informacyjne z mapami parkowych tras. Zamontowana została także drewniana infrastruktura w postaci ławek, wiat i koszy na śmieci. Utworzono również specjalne trasy treningowe dla rowerzystów.
W 2018 r. dzięki dofinansowaniu ogłoszony został plan rewitalizacji, dzięki któremu przeprowadzone zostały kolejne modernizacje, na które miasto otrzymało dofinansowanie 6 mln pln. W ramach rewitalizacji został wymieniony drzewostan – nasadzonych 11 000 nowych drzew i krzewów, w tym dąb szypułkowy, lipa drobnolistna, buk zwyczajny, grab pospolity, jesion wyniosły, klon jawor, modrzew europejski. Zrewitalizowany został staw: "Rów Kalny". Zostały odnowione i zmodernizowane alejki a część z nich zyskała oświetlenie. Utworzono także ścieżki edukacyjne: dłuższa, prawie 1,5 km przeznaczona dla młodzieży i dorosłych – wzdłuż niej znajdą się informacje opisujące przyrodę znajdującą się w parku. Krótsza, 500-metrowa przeznaczona dla dzieci będzie nosić nazwę „Ścieżka Leśnych Przeżyć”"".
Przy okazji rewitalizacji odnowione zostały przystanki przy wejściu do parku, zamontowano sygnalizację świetlną przy tych przystankach a także zbudowano schody do parku i pochylnię dla wózków inwalidzkich.
Prace rozpoczęto w połowie 2020 roku, a zakończono w czerwcu 2021.
Flora.
Prowadzone rekultywacje wprowadziły szereg gatunków obcych, szybko rosnących o szerokim przystosowaniu do różnych warunków ekologicznych, w szczególności mieszańców topoli, robinii, klonu jesionolistnego, czeremchy późnej i dębów czerwonych, ale również krzewów ozdobnych ‐ rokitników, żylistków, jaśminowców, dereni białych i innych. Park porośnięty jest stosunkowo litym wielogatunkowym drzewostanem. Występują tu zadrzewienia antropogeniczne – charakterystyczne dla obszarów rekultywacji hałd, wyrobisk i nieużytków. Wśród gatunków drzew liczną grupę stanowią klony zwyczajne, wiązy polne, dęby szypułkowe, dęby czerwone, jawory, lipy drobnolistne, lipy szerokolistne i modrzewie europejskie. Wśród krzewów występuje bez czarny, jarzębina, głóg jednoszyjkowy i dereń świdwa oraz obce rodzimej florze gatunki: czeremcha amerykańska, śnieguliczka biała i żylistek szorstki.
Spotykany jest również chmiel zwyczajny. W otoczeniu stawów rosną olsze czarne i pojedyncze brzozy brodawkowate, którym towarzyszy topola osika, a także pojedyncze, okazałe topole balsamiczne.
Strefę brzegową stawów porasta wiele gatunków roślin wodnych i nadwodnych, a wśród nich skupienia trzciny pospolitej i pałki szerokolistnej, ponikło błotne, kosaciec żółty, kępy situ rozpierzchłego i sinego oraz pasma mozgi trzcinowatej i płaty trzcinnika piaskowego.
Na obszarze Parku Tysiąclecia rosną trzy gatunki objęte ochroną prawną – kalina koralowa oraz pojawiające się wzdłuż ścieżek dwa gatunki storczyków: kruszczyk szerokolistny i kruszczyk rdzawoczerwony.
Fauna.
W stawach i ich bezpośrednim otoczeniu istnieją miejsca sprzyjające rozrodowi licznych płazów. Stanowiska rozrodu płazów objęte są programem ochrony cennych miejsc rozrodu tej grupy zwierząt w województwie śląskim. Odnotowano występowanie w tym rejonie m.in.: traszki zwyczajnej, traszki grzebieniastej, ropuchy szarej, żaby wodnej, żaby moczarowej, żaby trawnej i żaby jeziorkowej.
Infrastruktura.
Park w części północno wschodniej posiada uporządkowany system alejek o nawierzchni szutrowej z oświetleniem. Występuje też mała architektura w postaci otwartych i zadaszonych miejsc wypoczynkowych. W północno-wschodnim rejonie znajdują się także ścieżki edukacyjne oraz staw.
Do parku prowadzą 4 regularne wejścia i kilka nieformalnych. Wejście główne znajduje się przy ul. Baczyńskiego bezpośrednio przy przystanku tramwajowym Milowice Podjazdowa. Kolejne wejście zlokalizowane jest przy parkingu w pobliżu schroniska dla zwierząt. Od strony Stawików i Parku Fusińskiego wejście i wjazd dla rowerów prowadzi przez most ponad drogą S86. Pozostałe wejścia prowadzą od strony osiedla Pekin Milowice: dwa od ul. Powstańców Śląskich i dwa od ul. Przygranicznej.
Infrastruktura rowerowa.
Śladem dawnych torów kolei przemysłowej poprowadzono szlaki rowerowe. Wytyczone zostały i oznakowane trasy rowerowe o długości około 4,0 km.
Na terenie parku znajdują się regularnie utrzymane rowerowe trasy zjazdowe downhill.
Połączenia rowerowe:
Wydarzenia.
W parku, od 2017 r., regularnie organizowane są półmaratony oraz biegi towarzyszące, w tym: "Półmaraton Zimowy", "Półmaraton Jesienny" oraz cykl imprez pod nazwą "Półmaraton xx dni do wiosny" oraz od 2012 zawody rowerowe aDHd Cup

</doc>
<doc id="186974" url="https://pl.wikipedia.org/wiki?curid=186974" title="Zbiorowość">
Zbiorowość



</doc>
<doc id="186977" url="https://pl.wikipedia.org/wiki?curid=186977" title="Stanisław Wyrzykowski">
Stanisław Wyrzykowski

Stanisław Wyrzykowski (ur. 30 listopada 1869 w Bortnikach koło Stanisławowa, zm. 16 lutego 1949 w Krakowie) – polski poeta, powieściopisarz i tłumacz okresu Młodej Polski, blisko współpracujący z krakowskim „Życiem” i warszawską „Chimerą”, kierownik Wydziału Teatru w Ministerstwie Sztuki i Kultury w 1919 roku.
Początkowo pisał wiersze nastrojowo-opisowe, łączące w sobie typowe wątki myślowe modernistów. W późniejszej fazie swojej twórczości uprawiał lirykę refleksyjną, nastrojoną na optymistyczne wizje świata, w których subtelna nuta pesymizmu służyła jedynie świadectwu chwilowej słabości człowieka i trzeźwej wizji świata. W poezji Wyrzykowskiego widoczne są nawiązania do filozofii Nietzschego oraz Henri Bergsona, zwłaszcza w punktach, gdzie mowa o "woli mocy" i apoteozie życia. Jego tom poezji stanowi drugie najciekawsze obok "Snów o potędze" Staffa świadectwo reakcji poezji polskiej na dekadentyzm.
Wyrzykowski jest również autorem trylogii powieściowej "Moskiewskie gody". Spod jego ręki wyszły także cenione i do dziś wznawiane tłumaczenia prozy Edgara Allana Poego (wszystkie dzieła prozatorskie), Josepha Conrada i Friedricha Nietzschego (m.in. "Tako rzecze Zaratustra", wraz z Wacławem Berentem).

</doc>
<doc id="186978" url="https://pl.wikipedia.org/wiki?curid=186978" title="Sojuz 28">
Sojuz 28

Salut 6 EP-2 (kod wywoławczy Зенит - Zenit) – trzecia udana radziecka misja załogowa na stację Salut 6. Czechosłowacki kosmonauta Vladimír Remek został pierwszym w kosmosie człowiekiem niepochodzącym z ZSRR ani z USA. Był to pierwszy lot w ramach programu Interkosmos, umożliwiającego dostęp do przestrzeni kosmicznej krajom komunistycznym. Załoga wystartowała i powróciła na Ziemię na pokładzie statku Sojuz 28.
Przebieg misji.
Sojuz 28 wystartował 2 marca 1978 o godz. 15:28:10 UTC z kosmodromu Bajkonur. Pojazd połączył się ze stacją Salut 6, zamieszkiwaną w tym czasie przez Gieorgija Grieczkę i Jurija Romanienkę. Jak wszystkie misje programu Interkosmos, lot trwał 7 dni i 21,5 godzin, plus-minus godzinę. Taka zasada miała zapobiec oskarżeniom o faworyzowanie przez ZSRR niektórych krajów z bloku komunistycznego poprzez wysyłanie ich kosmonautów na dłuższe misje.
Jednym z głównych celów programu Interkosmos było propagandowe wsparcie dla niepopularnych reżimów Europy Środkowej – był to jeden z powodów wysłania w kosmos w pierwszej kolejności kosmonauty z Czechosłowacji – Husák cieszył się spośród wszystkich komunistycznych przywódców wyjątkowo słabym poparciem, wynikającym z tego, że do władzy doprowadziła go interwencja w Czechosłowacji wojsk Układu Warszawskiego.&lt;br&gt;
Podczas pobytu w stacji kpt. Remek z płk. Gubariewem przeprowadził szereg naukowych eksperymentów. Do najważniejszych z nich należały:
Poza tym kosmonauci zajmowali się eksperymentami medyczno-biologicznymi polegającymi na wzajemnym badaniu stanu ich zdrowia oraz funkcjonowania poszczególnych organów.&lt;br&gt;
Czas spędzony przez załogę Sojuza 28 na stacji był dla jednego z jej dotychczasowych mieszkańców okresem wyjątkowo trudnym. Romanienko cierpiał na nasilające się bóle zęba. Na pokładzie stacji nie było sposobu na zaradzenie dolegliwości, kontrola lotów mogła mu jedynie poradzić częste mycie zębów ciepłą wodą. Do lądowania – w 6 dni po lądowaniu Sojuza 28 – jeden z nerwów uległ całkowitemu odsłonięciu.
Bibliografia.
Vladimír Remek, Pod námi planeta Země 1979

</doc>
<doc id="186982" url="https://pl.wikipedia.org/wiki?curid=186982" title="Pistolet maszynowy Sa vz. 61 Škorpion">
Pistolet maszynowy Sa vz. 61 Škorpion

7,65 mm samopal vzor 61 Škorpion (7,65 mm Sa vz. 61) – czechosłowacki kompaktowy pistolet maszynowy produkowany w zakładach Česka Zbrojovka z Uherskiego Brodu.
Historia konstrukcji.
W latach pięćdziesiątych rola pistoletów maszynowych zaczęła maleć (zastępowały je karabinki automatyczne). Jednocześnie pojawiła się potrzeba wprowadzenia do uzbrojenia broni przeznaczonej do samoobrony dla obsług sprzętu i żołnierzy nie walczących na pierwszej linii. Nowa broń miała uzupełnić pistolety w uzbrojeniu organów porządkowych.
Ponieważ w Czechosłowacji podstawowym pistoletem używanym przez Milicję był pistolet CZ 50 kalibru 7,65 × 17 mm SR postanowiono, że nowy, przeznaczony do samoobrony, pistolet maszynowy będzie strzelał tym samym nabojem. Innego wyjścia zresztą nie było. Inny używany w Czechosłowacji nabój pistoletowy – 7,62 × 25 mm był zbyt silny dla małego pistoletu maszynowego, a nabój 9 × 18 mm Makarowa był jeszcze nieosiągalny.
Program konstrukcji nowej broni otrzymał kryptonim „Škorpion”. Podstawą do dalszych prac była analiza założeń konstrukcyjnych kompaktowego pistoletu maszynowego będąca pracą dyplomową inż. Miroslava Rybařa.
W 1959 roku powstał pierwszy egzemplarz pistoletu maszynowego Š-59 (Škorpion vz. 59). W 1960 roku rozpoczęto produkcję seryjną. Już dwa lata później po wyprodukowaniu ok. 3000 egz. pistoletu maszynowego vz. 59 rozpoczęto produkcję dopracowanej wersji wprowadzonej do uzbrojenia jako vz. 61. Dokładna data wprowadzenia do uzbrojenia nie jest znana, ale było to prawdopodobnie w 1963 roku (z tego roku pochodzi pierwsze wydanie instrukcji wojskowej pistoletu maszynowego vz. 61).
Produkcja pistoletu maszynowego vz. 61 została wstrzymana w 1966 roku, ale wznawiano ją w latach 1973–1976, 1978–1979 i 1992–1993. Poza pistoletami maszynowymi produkowanymi dla odbiorców oficjalnych wyprodukowano kilka serii Škorpionów „sterylnych”, pozbawionych jakichkolwiek oznaczeń i numerów seryjnych.
Wkrótce po rozpoczęciu produkcji Škorpiona kalibru 7,65 × 17 mm SR Miroslav Rybař rozpoczął prace nad wersjami swojego pistoletu strzelającymi silniejszymi nabojami. Pierwszy był ZB vz. 64 kalibru 9 × 17 mm Short (3 lub 4 egzemplarze), a następnie ZB vz. 65 kalibru 9 × 18 mm Makarowa (~9 szt.) i ZB vz. 68 kalibru 9 × 19 mm Parabellum (~20 szt.). Żaden z nich nie był produkowany seryjnie.
W 1970 roku zmarł Miroslav Rybař. Po jego śmierci do początku lat osiemdziesiątych nie powstawały nowe wersje Škorpiona.
Na początku lat osiemdziesiątych około 30 000 egz. Pistoletu maszynowego vz. 61 zakupiła Jugosławia. Jednocześnie z zakupem pistoletów maszynowych zakupiono licencję (egzemplarze jugosłowiańskie były produkowane w zakładach Crvena Zastava w Kragujevacu jako M84).
Wprowadzenie do uzbrojenia armii czechosłowackiej pistoletu vz. 82 (CZ 82) i amunicji 9 × 18 mm Makarowa stało się impulsem do rozpoczęcia prac nad wersją strzelającą tym nabojem. Co prawda istniał już ZB vz. 65, ale uznano, że lepiej opracować nową wersję o uproszczonej konstrukcji. Konstruktorem nowej wersji został Jiří Čermák. Największą zmianą było zastąpienie komory zamkowej frezowanej na wykonaną techniką tłoczenia. Inną ważną zmianą była zmiana lufy klasycznie gwintowanej na poligonalną. Nowa wersja została wyprodukowana w ilości około 2–3 tys. sztuk. Egzemplarze seryjne (oznaczona jako Sa vz. 82) miały komory zamkowe frezowane (prawdopodobnie była to seria próbna i nie opłacało się wykonywać oprzyrządowania potrzebnego przy tłoczeniu). Rozwój tej wersji zakończył się po rezygnacji armii czeskiej z programu Samopalu vz. 82.
Na początku lat dziewięćdziesiątych powstała samopowtarzalna wersja vz. 91S przeznaczona na rynek cywilny. Produkcja tej wersji została zatrzymana po wprowadzeniu w Czechach nowych regulacji prawnych zakazujących posiadania broni o wyglądzie identycznym jak automatyczna broń wojskowa.
Ocenia się, że łącznie w Czechosłowacji (i później Czechach) wyprodukowano łącznie ok. 210 000 egz. pistoletu maszynowego vz. 61. Obecnie w ofercie Českiej Zbrojowki znajdują się wersje kalibru 9 × 18 mm (CZ Skorpion 82) i 9 × 19 mm (CZ Skorpion 9 × 19).
Opis konstrukcji.
Pistolet maszynowy vzor 61 jest indywidualną bronią samoczynno-samopowtarzalną. Zasada działania oparta o odrzut zamka swobodnego z opóźnionym ruchem powrotnym. Broń strzela z zamka zamkniętego. Kurkowy mechanizm spustowy. Bezpiecznik-przełącznik rodzaju ognia z nastawami ogień pojedynczy, ogień ciągły. Zasilanie z magazynków 10 i 20 nabojowych. Przyrządy celownicze składają się z muszki i celownika przerzutowego (nastawy75 i 150 m) ze szczerbiną

</doc>
<doc id="186986" url="https://pl.wikipedia.org/wiki?curid=186986" title="Nagroda Emmy">
Nagroda Emmy

Nagroda Emmy ("ang. Emmy Award") – amerykańska nagroda honorująca osiągnięcia przemysłu telewizyjnego. Określana mianem „telewizyjnego Oscara” jest jedną z nagród EGOT – czterech najważniejszych nagród kulturalnych w USA, obok Oscara (film), Grammy (muzyka) i Tony (teatr). Przyznawana jest corocznie na różnych galach za osiągnięcia w poszczególnych branżach tego przemysłu.
Dwie gale przyciągające największą uwagę mediów to "Primetime Emmy Awards" i "Daytime Emmy Awards", odpowiednio dla programów nadawanych w wieczornej porze największej oglądalności oraz w porze dziennej. Te pierwsze przyznawane są przeważnie w połowie września, a te drugie w maju lub czerwcu. Najbardziej znane ich kategorie to najlepszy serial, film telewizyjny, reżyseria, scenariusz, najlepsza aktorka i aktor dramatyczny, komediowy, drugoplanowy etc.
Statuetki za sztuki kreatywne "Creative Arts Emmy", zarówno w grupie "Primetime" jak i "Daytime", nagradzają m.in. liczne kategorie techniczne. Na innych galach Emmy przyznawane są też osobno programom sportowym, informacyjnym czy dokumentalnym. Dodatkowo nagradzane są kategorie techniczne takie jak innowacyjny rozwój technologiczny ("Primetime Engineering Emmy", przyznaje ATAS) oraz osiągnięcia techniczne i inżynieria ("Technology &amp; Engineering Emmy", przyznaje NATAS). "Regional Emmy" wręczane są o różnej porze roku i honorują dokonania na szczeblu lokalnym oraz stanowym, za program regionalny uznawany jest taki, który dociera do nie więcej niż 50% amerykańskich gospodarstw domowych. "International Emmy" nagradzają z kolei programy telewizyjne wyprodukowane i nadawane pierwotnie poza Stanami Zjednoczonymi (przyznaje IATAS).
Nagrody Emmy przyznane zostały po raz pierwszy w 1949 roku. Ich nazwa jest feminizacją określenia "immy", popularnej nieformalnej nazwy lamp ortikon obrazowy powszechnych w amerykańskich kamerach telewizyjnych w latach 1946 - 1968. Statuetka przedstawia uskrzydloną kobietę z modelem atomu w uniesionych rękach, skrzydła symbolizują muzę sztuki zaś atom i jego elektrony reprezentują naukę i technikę nowego ówcześnie medium.
Kategoryzacja nagród.
Emmy przyznają w poszczególnych sektorach, szczeblach i rynkach przemysłu telewizyjnego głównie trzy niezależne organizacje: 
Laureaci Emmy.
Wśród laureatów tych nagród znajdują się też Polacy, w 2005 roku Emmy za osiągnięcia w animacji ("Outstanding Individual Achievement in Animation") otrzymała animatorka Barbara Wierzchowska za odcinek "Bear Hugs" w serialu "Classical Baby." W kolejnym roku tę samą nagrodę otrzymał też animator Jarosław Szyszko za odcinek "Hippo Dance" w serialu "Classical Baby 2". Byli to pierwsi w historii polscy zwycięzcy tej nagrody.
Reżyser Andrzej Maleszka był w 1998 roku nominowany do International Emmy w kategorii "Najlepszego Filmu dla Dzieci i Młodzieży", a w 2007 zdobył nagrodę w kategorii "Programy Dziecięce i Młodzieżowe" za serial "Magiczne drzewo".

</doc>
<doc id="186987" url="https://pl.wikipedia.org/wiki?curid=186987" title="Pokolenie X">
Pokolenie X

Pokolenie X () – pokolenie ludzi urodzonych w drugiej połowie XX w., którzy nie wiedzą, dokąd mają zmierzać, społeczeństwo zagubione w chaosie współczesności, wykreowanych przez modę wzorców, szukające odpowiedzi na trudne pytania i szukające sensu własnej egzystencji. Symbol X oznaczać ma niewiadomą.
Określenie to dotyczy ludzi urodzonych w latach 60. i 70. XX wieku (według niektórych źródeł w latach 1965–1980, według innych do 1961–1985). W Polsce ludzi z pokolenia X nazywa się także "pokoleniem PRL", w niektórych publikacjach określa się pokolenie X w Polsce jako ludzi urodzonych w latach 1976–1985, natomiast ludzie urodzeni w latach 1966–1975 są określani jako "pokolenie przełomu". Czasami zwane również "pokoleniem Nic na serio". 
W innych krajach przyjmuje się nieco inne daty, np. w USA do 1980 lub 1981 (według rządowej agencji United States Census Bureau, kolejne pokolenie Y obejmuje ludzi urodzonych w latach 1982–2000). Istnienie pokoleń na rynku pracy podawane jest obecnie w wątpliwość, ponieważ nie ma obecnie przekonujących dowodów naukowych, które potwierdzałyby powszechne przekonanie, iż ludzie mający pochodzić z pokolenia X różnią się w jakiś istotny sposób od ludzi mających pochodzić z innych pokoleń, pod względem postrzegania pracy zawodowej.
Stereotyp pokolenia X.
Wyznacznikiem przynależności ma być tutaj abnegacja, nonszalancki styl i sposób życia, bezbarwność. Często mają to być ludzie odrzucający świat wykreowany przez marketing i system, żyjący niekiedy bez celu, autorytetów lub po prostu , cierpiący na "Weltschmerz", odrzucający wyścig szczurów. Natomiast wyznacznikiem nie jest wykształcenie, wiara itd. Nie mogą jednak należeć do tej grupy ludzie rzucający się w wir konsumpcjonizmu, pracownicy korporacji, których celem jest właśnie wyścig szczurów, konsumpcjonizm oraz snobizm. Przekonania na temat pokoleń mają charakter stereotypów, czyli krzywdzących i nieuprawomocnionych uogólnień, w których o istotnych cechach konkretnej indywidualnej osoby wydaje się sądy jedynie na podstawie jej przynależności do określonego pokolenia.

</doc>
<doc id="186991" url="https://pl.wikipedia.org/wiki?curid=186991" title="Prowincje Irlandii">
Prowincje Irlandii

Od wieków Irlandia jest podzielona na prowincje (tzw. historyczna prowincja), które zastępują jeszcze dawniejszy system jednostek nazywanych tuatha.
Cztery prowincje Irlandii to:
W złotych latach Irlandii prowincje te były czymś w rodzaju swobodnie powiązanych królestw z nieustalonymi dokładnie granicami, ale w dzisiejszych czasach stały się połączonymi grupami odrębnych hrabstw.
Prowincje mogły zostać wyparte (jednak nie doszło do tego w pełni) przez obecny system hrabstw po normańskiej okupacji w XII wieku. Irlandzkie słowo oznaczające prowincję, cúige, oznacza "porcję" lub "piątą część", co ma związek z początkowym podziałem.
Trzeba zauważyć, że sześć hrabstw z prowincji Ulster tworzy dzisiaj Irlandię Północną, która należy do Zjednoczonego Królestwa Wielkiej Brytanii i Irlandii Północnej.

</doc>
<doc id="186992" url="https://pl.wikipedia.org/wiki?curid=186992" title="Diagram Jabłońskiego">
Diagram Jabłońskiego

Diagram Jabłońskiego – schematyczne przedstawienie zjawisk luminescencyjnych. Stanowi uproszczony obraz względnego rozmieszczenia poziomów energii elektronowej cząsteczki. Diagram ten został opracowany przez polskiego fizyka Aleksandra Jabłońskiego i opublikowany w 1933 roku w czasopiśmie "Nature". 
Diagram Jabłońskiego ilustruje wewnątrzcząsteczkowe procesy redystrybucji i dyssypacji energii wzbudzenia cząsteczki chemicznej następujące po absorpcji fotonu i prowadzące do emisji, tj. fluorescencji lub fosforescencji. Współczesna wersja diagramu różni się od oryginalnej liczbą przedstawionych szczegółowych procesów oraz używaną terminologią, jednak zasadnicza idea pozostała niezmieniona.
Sekwencja zdarzeń opisana diagramem Jabłońskiego jest następująca: Absorpcja fotonu (A) powoduje wzbudzenie elektronowe cząsteczki z singletowego stanu podstawowego S0 (GS – ang. "ground state") do jednego z singletowych stanów wzbudzonych (tutaj S2). Absorpcja fotonu prowadzi zazwyczaj również do wzbudzenia wibracyjnego danego wzbudzonego stanu elektronowego. Następnym procesem jest bardzo szybka, pikosekundowa relaksacja wibracyjna (VR – ang. "vibrational relaxation") do podstawowego stanu wibracyjnego wzbudzonego stanu elektronowego. W procesie tym nadmiar energii przekazywany jest do otoczenia pod postacią ciepła (np. zwiększając energię kinetyczną cząsteczek rozpuszczalnika).
Kolejnym procesem, również bardzo szybkim, jest bezpromienista konwersja wewnętrzna (IC – ang. "internal conversion"), podczas której brak jest absorpcji lub emisji fotonu. Ten izoenergetyczny (nie zmieniający energii) proces powoduje przejście cząsteczki z podstawowego stanu wibracyjnego wzbudzonego elektronowego stanu singletowego S2 do wzbudzonego wibracyjnie wzbudzonego elektronowego stanu S1. Relaksacja wibracyjna pozwala cząsteczce na pozbycie się nadmiaru energii wibracyjnej, co sprowadza ją do podstawowego poziomu wibracyjnego wzbudzonego elektronowo stanu S1.
Cząsteczka wzbudzona elektronowo może przejść bezpośrednio ze stanu S1 do elektronowego stanu podstawowego S0 z jednoczesną emisją fotonu o energii będącej różnicą energii pomiędzy obu stanami – jest to proces fluorescencji „F”. Fluorescencja jest zjawiskiem stosunkowo szybkim (nanosekundowym) gdyż jest dozwolona przez kwantową regułę wyboru stanowiącą, że procesy zachowujące całkowity spin cząsteczki (np. przejście pomiędzy dwoma elektronowymi stanami singletowymi) są procesami zachodzącymi z dużym prawdopodobieństwem (dużymi stałymi szybkości), podczas gdy procesy zachodzące ze zmianą tego momentu (czyli multipletowości) są wzbronione (prawdopodobieństwo ich zajścia jest bardzo małe). W pewnych sytuacjach (np. efekt ciężkiego atomu) może nastąpić zwiększenie prawdopodobieństwa zajścia procesu zwanego przejściem międzysystemowym lub interkombinacyjnym (ISC – ang. "intersystem crossing"), który jest zabroniony przez powyższą regułę wyboru. ISC jest izoenergetycznym przejściem ze stanu singletowego S1 do stanu trypletowego T1. 
Po przejściu międzysystemowym do stanu T1, podobnie jak w poprzednich sytuacjach, cząsteczka szybko traci nadmiar energii wibracyjnej (VR) w ramach stanu trypletowego T1 osiągając podstawowy poziom wibracyjny. Powrót cząsteczki do elektronowego stanu podstawowego S0 następuje w procesie fosforescencji (P – ang. "phosphorescence"), w którym emitowany jest foton o energii mniejszej (większa długość fali) od fotonu emitowanego w procesie fluorescencji. Ponieważ fosforescencja zachodzi pomiędzy stanami o różnej multipletowości, jest ona procesem wolniejszym (mikrosekundy) od fluorescencji, co w praktyce oznacza dłuższą poświatę. Może nastąpić również bezpromienista dezaktywacja – poprzez przejście międzysystemowe ze stanu T1 do elektronowego stanu podstawowego S0 i szybkiej bezpromienistej utracie nadmiaru energii poprzez relaksację wibracyjną VR.

</doc>
<doc id="186995" url="https://pl.wikipedia.org/wiki?curid=186995" title="Kapituła generalna">
Kapituła generalna

Kapituła generalna – oficjalne zebranie większej liczby członków zakonu lub zgromadzenia zakonnego, którzy będąc przedstawicielami swoich prowincji czy krajów, mają prawo podejmować decyzje ważne dla przyszłości wspólnoty (np. wybór przełożonego generalnego).

</doc>
<doc id="187000" url="https://pl.wikipedia.org/wiki?curid=187000" title="E67 (trasa europejska)">
E67 (trasa europejska)

E67 – trasa europejska pośrednia północ-południe, łącząca Europę Środkową z Finlandią. Na odcinku od Helsinek do Warszawy nazywana jest Via Balticą.
Przebieg E67.
 – Helsinki – 118 km
 – 193 km
 – 198 km
 – 256 km
 – 785 km
 – 123 km
W Pradze E67 łączy się z trasami E48, E50, E55 i E65.
Stary system numeracji.
Do 1985 obowiązywał poprzedni system numeracji, według którego oznaczenie E67 dotyczyło trasy: Vejle – Middelfart. Arteria E67 była wtedy zaliczana do kategorii „B”, w której znajdowały się trasy europejskie będące odgałęzieniami oraz łącznikami.
Drogi w ciągu dawnej E67.
"Lista dróg opracowana na podstawie materiału źródłowego"

</doc>
<doc id="187001" url="https://pl.wikipedia.org/wiki?curid=187001" title="Paul Styger">
Paul Styger

Paul Styger (ur. 27 września 1887 w Schwyz, zm. 14 maja 1939 w Lucernie) – szwajcarski historyk sztuki, duchowny katolicki, profesor Uniwersytetu Warszawskiego i członek Towarzystwa Naukowego Warszawskiego.
Przebieg pracy naukowej.
Był synem Martina (urzędnika władz kantonalnych) i Wereny z domu Hoefliger. Uczęszczał do szkoły elementarnej (1894-1901) i Collegio Maria-Hilf (1901-1906) w Schwyz. filozofię i teologię studiował na uczelniach rzymskich - Gregorianum (1909 doktor filozofii, 1913 doktor teologii) i Pontificium Collegio Germanico-Ungarica, którego w latach 1914-1921 był pracownikiem naukowym, pełniąc m.in. funkcję prorektora (1915-1919). Pracował w szpitalach wojskowych dla jeńców włoskich w czasie I wojny światowej. Po przyjęciu 27 października 1912 święceń kapłańskich był m.in. członkiem personelu Domu Papieskiego.
W 1921 został powołany na profesora zwyczajnego Uniwersytetu Warszawskiego. Kierował Seminarium Archeologii i Sztuki Kościelnej (wśród jego studentów był m.in. Mieczysław Żywczyński i Antoni Liedtke). W 1931 Styger został członkiem korespondentem Towarzystwa Naukowego Warszawskiego. Prowadził wykłady na Uniwersytecie Warszawskim do 1934. Z profesury uniwersyteckiej zrezygnował na własne życzenie 28 lutego 1934, na pięć lat przed śmiercią. Nie wiadomo, jakie były powody tej decyzji. Być może wieloletnia choroba – gruźlica płuc. Zmarł po długim leczeniu szpitalnym mając 52 lata.
Zainteresowania naukowe ks. Stygera obejmowały historię katakumb wczesnochrześcijańskich oraz historię sztuki i architektury romańskiej. W czasie pracy na Uniwersytecie Warszawskim wielokrotnie odbywał podróże badawcze do Rzymu. Odkrył wiele katakumb rzymskich, badał grobowce apostolskie przy bazylice św. Sebastiana w Rzymie (przy Via Appia), przedstawił genezę katakumb św. Kaliksta i św. Priscilli. Był odkrywcą tzw. "memoria apostolorum", z imionami św. Piotra i św. Pawła.
Dorobek naukowy.
Ogłosił ponad 20 prac naukowych, m.in.:

</doc>
<doc id="187002" url="https://pl.wikipedia.org/wiki?curid=187002" title="Rada Jedi">
Rada Jedi

Rada Jedi – instytucja z uniwersum "Gwiezdnych wojen". Organizacja ta, zwana też Najwyższą Radą Jedi, stanowiła za czasów Starej Republiki grupę dwunastu mądrych i potężnych Mistrzów Jedi, wybranych, by przewodzić Zakonowi Jedi oraz doradzać Kanclerzom Republiki Galaktycznej.
Radami Jedi zwano także ciała zarządzające poszczególnymi akademiami czy miejscami szkolenia Rycerzy - jak na przykład Enklawa Jedi na Dantooine w czasach przedstawionych w grze ".
Jedyne znane osoby, które nie były Mistrzami Jedi w trakcie wyboru do Rady, to Ki-Adi-Mundi (który potem został Mistrzem) i Anakin Skywalker, przydzielony jako obserwator z ramienia Wielkiego Kanclerza Palpatine’a.
Skład Rady w poszczególnych epokach.
Okres wojen mandaloriańskich.
Do znanych członków Rady w tym okresie należą:
"Wojny klonów" i "".
Ta dwunastka Najwyższej Rady Jedi była ostatnią za czasów Starej Republiki. Kit Fisto, Agen Kolar, Saesee Tiin i Mace Windu zginęli w czasie walki z Kanclerzem Palpatine'm. Anakin Skywalker przeszedł na ciemną stronę Mocy, przybrał imię Darth Vader i zaatakował Świątynię Jedi. Ki-Adi-Mundi, Stass Allie i Plo Koon zginęli zabici przez swych własnych żołnierzy wykonujących Rozkaz 66. Obi-Wan Kenobi ocalał i ukrył się na Tatooine, a Yoda na Dagobah. Los Colemana Kcaja jest nieznany, prawdopodobnie zginął w czasie wypełniania rozkazu 66. Shaak Ti ukryła się na planecie Felucia, gdzie 16 lat później odnalazł ją i zabił tajemniczy uczeń Vadera, Galen Marek.
Nowa Era Jedi.
Po 28 latach po bitwie o Yavin Luke Skywalker powołał nową Radę Jedi. W przeciwieństwie do poprzednich Rad, w skład tej wchodziło jedynie 6 Jedi. Pozostała szóstka była politykami.

</doc>
<doc id="187004" url="https://pl.wikipedia.org/wiki?curid=187004" title="Evora">
Evora



</doc>
<doc id="187005" url="https://pl.wikipedia.org/wiki?curid=187005" title="Sklepienie niebieskie">
Sklepienie niebieskie



</doc>
<doc id="187006" url="https://pl.wikipedia.org/wiki?curid=187006" title="Uriah Heep">
Uriah Heep

Uriah Heep – brytyjska grupa progresywno/hardrockowa utworzona w 1969 roku, jeden z prekursorów heavy metalu; w początkach działalności związana z ruchem hippisowskim. Do jej największych przebojów należą fantazyjne ballady: „July Morning”, „Lady in Black” oraz „Come Away Melinda”, osadzone w baśniowym, surrealistyczno-metafizycznym świecie. Za szczytowe osiągnięcie Uriah Heep uważa się album "Look at Yourself", którego wydanie stało się właściwym początkiem sławy grupy. Od czasu odejścia wokalisty, Davida Byrona, popularność ta malała. Dziś wokalistą jest Bernie Shaw.
Zwłaszcza w pierwszym okresie aktywności scenicznej grupa Uriah Heep charakteryzowała się melodyjnymi utworami z bogatymi, nieco odrealnionymi partiami wokalnymi i wyrazistym brzmieniem gitar oraz instrumentów klawiszowych. Kompozycje piosenek zdradzały liczne powinowactwa ze sceną awangardową oraz nurtem progresywnym. Zbliżało ją to do wczesnych dokonań Vanilla Fudge, by później – za sprawą coraz cięższego brzmienia – skierować jej tory w stronę metalu. Zmienił się przy tym styl zespołu: wcześniej mroczny i psychodeliczny (np. „Bird of Prey”), teraz – dynamiczny i żywiołowy, inspirujący się rock and rollem („Spider Woman”), określany często jako art rock. Ze względu na duże znaczenie, jakie nadawali muzycy chórom wokalnym, przez krytyków zespół ironicznie nazwany został mianem „Beach Boysów heavy metalu”. Najbardziej rozpoznawalnym członkiem zespołu był David Byron, wokalista znany ze scenicznej charyzmy oraz rzadko spotykanej skali głosu. Najczęstszym tematem piosenek grupy były problemy egzystencjalne oraz perypetie miłosne przeżywane w odmiennych stanach świadomości: powracającymi w tekstach motywami są wróżki, duchy, magiczne zwierciadła. Utwór „July Morning” uznany został przez krytyków za jedną z największych ballad w historii rocka.
Nazwa zespołu to imię i nazwisko złego charakteru z powieści Karola Dickensa "David Copperfield" – Uriasz Heep.
Historia.
główne źródło:
1969–1971.
Początki grupy sięgają 1967 roku, kiedy Mick Box pod wpływem koncertu Jimiego Hendrixa założył w Walthamstow zespół The Stalkers. Gdy w pewnym momencie nastąpiła potrzeba zmiany wokalisty, perkusista, Roger Penlington, zasugerował na to miejsce swojego kuzyna, Davida Garricka. Box i Garrick, posiadając większe aspiracje aniżeli pozostali członkowie grupy, założyli własny zespół – Spice, kompletując do niego jesienią 1969 roku perkusistę Alexa Napiera i basistę Paula Newtona (wcześniej The Gods). W tym okresie Garrick zmienił nazwisko na Byron.
Nowa grupa wzbudziła zainteresowanie menadżera i producenta Gerry’ego Brona, dzięki któremu Spice uzyskał możliwość nagrania pierwszego albumu dla nowego oddziału Philipsa – Vertigo, w londyńskim Lansdowne Studios. Również pod wpływem Brona zespół zmienił nazwę na "Uriah Heep":
Gdy już połowa materiału na debiut była gotowa, Box zdecydował się dodać do ich muzyki brzmienie hammondów. Początkowo został zatrudniony muzyk sesyjny Colin Wood, lecz przełom nastąpił wraz z zatrudnieniem pod koniec 1969 kolegi Newtona z The Gods Kena Hensleya, który grał również na gitarze. Pod koniec nagrywania albumu z zespołu odszedł Napier. Jego następcą został Nigel „Ollie” Olsson, polecony Byronowi przez Eltona Johna. Już z nim w składzie Uriah Heep ukończył nagrywanie pierwszego albumu zatytułowanego "Very ’eavy... Very ’umble", który ukazał się 19 czerwca 1970. Intrygował on charakterystycznym brzmieniem – z dominującymi instrumentami klawiszowymi i gitarami, a także specyficznym śpiewem Byrona. Wydany na singlu „Gypsy” stał się klasykiem grupy. Debiut nie został przyjęty przychylnie przez recenzentów, czego dowodem jest stwierdzenie zamieszczone w Rolling Stones: „jeżeli temu zespołowi się powiedzie, popełnię samobójstwo”. W lutym tego samego roku Olsson powrócił do zespołu Eltona Johna, na jego miejsce został przyjęty Keith Baker. Materiał na drugi album powstał szybko, nagrania ponownie odbyły się w Lansdowne Studios pod okiem Brona. Na "Salisbury", który ukazał się w lutym 1971 roku, w roli głównego kompozytora wystąpił Hensley, posiadając wkład we wszystkie utwory, w połowie będąc ich samodzielnym autorem (na debiut większość utworów została napisana przez duet Box/ Byron). Nowy albumu został osadzony w klimatach bardziej progresywnych, czego dowodem jest najdłuższy w karierze grupy utwór, ponad 16-minutowy „Salisbury”. Najbardziej znanym utworem z tego wydawnictwa jest ballada „Lady in Black”, która szczególnie w Niemczech stała się dużym hitem. Jeszcze przed ukazaniem się "Salisbury" z zespołu odszedł Baker. Jego następcą został Iain Clark (wcześniej Cressida).
1971–1973.
Na początku 1971 umowa Brona z Vertigo dobiegła końca, zaś on sam założył nową wytwórnię – Bronze. Jej pierwszymi wydawnictwami były reedycje dwóch pierwszych albumów "Uriah Heep". Latem 1971 zespół nagrał materiał na kolejny album. Po raz kolejny głównym kompozytorem został Hensley. Wydany w październiku 1971 "Look at Yourself" okazał się dużym sukcesem, zapewniając pierwszy raz w karierze zespołu miejsce na brytyjskich listach najlepiej sprzedających się albumów. Jest to najmocniejszy album w całej historii grupy, zawiera również jej najsłynniejszy utwór: 10 – minutowy „July Morning”, często porównywany do „Child in Time” Deep Purple i „Stairway to Heaven” Led Zeppelin. Jest to także pierwsze stylistycznie spójne dzieło grupy:
Miesiąc po ukazaniu się "Look at Yourself" z zespołu odeszli Newton i Clark. Na ich miejsca przyjęci zostali basista Mark Clarke i perkusista Lee Kerslake (wcześniej The Gods). W tym składzie został zarejestrowany jeden utwór na nowy album – „Wizard”. W lutym 1972 z zespołu odszedł Clarke, a jego miejsce zajął Gary Thain. Z nim w zespole zostały nagrane pozostałe kompozycje na wydany w maju 1972 "Demons &amp; Wizards", który odniósł kolejny sukces artystyczny i komercyjny. Ponownie "Uriah Heep" zagościło na brytyjskich listach najlepiej sprzedających się albumów, znajdując się na nich przez 11 tygodni i osiągając 20 pozycję. Wydany na singlu „Easy 'Livin” po raz pierwszy w historii grupy zagościł na amerykańskich listach przebojów. Muzycznie album zawierał połączenie hard rocka z rockiem progresywnym. Kontynuacje tej muzycznej drogi można odnaleźć na wydanym pół roku później "The Magician’s Birthday". Wraz z nim kolejny utwór w postaci „Sweet Loraine” zagościł w USA na listach przebojów. Po sukcesach trzech albumów studyjnych oraz po ukształtowaniu się stałego składu "Uriah Heep" nagrał pierwszy album koncertowy w karierze, podwójny "Uriah Heep Live". Zawiera on materiał zarejestrowany w Townhall (Birmingham) w styczniu 1973 roku, zaś wydany został w lipcu tego samego roku. Dwa miesiące później światłu dziennemu ukazał się piąty album zespołu zatytułowany "Sweet Freedom". Nagrania do niego odbyły się po raz pierwszy poza Lansdowne Studios, w The Chateau d’Herouville we Francji. "Sweet Freedom", w porównaniu z poprzednimi dwoma albumami, zawiera prostszą w przekazie muzykę, z większą liczbą syntezatorów i bardziej wysuniętymi do przodu gitarami. Zawiera również jeden z najbardziej znanych utworów grupy – „Stealin'”. Uriah Heep ponownie zaistniał na listach najlepiej sprzedających się albumów w Wielkiej Brytanii docierając do 18 pozycji. Jeszcze w tym samym roku Hensley wydał swój pierwszy album solowy: "Proud Words on the Dusty Shelf".
1974–1976.
1974 rok przyniósł kłopoty z narkotykami (Thain), alkoholem (Byron) oraz emocjonalne (Hensley). Materiał na nowy album, nagrywany w Musicland (Monachium), powstawał w bólach. Odbiło się to na muzyce zawartej na wydanym w czerwcu "Wonderworld", najmniej cenionym wydawnictwie z Byronem na wokalu. Wrześniowa trasa koncertowa po Ameryce Północnej pokazała, jak dużym problemem dla grupy stał się nałóg narkotykowy Thaina. Podczas występu w Dallas basista zasłabł i został odwieziony do szpitala. Kolejne koncerty tej trasy oraz trzy planowane w Anglii zostały odwołane. Zaistniała sytuacja była bardzo niekorzystna dla Brona, odpowiedzialnego za sprawy finansowe. Doprowadziła ona do częstych kłótni pomiędzy menadżerem a zespołem, spychając muzykę na dalszy plan. Ostatecznie trzy miesiące później Thain został wyrzucony z "Uriah Heep". Niecały rok później, 8 grudnia 1975 został znaleziony martwy w swoim mieszkaniu. Miał 27 lat. Przyczyną śmierci było przedawkowanie heroiny. Zastępcą Thaina został znany z Family i King Crimson John Wetton. Z nim w składzie, z powrotem (po trzyletniej przerwie) w Lansdowne Studios, wiosną 1975 roku, zespół nagrał ósmy album studyjny zatytułowany "Return to Fantasy". Okazał się on dużym sukcesem osiągając najwyższe spośród wydanych albumów grupy 7 miejsce na brytyjskich listach sprzedaży. Podczas trasy koncertowej wypadkowi uległ Mick Box. W czasie trwania koncertu w Louisville pijany gitarzysta spadł ze sceny i złamał kość promieniową ręki. W listopadzie 1975 ukazała się pierwsza kompilacja najbardziej znanych utworów zespołu: "The Best of Uriah Heep". W tym samym roku dwaj muzycy grupy wydali solowe albumy: Byron debiutancki "Take No Prisoners", a Hensley "Eager to Please". Między grudniem 1975, a marcem 1976, w Roundhouse Recording, odbyła się sesja nagraniowa do kolejnego albumu zatytułowanego "High and Mighty". Stanowił on zwrot ku lżejszej muzyce, bliższej AOR-owi i spokojniejszym odmianom muzyki progresywnej. Po raz pierwszy w historii zespołu jej założyciele: Box i Byron nie uczestniczyli w pisaniu materiału. Całość skomponował Hensley, w dwóch utworach współkompozytorem jest Wetton:
"High ang Mighty" okazał się komercyjną porażką, czego powodem była w głównej mierze jego bardzo słaba promocja. Trasa koncertowa ukazała poważne problemy Byrona z alkoholem, który przez większość czasu był pijany. Gdy podczas koncertu w Filadelfii zalany wokalista powiedział do 20 tysięcy zgromadzonych tam fanów: „Możecie iść i pieprzcie się jeśli się wam nie podoba”, Hensley nie wytrzymał i postanowił opuścić zespół. Jednak za namową Byrona powrócił, zaś niedługo później wyrzucono z grupy Byrona. Poza Uriah Heep wokaliście nie powiodło się ani z grupą Rough Diamond, ani w solowej karierze, jak również w walce z nałogiem alkoholowym. W lutym 1985 zawał serca doprowadził do śmierci wówczas 38 letniego Davida Byrona. W sierpniu 1976 szeregi "Uriah Heep" również opuścił Wetton, który później, w latach 80., osiągnął duży sukces z formacją Asia.
1976–1982.
Zespół rozpoczął poszukiwania nowego wokalisty. Wśród kandydatów wymieniano min. Davida Coverdale’a, jednak ostatecznie został nim znany z Lucifer’s Friend John Lawton. Wettona zastąpił Trevor Bolder (m.in. David Bowie). W nowym składzie powstał ósmy studyjny album zatytułowany "Firefly", wydany w roku 1977. Po raz kolejny muzyka uległa zmianie, zbliżając się do powstającego wtedy AOR-u. Tym samym "Uriah Heep" stał się jednym z pionierów nowego stylu. Po wcześniejszych wydarzeniach negatywnie wpływających na wizerunek koncertowy oraz zmianach personalnych, zespół wyruszył w trasę koncertową po Stanach Zjednoczonych jako support Kiss. Trasa zakończyła się sukcesem, a zespół podbudowany takim rozwojem wydarzeń odbył trasę koncertową po Europie już jako gwiazda główna. W następnym roku ukazał się "Innocent Victim". Z niego pochodzi jeden z największych hitów grupy: „Free Me”. Sam album okazał się największym sukcesem komercyjnym w Niemczech w historii UH. Wydany w roku 1979 "Fallen Angel" nie powtórzył sukcesu poprzednika. Muzycy mieli różne wizje na muzykę zespołu: Hensley chciał hitu na miarę „Free Me”, Lawton próbował bardziej melodyjnej formy muzyki rockowej, zaś Box i Bolder myśleli o powrocie do stylu znanego z pierwszych albumów. Jednak przez Brona pełniącego rolę producenta na album trafiły po raz kolejny kompozycje głównie Hensleya. Sam album jest jednym z najmniej lubianych przez samych muzyków, zawierając lekką, wręcz popową muzykę. Lawton rozczarowany zaistniałą sytuacją postanowił w październiku tego samego roku opuścić zespół. Wraz z nim, niezadowolony z faworyzowania przez Brona Hensleya, odszedł Kerslake. Na ich miejsca zostali przyjęci John Sloman i Chris Slade. Nagrana w 1980, jedyna w tym składzie, płyta "Conquest" okazała się powrotem do muzyki cięższej, bliższej wcześniejszym wydawnictwom oraz rodzącej się wtedy NWoBHM. Jednak nowy wokalista nie pasował głównemu kompozytorowi. Dodatkowo ciągłe pretensje reszty zespołu odnośnie do zamieszczania jedynie utworów Hensleya na albumach doprowadziły ostatecznie do opuszczenia przez niego zespołu. Na jego miejsce przyjęty został znajomy Slomana z Pulsar Gregg Dechert. W tym składzie zarejestrowany został singiel "Think It Over", ale już we wrześniu 1980 Sloman odszedł z powodu różnic muzycznych. Bolder i Box próbowali namówić Byrona do powrotu, ten jednak odmówił. Niedługo później Bolder przyjął propozycję dołączenia do Wishbone Ash, tłumacząc odejście chęcią spróbowania czegoś nowego oraz nietolerowaniem Brona dłużej jako menedżera. Zespół opuścił również Dechert. Box został sam z nazwą i kontraktem. Wspierany przez fanów, którzy nie chcieli końca grupy, gitarzysta postanowił ją odbudować:
Najpierw ściągnął z powrotem Kerslake’a, który opuścił wtedy Ozzy’ego Osbourne’a. Wraz z nim od Ozzy’ego odszedł basista Bob Daisley, który natychmiast został zwerbowany do „nowego” "Uriah Heep". Pozycję na instrumentach klawiszowych przejął John Sinclair, zaś wokalną, już wcześniej starający się o dołączenie do zespołu, Peter Goalby. Po ukształtowaniu się składu, rozpoczęły się prace nad nową płytą.
1982–1989.
W marcu 1982 światło dzienne ujrzało 14 studyjne dzieło grupy – "Abominog". Album spotkał się z pozytywnym przyjęciem krytyki, jedyne negatywne uwagi odnosiły się do mocno „amerykańskiego” brzmienia, za które odpowiadał Ashley Howe. Zespół osiągnął również sukces komercyjny, a wraz z singlem "The Way That It Is" wkroczył na antenę MTV. Następny album – "Head First" – był kontynuacją muzycznej drogi znanej z poprzednika. Niedługo po jego wydaniu Bob Daisley opuszcza Uriah Heep i wraca do zespołu Ozzy’ego. Jego miejsce zajmuje wracający z Wishbone Ash Bolder. Już z nim w składzie zespół ruszył na jedną z najbardziej intensywnych tras koncertowych, będąc supportem między innymi dla: Rush, Judas Priest czy Def Leppard oraz grając w takich krajach jak Nowa Zelandia, Indie czy Malezja. W międzyczasie "Uriah Heep" opuścił Bronze Records, wytwórnię, z którą związany był 12 lat. Wydany w barwach nowej wytwórni – CBS – "Equator" nie powtórzył sukcesu dwóch poprzednich albumów. Według Goalby’ego zespół nie dysponował wystarczającą ilością czasu na pisanie i nagrywanie utworów w wyniku ciągłego koncertowania. Box w głównej mierze winił ówczesnego wydawcę za bardzo słabą promocję wydawnictwa. Również trasa koncertowa nie odbyła się bez problemów – Goalby prawie stracił swój głos i dopiero w połowie trasy był zdolny występować. W 1985 ukazuje się pierwsze wydawnictwo wideo (na VHS) "Easy Livin’ – a History of Uriah Heep" zawierające nagrania koncertowe i promocyjne wideoklipy z lat 1974–1984. Pod koniec roku Goalby opuścił szeregi grupy, a niedługo później w jego ślady poszedł klawiszowiec John Sinclair, który znalazł posadę u Ozzy’ego. Na miejsce Sinclaira zwerbowany został Phil Lanzon, zaś rolę wokalisty objął w czerwcu 1986 Steff Fontain. Ten drugi utrzymał się w składzie jedynie niecałe 3 miesiące ze względu na swoje nieprofesjonalne podejście do grania. W międzyczasie ukazały się dwa albumy koncertowe zespołu: "Live in Europe 1979", prezentujący oblicze grupy z Lawtonem w składzie, i "Live at Shepperton ’74" z Byronem na wokalu. Pod koniec 1986 roku Box znalazł w końcu odpowiedniego wokalistę – Berniego Shawa (m.in. Praying Mantis). Zespół zmienił również ekipę menadżerską podpisując umowę z Miracle Group. Dzięki temu "Uriah Heep" zdobył możliwość bycia pierwszą zachodnią grupą rockową, która zagrała w Związku Radzieckim. Koncerty odbyły się pod koniec 1987 roku w Moskwie i trwały przez dziesięć dni przy łącznym udziale 180 tysięcy widzów:
W roku 1988 ukazał się koncertowy album "Live in Moscow", upamiętniający to wydarzenie oraz zawierający trzy nowe utwory. Album studyjny nagrany w nowym składzie ukazał się rok później. "Raging Silence" stanowił powrót do bardziej hardrockowego brzmienia zespołu, w czym zasługa również nowego producenta Richarda Dodda. Jeszcze przed premierą nowej płyty "Uriah Heep" po raz pierwszy w karierze zagrał w Polsce (16 marca 1989 we Wrocławiu). Później nagrał również materiał podczas koncertu w Londynie na wideo "Raging through the Silence".
Od 1990.
W 1990 ukazały się kolejne dwa wydawnictwa wideo: "Live Legends" zawierający koncert z okazji dwudziestolecia zespołu (wydany na DVD w 2004) oraz "Gypsy" z koncertem z 1985 roku z londyńskiego Camden Palace. W tym samym roku ruszyły prace nad kolejnym albumem studyjnym, jednak z powodu ciągłego koncertowania pisanie i nagrywanie materiału przedłużało się. Dodatkowo doszły problemy z producentem, ponieważ odpowiedzialny za ostatni krążek Richard Dodd nie był w tym czasie osiągalny. Jego obowiązki niespodziewanie przejął Trevor Bolder. Ostatecznie "Different World" ukazał się na początku 1991 roku i stanowił muzyczną kontynuację "Raging Silence". Zakończył również współpracę zespołu z wytwórnią Legacy Recors, która wydała także poprzedni krążek zespołu. W tym samym roku ukazała się płyta kompilacyjna "Rarities from the Bronze Age" zawierająca ciężko dostępne utwory z czasów gdy "Uriah Heep" był częścią Bronze Records. Dwa lata później ukazuje się album "The Lansdowne Tapes" zawierający mało znane utwory z początkowego okresu w karierze zespołu (lata 1969–1971). Tymczasem grupa nagrywała materiał na kolejny album, szukając jednocześnie nowej wytwórni płytowej spełniającej wszystkie jej wymagania. 19 studyjne dzieło Brytyjczyków, zatytułowane "Sea of Light" ukazało się w kwietniu 1995 roku w barwach Castle Records. Album stanowił powrót do stylu prezentowanego przez "Uriah Heep" na początku lat 70. Spotkał się z ciepłym przyjęciem krytyki, często pojawiały się opinie, iż jest to najlepszy album zespołu od wielu lat. Wydany trzy lata później w barwach kolejnej, nowej wytwórni – Eagle Records, "Sonic Origami" stanowił zwrot ku łagodniejszej muzyce. Kolejne lata okazały się bardzo intensywne pod względem koncertowym. 7 grudnia 2001 doszło do spotkania na jednej scenie "Uriah Heep" z jego byłymi muzykami: Kenem Hensleyem i Johnem Lawtonem. Wydarzenie to ukazało się jako album koncertowy i DVD rok później pod nazwą "The Magician's Birthday Party". Oprócz tego wydawnictwa między rokiem 2000 a 2006 ukazało się pięć albumów koncertowych (w tym cztery również na DVD) oraz 5 DVD. W styczniu 2007 szeregi zespołu ze względów zdrowotnych opuścił Lee Kerslake. Tym samym zaszła potrzeba pierwszej od ponad 20 lat zmiany w składzie. Dwa miesiące później posadę perkusisty objął Russell Gilbrook. W nowym składzie, w lecie 2007 roku, zespół nagrał pierwszy od prawie 10 lat album. Z powodu przejęcia Sanctuary Records przez Universal Music nowe wydawnictwo ukazało się dopiero wiosną roku następnego. "Wake the Sleeper" stanowił powrót do korzeni zespołu, do klasycznego hardrockowego brzmienia. Rok później, po trasie koncertowej, zespół wydał kolejny album zatytułowany "Celebration – 40 Years of Rock". Zawiera on nagrane w nowym składzie, w studyjnych warunkach, klasyczne utwory zespołu oraz dwa nowe. Album został wydany z okazji 40 rocznicy powstania "Uriah Heep". Po kolejnej trasie koncertowej zespół zaszył się w studiu, aby 15 kwietnia 2011 roku, nakładem Frontiers Records, wydać kolejny studyjny album "Into the Wild". Jest on kontynuacją drogi zapoczątkowanej na „Wake the Sleeper”, czyli powrotem do klasycznego brzmienia z lat 70.

</doc>
<doc id="187007" url="https://pl.wikipedia.org/wiki?curid=187007" title="Deutschland">
Deutschland

Deutschland – nazwa Niemiec w języku niemieckim.
Niemieckie statki i okręty noszące tę nazwę:

</doc>
<doc id="187012" url="https://pl.wikipedia.org/wiki?curid=187012" title="Franciszek Pawłowski (historyk)">
Franciszek Pawłowski (historyk)

Franciszek Ksawery Pawłowski (ur. 3 grudnia 1807 w Leżajsku, zm. 26 lipca 1876 w Przemyślu) – polski historyk Kościoła katolickiego, profesor i rektor Instytutu Teologicznego w Przemyślu.
Życiorys.
Był synem Jana (asesora i burmistrza) i Magdaleny z Łęckich. Uczęszczał do gimnazjów w Rzeszowie (do 1825) i Przemyślu (1825-1827), następnie studiował w Seminarium Duchownym w Przemyślu (1827) i na uniwersytecie w Wiedniu (1827-1831). W 1831 w Przemyślu przyjął święcenia kapłańskie; podjął pracę w przemyskiej kurii biskupiej, początkowo jako sekretarz (1831-1832). Od maja do grudnia 1832 był proboszczem parafii Wysoka Łańcucka. Od 1833 ponownie w kurii przemyskiej, gdzie pełnił funkcje referenta, asesora, egzaminatora prosynodalnego, wreszcie prezesa sądu biskupiego ds. małżeńskich. W 1845 został kanonikiem honorowym, w 1851 kanonikiem gremialnym kapituły przemyskiej; w 1872 otrzymał tytuł prałata domowego papieża Piusa IX. Od 1833 był równocześnie profesorem zwyczajnym Instytutu Teologicznego w Przemyślu; kierował Zakładem Biblistyki Nowego Testamentu, w latach 1842-1851 był wicerektorem, 1851-1859 rektorem. Od 1850 był wizytatorem gimnazjum w Przemyślu.
Jako scholastyk kapituły przemyskiej (od 1854) zajmował się organizacją i nadzorowaniem diecezjalnych szkół ludowych; ufundował stypendium na studia średnie i wyższe dla ubogiej młodzieży z Leżajska i Przemyśla. Od 1872 był członkiem Rady Szkolnej Okręgu Przemyskiego. W 1873 został odznaczony Krzyżem Kawalerskim Orderu Franciszka Józefa. W 1872 został powołany w poczet członków Akademii Umiejętności w Krakowie (późniejszej PAU).
W pracy naukowej ks. Pawłowski zajmował się biblistyką, historią nowożytną Kościoła w Polsce oraz historią wczesnego chrześcijaństwa. Badał historię kapituły przemyskiej, m.in. jej skład osobowy od początku istnienia. Opracował szkice historyczne ponad 260 parafii i ponad 20 klasztorów w diecezji przemyskiej. Analizował życie i działalność wybitnych przedstawicieli wczesnego chrześcijaństwa. Był autorem komentarzy ksiąg Pisma Świętego, wydał z obszernym komentarzem "Psałterz, czyli księgę Psalmów, z przydatkiem pieśni biblijnych" (1872, 4 tomy). Ogłosił m.in.:

</doc>
<doc id="187016" url="https://pl.wikipedia.org/wiki?curid=187016" title="Johan Gielis">
Johan Gielis

Johan Gielis (ur. 8 lipca 1962) – belgijski inżynier, matematyk i przedsiębiorca.
Superformuła.
W 1997 opublikował wzór – superformułę (uogólnienie wzoru superelipsy). Wzór ten pozwala odtworzyć kształty występujące w naturze, np. kwiaty, zwierzęta.
gdzie:

</doc>
<doc id="187017" url="https://pl.wikipedia.org/wiki?curid=187017" title="Soczewka światłowodowa">
Soczewka światłowodowa

Soczewki światłowodowe (soczewki GRIN lub SELFOC) wykonuje się ze szkła o zmiennej wartości współczynnika załamania światła formula_1 w funkcji odległości od osi soczewki formula_2 Są to w rzeczywistości krótkie odcinki światłowodów gradientowych. Nazwa GRIN pochodzi od angielskich słów GRadient INdex, a SELFOC od SELf FOCusing. Gradientowy profil współczynnika załamania powoduje krzywoliniowy bieg promieni, taki jak w światłowodzie gradientowym. Profil współczynnika załamania światła przypomina krzywą dzwonową, której maksimum znajduje się w osi soczewki, a jej ramiona opadają w dół (wykres funkcji obok).
Wykres funkcji można w pierwszym przybliżeniu opisać równaniem:
gdzie:
Pełne równanie na profil rozkładu współczynnika załamania:
gdzie: formula_9 formula_10 – współczynniki rozwinięcia.
Typowe wymiary soczewek:

</doc>
<doc id="187023" url="https://pl.wikipedia.org/wiki?curid=187023" title="Płytka ćwierćfalowa">
Płytka ćwierćfalowa

Płytka ćwierćfalowa (ćwierćfalówka) – przyrząd optyczny zmieniający polaryzację przechodzącego przez niego światła o określonej dla przyrządu długości fali. Światło o polaryzacji w kierunku osi szybkiej przechodzące przez płytkę wyprzedza światło o kierunku polaryzacji wolnej o ćwierć długości fali (stąd nazwa).
Wyjaśnienie.
Płytka wykonana jest z materiału dwójłomnego, w którym prędkość rozchodzenia się światła, a tym samym i długość fali, zależy od kierunku polaryzacji światła. Światło padając na płytkę, w której oś optyczna jest równoległa do powierzchni, nie rozszczepia się, jednak składowe fali o różnych polaryzacjach poruszają się z różnymi prędkościami. Dlatego następuje przesunięcie jednej polaryzacji względem drugiej. Różnica dróg optycznych wynosi:
gdzie:
Aby otrzymać przesunięcie o ćwierć długości fali formula_4 należy odpowiednio dobrać grubość płytki, tak aby spełniała warunek:
Płytka ćwierćfalowa o najmniejszej możliwej grubości nazywana jest płytką zerowego rzędu. Ze względu na kruchość kryształów zdecydowanie częściej stosuje się płytki, w których droga optyczna jest wielokrotnością długości fali plus ćwierć długości fali. W płytce rzędu n różnica dróg optycznych wynosi:
Zastosowania.
Stosowana jest m.in. w mikroskopii polaryzacyjnej do analizowania stanu polaryzacji światła oraz do zmiany stanu polaryzacji światła.
Płytkę ćwierćfalową używa się do budowy polaryzatorów kołowych. Polaryzator kołowy otrzymuje się poprzez sklejenie polaryzatora liniowego i płytki ćwierćfalowej tak by kierunek polaryzacji polaryzatora tworzył kąt 45° z płaszczyzną wyznaczoną przez oś optyczną i kierunek promienia światła (patrz własności płytki). Tak uzyskany układ optyczny polaryzuje kołowo tylko światło padające od strony polaryzatora.

</doc>
<doc id="187024" url="https://pl.wikipedia.org/wiki?curid=187024" title="Diary of Dreams">
Diary of Dreams

Diary of Dreams - niemiecka formacja tworząca muzykę elektroniczną o wyraźnie gotyckim zabarwieniu (dark wave). Jej filarem, wokalistą, głównym kompozytorem, autorem tekstów i aranżerem jest były basista zespołu Garden of Delight - Adrian Hates, który samodzielnie wyprodukował większość albumów zespołu, tylko sporadycznie korzystając z pomocy innych. Pełny skład muzyków angażowany jest rzadko, z wyjątkiem występów na żywo.
Elementami charakterystycznymi większości utworów Diary of Dreams, poza głosem wokalisty, są głównie syntetyczne, elektroniczne brzmienia z rzadka urozmaicone prostymi partiami gitary elektrycznej oraz dość silnie zaakcentowana sekcja rytmiczna. Muzyka Diary of Dreams, choć dynamiczna, jest zarazem mroczna, a nastroju tego dopełniają teksty o charakterze egzystencjalnym.
Dyskografia.
Albumy koncertowe
Kompilacje

</doc>
<doc id="187029" url="https://pl.wikipedia.org/wiki?curid=187029" title="Płytka półfalowa">
Płytka półfalowa

Płytka półfalowa (półfalówka) – przezroczysta płytka wykonana z anizotropowego kryształu (zazwyczaj kwarcu), po przejściu przez którą światło zmienia swoją polaryzację. Działanie płytki wynika z tego, że światło padając prostopadle na taki kryształ rozdziela się na dwa promienie. Mają one ten sam kierunek, ale prostopadłe do siebie polaryzacje. Różnią się także prędkością rozchodzenia w krysztale, co powoduje, że mają do pokonania różne drogi optyczne. Jeśli odpowiednio dobrać długość płytki to po wyjściu z niej fazy obu promieni będą przesunięte względem siebie o formula_1 co odpowiada różnicy dróg optycznych równej połowie długości fali.
Zasada działania.
Płytka wykonana jest z materiału, w którym prędkość rozchodzenia się fali (światła) zależy od kierunku polaryzacji światła (dwójłomność). Światło padając na płytkę, w której oś optyczna jest równoległa do powierzchni płytki, nie rozszczepia się (obie składowe poruszają się w tym samym kierunku), jednak składowe fali o różnych polaryzacjach poruszają się z różnymi prędkościami – czoło fali o szybkim kierunku polaryzacji (promień nadzwyczajny dla kryształów optycznie ujemnych, promień zwyczajny dla kryształów optycznie dodatnich) wyprzedza czoło fali o wolnym kierunku polaryzacji (promień nadzwyczajny dla kryształów optycznie dodatnich, promień zwyczajny dla kryształów optycznie ujemnych). Dlatego następuje przesunięcie polaryzacji jednej względem drugiej. Różnica dróg optycznych wynosi
gdzie:
Jeżeli kąt między płaszczyzną polaryzacji światła a jednym z kierunków głównych kryształu płytki wynosi formula_7 to po przejściu przez półfalówkę, płaszczyzna polaryzacji światła ulegnie skręceniu o kąt formula_8
Aby otrzymać przesunięcie o pół długości fali formula_9 należy odpowiednio dobrać grubość płytki, tak aby
gdzie „formula_12” oznacza resztę z dzielenia formula_13 przez formula_14 (zobacz arytmetyka modularna).
Płytka półfalowa różni się od ćwierćfalowej tylko swoją grubością. Ze względu na dyspersję, półfalówka działa tylko dla określonej długości fali (zazwyczaj dla linii żółtej sodu). Dla innych długości fali półfalówka może być ćwierćfalówką lub nie dawać żadnego efektu.
Zastosowanie.
Stosowana jest w przyrządach optycznych, tam gdzie potrzebna jest zmiana stanu polaryzacji światła lub dokonywana jest analiza stanu polaryzacji światła, m.in. w

</doc>
<doc id="187040" url="https://pl.wikipedia.org/wiki?curid=187040" title="Public Image Limited">
Public Image Limited



</doc>
<doc id="187041" url="https://pl.wikipedia.org/wiki?curid=187041" title="Dhekelia">
Dhekelia

Dhekelia (Dhekelia Sovereign Base Area) – brytyjska baza wojskowa w południowo-wschodniej części Cypru, między Larnaką a Famagustą, będąca częścią terytorium zamorskiego Akrotiri i Dhekelia. Stacjonuje tu garnizon liczący . Ośrodek administracyjny mieści się w Episkopi (jest wspólny dla Akrotiri i Dhekelii). Utworzona w 1960 roku na podstawie „traktatu dotyczącego ustanowienia Republiki Cypryjskiej” (ang. „Treaty concerning the establishment of the Republic of Cyprus”), podpisanego przez Wielką Brytanię, Grecję, Turcję i Cypr.
Terytorium suwerennych baz Akrotiri i Dhekelii jest zarządzane przez administratora mianowanego przez brytyjskiego monarchę, który jest jednocześnie dowódcą wojsk brytyjskich na Cyprze.

</doc>
<doc id="187042" url="https://pl.wikipedia.org/wiki?curid=187042" title="Akrotiri (baza wojskowa)">
Akrotiri (baza wojskowa)

Akrotiri – brytyjska suwerenna baza wojskowa w południowej części Cypru, będąca częścią terytorium zamorskiego Akrotiri i Dhekelia. Umiejscowiona jest na półwyspie o tej samej nazwie, pomiędzy zatokami Episkopi i Akrotiri, na południe i na zachód od Limassol. W ramach bazy wojskowej funkcjonuje baza lotnicza Akrotiri. Stacjonuje w niej jednostka ekspedycyjna RAF – 903 Expeditional Air Wing (). Ośrodek administracyjny mieści się w Episkopi Cantonment (jest wspólny dla bazy Akrotiri i bazy Dhekelii). Utworzona w 1960 roku na podstawie „Traktatu dotyczącego ustanowienia Republiki Cypryjskiej” (ang. „Treaty concerning the establishment of the Republic of Cyprus”), podpisanego przez Wielką Brytanię, Grecję, Turcję i Cypr.
Terytorium suwerennych baz Akrotiri i Dhekelii jest zarządzane przez administratora mianowanego przez brytyjskiego monarchę, który jest jednocześnie dowódcą wojsk brytyjskich na Cyprze. Funkcję tę pełni teraz Jamie Gordon.

</doc>
<doc id="187045" url="https://pl.wikipedia.org/wiki?curid=187045" title="Ludwik Idzikowski">
Ludwik Idzikowski

Ludwik Idzikowski (ur. 24 sierpnia 1891 w Warszawie, zm. 13 lipca 1929 na wyspie Graciosa) – major pilot Wojska Polskiego, kawaler Orderu Virtuti Militari.
Życiorys.
Młodość i I wojna światowa.
Maturę uzyskał w 1912 w Korpusie Kadetów w Rosji, a studia podjął na wydziale górniczym w Liège w Belgii. Podczas I wojny światowej, w lipcu 1915 został powołany do armii rosyjskiej i skierowany do lotnictwa. Ukończył Szkołę Pilotów w Sewastopolu i w 1916 został skierowany do eskadry na front w stopniu chorążego, następnie otrzymał stopień oficerski. Po rewolucji październikowej w Rosji powrócił do Warszawy.
Służba w Wojsku Polskim.
W listopadzie 1918 wstąpił do nowo tworzonego Wojska Polskiego w stopniu podporucznika. W trakcie trwającej wojny polsko-ukraińskiej uczestniczył w stopniu porucznika w walkach lotniczych podczas obrony Lwowa. Od 1 czerwca 1919 latał bojowo podczas wojny polsko-bolszewickiej jako pilot, początkowo w 7 eskadrze myśliwskiej, składającej się głównie z amerykańskiego personelu, a później w 6 eskadrze wywiadowczej. Walczył m.in. w obronie Lwowa w 1919 i 1920. Po wojnie służył w 14 eskadrze lotniczej. Został awansowany do stopnia kapitana pilota ze starszeństwem z dniem 1 czerwca 1919. W listopadzie 1921 przeniesiono go do Wyższej Szkoły Pilotów w Grudziądzu, gdzie był instruktorem, dowódcą eskadry, a następnie zastępcą szefa pilotażu, do listopada 1923 jako oficer nadetatowy 2 pułku lotniczego. W 1924 był oficerem 1 pułku lotniczego. Następnie, przez kilka miesięcy pełnił służbę w Departamencie Lotnictwa Ministerstwa Spraw Wojskowych, po czym powrócił do latania w 1 pułku lotniczym. W sierpniu 1925 został dowódcą 11 eskadry lotniczej, a jesienią 1926 wyznaczony został na stanowisko dowódcy I dywizjonu lotniczego.
Z dniem 24 kwietnia 1926 został przeniesiony służbowo do Polskiej Misji Wojskowej Zakupów we Francji na okres czterech miesięcy. Testował w locie zakupione przez Polskę francuskie samoloty. 18 lutego 1928 został mianowany majorem ze starszeństwem z 1 stycznia 1928 roku i 8. lokatą w korpusie oficerów lotnictwa. W tym czasie pełnił służbę w Instytucie Badań Technicznych Lotnictwa, pozostając w ewidencji kadry oficerów lotnictwa.
Próby lotu przez Atlantyk.
We Francji wysunął projekt dokonania pierwszego przelotu samolotem przez Atlantyk w trudniejszym kierunku zachodnim, przeciwnym do wiatrów. Do tej pory, próby takie nie powiodły się, a Atlantyk pokonano jedynie w kierunku wschodnim. Z uwagi na brak zainteresowania polskich władz wojskowych, Idzikowski czynił na własną rękę przygotowania do lotu na francuskim samolocie wypożyczonym z zakładów, z francuskim nawigatorem. Szef Departamentu Aeronautyki MSWojsk., płk Ludomił Rayski, odmówił mimo to zgody na lot. Na skutek jednak zainteresowania prasy planami Idzikowskiego, polskie władze państwowe i wojskowe podjęły ideę lotu przez Atlantyk i w tym celu zakupiono we Francji nowo skonstruowany samolot rajdowy Amiot 123 – odmianę bombowca, który otrzymał nazwę „Marszałek Piłsudski”. Do lotu wyznaczono Idzikowskiego oraz i mjr. Kazimierza Kubalę jako nawigatora.
Pierwszą próbę przelotu podjęli oni 3 sierpnia 1928, o godz. 4.45, z lotniska Le Bourget pod Paryżem. Jednakże po przeleceniu ok. 3200 km, nad oceanem, przed osiągnięciem połowy drogi, załoga zauważyła spadający poziom oleju silnika, znamionujący pęknięcie zbiornika oleju. Polscy lotnicy zdecydowali zawrócić do Europy. Po 31 godzinach lotu od startu, kiedy olej w instalacji się skończył, Idzikowski zdecydował wodować obok napotkanego niemieckiego statku „Samos”, ok. 70 km od brzegu Hiszpanii. Marynarze uratowali załogę i wyciągnęli dźwigiem samolot, który jednak uległ znacznym uszkodzeniom.
Idzikowski i Kubala podjęli mimo to rok później kolejną próbę pokonania Atlantyku. W tym celu ze składek Polonii amerykańskiej zakupiono drugi egzemplarz samolotu Amiot 123, mający mocniejszy silnik i inne drobne ulepszenia. Samolot nazwano „Orzeł Biały” (według niektórych źródeł, także „Marszałek Piłsudski”). Do ponownego lotu wystartowali 13 lipca 1929, o godz. 3.45, z lotniska Le Bourget. Po przeleceniu 2140 km, nad oceanem, silnik samolotu zaczął zmniejszać obroty i wydawać trzaski. Załoga postanowiła lądować na wyspie Faial na Azorach. Z powodu nieregularnej pracy silnika, ok. godz 21 (19 czasu lokalnego), Idzikowski zdecydował jednak lądować na bliższej o 50 km skalistej wyspie Graciosa. Podczas awaryjnego lądowania na polu, samolot wpadł na niewidoczny wał z kamieni i skapotował. Samolot spłonął. W katastrofie poniósł śmierć Ludwik Idzikowski, natomiast Kazimierz Kubala odniósł niewielkie obrażenia. Przyczyną awarii silnika okazało się uszkodzenie łożyska reduktora.
Zwłoki majora Idzikowskiego zabrał 15 lipca polski żaglowiec ORP „Iskra”, który akurat w tym czasie tam przebywał, i przywiózł 17 sierpnia do Polski do portu Gdynia. Ludwik Idzikowski został pochowany 19 sierpnia 1929 na cmentarzu Powązkowskim w Warszawie (kwatera 77-2-1/2).
Upamiętnienie.
5 kwietnia 1938 na kopcu Józefa Piłsudskiego w Krakowie złożono ziemię z wyspy Graciosa, gdzie zginął Ludwik Idzikowski (do Polski przesłał ją tamtejszy gubernator w urnie, wykonanej z cylindra od silnika lotniczego, którą przekazano do Muzeum przy kopcu).

</doc>
<doc id="187050" url="https://pl.wikipedia.org/wiki?curid=187050" title="Konferencja w Teheranie">
Konferencja w Teheranie



</doc>
<doc id="187054" url="https://pl.wikipedia.org/wiki?curid=187054" title="Karabin maszynowy Besa">
Karabin maszynowy Besa

Besa – brytyjska wersja czechosłowackiego ciężkiego karabinu maszynowego ZB-53 (Model 37). Był używany podczas II wojny światowej jako uzbrojenie brytyjskich czołgów i pojazdów opancerzonych.
Historia.
Po wprowadzeniu w 1935 roku do uzbrojenia armii brytyjskiej rkm-u Bren (wersja czeskiego ZB26) uznano że naturalnym następcą ckm-u Vickers będzie ZB53 także zaprojektowany przez Zbrojovkę Brno. W 1936 brytyjska firma BSA uzyskała zgodę na licencyjną produkcję tego karabinu maszynowego.
Już pierwsze próby ZB53 w Wielkiej Brytanii wykazały, że nie jest to konstrukcja udana. Karabin okazał się bardzo wrażliwy na zanieczyszczenia i wymagał starannej obsługi. Dlatego zdecydowano o kontynuacji produkcji karabinu Vickersa (ostatecznie został on wycofany z uzbrojenia dopiero w 1968 roku), karabin ZB53 miał natomiast stać się uzbrojeniem czołgów. Brytyjskie ministerstwo obrony zamówiło tę broń w roku 1938, rok później rozpoczęła się jej produkcja. Karabin maszynowy Besa używany był do końca wojny, mimo że stosowana w nim amunicja 7,92 x 57 mm Mauser różniła się od standardowej brytyjskiej amunicji .303" (7,7 mm) używanej w tym czasie.
Besa 15 mm.
Istniała także wielkokalibrowa wersja tego karabinu czyli ZB-60, zwana też Besa 15 mm. Model był używany przez czołg lekki Mk VI C i brytyjskie samochody pancerne Humber AC Mk.I-III oraz Guy AC Mk.IA. W odróżnieniu od modelu 7,92 mm, mógł on także strzelać ogniem pojedynczym, co było w praktyce częściej wykorzystywane z uwagi na lepszą celność. Wielkokalibrowy karabin maszynowy ważył prawie 57 kg. Zasilanie stanowiła metalowa taśma 25-nabojowa. Broń ta jednak nie była lubiana przez żołnierzy: była niecelna przy ogniu seryjnym z uwagi na wibracje długiej lufy, trudna do załadowania i problematyczne było usuwanie jej zacięć

</doc>
<doc id="187056" url="https://pl.wikipedia.org/wiki?curid=187056" title="Ubisoft">
Ubisoft

Ubisoft, oficjalnie Ubisoft Entertainment SA, dawniej Ubi Soft Entertainment Software – francuski producent i wydawca gier komputerowych. Ma oddziały w 20 krajach, łącznie z rozwijającymi się studiami, m.in. w Montrealu, Toronto, Barcelonie, Karolinie Północnej, Düsseldorfie oraz Mediolanie.
Historia.
Przedsiębiorstwo zostało założone w 1986 we Francji przez pięciu braci Guillemot. Yves Guillemot zawiązał współpracę z Electronic Arts, Sierra On-Line i MicroProse; koncerny te zaczęły rozpowszechniać gry Ubisoftu. Pod koniec lat osiemdziesiątych XX wieku Ubisoft zaczął rozwijać się na rynkach zagranicznych, między innymi w Stanach, Wielkiej Brytanii i Niemczech.
Na początku lat dziewięćdziesiątych XX wieku Ubisoft wprowadził w życie własny program rozwoju, co doprowadziło w 1994 roku do otwarcia studia w Montreuil we Francji, które później stało się główną siedzibą Ubisoftu. W tym samym roku Michel Ancel wymyślił postać Raymana. W 1996 roku Ubisoft stał się publiczną firmą, która wciąż się rozwijała otwierając nowe siedziby już na całym świecie, między innymi w Szanghaju i Montrealu.
W roku 2000 Ubisoft objął amerykańską siedzibę Red Storm Entertainment, rozwijającego się studia, założonego przez pisarza Toma Clancy’ego. W 2001 roku Ubisoft nabył Blue Byte Software, znane z serii "The Settlers". W 2003 wydawnictwo miało już swe jednostki w 22 krajach. W tym czasie wydano między innymi: "Tom Clancy’s Splinter Cell", ', "XIII", ' i "".
W latach 2002–2003 Ubisoft zarobił 453 miliony euro; w latach 2003-2004 suma urosła do 508 milionów euro. Od 2004 roku w Ubisofcie pracowało ponad 2350 osób, z czego ponad 1700 osób w produkcji. Yves Guillemot, jeden z pięciu braci – założycieli, jest obecnie prezesem Ubisoftu.
Na przełomie XX i XXI wieku Ubisoft zajął się wydaniem gier online, m.in. ', "The Matrix Online" oraz europejskiej i chińskiej wersji "EverQuesta". Wydawca założył ubi.com jako swoją główną stronę. W lutym 2004 roku Ubisoft zrezygnował z prac nad "Uru" i wsparcia dla "The Matrix Online". Mimo tego tydzień później zapowiedziano nabycie Wolfpack Studios, twórców MMORPG "Shadowbane", a w lipcu 2004 roku ' został wydany na Xboxa i PlayStation 2.
20 grudnia 2004 roku Electronic Arts (EA) wykupił 19,9% udziałów w firmie. Spowodowało to pojawienie się spekulacji zwiastujących wykupienie Ubisoftu. Nie doszło to jednak do skutku, a w lipcu 2010 r. EA sprzedało 15% udziałów w firmie.
20 sierpnia 2008 roku na targach Games Convention w Lipsku przedstawiciele Ubisoftu poinformowali, że wkrótce w Warszawie powstanie oddział tej firmy, który zajmie się dystrybucją jej tytułów na terenie Polski, a także będzie je polonizował również na konsole – pierwszym takim tytułem był "Far Cry 2".
W listopadzie 2008 roku Ubisoft przejął studio Massive Entertainment od firmy Activision.
W lipcu 2011 roku Ubisoft zaczął współpracę z firmą Owlient.

</doc>
<doc id="187057" url="https://pl.wikipedia.org/wiki?curid=187057" title="Ubi Soft">
Ubi Soft



</doc>
<doc id="187059" url="https://pl.wikipedia.org/wiki?curid=187059" title="Muchołówka amerykańska">
Muchołówka amerykańska

Muchołówka amerykańska ("Dionaea muscipula") – gatunek z monotypowego rodzaju muchołówka "Dionaea" z rodziny rosiczkowatych. Jest to roślina występująca w naturze wyłącznie w Karolinie Północnej i Karolinie Południowej (Ameryka Północna).
Biologia i ekologia.
Bylina mięsożerna. Siedlisko: tereny bagienne z glebą ubogą w substancje odżywcze. Jeśli potencjalna ofiara potrąci znajdujący się na liściach pułapkowych jeden włosek dwa razy, bądź pojedynczo dwa inne w odstępie mniejszym niż ok. pół minuty, pułapka zamyka się w czasie zwykle krótszym od 1 sekundy. Roślina rozpoczyna wydzielanie enzymów trawiennych. Trawienie trwa kilka dni, w zależności od wielkości ofiary. Po zakończeniu tego procesu pułapka otwiera się i czyha na kolejnego owada (liczba zamknięć pułapki jest ograniczona do około 2-4, czasami do 1). Jeżeli pułapka nie nadaje się już do łapania zdobyczy, usycha, zaś na jej miejsce szybko wyrasta nowa.
Oprócz chwytania owadów podstawowym procesem prowadzonym w liściach jest fotosynteza, będąca źródłem energii dla procesów przemiany materii. Drapieżnictwo pozwala głównie zapewnić wystarczającą ilość azotu, w który ubogie są gleby, na których roślina występuje.
Systematyka.
Gatunek z monotypowego rodzaju muchołówka "Dionaea" . Takson według Angiosperm Phylogeny Website (aktualizowane systemy APG) należy do rodziny rosiczkowatych, która wraz z kilkoma rodzinami roślin owadożernych tworzy klad bazalny w obrębie rzędu goździkowców ("Caryophyllales") należących do dwuliściennych właściwych. 
Zmienność.
Znanych jest ponad 400 odmian wyhodowanych sztucznie (kultywarów), są to między innymi:

</doc>
<doc id="187064" url="https://pl.wikipedia.org/wiki?curid=187064" title="Abstrakcja">
Abstrakcja



</doc>
<doc id="187066" url="https://pl.wikipedia.org/wiki?curid=187066" title="Ivrit">
Ivrit



</doc>
<doc id="187068" url="https://pl.wikipedia.org/wiki?curid=187068" title="Abstrakcja (sztuka)">
Abstrakcja (sztuka)

Abstrakcja ( „oderwanie”) – w sztukach plastycznych: taka realizacja dzieła, w której jest ono pozbawione wszelkich cech ilustracyjności, a artysta nie stara się naśladować natury.
Autorzy stosują różne środki wyrazu, dzięki którym „coś przedstawiają”. Sztuka abstrakcyjna jest nazywana sztuką nieprzedstawiającą, niefiguratywną.
Jest to sztuka bardzo różnorodna, w której występują odrębne nurty, czasem związane z jednym tylko artystą.
Treść dzieła abstrakcyjnego.
Problemy, jakimi zajmują się artyści, zawsze dotyczą treści i formy. Forma stosowana w sztuce abstrakcyjnej może być bardzo różnorodna, jak tego dowodzą dotychczasowe dzieje sztuki. Tym, co wyróżnia sztukę abstrakcyjną od nieabstrakcyjnej, jest brak rozpoznawalnych przedmiotów. W swojej istocie sztuka abstrakcyjna jest najbliższa muzyce: w obu tych dyscyplinach sztuki ilustracja jakiegoś tematu jest budowana nie wprost, a poprzez odwołanie do swoistych środków wyrazu, takich jak rytm, barwa, kontrast, walor, różne wielkości i wiele innych.
Dokładnie te same problemy formalne stoją przed artystami zajmującymi się sztuką tzw. przedstawiającą, czy figuratywną, są one jednak w pewnym sensie ukryte przed odbiorcą, któremu warstwa ilustracyjna może wydawać się ważniejsza.
Odpowiedź na to, co przedstawia abstrakcja, jest równie trudna, jak na każde pytanie o sens dzieła: w warstwie wizualnej przedstawia to, co widać jako linie, plamy i punkty, które można opisać, zmierzyć i sfotografować – a w warstwie znaczeniowej może mieścić się wszystko. Zarówno emocje, jak i koncepcje filozoficzne, zabawa formą i rozwiązywanie własnych problemów autora, o których nie chce (nie może lub nie potrafi) mówić wprost. 

</doc>
<doc id="187070" url="https://pl.wikipedia.org/wiki?curid=187070" title="Sandra Day O’Connor">
Sandra Day O’Connor

Sandra Day O’Connor (ur. 26 marca 1930 w El Paso) – amerykańska prawniczka, pierwsza sędzia Sądu Najwyższego Stanów Zjednoczonych w latach 1981–2006.
Była pierwszą kobietą w składzie Sądu Najwyższego od początku jego istnienia. Jako członek prestiżowej, 9-osobowej instytucji, była jedną z najbardziej znaczących kobiet na świecie. Pomimo iż była mianowana przez konserwatywnego prezydenta Ronalda Reagana, w praktyce okazała się jednym z bardziej liberalnych sędziów; jej głos był decydujący w kilku kluczowych decyzjach sądu, między innymi w tych, które utrzymały legalność aborcji w Stanach Zjednoczonych.
1 lipca 2005 ogłosiła, że odchodzi w stan spoczynku i obowiązki będzie pełnić tylko do czasu powołania następcy. W jej miejsce prezydent George W. Bush początkowo nominował uważanego za konserwatystę sędziego sądu apelacyjnego Johna Robertsa; we wrześniu został on jednak desygnowany na prezesa SN (po nagłej śmierci Williama H. Rehnquista). 3 października 2005 prezydent mianował z kolei swoją współpracowniczkę Harriet Miers, ale ta wobec protestów konserwatywnej strony amerykańskiej sceny politycznej 27 października poprosiła o wycofanie swojej kandydatury. 31 października został mianowany kolejny kandydat, sędzia apelacyjny Samuel Alito; zyskał on zatwierdzenie Senatu 31 stycznia 2006 i tego dnia O’Connor przeszła na emeryturę.
Z racji bycia emerytowanym sędzią Sądu Najwyższego, znajduje się na liście precedencji. Jest jedną z dwóch żyjących emerytowanych sędziów SN, obok Davida Soutera. Zasiada w Irackiej Grupie Studyjnej.
Podobnie jak wszyscy emerytowani sędziowie federalni, będzie dożywotnio otrzymywała wynagrodzenie równe temu, jakie dostają aktywni członkowie Sądu. W przypadku sędziów SN, obecnie jest to niespełna 214 tysięcy dolarów amerykańskich rocznie.

</doc>
<doc id="187072" url="https://pl.wikipedia.org/wiki?curid=187072" title="Nitromannit">
Nitromannit

Nitromannit (właściwie: heksaazotan mannitolu), C6H8(ONO2)6 – organiczny związek chemiczny, ester kwasu azotowego i mannitu.
Materiał wybuchowy o prędkości detonacji 8260 m/s przy gęstości 1,73 g/cm³.
W temperaturze pokojowej jest to biała substancja krystaliczna o właściwościach wybuchowych, stosowana do wyrobu spłonek detonujących oraz w lecznictwie – ma działanie wazodylatacyjne, powoduje zwiotczenie ścian naczyń krwionośnych.

</doc>
<doc id="187074" url="https://pl.wikipedia.org/wiki?curid=187074" title="(8405) Asbolus">
(8405) Asbolus

(8405) Asbolus – planetoida z rodziny centaurów.
Odkrycie.
Została odkryta 5 kwietnia 1995 roku w Obserwatorium Kitt Peak przez Jamesa Scottiego i Roberta Jedicke’a w programie Spacewatch. Nazwa planetoidy pochodzi od "Azbolusa", jednego z centaurów w mitologii greckiej.
Orbita.
(8405) Asbolus obiega Słońce w średniej odległości niemal 18 au w czasie prawie 76 lat. Średnicę tego ciała szacuje się na około 70 km. Powierzchnia (8405) Asbolusa jest bardzo ciemna i ma czerwony kolor. Obserwacje pokazały, że istnieje na niej najprawdopodobniej świeży krater uderzeniowy, który ma biały kolor. W wyniku zderzenia z jakimś ciałem odsłonięte zostały zamarznięte warstwy spod powierzchni tego obiektu.

</doc>
<doc id="187076" url="https://pl.wikipedia.org/wiki?curid=187076" title="Manganiany">
Manganiany

Manganiany – nieorganiczne związki chemiczne, sole kwasów manganowych. W zależności od stopnia utlenienia manganu znane są:
Manganiany(VI).
Manganiany(VI) mają właściwości utleniające. W roztworach wodnych mają barwę zieloną. Trwałe są tylko w roztworach zasadowych. W roztworach obojętnych i kwaśnych ulegają dysproporcjonowaniu do tlenku manganu(IV) i nadmanganianu.
Otrzymywane są przez stapianie tlenku manganu(IV) z wodorotlenkiem potasu i azotanem potasu.
Praktyczne zastosowanie ma manganian(VI) potasu, będący produktem pośrednim przy produkcji nadmanganianu potasu.

</doc>
<doc id="187081" url="https://pl.wikipedia.org/wiki?curid=187081" title="Władysław Pytlasiński">
Władysław Pytlasiński

Władysław Pytlasiński (ur. 26 lipca 1863 w Warszawie, zm. 10 listopada 1933 w Warszawie) – polski zapaśnik, mistrz świata i trener, oficer Policji Państwowej. Ze względu na swój wkład w rozwój polskiego zapaśnictwa jest nazywany „ojcem polskich zapasów”.
Wczesne życie.
Urodził się 26 lipca 1863 w Warszawie w Królestwie Polskim (kongresowym). Jego ojciec był rzeźnikiem. On sam z zawodu był mechanikiem. Jako syn powstańca styczniowego był represjonowany przez władze carskie i uciekł do Szwajcarii. Tam rozpoczął karierę zapaśniczą.
Kariera zapaśnicza.
Specjalizował się w walce francuskiej, opartej na klasycznym stylu grecko-rzymskim, ale z elementami stylu wolnego. Nie wyróżniał się warunkami fizycznymi w porównaniu z innymi zawodnikami. Przy wzroście 185 centymetrów ważył 105 kilogramów. Miał pseudonim "Pytlas". Za granicą występował też jako Ladislaus Pytlasinski.
Na ponad 800 walk wygrał 794. Miał w kolekcji około czterystu rozmaitych nagród, w tym sporo ze złota. Po tym jak Polska odzyskała niepodległość w 1918, przekazał je Skarbowi Państwa, za co dostał Krzyż Zasługi.
W 1898 po raz pierwszy wygrał turniej zapasów w stylu klasycznym w Paryżu, a tym samym złoty pas i 10 tysięcy franków francuskich. Oprócz niego w turnieju startowali Francuz Paul Pons, "ukraiński olbrzym" Iwan Poddubny, Estończycy Georg Lurich i Georg Hackenschmidt oraz "Straszliwy Turek" Kara Achmed, którego Pytlasiński pokonał w finale w ósmej minucie. Wygrał też turniej w Paryżu 13 lutego 1899 i 13 listopada 1900.
Poza występowaniem i braniem udziału w turniejach, zajmował się także odkrywaniem talentów. W 1901 poznał przymierzającego się do egzaminu maturalnego Stanisława Cyganiewicza, który był jego fanem. Pytlasiński zatrudnił go jako swojego partnera sparingowego i zajął się jego treningiem. W tym samym roku razem wyruszyli w trasę po cyrkach w Ciechocinku, Włocławku i Płocku"".
Działalność na rzecz zapaśnictwa polskiego.
Gdy w 1906 wycofał się z aktywnej kariery zapaśniczej, zasiadał w jury turniejów walki francuskiej w warszawskim cyrku braci Staniewskich przy ulicy Ordynackiej. Wielokrotnie był sędzią na polskich turniejach zapaśniczych.
Po odzyskaniu przez Polskę niepodległości objął w Łodzi funkcję komendanta straży obywatelskiej, a potem naczelnika policji kryminalnej. W 1919 po przeprowadzce na stałe do Warszawy prowadził w policji szkolenie w sztukach walki i poświęcił się organizowaniu amatorskiego zapaśnictwa. W marcu 1922 w maneżu policji konnej przy ul. Ciepłej 13 założył Polskie Towarzystwo Atletyczne, które stało się członkiem Międzynarodowej Federacji Zapaśniczej (IAWF). Założył szkołę atletyczną w Odessie, którą później przeniósł do Łodzi. Podobną szkołę założył w Warszawie. Również z jego inicjatywy w 1925 roku odbyły się w Warszawie pierwsze amatorskie mistrzostwa Polski w zapasach.
W 1929 napisał broszurę "Tajniki walki zapaśniczej", przeznaczoną dla adeptów tego sportu, w której wyjaśniał, jak należy przysposobić do jego uprawiania mięśnie, stawy, nerwy, serce i płuca. W 1930 wydał kolejną broszurę, o nazwie "Podnoszenie ciężarów", poświęconą treningowi ciężarami.
27 listopada 1930 opatentował przyrząd do wzmacniania mięśni.
Jego działalność na rzecz rozwoju zapasów w Polsce sprawiła, że zyskał reputację pioniera zapaśnictwa polskiego i wielokrotnie w polskiej prasie był nazywany „ojcem polskich zapasów”"".
Służba w Policji Państwowej.
W dniu 10 czerwca 1920 r. wstąpił w szeregi Policji Państwowej. 1 lutego 1920 r. mianowany komisarzem. Służbę pełnił w Wydziale III Komendy Głównej Policji Państwowej oraz Głównej Szkole Policji Państwowej w Warszawie. Z dniem 31 marca 1926 r. zwolniony z Policji z zachowaniem praw emerytalnych.
Kariera aktorska.
Występował w sztukach i filmach. W Kijowie zagrał Ursusa w operowej inscenizacji "Quo vadis", w Petersburgu miał epizod w operetce jako Atlas, w Polsce natomiast zagrał w dwóch filmach. W 1923 wcielił się w Bartka Słowika w filmie "Bartek zwycięzca" Edwarda Puchalskiego, a w "Panu Tadeuszu" Ryszarda Ordyńskiego z 1928 wcielił się w Macieja z zaścianka Dobrzyńskich.
Śmierć i upamiętnienie.
Zmarł 10 listopada 1933 w Warszawie. Został pochowany na cmentarzu Powązkowskim w Warszawie (kwatera 270-1-12).
W styczniu 1938 imię Władysława Pytlasińskiego nadano ulicy na warszawskim Mokotowie.
Od 1957 roku rozgrywane są w różnych miastach Polski międzynarodowe zawody zapaśnicze imienia Władysława Pytlasińskiego.
Tablica pamiątkowa z granitu umieszczona w pierwszej połowie lat 70. na szczytowej ścianie bloku Osiedla Za Żelazną Bramą przy ulicy Grzybowskiej 30.
W 2017 Krajowa Liga Zapaśnicza rozdała symboliczne nagrody nazwane "Pytlasami" w dziesięciu kategoriach, będące podsumowaniem roku w polskich zapasach.

</doc>
<doc id="187085" url="https://pl.wikipedia.org/wiki?curid=187085" title="SourceForge">
SourceForge

SourceForge – darmowy system zarządzania i kontroli projektów open source, skomercjalizowany również do "closed-source license". Projekty udostępniane są w wersjach dla różnych systemów operacyjnych, najczęściej jednak dla Linuksa i Windowsa.
Główna strona projektu SourceForge.net służy programistom do wymiany informacji. Dostępne są również na niej kody źródłowe oraz pliki wykonywalne projektów. W chwili obecnej SourceForge.net jest najpopularniejszym światowym portalem rozwoju oprogramowania Open Source. Posiada ponad 1,8 mln zarejestrowanych użytkowników i ponad 180 tys. projektów. Witryna udostępnia największe repozytorium kodów źródłowych w Internecie. Posiada także bardzo szybkie serwery, co zwiększa popularność serwisu.
Najpopularniejszymi (najwięcej pobrań) programami powstałymi w ramach SourceForge są w kategoriach:
SourceForge hostuje także takie popularne projekty, jak MediaWiki, Miranda, Pidgin, phpBB czy phpMyAdmin.
Właścicielem portalu SourceForge.net jest firma GeekNet (dawniej VA Software).
Możliwości.
Niezarejestrowany użytkownik ma możliwość wyszukiwania projektów, oraz pobierania plików lub kodu źródłowego. Po rejestracji otrzymuje możliwość dołączenia do istniejącego projektu lub stworzenia nowego, co niesie ze sobą takie korzyści jak:

</doc>
<doc id="187087" url="https://pl.wikipedia.org/wiki?curid=187087" title="Kwatera">
Kwatera

Kwatera – zgodnie z przepisami ustawy z dnia 22 czerwca 1995 r. o zakwaterowaniu Sił Zbrojnych Rzeczypospolitej Polskiej kwaterą jest lokal mieszkalny przeznaczony wyłącznie na zakwaterowanie żołnierzy służby stałej.
Normatywne pojęcie kwatery zmieniało się na skutek dokonywanych przez ustawodawcę zmian w ustawie o zakwaterowaniu Sił Zbrojnych Rzeczypospolitej Polskiej. Obecna ustawowa definicja kwatery obowiązuje od 1 lipca 2004.
Przepisy ustawy o zakwaterowaniu Sił Zbrojnych Rzeczypospolitej Polskiej rozróżniają następujące rodzaje kwater:
Osobna kwatera stała - samodzielny lokal mieszkalny przeznaczony na stałe zakwaterowanie żołnierza zawodowego (osoba uprawniona) i jego rodziny.
Na chwilę obecną (wiosna 2006) do osobnej kwatery stałej uprawnionych jest 147 tys. żołnierzy zawodowych wraz z rodzinami (czyli około 500 tys. mieszkańców Polski). Do tego należy dodać emerytów i rencistów wojskowych (według danych Wojskowej Agencji Mieszkaniowej na rok 2004 – 445 tys. żołnierzy i byłych żołnierzy oraz pracowników wojska wraz z rodzinami – czyli około 1 335 tys. mieszkańców Polski.

</doc>
<doc id="187088" url="https://pl.wikipedia.org/wiki?curid=187088" title="Kalmar (ujednoznacznienie)">
Kalmar (ujednoznacznienie)

Szwecja.
Zobacz też:

</doc>
<doc id="187090" url="https://pl.wikipedia.org/wiki?curid=187090" title="Jakub Grzegorzewski">
Jakub Grzegorzewski

Jakub Grzegorzewski (ur. 16 kwietnia 1982 w Piotrkowie Trybunalskim) – polski piłkarz grający na pozycji napastnika.
Kariera piłkarska.
Jakub Grzegorzewski piłkarską karierę rozpoczynał w Concordii Piotrków Trybunalski, w której występował w latach 1999-2001. Od rundy wiosennej sezonu 2001/2002 reprezentował barwy HEKO Czermno, z którym w 2003 roku wywalczył awans do III ligi. W sezonie 2003/2004 na tym poziomie rozgrywek strzelił osiem goli. Latem 2004 roku przeszedł do drugoligowej Korony Kielce. W nowym zespole zadebiutował 31 lipca w meczu z Jagiellonią Białystok, w którym zdobył jedyną bramkę i zapewnił swojej drużynie zwycięstwo. Szybko wywalczył miejsce w podstawowym składzie, a duet napastników tworzył z Grzegorzem Piechną. Wraz z Koroną wywalczył awans do I ligi. W najwyższej polskiej klasie rozgrywkowej po raz pierwszy wystąpił 26 lipca 2005 roku, grając w pojedynku przeciwko Cracovii. Debiutanckiego gola strzelił natomiast 15 października w meczu z Górnikiem Zabrze, przyczyniając się do zwycięstwa 3:0.
W rundzie jesiennej sezonu 2005/2006 Grzegorzewski rozegrał w Koronie 13 meczów i strzelił dwie bramki. W styczniu 2006 roku przeszedł do Górnika Łęczna, podpisując z nim trzyipółletni kontrakt. W nowym zespole szybko wywalczył miejsce w podstawowym składzie, strzelił także trzy gole w lidze. Jesienią 2006/2007 nie występował już tak regularnie, nie zdobył także żadnej bramki. Na początku lutego 2007 roku został wypożyczony do Odry Wodzisław Śl.. W śląskim zespole zaprezentował wysoką skuteczność – w 14 ligowych meczach strzelił osiem goli, w tym dwa w spotkaniu przeciwko Pogoni Szczecin.
Jesienią sezonu 2007/2008 zdobył siedem goli, lecz tylko trzy w I lidze. W przerwie zimowej powrócił do Górnika Łęczna, natomiast w styczniu 2008 roku na dworcu w Piotrkowie Trybunalskim został raniony nożem, przez co kilka dni spędził w szpitalu. Do gry powrócił dopiero w połowie maja, w rundzie wiosennej zaliczył sześć meczów w III lidze, w tym wygrane 10:0 spotkanie z Przebojem Wolbrom, w którym strzelił jedną z bramek. Barwy Górnika reprezentował również w sezonie 2008/2009.
Jeszcze w styczniu 2009 roku Grzegorzewski podpisał trzyletni kontrakt z Cracovią, lecz zaczął on obowiązywać dopiero od 1 lipca. W krakowskim zespole nie potrafił wywalczyć miejsca w podstawowym składzie, dlatego w grudniu został wypożyczony do Odry Wodzisław Śl.. W klubie tym wystąpił w dziewięciu meczach, następnie powrócił do Cracovii, z którą 8 września 2010 roku za porozumieniem stron rozwiązał umowę. W styczniu 2011 roku testowany był w Miedzi Legnica, podpisując z nią wkrótce trzyletni kontrakt.

</doc>
<doc id="187091" url="https://pl.wikipedia.org/wiki?curid=187091" title="Jönköping (ujednoznacznienie)">
Jönköping (ujednoznacznienie)

Kluby sportowe:

</doc>
<doc id="187094" url="https://pl.wikipedia.org/wiki?curid=187094" title="Mieszkanie">
Mieszkanie

Mieszkanie – zespół pomieszczeń mieszkalnych i pomocniczych mający odrębne wejście, wydzielony stałymi przegrodami budowlanymi, umożliwiający stały pobyt ludzi i prowadzenie samodzielnego gospodarstwa domowego. Mieszkanie w świetle ustawy o własności lokali, to lokal mieszkalny.
Wśród form budownictwa mieszkaniowego wyróżnia się mieszkania:
W Polsce rynek najmu mieszkań należy do jednego z najsłabiej rozwiniętych w Europie. Dostępność nowego mieszkania jako dobra w relacji do przeciętnego wynagrodzenia w poszczególnych miastach w Polsce jest zróżnicowana w zależności od regionu.
Mieszkania komunalne.
Mieszkanie komunalne (dawniej w ustroju komunistycznym: kwaterunkowe) jest własnością gminy i przydzielane osobom, które o nie wnioskują zgodnie z określonymi przez gminę kryteriami jako specyficzna forma pomocy społecznej.
W Polsce mieszkania komunalne były wielokrotnie przedmiotem przestępstw korupcyjnych, w których urzędnicy pobierali łapówki za przyspieszenie przydziału poza kolejką. Szacunkowo około 10% mieszkań jest również wykorzystywanych niezgodnie z przeznaczeniem – na przykład wynajmowanych osobom trzecim, podczas gdy uprawniony najemca mieszka gdzie indziej.
Zgodnie z raportem Najwyższej Izby Kontroli z 2013 roku gospodarka mieszkaniami komunalnymi w większości samorządów w Polsce jest nieracjonalna i chaotyczna:
Mieszkania przeznaczone na sprzedaż i wynajem.
Zgodnie z podziałem przyjętym przez GUS mieszkania przeznaczone na sprzedaż i wynajem realizowane są w celu osiągnięcia zysku przez inwestorów instytucjonalnych, którymi mogą być m.in. firmy deweloperskie, gminy, spółdzielnie lub towarzystwa budownictwa społecznego.
Obecnie do tej grupy zalicza się około 35% budowanych w Polsce lokali mieszkalnych i zdecydowana większość mieszkań powstających w budynkach wielorodzinnych. Segment zdominowany jest przez deweloperów, których działalność koncentruje się na budowie mieszkań na sprzedaż.
W odróżnieniu od rynków Europy Zachodniej i Stanów Zjednoczonych, gdzie sektor najmu podzielony jest proporcjonalnie pomiędzy osoby prywatne i inwestorów instytucjonalnych, w Polsce do 2015 roku praktycznie nie działały podmioty profesjonalnie zajmujące się komercyjnym najmem mieszkań. Sytuacja zmieniła się wraz z utworzeniem przez państwowy Bank Gospodarstwa Krajowego podmiotu dedykowanego działalności w tym segmencie.
W 2016 roku natomiast odnotowane zostały w Polsce pierwsze inwestycje zagranicznych inwestorów instytucjonalnych, którzy dokonali zakupu całych pakietów mieszkań (budynków) z przeznaczeniem na wynajem.

</doc>
<doc id="187097" url="https://pl.wikipedia.org/wiki?curid=187097" title="Artur Lamch">
Artur Lamch

Artur Lamch (ur. 19 września 1969 w Piotrkowie Trybunalskim) – polski piłkarz. W swojej karierze grał w zespołach Pilica Nowe Miasto, GKS Bełchatów, RKS Radomsko, Świt Nowy Dwór Mazowiecki, Concordia Piotrków Trybunalski, Błysk Aleksandrów oraz LKS Mierzyn. W latach (2011-2013) był grającym trenerem drużyny Świt Kamieńsk występującego w klasie okręgowej, w grupie piotrkowskiej. Od października 2014 był trenerem Startu Niechcice, a od lipca 2016 Włókniarza Moszczenica.

</doc>
<doc id="187100" url="https://pl.wikipedia.org/wiki?curid=187100" title="David Byron">
David Byron

David Byron, właściwie David Garrick (29 stycznia 1947 - 28 lutego 1985) – brytyjski wokalista rockowy obdarzony charakterystycznym, silnym głosem o rzadko spotykanej skali oraz sceniczną charyzmą.
Pierwszy wokalista grupy Uriah Heep (w latach 1969-1976), zmuszony do opuszczenia zespołu z powodu problemów z alkoholem. Próby powrotu na rockową scenę z zespołem Rough Diamond, a następnie The Byron Band, nie zakończyły się sukcesem. Byron zmarł z powodu komplikacji zdrowotnych spowodowanych alkoholizmem.

</doc>
<doc id="187115" url="https://pl.wikipedia.org/wiki?curid=187115" title="Dún Laoghaire-Rathdown">
Dún Laoghaire-Rathdown

Dún Laoghaire-Rathdown (irl. "Contae Dún Laoghaire-Ráth an Dúin") – hrabstwo w Irlandii. Do roku 1993 południowa część hrabstwa Dublin. Dodatkowo w roku 1994 do hrabstwa Dún Laoghaire-Rathdown zostały włączone tereny: Corporation of Dun Laoghaire, Deansgrange Joint Burial Board oraz część południowo-wschodnia hrabstwa Dublin.
Geografia.
Dun Laoghaire-Rathdown od północy graniczy z hrabstwem Dublin, od południa z hrabstwem Wicklow, a od zachodu z hrabstwem Południowy Dublin.
Symbole.
Herb.
Tarcza herbowa jest srebrna i posiada zieloną krokiew. Na tarczy położona jest dębowa gałąź (po prawej), koniczyna (po lewej), oraz ożaglowana łódź na biało-błękitnych falach (krokiew). Krokiew przykryta jest złotą koroną, nawiązującą do króla Laoghaire, arcykróla Irlandii z XV wieku.
Dewiza Hrabstwa Dun Laoghaire-Rathdown brzmi: irl. "Ó Chuan go Sliabh" – w wolnym tłumaczeniu „od portu po góry”.
Flaga.
Używanymi obecnie barwami są barwy tradycyjnego hrabstwa Dublin: błękit i granat oraz flaga prowincji Leinster: złota harfa w zielonym polu.
Administracja.
Centrum administracyjne znajduje się w mieście Dún Laoghaire. Hrabstwo podzielone jest na sześć lokalnych okręgów wyborczych (ang."Local Electoral Areas – LEAs"). W okręgach wyborczych wybierana jest 28-osobowa rada hrabstwa (ang. "County Council") w następujących proporcjach: Ballybrack (6), Blackrock (4), Dundrum (6), Dun Laoghaire (6), Glencullen (3), Stillorgan (3).
Transport.
Poprzez hrabstwo biegnie linia dublińskiej podmiejskiej kolei DART oraz linia kolejowa Iarnród Éireann z połączeniami Intercity. Komunikacja autobusowa na obszarze hrabstwa jest obsługiwana przez Dublin Bus (połączenia lokalne), Bus Éireann (połączenia międzymiastowe), oraz mniejsze przedsiębiorstwa transportowe (połączenia lokalne i międzymiastowe). Zielona linia tramwajowa Luas kończy bieg w dzielnicy Sandyford. Na rok 2015 planowane jest przedłużenie tej linii do Bray w hrabstwie Wicklow. Port promowy w Dún Laoghaire łączy Irlandię z portem w Holyhead (Walia).

</doc>
<doc id="187116" url="https://pl.wikipedia.org/wiki?curid=187116" title="Leia Organa">
Leia Organa

Leia Organa (urodzona jako Leia Amidala Skywalker) – fikcyjna postać ze świata "Gwiezdnych wojen", senator, córka Anakina Skywalkera (Dartha Vadera) i Padmé Amidali, siostra Luke’a Skywalkera. W filmach w jej rolę wcieliła się Carrie Fisher. Była wrażliwa na Moc, podobnie jak jej ojciec, brat oraz syn.
Życiorys.
Młodość.
Urodziła się 19 lat przed bitwą o Yavin w ośrodku medycznym w pasie asteroid Polis Massa. Ponieważ matka Lei i Luke’a zmarła przy porodzie, a ojciec przeszedł na Ciemną Stronę Mocy, dzieci rozdzielono i ukryto. Leią zaopiekowała się para z Alderaanu, która nie posiadała własnych dzieci – królowa Breha Organa i wicekról Bail Organa. Córka Anakina Skywalkera dorastała więc w rodzinie królewskiej i zyskała tytuł księżniczki, przygotowując się do kariery w dyplomacji.
Leia poszła w ślady przybranego ojca i zajęła się polityką, była najmłodszym senatorem w historii. Popierała Rebelię, używała politycznego immunitetu i swej jednostki dyspozycyjnej (koreliańskiej korwety "Tantive IV") aby dotrzeć do ośrodków buntu.
Plany Gwiazdy Śmierci i spotkanie Luke’a oraz Hana.
W filmie "" Leia zdobyła plany Gwiazdy Śmierci i strzegła ich lecąc na ojczysty Alderaan. Jednak jej statek został zaatakowany przez Gwiezdny Niszczyciel Imperium z Darthem Vaderem na pokładzie w okolicach planety Tatooine. Załoga korwety szybko została pokonana przez szturmowców, a Leia schwytana. Przedtem zdołała ukryć w droidzie R2-D2 plany śmiercionośnej stacji bojowej i wysłać go na powierzchnię piaszczystej planety, by odszukał Bena Kenobiego (dawnego przyjaciela jej ojca, który przesłałby plany dalej).
Leię przetransportowano na Gwiazdę Śmierci, gdzie uwięziono ją w celi i torturowano. Vader używał na niej nawet sztuczek myślowych (Mocy), ale nic nie zdołało złamać księżniczki, by wyjawiła lokalizację bazy rebeliantów. Kobieta była świadkiem zniszczenia swojej rodzinnej planety – Alderaanu – przez superlaser stacji. Nawet wtedy nie poddała się, wyjawiając fałszywą lokalizację.
Niewiele później na pokład stacji dotarli "Sokołem Millenium" Luke Skywalker, Han Solo, Chewbacca i Obi-Wan Kenobi. Luke i Han wraz z Chewbaką i dwoma droidami (R2-D2 i C-3PO) zdołali uwolnić księżniczkę z celi, podczas gdy Kenobi poświęcił swe życie, by reszta wydostała się cało z Gwiazdy. Jakiś czas później rozpoczęła się bitwa o Yavin, w której stawką był los całego Sojuszu Rebeliantów. Leia obserwowała przebieg bitwy, podczas której w ostatniej chwili Luke Skywalker z pomocą Hana zniszczył Gwiazdę Śmierci. Księżniczka nagrodziła bohaterów na oficjalnej ceremonii w bazie na powierzchni Yavina 4.
Walka w imię Rebelii.
Trzy lata później ("") Leia stacjonowała wraz z Lukiem i Hanem na odległej i lodowatej planecie Hoth, gdzie znajdowała się nowa baza rebeliantów. Wkrótce Imperium odkryło ją i rozpoczęła się naziemna bitwa. Leia uciekła wraz z Hanem na pokładzie "Sokoła". W pościg za nimi rzuciły się myśliwce typu TIE i Gwiezdne Niszczyciele, jednak Han zdołał je zgubić w pasie asteroid. Podczas przymusowego ukrywania się na największej z nich między Leią a przemytnikiem doszło do namiętnego pocałunku.
Bohaterowie zdecydowali się polecieć na planetę Bespin, by odwiedzić Miasto w Chmurach, którym zarządzał dawny przyjaciel Hana – Lando Calrissian. Szybko okazało się, że łowca nagród Boba Fett i Vader przybyli wcześniej i wszyscy zostali pochwyceni. Han został zamrożony w bryle karbonitu przez Mrocznego Lorda Sithów i oddany Bobie jako zapłata. Podczas ostatnich chwil przed zamrożeniem Leia krzyknęła do Hana, że go kocha, na co korelianin odpowiedział po prostu: „Wiem”.
Rok później ("") Leia uczestniczyła w planie odbicia Hana Solo z rąk Hutta Jabby, który miał swój pałac na Tatooine. Misja – z pewnymi przeszkodami – przebiegła pomyślnie i bohaterowie mogli udać się do punktu zbioru rebelianckiej floty gwiezdnej, przygotowującej się na ostateczne starcie z Imperium. Leia wraz z Hanem i oddziałem uderzeniowym wyruszyli na lesisty księżyc Endor, gdzie mieli za zadanie dezaktywować generator chroniący unoszącą się nad księżycem drugą Gwiazdę Śmierci. Kobieta została postrzelona z blastera w ramię, ale udało im się wypełnić misję. Rebelianci zniszczyli stację kosmiczną, Luke rozprawił się z Imperatorem (w ostatniej chwili pomógł mu Vader, który przeszedł na Jasną Stronę Mocy), a księżniczka Leia ucałowawszy Hana uspokoiła go, że Luke Skywalker jest jej bratem (o czym dowiedziała się niewiele wcześniej, przed bitwą).
Koniec Imperium i narodziny syna.
Po powstaniu Nowej Republiki Leia pomagała założyć nowy, demokratyczny rząd. Wyszła też za Hana Solo i urodził im się syn Ben, który, podobnie jak matka, był wrażliwy na Moc. Jednak Leia z własnego wyboru postanowiła nie zostawać Jedi. Ben podjął się szkolenia na Rycerza Jedi pod okiem brata Leii, Luke’a, lecz fascynacja Darthem Vaderem – jego dziadkiem – była na tyle duża, że w pewnym momencie przeszedł na ciemną stronę za sprawą Snoke’a i zabił wszystkich padawanów Skywalkera. Z tego powodu Luke zrezygnował ze szkolenia młodych Jedi i udał się na wygnanie. Jednak Leia i Han wierzyli, że nie stracili syna na zawsze.
Walka z Najwyższym Porządkiem.
Niedobitki Imperium wycofały się i zorganizowały się w Najwyższy Porządek. Leia nie wierzyła, że byli imperialni będą przestrzegać traktatu pokojowego i podejrzewała, że się zbroją. By pilnować Najwyższego Porządku, założyła Ruch Oporu. Próbowała przekonać Nową Republikę do podjęcia działań i uważała, że robi za mało, by zapewnić bezpieczeństwo galaktyce.
Leia chciała również odnaleźć swojego brata, który po utracie uczniów udał się na wygnanie. W tym celu wysłała swojego najlepszego pilota, Poe Damerona na Jakku, by odebrał od Lora San Tekki fragment mapy wskazującej miejsce odosobnienia Luke’a. Gdy Leia otrzymała wieść, że mający mapę BB-8 jest na Takodanie, wysłała tam natychmiast grupę X-wingów pod dowództwem Damerona. Na spotkaniu z Hanem, Leia poprosiła go, by sprowadził ich syna do domu. Podczas walki mającej na celu zniszczenie superbroni Najwyższego Porządku – bazy Starkiller, Leia wyczuła śmierć Hana z ręki Bena. Bitwa ostatecznie skończyła się sukcesem Ruchu Oporu.
Expanded Universe (Legendy).
Kilka lat po zwycięstwie nad Imperatorem Leia wychodzi za mąż za Hana Solo. Mają trójkę dzieci – bliźnięta Jacena i Jainę oraz o rok młodszego Anakina. 37,5 roku po śmierci Vadera przy życiu została już tylko ich córka.

</doc>
<doc id="187120" url="https://pl.wikipedia.org/wiki?curid=187120" title="Iwan Kotlarewski">
Iwan Kotlarewski

Iwan Petrowycz Kotlarewski (ukr. Іван Петрович Котляре́вський, ur. w Połtawie, – zm. tamże) – ukraiński poeta i dramaturg, jako pierwszy wprowadził żywy język ludowy do literatury ukraińskiej.
Autor poematu "Eneida" – żartobliwej trawestacji "Eneidy" Wergiliusza, pierwszego dużego utworu literackiego napisanego w żywym języku ukraińskim (cz. 1 wydana w 1798, całość w 1842) – oraz mających przełomowe znaczenie dla ukraińskiej dramaturgii sztuk teatralnych: "Natałka Połtawka" (wyd. 1839) i "Moskal-czariwnyk" (wyd. 1841), krążących początkowo tylko w odpisach.
Życiorys.
Urodził się w rodzinie urzędnika magistratu miejskiego Petra Kotlarewskiego herbu Ogończyk i jego żona Paraskewy z Żukowskich. Rodzina w 1793 r. została wpisana na listę rosyjskiej szlachty.
Dom Kotlarewskich stał w malowniczej części Połtawy, która w tym czasie bardziej przypominała wielką wieś, niż miasto. Dziadek pisarza był diakonem w miejscowej cerkwi Zaśnięcia Bogurodzicy i w 1705 roku na wysokim wzgórzu obok świątyni wybudował chatę, w której Iwan Kotlarewski spędził całe swoje życie.
Pierwsze nauki pobierał prawdopodobnie, zgodnie z ówczesnym zwyczajem, u miejscowego diaka. W 1780 wstąpił do Katerynosławskiego Seminarium w Połtawie i uczył się w tej instytucji w ciągu następnych dziewięciu lat. Przewidziany na 10–13 lat program nauczania obejmował język rosyjski i łaciński, literaturę, poetykę, retorykę, filozofię i teologię. Seminarzyści nabywali praktycznych umiejętności przekładania i naśladowania twórczości Wergiliusza, Owidiusza i Horacego.
Równocześnie na czasy edukacji Kotlarewskiego przypadła rozpoczęta przez Katarzynę II państwowa reforma oświaty, zwłaszcza duchownej. To właśnie na jej mocy w Połtawie – centrum nowo powstałej (1775) eparchii chersońskiej – powołano seminarium, do którego mógł uczęszczać młody Kotlarewski. Dzięki reformie seminaria odeszły od scholastycznej metody nauczania, miejsce panującej łaciny zaczął przejmować język rosyjski, większą uwagę poświęcano przedmiotom ogólnokształcącym, uczniowie zaczęli w dużo większym stopniu poznawać kulturę rosyjską i światową, co pozytywnie wpłynęło na formowanie się Kotlarewskiego jako pisarza. Z drugiej strony w pierwszych latach po reformie wciąż wielką uwagę poświęcano konieczności wyrobienia wśród uczniów nawyku swobodnego porozumiewania się w łacinie (makaroniczny uczniowski język z czasów swej nauki Kotlarewski odzwierciedli w jednej ze scen swojej "Eneidy"), uparcie zajmowano się utworami rzymskich klasyków. Nie ma żadnych wątpliwości, iż to właśnie już w seminarium Kotlarewski czytał Eneidę Wergiliusza w oryginale i być może już wtedy powstała myśl o dokonaniu jej przekładu na język ukraiński.
Pierwszy biograf Kotlarewskiego, Steblin–Kamiński, zaznacza, że przyszły pisarz w młodości miał łatwość dobierania rymów do każdego niemal słowa. Z tego powodu koledzy przezwali go „rymaczem” („rymokletą”).
Śmierć ojca spowodowała, iż rodzina Kotlarewskiego znalazła się w ciężkiej sytuacji materialnej. Z tego względu w 1789 r. Kotlarewski zmuszony był do porzucenia nauki w seminarium i wstąpienia na służbę, w charakterze drobnego urzędnika, do mającej siedzibę w Połtawie Kancelarii Noworosyjskiej. W 1793 Kotlarewski porzucił pracę urzędnika i zaczął wędrować po dworach na Połtawszczyźnie w charakterze guwernera.
W 1794 roku Kotlarewski rozpoczął prace nad "Eneidą" – swoją trawestacją dzieła Wergiliusza. W 1798 r. w Petersburgu, staraniem asesora Parpury, ale bez zgody autora, zostały opublikowane pierwsze trzy części dzieła Kotlarewskiego.
W latach 1796–1808 Kotlarewski był na służbie wojskowej w Siewierskim Pułku Karabinierów, sformowanym w oparciu o ukraińskie pułki kozackie; w randze sztabskapitana brał udział w wojnie rosyjsko-tureckiej. W związku z zakwaterowaniem pułku na Połtawszczyźnie mógł brać udział w miejscowym życiu kulturalnym. W 1808 r. odszedł z wojska w randze kapitana. W tym czasie ukazało się drugie wydanie "Eneidy".
Spodziewając się znaleźć cywilną posadę, Kotlarewski udał się do Petersburga. Jeden z jego biografów – Tereszczenko – ocenia, że popularność "Eneidy" w niczym mu nie pomogła, gdyż nie mógł liczyć na niczyją protekcję.
Po powrocie do Połtawy Kotlarewski otrzymał posadę dyrektora domu opieki dla dzieci biednej szlachty. Zakład miał świecki charakter, nauczał matematyki, geografii, geometrii, literatury i umiejętności wojskowych. Obraz Iwana Kotlarewskiego – pedagoga o wysokiej moralności i wielkiego humanisty – odmalował Szewczenko w swej powieści "Bliźniacy". W utworze tym Iwan Kotlarewski jest połtawskim nauczycielem tytułowych bohaterów – Zosymy i Wati.
Sumienność i energiczność Kotlarewskiego została doceniona przez generał gubernatora Jakuba Łobanowa-Rostowskiego, który w 1812 r. powierzył mu misję sformowania w Horoszynie (obecnie w rejonie semeniwskim) pułku kozackiego mającego wziąć udział w wojnie z Napoleonem. Sformowawszy pułk w ciągu 17 dni, Kotlarewski powrócił do wykonywania obowiązków dyrektora.
Z okresu między 1814 a 1816 pochodzi powstały na zamówienie tekst kantaty w języku rosyjskim autorstwa Kotlarewskiego pod tytułem „Małorossijskich gubiernij obszczij chor”. W późniejszym czasie autor rozpoczął prace nad piątą częścią "Eneidy". W trakcie tych prac, w kwietniu 1817, sporządził rosyjski przekład poetycki najsłynniejszej ody Safony, który został opublikowany w 1844, a więc już po śmierci Kotlarewskiego, w charkowskim albumie „Mołodyk” (jako „Oda Safo”).
W 1818 został członkiem połtawskiej loży masońskiej "Umiłowanie dla Prawdy" (ukr. "Любов до істини"), założonej przez Nikołaja Nowikowa. Członkowie loży dosyć mocno różnili się pod względem pochodzenia oraz wyznawanych poglądów. Z pewnością jednak struktura, w której zasiadał Kotlarewski, nie była ruchem rewolucyjnym, ani nawet jaskrawo opozycyjnym.
W latach 1818–1821 Kotlarewski był jednym z dwóch dyrektorów i duszą Teatru Połtawskiego, powstałego w wyniku starań Nikołaja Repnina-Wołkońskiego. Twórcza atmosfera ówczesnego połtawskiego życia teatralnego oraz krytyczny stosunek do wystawianego wówczas, często parodiującego ukraińskie życie społeczne, repertuaru (np. do sztuki A. A. Szachowskiego pod tytułem „Kazak-stichotworec”) sprawiły, iż pisarz zwrócił się ku dramaturgii. Kotlarewski dokładał wszelkich starań, by zapewnić Teatrowi Połtawskiemu prawdziwie ukraiński repertuar. Pokłosiem tych starań były napisane przez niego w latach 1818–1819 sztuki "Natałka Połtawka" i "Moskal-czariwnyk”", które na długo przed publikacją żyły własnym scenicznym życiem. Oba utwory spotkały się z entuzjastycznym przyjęciem, a nazwisko autora stało się szeroko znane nie tylko na Ukrainie, ale także w Rosji, szczególnie w kołach kulturalnych Petersburga.
W ostatnich latach życia Kotlarewski podtrzymywał kontakty z wybitnymi działaczami kultury i uczonymi. Poza tym w latach 1829–1838 w Połtawie gościli u niego N. Gogol, M. Pogodin i in. W 1835 r. Kotlarewski odszedł ze służby, otrzymując 500 rubli corocznej pensji.
Umarł 10 listopada 1838 r. Przed śmiercią uwolnił sześciu swoich chłopów pańszczyźnianych. Został pochowany w Połtawie.
Znaczenie twórczości.
Twórczość Iwana Kotlarewskiego uważana jest za ogniwo łączące starą i nową literaturę ukraińską. Kotlarewski stał się pierwszym z grona klasyków nowej literatury ukraińskiej, który w swoich utworach inspirował się jednocześnie kulturą ludową oraz tradycjami artystycznymi poprzednich epok. Jako twórca nowoczesnej ukraińskiej dramaturgii Kotlarewski wnosi do ukraińskiej kultury szereg idei estetycznych oświecenia. Propaguje zbliżenie się sztuki i literatury do prawdziwego życia, a bohaterami jego utworów stają się przedstawiciele prostego ludu, którzy mogą stanowić dla widza przykłady godne szacunku i naśladowania. Wysoka moralność przedstawicieli prostego narodu zderza się u Kotlarewskiego ze skompromitowaną etyką arystokratyczno-urzędniczą. M. T. Jacenko stwierdzał, iż twórczość Kotlarewskiego odsłoniła czytelnikowi nowy narodowy świat z jego niepowtarzalnym kompleksem świadomości historycznej, społecznej oraz moralnej i zbliżyła literaturę ukraińską do możliwości poznania narodu jako wielkiej siły historii.
W 2002 roku w Olsztynie powstał zespół muzyczny Enej. Jego nazwa jest wzorowana na tytułowym bohaterze epopei "Eneida" Kotlarewskiego, a nawiązanie wynika z ukraińskich korzeni części członków zespołu.

</doc>
<doc id="187122" url="https://pl.wikipedia.org/wiki?curid=187122" title="Ken Hensley">
Ken Hensley

Ken Hensley, właściwie Kenneth William David Hensley (ur. 24 sierpnia 1945 w Plumstead, zm. 4 listopada 2020 w Agost) – angielski muzyk rockowy, wokalista, kompozytor, autor tekstów, multiinstrumentalista i producent muzyczny, najbardziej znany ze swojej współpracy z Uriah Heep (1970-1980). Był także keyboardzistą zespołów: The Gods (1965-1969), Toe Fat (1969), Head Machine (1969), Blackfoot (1982-1985) i W.A.S.P. (1989). 
Napisał lub jest współautorem większości piosenek Uriah Heep z tego okresu, w tym przebojów „Lady in Black” (na których śpiewał główne wokale), „Easy Livin'” i „Stealin'”, a także „Look at Yourself”, na którym śpiewał również wokale główne, oraz „Free Me”. Jego podstawowym instrumentem były organy Hammonda B3, ale równie dobrze radził sobie jako gitarzysta, często wykorzystujący technikę „slide”. Hensley pojawił się na 13 albumach z Uriah Heep, a także na wielu albumach koncertowych i składankach, a także wydał 12 płyt solowych, jeden album koncertowy i pięć składanek.
Życiorys.
Wczesne lata.
Urodził się w Plumstead, w południowo-wschodnim Londynie, jako syn Evelyn, która prowadziła agencję pracy, i Williama Hensleya, dyrektora generalnego firmy inżynierskiej. W 1955 wraz z rodzicami, trzema braćmi i siostrą przeprowadził się do Stevenage w Hertfordshire. W wieku 12 lat nauczył się grać na gitarze z książki Berta Weedona, a później uczył się gry na organach Hammonda. 
Kariera.
Jego pierwszy koncert odbył się w The Mentmore Pen Factory w Stevenage we wrześniu 1960. Potem grał z The Blue Notes, Ken and the Cousins and Kit and the Saracens (1962). W 1963 zespół przekształcił się w The Jimmy Brown Sound i nagrali kilka piosenek, uważanych obecnie za zaginione. W tym czasie pierwsza „zawodowa” okazja Hensleya prawie się nadarzyła: mieli wesprzeć Bena E. Kinga podczas wizyty w Wielkiej Brytanii. Wizyta jednak nie doszła do skutku.
Jego pierwszym profesjonalnym zespołem była formacja The Gods, której działalność rozpoczęła się w 1965. Zespół, przez który przewinęli się tak znani muzycy jak: Mick Taylor (później: John Mayall’s Bluesbreakers i The Rolling Stones), Greg Lake (później: King Crimson i Emerson, Lake and Palmer), Lee Kerslake (później: Uriah Heep i Ozzy Osbourne) oraz John Glascock (później: Carmen i Jethro Tull), pozostawił po sobie dwa albumy.
Kolejną płytę długogrającą nagrał pod szyldem Head Machine, która wydała jedyny album pod prowokującym wówczas tytułem "Orgasm" (album ukazał się dopiero na początku 1970 r.). Jeszcze w tym samym 1969 zespół Head Machine w zmienionym nieco składzie przekształcił się w grupę Toe Fat. W nagraniu debiutanckiego albumu formacji wziął udział Ken Hensley.
Na początku 1970 Hensley wyciągnął pomocną dłoń do grupy Spice, znudzonej dotychczasowym stylem bluesrockowego muzykowania. Po dołączeniu do tej formacji (grali w niej m.in. Mick Box i David Byron), wkrótce przekształciła się ona w Uriah Heep. 
W latach 70. Uriah Heep stał się jednym z najbardziej popularnych zespołów hardrockowych, i to nie tylko na Wyspach Brytyjskich. Grupa uchodzi za prekursora heavy metalu. Jej początki wiąże się z ruchem hippisowskim. Wraz z Deep Purple, Led Zeppelin i Black Sabbath jest zaliczana do tak zwanej wielkiej czwórki hard rocka.
Wiodącą postacią w zespole był Ken Hensley, który stał się jej głównym kompozytorem. Spod jego pióra wyszły takie przeboje jak: „Lady In Black”, „Easy Livin’”, „Look at Yourself”, „Sunrise” czy „Stealin’”. Utwór „Easy Livin'” został wykorzystany w dramacie kryminalnym Sidneya Lumeta "Pieskie popołudnie" (1975).
W 1980 Hensley odszedł z Uriah Heep, niezadowolony z muzycznego stylu, w którym zespół zaczął grać. Dołączył do hard southern-rockowej grupy z USA, Blackfoot. Nagrał z nią dwa albumy, z których pierwszy, "Siogo" z 1983, zasługuje na wyróżnienie. Przebywając na stałe za Atlantykiem, Hensley brał udział w nagraniach znanych wykonawców, takich jak W.A.S.P. czy Cinderella. 
W tamtym okresie (lata 90. i początek XXI w.), muzyczna aktywność Kena Hensleya jako muzyka solowego nie malała. Chociaż wiele jego projektów nie zyskiwało komercyjnego sukcesu, były to produkcje ze wszech miar godne uwagi (przykładem „A Glimpse of Glory” i „Running Blind”). Warto podkreślić, że artysta spełniał się solowo jeszcze w okresie, gdy był członkiem Uriah Heep. Na wyróżnienie zasługuje zwłaszcza jego debiut pt. „Proud Words on a Dusty Shelf” z 1973, w realizacji którego wzięli udział członkowie macierzystej grupy.
XXI wiek to „hiszpański” okres w działalności Hensleya. Osiadł tam na stałe w miejscowości Agost, tworząc nowe płyty oraz koncertując w wielu krajach Europy. Wystąpił m.in. w stolicy Bułgarii, Sofii, w ramach trasy „Rock on the Rocks Tour 2011”. Nieco wcześniej, w 2007, napisał rock operę "Blood on the Highway", z Glennem Hughesem, Johnem Lawtonem i Jørnem Lande w rolach wokalistów.
Życie prywatne.
Był żonaty z Monicą. Określał siebie jako chrześcijanina. 
Zmarł 4 listopada 2020 w Agost w Hiszpanii w wieku 75 lat po krótkiej chorobie. Przed śmiercią miał pracować nad swoją kolejną płytą.
Zespoły.
Wykaz zespołów oraz grup, w których Hensley występował gościnnie:
Współpraca.
Zestawienie albumów, w których realizacji aktywnie uczestniczył Hensley:
Dyskografia.
Albumy solowe.
Zestawienie płyt wg portalu muzycznego allmusic.com:

</doc>
<doc id="187123" url="https://pl.wikipedia.org/wiki?curid=187123" title="Św. Tomasz Apostoł">
Św. Tomasz Apostoł



</doc>
<doc id="187125" url="https://pl.wikipedia.org/wiki?curid=187125" title="Madagaskar (film)">
Madagaskar (film)

Madagaskar (ang. "Madagascar") – pełnometrażowy film animowany produkcji amerykańskiej z 2005 roku, wyprodukowany przez wytwórnię DreamWorks. Opowiada o czwórce zwierząt z zoo w nowojorskim Central Parku, które nagle znajdują się na wolności w tropikalnej dżungli i muszą stawić czoła życiu, jakie dotąd tylko sobie wyobrażały, ale nigdy go nie zasmakowały. Film zawiera dowcipne odniesienia do wielu znanych filmów i programów telewizyjnych, w tym także do dwóch sztandarowych produkcji studia DreamWorks: "American Beauty" oraz "Shreka". Jego kontynuacja "Madagaskar 2" pojawiła się 3 lata później, trzecia część "Madagaskar 3" – 7 lat później, a spin-off "Pingwiny z Madagaskaru" 9 lat później. Planowana jest czwarta część serii.
Fabuła.
Film opowiada historię super czterech zwierząt z zoo w Central Parku – lwa Aleksa, zebry Marty’ego, żyrafy Melmana i hipopotamicy Glorii. Czwórka przyjaciół wiodła w zoo spokojne i dostatnie życie, jednak Marty zawsze marzył o ujrzeniu naturalnego środowiska i świata poza cywilizacją. Okazja nadarza się, gdy cztery pingwiny (Skipper, Rico, Szeregowy i Kowalski) opracowują plan ucieczki z zoo. Marty idzie ich śladem, a jego przyjaciele, przekonani, że poza zoo sobie nie poradzi, ruszają mu na pomoc. Ucieczka zwierząt wzbudza panikę w Nowym Jorku i ostatecznie zapada decyzja o przetransportowaniu ich wraz z dużą częścią innych mieszkańców zoo do Afryki. Statek, na którym przewożone są zwierzęta, zostaje jednak porwany przez wspomniane pingwiny, a Marty, Alex, Melman i Gloria przez splot wydarzeń trafiają na wyspę Madagaskar. Tam ujawnia się dzika natura Alexa.
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Bartosz Wierzbięta
Teksty piosenek: Marek Robaczewski
Dźwięk i montaż: Michał Skarżyński
Kierownictwo muzyczne: Marek Klimczuk
W wersji polskiej udział wzięli:
Piosenka „Wyginam śmiało ciało”.
„Wyginam śmiało ciało” to piosenka z filmu animowanego "Madagaskar", śpiewana przez fikcyjną postać króla lemurów, Juliana. W rzeczywistości wykonuje ją Jarosław Boberek, a słowa do niej napisał Marek Robaczewski. Piosenkę można usłyszeć w czasie prezentacji lemurów w filmie, a także w czasie napisów końcowych.
Krótko po premierze filmu piosenka ta była grana w kilku stacjach radiowych o profilu młodzieżowym, a w trzy miesiące po premierze filmu piosenka została już ściągnięta ponad 100 tysięcy razy w serwisie internetowym Strefa MP3 wp.pl.
Wielu krytyków uznało piosenkę za najbardziej wpadający w pamięć fragment filmu. Oryginalna wersja piosenki, "I Like To Move It", została wydana w 1994 roku przez duet wykonujący muzykę house, Reel 2 Real. W filmie wykonuje ją Sacha Baron Cohen.

</doc>
<doc id="187126" url="https://pl.wikipedia.org/wiki?curid=187126" title="Auslandsdienst">
Auslandsdienst



</doc>
<doc id="187129" url="https://pl.wikipedia.org/wiki?curid=187129" title="Quezon City">
Quezon City

Quezón City (fil. "Lungsod Quezon", hiszp. "Ciudad Quezon") – historyczna stolica Filipin w latach 1948–1976, wchodząca obecnie w skład Narodowego Terytorium Stołecznego Metro Manila. Miasto położone jest na wyspie Luzon, na północny wschód od obecnej stolicy Manili. W 2010 roku jego populacja liczyła 2 761 720 mieszkańców. 
Historia.
Miasto zostało nazwane na cześć Manuela L. Quezona, prezydenta Wspólnoty Filipin w latach 1935–1944, który był jego założycielem. Już na początku XX wieku Quezón marzył o mieście, które mogłoby być nową stolicą kraju. W 1938 zakupił obszar o powierzchni 15,29 km² od rodziny posiadaczy ziemskich. W 1939 parlament uchwalił ustawę o budowie miasta, którą prezydent Quezón podpisał 12 października tego samego roku. Po wojnie, prezydent Elpidio Quirino podpisał 17 lipca 1948 ustawę o przeniesieniu stolicy z Manili do Quezón City. Dwa lata później granice miasta poszerzono do obecnej wielkości 153,59 km².
W 1968 r. został założony uniwersytet.
Quezón City było stolicą Filipin przez niespełna trzy dekady. W 1975 prezydent Ferdinand Marcos ustanowił obszar metropolitalny Manili, którego jednym z 17 miast i gmin składowych było Quezón City. Rok później, 24 czerwca 1976, podjęto decyzję o przeniesieniu stolicy z powrotem do Manili. W Quezón City znajduje się jeszcze jednak wiele budynków rządowych, m.in. Batasang Pambansa, siedziba niższej izby parlamentu filipińskiego. Tutaj też znajduje się główny kampus Uniwersytetu Filipińskiego.
W 1998 podjęto decyzję o wyłączeniu północnej części miasta i utworzeniu nowego miasta Novaliches, jednak projekt ten nie został zaakceptowany przez mieszkańców Quezón City.
Gospodarka.
W mieście rozwinął się przemysł włókienniczy, odzieżowy, maszynowy, metalowy, chemiczny, drzewny oraz spożywczy.

</doc>
<doc id="187132" url="https://pl.wikipedia.org/wiki?curid=187132" title="Herb Piekar Śląskich">
Herb Piekar Śląskich

Herb Piekar Śląskich – jeden z symboli miasta Piekary Śląskie.
Wygląd i symbolika.
Herb przedstawia w polu błękitnym dwóch czarno ubranych mężczyzn w złotych (żółtych) butach, przepasanych złotymi (żółtymi) szarfami, między którymi umieszczone jest złote (żółte) sanktuarium maryjne.
Historia.
Najstarsze pieczęcie z wizerunkiem herbu pochodzą z przełomu XVIII i XIX wieku. Pierwotne, pochodzące z XVIII w., godło gminy Piekary stanowił wizerunek Matki Boskiej Piekarskiej z Dzieciątkiem.
W późniejszym herbie wprowadzono dwóch mężczyzn trzymających się za ręce, brak było wizerunku Bazyliki w Piekarach Śląskich. W 2005 r. została dokonana zmiana wizerunku herbowego uchwałą nr XL/380/05 Rady Miasta z 30 czerwca 2005.
Herby poszczególnych dzielnic.
Obszar Piekar Śląskich powiększył się po połączeniu kilku okolicznych wsi, miejscowości i miast, a każda z nich miała swój własny herb. Po włączeniu do Piekar herby te nabrały tylko znaczenia honorowo-obyczajowego. Widnieją na sztandarach niektórych grup organizacyjnych lub w starych dokumentach dotyczących poszczególnych dzielnic.

</doc>
<doc id="187133" url="https://pl.wikipedia.org/wiki?curid=187133" title="Rewolwer Enfield No.2">
Rewolwer Enfield No.2

Rewolwer No.2 Mk I – brytyjski rewolwer wojskowy produkowany przez Royal Small Arms Factory (RSAF) w Enfield z okresu przedwojennego i II wojny światowej, kalibru .38 (9,65 mm). Oficjalnie oznaczony: Pistol, Revolver, No. 2 Mk 1.
Historia konstrukcji.
Doświadczenia pierwszej wojny światowej sprawiły, że brytyjskie War Office postanowiło zastąpić rewolwery Webley kilku modeli kalibru .455 (11,5 mm) nową konstrukcją. Odmiennie niż w innych europejskich krajach, gdzie rewolwery były zastępowane przez pistolety uznano, że optymalne będzie skonstruowanie nowego rewolweru.
Za największe wady Webleya .455 uznawano duży odrzut i masę - pochodne dużego kalibru. Dlatego wraz z nowym rewolwerem postanowiono wprowadzić nową amunicję mniejszego kalibru. W celu zmniejszenia kosztów i zaoszczędzenia czasu postanowiono dostosować do potrzeb armii brytyjskiej nabój .38 S&amp;W (9 x 20 mm R, nominalny kaliber 9,65 mm).
Propozycję skonstruowania nowej broni złożono firmie Webley &amp; Scott, która na bazie wcześniejszych modeli opracowała w 1923 roku rewolwer rewolwer Webley Mk IV .38. Firma nie chciała się zgodzić na odstąpienie patentu na nową broń podejrzewając, że głównym producentem staną się państwowe zakłady RSAF w Enfield. W efekcie na bazie rewolweru Webleya, konstruktorzy zakładów w Enfield, wykorzystując wygaśnięcie patentów Webleya, skonstruowali broń wyraźnie na nim wzorowaną. Pomimo takiego ułatwienia skonstruowanie nowego rewolweru zajęło kilka lat i prototyp był gotowy dopiero w 1927 roku.
Po testach rozpoczęto przygotowania do rozpoczęcia produkcji seryjnej, ale wprowadzenie nowej broni do uzbrojenia opóźnił Wielki Kryzys. Nowy rewolwer został przyjęty do uzbrojenia 2 czerwca 1932 roku i stał się w ten sposób ostatnim nowym typem rewolweru wprowadzonym do uzbrojenia armii europejskiej. Oficjalnie oznaczony był jako: Pistol, Revolver, No. 2 Mk 1 (dosłownie „pistolet – rewolwer nr 2 model 1”).
Wcześniej, 6 listopada 1930 do uzbrojenia wprowadzono do uzbrojenia amunicję nowego rewolweru, nabój rewolwerowy "Cartrigde, SA, ball, revolver, .380 inch Mark I". Nabój ten naruszał międzynarodowe konwencje (miał pocisk pozbawiony płaszcza) i dlatego 22 października 1937 roku wprowadzono do uzbrojenia nabój z pociskiem pełnopłaszczowym Mark II (w odmianach Mk II elaborowanej kordytem i Mk IIZ elaborowanej prochem nitrocelulozowym. Produkcję amunicji Mark II rozpoczęto w październiku 1938 roku.
W następnych latach rewolwer No.2 był produkowany w małych ilościach (do 1939 roku 16 500 szt.). Najwięcej wyprodukowanych rewolwerów No.2 trafiło w ręce załóg pojazdów pancernych. Wkrótce zaczęły się one skarżyć, że w ciasnych wnętrzach pojazdów ogon kurka zahacza o kable i inne elementy wyposażenia, co często kończy się urwaniem kabury (kabury czołgistów nie miały klapy). Reagując na skargi czołgistów postanowiono pozbawić kurek ogona. Ponieważ uniemożliwiało to ręczne napinanie kurka mechanizm spustowy nowej wersji przebudowano z SA/DA na DAO. Wersję z mechanizmem spustowym DAO i obciętym ogonem kurka przyjęto do uzbrojenia 22 czerwca 1938 roku jako No.2 Mk I*. Jednocześnie zalecono stopniową przebudowę starszych rewolwerów do nowego standardu.
Po wybuchu drugiej wojny światowej rozpoczęto masową produkcję rewolweru No.2. Ponieważ zakłady w Enfield były obciążone produkcją karabinów maszynowych Bren i karabinów SMLE i nie były w stanie wyprodukować odpowiedniej ilości rewolwerów, produkcję podjęły inne zakłady.
Pierwsze były Albion Motor Ltd. w Glasgow, które między czerwcem 1941 a marcem 1943 roku wyprodukowały 21 422 szt. rewolwerów No.2.
Od marca 1943 roku końcowy montaż rewolwerów odbywał się ponownie w zakładach w Enfield, ale większość części była wytwarzana przez Singer Sewing Machines Ltd. w Clydebank. W międzyczasie 29 lipca 1942 roku do uzbrojenia wprowadzono uproszczoną wersję No.2 MK I**. Do końca wojny w zakładach w Enfield wykonano ok. 250 000 rewolwerów No.2. Podczas wojny zamówiono także dla wojska oryginalne rewolwery Webley Mk IV tego samego kalibru; podobne, lecz z niezamiennymi częściami.
Rewolwery No.2 zostały wycofane z uzbrojenia w 1957 roku (zastąpiła je wersja Browninga HP oznaczona jako L9A1). Wraz z jego wycofaniem rewolwery zniknęły z uzbrojenia europejskich armii.
Opis konstrukcji.
Enfield No.2 Mk I* był rewolwerem o szkielecie dzielonym. Mechanizm spustowy DAO (z wyłącznym samonapinaniem). Iglica znajduje się na główce kurka. Bęben sześcionabojowy.

</doc>
<doc id="187134" url="https://pl.wikipedia.org/wiki?curid=187134" title="Miłosierdzie">
Miłosierdzie

Miłosierdzie – aktywna forma współczucia, wyrażająca się w konkretnym działaniu, polegającym na bezinteresownej pomocy. Samo współczucie, nie przekładające się na działanie, miłosierdziem jeszcze nie jest.
Miłosierdzie jest najważniejszym przymiotem Boga, tak jak jest on opisywany w Biblii. Jego aktem jest już sama kreacja świata, opieka Boża nad ludem Izrael i co najważniejsze dla chrześcijan śmierć Jezusa. Krew i woda jakie miały wypłynąć wówczas z boku Chrystusowego uważa się w chrześcijaństwie za zdroje Bożego miłosierdzia, które zmazały ludzkie winy. Chrystus bardzo często mówi w Nowym Testamencie o miłosierdziu: „Bądźcie miłosierni, jak Ojciec wasz jest miłosierny” (Łk 6, 36). W przypowieści o miłosiernym samarytaninie, dał przykład praktycznej realizacji miłosierdzia (Łk 10, 30-35).
W katolicyzmie wyróżnia się uczynki miłosierne co do duszy (np. grzesznych upominać, nieumiejętnych pouczać, wątpiącym dobrze radzić, strapionych pocieszać, krzywdy cierpliwie znosić, urazy chętnie darować, modlić się za żywych i umarłych) i co do ciała (głodnych nakarmić, spragnionych napoić, nagich przyodziać, podróżnych w dom przyjąć, więźniów pocieszać, chorych nawiedzać, umarłych pogrzebać), przypisując większe znaczenie tym pierwszym.
Świadkowie Jehowy uważają, że do głoszenia dobrej nowiny o Królestwie Bożym pobudza ich przede wszystkim miłość do Boga oraz miłosierdzie, czyli współczucie w działaniu dla bliźnich (Mt 22:37-39). Uważają, że „miłosierdzie to współczucie lub litość okazywane komuś czynnie; zmiłowanie się nad kimś; czasami także złagodzenie wyroku lub odstąpienie od wymierzenia kary”. Wzorem miłosierdzia Bożego należy udzielanie praktycznej pomocy potrzebującym, wyświadczając „dobro wszystkim, a zwłaszcza tym, którzy są z nami spokrewnieni w wierze” (Gal 6:10). Natomiast z przykładu miłosierdzia Jehowy Boga oraz Jezusa Chrystusa wynika, że w zakres miłosierdzia wchodzą dwa elementy: uczucia empatii i litości dla osoby będącej w trudnym położeniu oraz konkretne działanie niosące jej praktyczną pomoc fizyczną, emocjonalną i duchową.
W islamie miłosierdzie jest jednym z głównych atrybutów Boga. Każda sura Koranu zaczyna się od słów „w imię Boga miłosiernego, litościwego”. Dzięki miłosierdziu Boga każdy muzułmanin niezależnie od grzechów może wejść do raju, o ile posiadał wiarę w jedyność Boga.

</doc>
<doc id="187137" url="https://pl.wikipedia.org/wiki?curid=187137" title="Baśń o ludziach stąd">
Baśń o ludziach stąd

Baśń o ludziach stąd – polska niskobudżetowa komedia wyprodukowana przez wytwórnię A’Yoy w 2003 roku. Reżyserem filmu jest Władysław Sikora, znany z występów w kabarecie Potem. Budżet filmu wyniósł 20 tys. zł. Film trwa 74 minuty.
W filmie występują: Stanisław Tym (widoczny w kadrach zawsze od tyłu), Maciej Stuhr, Władysław Sikora, Sylwester Chęciński, Joanna Kołaczkowska oraz wiele osób związanych z polskim kabaretem, w szczególności kabaretem zielonogórskim, tzw. Zielonogórskim Zagłębiem Kabaretowym. Film był głównie kręcony na zielonogórskim deptaku, w nieczynnej fabryce Polskiej Wełny oraz na wysypisku śmieci w pobliskiej Raculi. Muzykę do filmu skomponował, nagrał i wyprodukował Bartłomiej Lewczuk.
Pierwotna wersja filmu powstała w roku 2000. Jedyna kopia po kilku pokazach zaginęła.
"Baśń o ludziach stąd" zdobyła główną nagrodę na 2. Festiwalu Kina Niezależnego organizowanym przez TVP2 oraz na 2. Konkursie Kina Niezależnego w Kazimierzu Dolnym. Film wszedł do kin 27 lutego 2003 roku i został wydany na DVD.

</doc>
<doc id="187141" url="https://pl.wikipedia.org/wiki?curid=187141" title="Wilhelm von Homburg">
Wilhelm von Homburg



</doc>
<doc id="187142" url="https://pl.wikipedia.org/wiki?curid=187142" title="Tomasz Apostoł">
Tomasz Apostoł

Tomasz Apostoł (, "tôma" ‘bliźniak’, ) – postać biblijna, jeden z 12 apostołów Chrystusa, męczennik chrześcijański, święty Kościoła katolickiego, anglikańskiego, luterańskiego, ormiańskiego, koptyjskiego, syryjskiego i prawosławnego. Święty ten wymieniany jest w Modlitwie Eucharystycznej ("Communicantes") Kanonu rzymskiego.
Życiorys.
Według Biblii nie było go podczas ukazania się zmartwychwstałego Chrystusa apostołom. Gdy potem opowiadali mu o tym, nie chciał im uwierzyć, ale postawił warunek, że uwierzy, kiedy sam zobaczy Jezusa i dotknie Jego ran. Gdy Jezus pojawił się ponownie, poprosił nieufnego Tomasza, aby włożył palce w miejsca po zadanych ranach. Tomasz zdumiony wypowiedział słowa: "Pan mój i Bóg mój". W języku potocznym "niewierny Tomasz" stał się synonimem sceptyka. Papież Grzegorz Wielki skomentował to wydarzenie: "„Więcej pomaga naszej wierze niewiara Tomasza niż wiara apostołów”". Tradycja przypisuje Tomaszowi przeprowadzenie ewangelizacji Partów i Indii. Legendy przypisują św. Tomaszowi założenie Kościoła malabarskiego.
Śmierć.
Zgodnie z tradycją syryjsko-chrześcijańską, Tomasz rzekomo poniósł śmierć męczeńską na Górze Św. Tomasza w Ćennaj 3 lipca 72 roku, a jego ciało zostało pochowane w Mylapore. Efrem Syryjczyk twierdzi, że Apostoł został zabity w Indiach, a jego relikwie zostały następnie przewiezione do Edessy. Jest to najwcześniejszy znany zapis jego śmierci.
Zapisy Duarte Barbosy z początku XVI wieku świadczą o tym, że grobowiec był wtedy utrzymywany przez muzułmanina, który trzymał tam zapaloną lampę. Bazylika św. Tomasza w Santhome w Ćennaj (w stanie Tamilnadu w Indiach), znajdująca się obecnie przy grobie, została po raz pierwszy zbudowana w XVI wieku przez Portugalczyków i przebudowana w XIX wieku. Góra św. Tomasza była miejscem czczonym przez muzułmanów i chrześcijan od co najmniej XVI wieku.
Możliwa podróż do Chin.
O rzekomej podróży Tomasza do Chin wspominają księgi i tradycje kościelne Chrześcijan św. Tomasza (Kościół Mar Thoma i obrzędy Syromalabarskiego Kościoła katolickiego), którzy po części twierdzą, że pochodzą od wczesnych chrześcijan ewangelizowanych przez Tomasza w 52 r.n.e. Przykładowo, wzmianka o tym apostole jest w malajalamskiej balladzie "Thomas Ramban Pattu" (Pieśń Władcy Tomasza), a najwcześniejszy rękopis pochodzi z XVII wieku. Źródła wyraźnie wskazują, że Tomasz przyjeżdża do Indii, potem do Chin, następnie wraca do Indii, gdzie zmarł.
W innych potwierdzonych źródłach tradycję uczynienia Tomasza apostołem Chin można znaleźć w „Prawie chrześcijaństwa” (Fiqh al-naṣrāniyya), zbiorze literatury prawniczej autorstwa Ibn al-Ṭayyiba (nestoriańskiego teologa i lekarza, który zmarł w 1043 w Bagdadzie). Później w Nomokanonie autorstwa Abdisho bar Berika (metropolity Nisibis i Armenii, zm. 1318) i brewiarzu Kościoła chaldejskiego napisano:
W swojej rodzącej się formie tradycja ta została odnaleziona najwcześniej w Kronice z Zuqnin (775) i mogła powstać w późnym okresie Sasanidów. Być może powstał jako Pseudoepigraf z III wieku, w którym Tomasz nawrócił Mędrców (w Ewangelii Mateusza) na chrześcijaństwo, gdy mieszkali w ziemi Szir (rejon Kotliny Kaszgarskiej, w pobliżu morza, które dla wielu żyjących w starożytności ludzi było najbardziej wysuniętym na wschód morzem świata). Dodatkowo, zapiski Arnobiusza Starszego, aktywne niedługo po roku 300, utrzymują, że chrześcijańskie przesłanie dotarło do Indii oraz do Persów, Medów i Partów.
Możliwa podróż do Indonezji.
Według Kurta E. Kocha, Tomasz Apostoł prawdopodobnie podróżował do Indonezji przez Indie z indyjskimi kupcami.
Paragwajska legenda.
Starożytna tradycja ustna zachowana przez plemiona Guarani w Paragwaju twierdzi, że Apostoł Tomasz przebywał w Paragwaju i głosił im kazania.
Prawie 150 lat przed przybyciem Dobrizhoffera do Paragwaju inny misjonarz jezuicki, FJ Antonio Ruiz de Montoya, przypomniał te same przekazy ustne plemion Paragwaju. Napisał on:
Jedyne odnotowane badania, które przeprowadzono w tym celu, miały miejsce za panowania José Gaspara Rodrígueza de Francia po uzyskaniu niepodległości Paragwaju. Wspomina o tym Franz Wisner von Morgenstern, inżynier austro-węgierski, który służył w armiach paragwajskich przed i podczas wojny paragwajskiej. Według Von Morgensterna, niektórzy paragwajscy górnicy podczas pracy w pobliżu niektórych wzgórz w Departamencie Caaguazú znaleźli kamienie z wyrzeźbionymi w nich starożytnymi literami. Dyktator Francia wysłał swoich najlepszych ekspertów, aby zbadali te kamienie i doszli do wniosku, że litery wyryte w tych kamieniach są symbolami podobnymi do hebrajskiego, ale nie mogli ich przetłumaczyć ani ustalić dokładnej daty, kiedy te litery zostały wyryte. Nie istnieją żadne inne zarejestrowane dochodzenia, a według Wisnera ludzie wierzyli, że listy zostały sporządzone przez Tomasza Apostoła, zgodnie z tradycją.
Imię i pochodzenie.
Imię Tomasz, podobnie jak imiona Filip i Andrzej, odbiegają od imion większości apostołów, które są teoforyczne, czyli zawierające w sobie imię Boga. Forma hebrajska t’om i aramejska t’oma oznacza bliźniaka i została przetłumaczona na grecki jako didymos, co też oznacza bliźniaka. Nie wiemy jednak, czyim bliźniakiem był Tomasz Apostoł. Według legendy miał brata Eleazara lub siostrę Lizję (Lidia). Według gnostyków miał być on bratem bliźniakiem Jezusa, któremu ten objawił najwyższą prawdę o Bogu. Nie wiadomo też nic o jego pochodzeniu, rodzinie i zawodzie. Możemy tylko przypuszczać, że był rybakiem, jak większość apostołów, gdyż w opisie ze zmartwychwstałym Chrystusem nad jeziorem Genezaret znajduje się wśród rybaków i jest wyliczony jako drugi po Piotrze, obok synów Zebedeusza i Natanaela. (J 21, 2).
Apokryfy.
Apokryfy opisujące życie Tomasza jako jedne z pięciu wielkich apokryfów stanowią dzieło wyjątkowe. Zostały napisane po grecku albo syryjsku i zachowały się obydwie wersje. Najprawdopodobniej oryginałem jest wersja syryjska. Według nich Tomasz poniósł męczeńską śmierć w Kalaminie w Indiach, zabity mieczem lub lancą. Jego grób znajduje się pod ołtarzem w katedrze w Madrasie w pobliżu Zatoki Bengalskiej. Jego ciało w nieznanych okolicznościach przewieziono w III wieku do Edessy (obecnie turecka Şanlıurfa) w Azji Mniejszej. Powstał tam prężny ośrodek jego kultu oraz powstała bogata literatura o nim. Tomaszowi przypisuje się autorstwo gnostyckiej Ewangelii Tomasza.
Kult.
Kościół rzymskokatolicki:
Przeniesienie relikwii wspominane jest 9 maja.
W Kościołach mariawickich wspomnienie św. Tomasza Apostoła obchodzone jest 21 grudnia.
W Kościele anglikańskim obchody przypadają 3 lipca lub 21 grudnia razem z luterańskim Kościołem.
Cerkiew prawosławna wspomina apostoła Tomasza przede wszystkim w 1. niedzielę po święcie Zmartwychwstania Pańskiego, oraz:
Kościoły Wschodu, z uwagi na liturgię według kalendarza juliańskiego, wspominają św. Tomasza:
Święty Tomasz uważany jest za patrona Indii i Portugalii, architektów, budowniczych, cieśli, geodetów, kamieniarzy, murarzy, stolarzy, małżeństw i teologów.
Jest adresatem modlitw wiernych w chwilach zwątpień.
W ikonografii do wczesnego średniowiecza na Zachodzie i do XVIII wieku na Wschodzie apostoł przedstawiany był wyłącznie jako młodzieniec bez zarostu, odziany w tunikę i płaszcz, z sandałami na nogach. Później zaczął pojawiać się jako starszy mężczyzna z brodą. Wyobrażany jest zawsze z księgą lub zwojem. Często pojawiającym się motywem jest wątek „niewiernego” Tomasza, gdy dotyka palcami ran na ciele Zmartwychwstałego.
W sztuce zachodniej atrybutami są: kątownica lub pion architekta (nawiązanie do jego legendarnej działalności jako budowniczego, który miał wznieść pałac niebieski dla indyjskiego króla), kielich, miecz, serce, włócznia (którą go przeszyto).
Tomasz w malarstwie.
Tomasz Apostoł jest postacią bardzo popularną w malarstwie. Jest przedstawiany z węgielnicą w ręku jako budowniczy, lub ekierką albo kątownicą budowniczego pałacu Gundafora. Niekiedy bywa malowany z mieczem i lancą jako narzędziami jego męczeńskiej śmierci. Jego zarost jest krótki, suknia biało-zielona, płaszcz jasnoniebieski.
Do XIII wieku jego ikonografia była w zasadzie niezróżnicowana. Z powodu jego żywiołowości jest przedstawiany jako człowiek młody, co zresztą zaleca podręcznik malarstwa ikonowego z Athosu. Dość często jest przedstawiany wraz z innymi apostołami w scenach zbiorowych. Najczęściej wykorzystywano scenę przedstawiającą jego nieufność, którą można zobaczyć na mozaikach z VI wieku w Sant’Apollinare Nuovo w Rawennie.
Grecki pisarz Angelos Terzakis poświęcił mu sztukę "Tomasz mający dwie dusze" (1962).

</doc>
<doc id="187144" url="https://pl.wikipedia.org/wiki?curid=187144" title="Księstwo Brabancji">
Księstwo Brabancji

Księstwo Brabancji (hol. "Hertogdom Brabant", fr. "Duché de Brabant") – państwo wchodzące w skład Świętego Cesarstwa Rzymskiego utworzone przez cesarza Fryderyka I w 1183 z landgrafostwa Brabancji (istniejącego w latach 1085–1183). 
W 1430 księstwo stało się częścią Niderlandów Burgundzkich, następnie władzę nad nim przejęli Habsburgowie (od 1477 austriaccy, a od 1556 hiszpańscy). W czasie wojny o niepodległość Niderlandów księstwo było jednym z głównych ośrodków oporu antyhiszpańskiego. W wyniku walk i rozłamu religijnego, część północna księstwa (głównie protestancka) weszła w 1579 (formalnie w 1648 – pokój westfalski) w skład Republiki Zjednoczonych Prowincji, a część południowa (katolicka) pozostała przy Niderlandach Hiszpańskich wchodząc w skład Niderlandów Południowych. Po wojnie o sukcesję hiszpańską część południowa znalazła się pod panowaniem austriackim, a księstwo Brabancji istniało do 1794 roku, gdy jego tereny zajęła armia Francji.

</doc>
<doc id="187149" url="https://pl.wikipedia.org/wiki?curid=187149" title="Dejokes">
Dejokes

Dejokes (gr. Δειοκες, staroirańskie "*Dahyauka~", asyryjskie "Daiakku") – pierwszy król Medów, panujący w latach ok. 700 – ok. 678 p.n.e.
Według Herodota Dejokes, syn Fraortesa, został wybrany przez Medów na króla w celu zapobieżenia szerzącemu się bezprawiu. Miał on zbudować stolicę Medów, Ekbatanę, pałac, i jako pierwszy sprawować wyszukany ceremoniał dworski. Zgodnie z Herodotem Dejokes miał panować w latach ok. 700 – ok. 647 p.n.e. Jednak niektórzy uczeni korygują twierdzenia Herodota, sprzeczne z innymi podawanymi przez niego wiadomościami, przyjmując że pomieszał on lata panowania Dejokesa i jego syna Fraortesa. Dlatego według nich Dejokes miał panować tylko dwadzieścia dwa lata, pomiędzy ok. 700 – ok. 678 p.n.e.
Istnieje także grupa uczonych przenoszących jego panowanie na lata 727 – 675 p.n.e., za czym przemawiają źródła asyryjskie z czasów panowania Sargona II, które wspominają o niejakim Daiakku, w roku 715 p.n.e. mającym być gubernatorem lub wasalem Manny, rządzącym na terytorium graniczącym z Asyrią, prawdopodobnie w prowincji Uiszdisz. Daiakku, którego syn został wzięty jako zakładnik przez Urartu, popierał jego króla Rusę I przeciwko władcy Manny Ullusunu, jednak bez sukcesu, ponieważ interweniował Sargon i ostatecznie pojmał Daiakku oraz skazał go wraz z rodziną na wygnanie w syryjskim Hamat, skąd później miał on powrócić. Utożsamienie Dejokesa z Daiakku opiera się jedynie na onomastyce. Tymczasem według Stuarta Browna: "jest rzeczą niezwykle wprost nieprawdopodobną by Med, który był gubernatorem prowincji Manny przez mniej niż rok [..] mógł być kojarzony [...] z utworzeniem państwa Medów". Według Igora Djakonowa Herodot uprościł przebieg wydarzeń, przypisując Dejokosowi czyny kilku generacji wodzów Medów, którzy doprowadzili do utworzenia państwa.

</doc>
<doc id="187150" url="https://pl.wikipedia.org/wiki?curid=187150" title="Rezerwat przyrody Górna Krasna">
Rezerwat przyrody Górna Krasna

Rezerwat przyrody Górna Krasna – wodny rezerwat przyrody w województwie świętokrzyskim, na terenie gmin: Mniów i Zagnańsk (powiat kielecki) oraz gminy Stąporków (powiat konecki). Leży w granicach Suchedniowsko-Oblęgorskiego Parku Krajobrazowego i jego otuliny.
Rezerwat Górna Krasna jest jednym z największych rezerwatów na terenie województwa, drugi po rezerwacie „Wisła pod Zawichostem”. Dzięki sieci ścieżek dydaktycznych jest on doskonale przystosowany do zwiedzania i prowadzenia zajęć dydaktycznych.

</doc>
<doc id="187153" url="https://pl.wikipedia.org/wiki?curid=187153" title="Rezerwat przyrody Grabowiec (województwo świętokrzyskie)">
Rezerwat przyrody Grabowiec (województwo świętokrzyskie)

Rezerwat przyrody Grabowiec – florystyczny rezerwat przyrody na terenie Nadnidziańskiego Parku Krajobrazowego w gminie Pińczów, w powiecie pińczowskim, w województwie świętokrzyskim.
Znajduje się we wschodniej części Doliny Nidy i obejmuje płaskowzgórze zbudowane z gipsów i iłów mioceńskich z licznymi wertebami i lejami krasowymi. Z gatunków bardzo rzadkich występują: dyptam jesionolistny (tzw. „gorejący krzew Mojżesza), wisienka karłowata, obuwik pospolity, miłek wiosenny, lilia złotogłów, zawilec wielokwiatowy oraz roślinność stepowa: ostnica włosowata, len włochaty i len żółty. W rezerwacie znajduje się stanowisko rzadkich owadów prostoskrzydłych.

</doc>
<doc id="187155" url="https://pl.wikipedia.org/wiki?curid=187155" title="Jonas Björkman">
Jonas Björkman

Jonas Lars Björkman (ur. 23 marca 1972 w Växjö) – szwedzki tenisista, zwycięzca turniejów wielkoszlemowych w grze podwójnej, lider rankingu ATP deblistów, zdobywca Pucharu Davisa, olimpijczyk.
Kariera tenisowa.
Karierę tenisową Björkman rozpoczął w 1991 roku. Początkowo łączył występy singlowe z deblowymi, jednak z czasem bardziej skupił się na grze podwójnej. W grze pojedynczej Szwed ma w swoim dorobku sześć tytułów w rozgrywkach rangi ATP World Tour oraz pięciokrotnie był uczestnikiem finałów. W zawodach wielkoszlemowych najdalej doszedł do półfinałów US Open w 1997 roku oraz Wimbledonu w 2006 roku. W 1997 zakwalifikował się do turnieju Masters Cup, gdzie dotarł do półfinału. W rankingu singlowym najwyżej był na 4. miejscu w listopadzie 1997 roku.
W grze podwójnej Björkman wygrał łącznie pięćdziesiąt cztery turnieje kategorii ATP World Tour, w tym dziewięciokrotnie zwyciężał w imprezach wielkoszlemowych, tworząc pary z różnymi tenisistami. Dwukrotnie Björkman był najlepszy w turnieju Masters Cup. Ponadto Szwed czterdzieści trzy razy grał w finałach zawodów ATP World Tour, w tym sześciokrotnie w finałach Wielkiego Szlema. Na początku lipca 2001 roku został sklasyfikowany na pozycji lidera rankingu deblowego.
W grze mieszanej Björkman dwukrotnie był uczestnikiem wielkoszlemowych finałów, najpierw w 1999 roku na Wimbledonie w parze z Anną Kurnikową, a następnie w 2007 roku ponownie na londyńskich kortach tym razem wspólnie z Alicią Molik.
Od 1994 roku był regularnym reprezentantem Szwecji w Pucharze Davisa, zarówno w grze pojedynczej, jak i podwójnej. Przyczynił się do zdobycia trofeum w 1994, 1997 i 1998. Bez większych sukcesów bronił barw Szwecji na igrzyskach olimpijskich w Atlancie (1996), Atenach (2004) i Pekinie (2008).
W 2008 roku Björkman zakończył tenisową karierę, chociaż w październiku 2013 roku, w wieku 41 lat, zagrał w Sztokholmie, osiągając finał debla w parze z Robertem Lindstedtem. Björkman był zawodnikiem praworęcznym, bekhend gra oburącz. Preferował tenis ofensywny, z częstymi atakami wolejowymi przy siatce; w szczytowym okresie kariery był jednym z najlepiej odbierających serwis rywala graczy.

</doc>
<doc id="187156" url="https://pl.wikipedia.org/wiki?curid=187156" title="Grzebień (przedmiot)">
Grzebień (przedmiot)

Grzebień – przyrząd służący do układania włosów, narzędzie fryzjerskie, mający postać rączki z wystającym w jednej płaszczyźnie szeregiem sprężystych kolców w bardzo bliskiej od siebie odległości. 
Wytwarzane z: tworzyw sztucznych, kauczuku, silikonu, włókien węglowych, rogu, metalu, aluminium, drewna z żywicami epoksydowymi, twardej gumy, szylkretu, kości słoniowej. Grzebień jest jednym z najstarszych przyrządów toaletowych ludzkości. Był także stosowany jako element ozdobny do podpinania fryzury lub ozdoby włosów. W modzie bidermeierowkiej szczególnie popularne były grzebienie szylkretowe wycinane we wzory wpinane w wysokie koki. Współcześnie zwykle wykonywany z tworzywa sztucznego. Do zastosowań we fryzjerstwie, wykonywane z materiałów nieelektryzujących się.
Historia.
Najstarszy grzebień wykonany ze zwierzęcej kości został znaleziony na terenach Skandynawii, datowany jest na 8 tysięcy lat p.n.e.. W najstarszych grobach kultur starożytnych zwykle znajdujemy ozdobne spinki, wisiory i właśnie grzebienie. Na terenie Polski najstarsze grzebienie pochodzą z zespołów grobowych z I wieku. Wykonywane były z kości, rogów i drewna. Wśród odkryć archeologicznych znajdują się grzebienie jednostronne i dwustronne, jednopłytkowe, wykonane z jednego kawałka rogu lub kości, jak i trójwarstwowe, gdzie między dwiema płytkami, które stanowiły uchwyt, umocowane są uzębione płytki. Wszystkie części spajano nitami żelaznymi lub brązowymi. Powyżej linii zębów przyozdabiano je płaskorzeźbami przedstawiającymi wizerunki zwierząt, kamieniami szlachetnymi, perłami, rycinami ze scenami mitologicznymi itp.. Grzebień dwurzędowy znaleziony na terenie opactwa benedyktynow w Tyńcu z okresu wczesnego średniowiecza, który można zobaczyć w muzeum archeologicznym w Krakowie jest ozdobiony charakterystycznymi kółkami z otworkiem w środku. Grzebień został znaleziony także na terenie dawnego grodu na Górze Lecha w Gnieźnie. Oprócz funkcji toaletowych grzebień pełnił też inne funkcje – używano go do zbierania płodów rolnych, czesania lnu, łowienia ryb, zdobienia ceramiki. Prawdopodobnie pełnił też funkcję magiczną. W 2017 roku na terenie obecnego Izraela odnaleziono dwurzędowy grzebień z kości słoniowej. W 2022 roku odczytano inskrypcję na nim: „Niech ta kość wytępi wszy z włosów i brody!”, które jest magicznym zaklęciem przy walce z wszami. Napis powstał około 3700 lat temu
Grzebień z tworzywa sztucznego pierwszy wyprodukował w brytyjskiej fabryce przedmiotow codziennego użytku Alexander Parkes (1813-1890) w XIX wieku.

</doc>
<doc id="187157" url="https://pl.wikipedia.org/wiki?curid=187157" title="Bitwa pod Zulpich">
Bitwa pod Zulpich



</doc>
<doc id="187159" url="https://pl.wikipedia.org/wiki?curid=187159" title="Rezerwat przyrody Jaskinia Raj">
Rezerwat przyrody Jaskinia Raj

Rezerwat przyrody Jaskinia Raj – rezerwat przyrody nieożywionej na terenie Chęcińsko-Kieleckiego Parku Krajobrazowego w Chęcinach, w gminie Chęciny, w powiecie kieleckim, w województwie świętokrzyskim.
W skład rezerwatu, oprócz jaskini, wchodzi też fragment rosnącego w jej otoczeniu około stuletniego boru sosnowego. W podszycie rosną: dąb, grab, leszczyna, berberys i kilka gatunków róż. W runie leśnym występuje wiele gatunków roślin chronionych np. wawrzynek wilczełyko, bluszcz pospolity, widłak jałowcowaty, sasanka łąkowa i lilia złotogłów.
Przez rezerwat przechodzi czerwony szlak turystyczny z Kielc do Chęcin oraz Rowerowy Szlak Architektury Obronnej.

</doc>
<doc id="187161" url="https://pl.wikipedia.org/wiki?curid=187161" title="Rezerwat przyrody Kamień Michniowski">
Rezerwat przyrody Kamień Michniowski

Rezerwat przyrody Kamień Michniowski – leśny rezerwat przyrody położony na terenie Sieradowickiego Parku Krajobrazowego (w nadleśnictwie Suchedniów), w gminie Bodzentyn, w powiecie kieleckim (województwo świętokrzyskie).
Przedmiotem ochrony są wielogatunkowe zbiorowiska leśne z jodłą pospolitą ("Abies alba") oraz wychodnie skał piaskowca triasowego z ciekawą roślinnością naskalną.
Rezerwat obejmuje część szczytową i fragment zachodniego zbocza najwyższego wzniesienia Pasma Sieradowickiego Gór Świętokrzyskich – Kamienia Michniowskiego (435 m n.p.m.).
Na terenie rezerwatu znajduje się Jaskinia Ponurego.
Przez rezerwat przechodzi niebieski szlak turystyczny z Berezowa do Suchedniowa. Rezerwat jest punktem początkowym czarnego szlaku turystycznego prowadzącego do kapliczki Świętej Barbary.

</doc>
<doc id="187162" url="https://pl.wikipedia.org/wiki?curid=187162" title="Czas apokalipsy">
Czas apokalipsy

Czas apokalipsy () – amerykański film wojenny z 1979 roku w reżyserii Francisa Forda Coppoli, którego inspiracją było opowiadanie Josepha Conrada "Jądro ciemności". W roku 2001 ukazała się poszerzona wersja reżyserska tego filmu, "Czas apokalipsy: Powrót".
Opis fabuły.
Kapitan Benjamin Willard otrzymuje zlecenie zlikwidowania pułkownika Waltera Kurtza, który zdezerterował z amerykańskiej armii i na pograniczu Kambodży stworzył swoją własną armię i quasi-państwo podległych mu tubylców. Willard najpierw musi dotrzeć do linii frontu, a następnie na własną rękę z kilkoma żołnierzami, stanowiącymi załogę łodzi patrolowej, odnaleźć miejsce pobytu Kurtza i dokonać jego egzekucji. Początkowo Willard jest świadkiem dziwnego obrazu wojny, w którym podpułkownik Kilgore w trakcie ataku pozycji Wietkongu rozkazuje swoim żołnierzom uprawiać surfing czy dokonuje nalotów, którym towarzyszą głośne dźwięki „Cwału Walkirii” Wagnera odtwarzane z atakujących helikopterów. Z czasem miejsca, przez które podróżują bohaterowie, by dotrzeć do celu, wydają się coraz bardziej dzikie. Rodzi to wahanie i strach w umysłach żołnierzy. Obraz jest opatrzony kultową muzyką, w tym utworem „The End” zespołu The Doors – ówczesnym symbolem wolności.

</doc>
<doc id="187164" url="https://pl.wikipedia.org/wiki?curid=187164" title="Zamach w Londynie (7 lipca 2005)">
Zamach w Londynie (7 lipca 2005)

Trzy eksplozje w metrze i jedna eksplozja w miejskim autobusie sparaliżowały 7 lipca 2005 w porannych godzinach szczytu centrum Londynu w Wielkiej Brytanii.
Bomby wybuchły w tym samym czasie, kiedy w Gleneagles w Szkocji odbywał się szczyt państw G8 oraz w dzień po decyzji Międzynarodowego Komitetu Olimpijskiego o organizacji Letnich Igrzysk Olimpijskich w 2012 w Londynie, a także podczas procesu Abu Hamzy al-Masriego. Po zamachach w mieście zapanował potężny paraliż komunikacyjny – zarówno kursy metra, jak i autobusów zostały zawieszone.
W wyniku czterech eksplozji zginęły 52 osoby, a co najmniej 700 osób zostało rannych (w tym 22 osoby w stanie krytycznym). Wśród ofiar śmiertelnych były trzy Polki: 23-letnia Monika Suchocka, 29-letnia Karolina Glück oraz 43-letnia Anna Brandt. Trzech innych Polaków zostało lekko rannych.
Zamachowcy.
Trójka terrorystów to obywatele Wielkiej Brytanii: 30-letni Mohammed Sidik Khan, 18-letni Hasib Hussain, 22-letni Shahzad Tanweer. Czwarty zamachowiec to pochodzący z Jamajki 19-latek Germaine Lindsay. Ostatni z nich zdetonował ładunek na stacji King’s Cross, gdzie zginęło najwięcej ludzi.
Zginęli oni w wybuchach w metrze i autobusie. Trzej zamachowcy przyjaźnili się ze sobą i mieszkali w Leeds. Czwarty pochodził z Luton. Mężczyźni nie byli wcześniej notowani ani przez policję, ani służby specjalne.
Jeden z zamachowców, 22-letni Shahzad Tanweer był zdolnym uczniem i miłośnikiem sportu. Na ścianie swego pokoju miał portret Mike’a Tysona, uwielbiał football i lekką atletykę. Był dumny, że jest Brytyjczykiem. Wrócił odmieniony po wyprawie do Lahaur.
Z kolei 30-letni Mohammed Sidik Khan był nauczycielem niepełnosprawnych dzieci w jednej ze szkół podstawowych w Leeds. Khan miał ośmiomiesięczną córkę, a jego żona była w czwartym miesiącu ciąży.
Kolejny z zamachowców, 18-letni Hasib Hussain, który zdetonował ładunek wybuchowy w autobusie, został kiedyś zatrzymany za kradzież w sklepie. Dlatego też jego rodzina tak chętnie zgodziła się na podróż chłopaka do Lahaur w Pakistanie. Ojciec i matka liczyli, że chłopak wróci na właściwą drogę.
Organizacja odpowiedzialna za zamach.
Do przeprowadzenia zamachów w Londynie, przyznała się nieznana do tej pory organizacja pod nazwą Tajna Grupa Dżihadu Al-Qaidy w Europie. „Bohaterscy bojownicy narodu arabskiego! Nadszedł czas zemsty na syjonistycznym, prowadzącym krucjatę rządzie brytyjskim. To odpowiedź na masakry, jakich Wielka Brytania dopuszcza się w Iraku i Afganistanie” – stwierdziła w oświadczeniu, przekazanym dwiema drogami: poprzez Internet i redakcję arabskiego dziennika „Al-Kuds al-Arabi”. Czy taka organizacja istnieje i czy naprawdę jest związana z Al-Ka’idą, nie wiadomo.
„Wielka Brytania płonie w strachu i przerażeniu. Ostrzegaliśmy ją i dotrzymaliśmy słowa” – pisał dalej Dżihad w Europie. I dodał: „Ostrzegamy rządy Danii i Włoch, że jeśli nie wycofają swych wojsk z Iraku i Afganistanu, zostaną ukarane w taki sam sposób”.
Reakcja polityków.
Minister spraw wewnętrznych Wielkiej Brytanii Charles Clarke powiedział, że wybuchy w Londynie spowodowały "straszliwe szkody", natomiast rzecznik Partii Konserwatywnej Alan Duncan powiedział, że eksplozje to "wielki zamach terrorystyczny". Premier Wielkiej Brytanii Tony Blair powiedział, że w Londynie doszło do "serii ataków terrorystycznych". Zapowiedział też, że opuści obrady szczytu G8 za kilka godzin i wróci do Londynu, ale że szczyt będzie kontynuowany. Wyraźnie wstrząśnięty Blair powiedział, że w Londynie są zabici i ranni. Zamachy nazwał "barbarzyńskimi". Minutą ciszy pamięć ofiar uczcił Parlament Europejski i polski Sejm. Polscy politycy zapewnili, że Polsce nie grozi niebezpieczeństwo.
Atak terrorystyczny.
Do eksplozji w londyńskim metrze doszło o 8:49 czasu lokalnego na trasach pomiędzy stacjami: Liverpool Street i Aldgate, po ruszeniu pociągu z peronu 4 stacji Edgware Road w kierunku Paddington i pomiędzy stacjami King’s Cross St. Pancras i Russell Square. Cała sieć komunikacji miejskiej w centrum miasta (zarówno metro jak i autobusy) została wstrzymana. Do kolejnego wybuchu doszło o 9:47 przy Tavistock Square w autobusie nr 30 jadącym z Marble Arch w kierunku Hackney Wick. Stan alarmowy został ogłoszony w całej Unii Europejskiej.
Minuta po minucie.
8.50 W ciągu 50 sekund trzy bomby eksplodują w metrze. Stopniowo pojawiają się wiadomości i początkowo sądzono, że ładunki nie eksplodowały jednocześnie.
8.51 Policja informuje o eksplozji w dzielnicy biznesu, w pobliżu dworca Liverpool Street.
8.56 Eksplozja na linii Piccadilly między stacjami King’s Cross a Russell Square.
9.24 Scotland Yard podaje, że miastem wstrząsnęły liczne eksplozje.
9.27 W związku z brakiem informacji, Metronet, firma odpowiedzialna za konserwację metra, podaje, że przyczyną eksplozji mógł być nagły wzrost poboru mocy.
9.47 Wybucha autobus nr 30 w pobliżu Tavistock Square. Na zdjęciach widać, że podmuch wybuchu zdarł dach. Świadkowie mówią o rozrzuconych częściach ludzkich ciał.
10.07 Zatrzymanie ruchu autobusów w całym Londynie.
10.40 Pojawia się pierwszy raport o 20 zgonach.
10.47 Minister spraw wewnętrznych Charles Clarke mówi, że „eksplozje spowodowały straszliwe szkody”.
11.15 Komisarz UE ds. sprawiedliwości i bezpieczeństwa Franco Frattini mówi w Rzymie, że wybuchy były dziełem terrorystów.
11.35 Szef londyńskiej policji potwierdza, że policja znalazła ślady materiałów wybuchowych.
12.00 Premier Tony Blair mówi w Gleneagles w Szkocji, że wybuchy w Londynie są dziełem terrorystów i że przeprowadzono je celowo w czasie szczytu G8.
12.05 Premier Tony Blair nazwał ataki „barbarzyńskimi”.
12:27 Policja i personel londyńskich szpitali podały agencji Reuters, że w zamachach rannych zostało 185 osób, w tym dziesięć poważnie, a siedmioro jest w stanie krytycznym.
12.35 Scotland Yard obniża podaną liczbę wybuchów z siedmiu do czterech – trzy nastąpiły w metrze, jeden w autobusie.
12.53 Minister spraw wewnętrznych Charles Clarke tłumaczy Izbie Gmin, że metro zostanie zamknięte na cały dzień.
14.10 Papież Benedykt XVI ubolewa nad „terrorystycznymi atakami”, nazywając je „barbarzyńskimi czynami przeciwko społeczeństwu”.
14.52 Watykański sekretarz stanu kardynał Angelo Sodano wystosował dramatyczny apel o „położenie kresu starciu cywilizacji”.
15.26 Zastępca szefa policji londyńskiej Brian Paddick podaje, że w wybuchu w pobliżu stacji metra Aldgate zginęło siedem osób, 21 na stacji King’s Cross i pięć na stacji Edgware Road.
16.26 Policja brytyjska ocenia, że zginęły 33 osoby. Nieznana pozostaje liczba ofiar wybuchu autobusu, później potwierdza się śmierć co najmniej dwóch osób.
16.32 Częściowe przywrócenie komunikacji miejskiej w Londynie. Działają autobusy, kolejka naziemna i kolej.
17.43 Tony Blair mówi, że „Wielka Brytania nie da się zastraszyć terrorystom”. Premier obiecuje postawienie winnych przed sądem.
17.49 W specjalnej rezolucji Rada Bezpieczeństwa potępia zamachy w Londynie
18.08 Mnożą się fałszywe alarmy o podejrzanych pakunkach. Ewakuowano dworzec Victoria w Londynie i handlową dzielnicę Edynburga.
18.16 W związku z zamachami rząd włoski ogłasza podwyższony poziom gotowości antyterrorystycznej. Podobne środki podjęło w ciągu dnia wiele rządów europejskich oraz Stany Zjednoczone.
18.20 Brytyjska policja informuje, że liczba ofiar śmiertelnych czwartkowych eksplozji w londyńskim metrze i autobusie wzrosła z 33 do 37. Rannych jest ponad 700.
19.46 Londyńskie zamachy „noszą charakterystyczne cechy al Kaidy” – powiedział na szczycie G8 w Gleneagles brytyjski minister spraw zagranicznych Jack Straw. Zastąpił on tam premiera Tony’ego Blaira, który odleciał po południu do Londynu.
20.33 Minister spraw wewnętrznych Francji mówi, że w londyńskich zamachach zginęło 50 osób, 300 jest rannych.
20.54 Oświadczenie organizacji muzułmańskich w Wielkiej Brytanii: „Te straszne czyny sprawiają, że wszyscy stajemy się ofiarami”.
21.02 Tony Blair wraca do Szkocji na obrady przywódców G8 w Gleneagles
Obywatelstwo ofiar zamachu.
W zamachu zginęły 52 osoby pochodzące z 15 krajów:

</doc>
<doc id="187165" url="https://pl.wikipedia.org/wiki?curid=187165" title="Interferometr Fabry’ego-Perota">
Interferometr Fabry’ego-Perota

Interferometr Fabry’ego-Perota – interferometr zbudowany z dwóch równoległych półprzepuszczalnych płaskich płytek, których powierzchnie wewnętrzne pokryte są warstwą o dużym współczynniku odbicia. 
Fala świetlna wpadająca między płytki ulega wielokrotnemu odbiciu od zwierciadlanych powierzchni i interferuje ze swoimi odbiciami. Odbite fale różnią się amplitudą i przesunięciem fazowym, wzmocnieniu ulegają fale będące w rezonansie z wnęką.
Przyrząd został opracowany przez fizyków francuskich Charlesa Fabry’ego i Alfreda Pérota i nazwany ich nazwiskami.
Interferometr Fabry’ego-Pérota należy do grupy interferometrów wielowiązkowych. Filtr dichroiczny jest jedną z realizacji interferometru Fabry’ego-Pérota, a dokładniej jest to ściśle upakowana sekwencja kolejno ułożonych interferometrów Fabry’ego–Pérota.

</doc>
<doc id="187167" url="https://pl.wikipedia.org/wiki?curid=187167" title="Interferometr optyczny">
Interferometr optyczny

Interferometr optyczny – interferometr oparty na zjawisku interferencji fal świetlnych. Zasada działania opiera się na nakładaniu na siebie dwóch fal spójnych, co prowadzi do powstania jaśniejszych i ciemniejszych prążków interferencyjnych. Pomiar natężenia światła oraz jego przestrzennego rozkładu pozwala na bardzo dokładne pomiary odległości oraz długości fali.
Zaproponowano wiele konstrukcji interferometrów optycznych. Z reguły w interferometrze wiązka fal świetlnych jest rozdzielana (najczęściej za pomocą płytki światłodzielącej) na dwie lub więcej wiązek, które po przebyciu różnych dróg optycznych łączą się z powrotem i trafiają do detektora, na przykład miernika natężenia lub spektrometru.
Rodzaje interferometrów.
Interferometry jednowiązkowe.
W interferometrach jednowiązkowych wiązka fal nie jest rozdzielana na dwie. Dla przykładu w interferometrze różnicowym stosuje się światłowód planarny. W światłowodzie za pomocą lasera pobudzamy mody TE i TM, a na wyjściu układu umieszczamy analizator pod kątem 45° do płaszczyzn polaryzacji. Światło przechodzące przez analizator interferuje i tworzy na ekranie obraz interferencyjny.
Interferometry dwuwiązkowe.
Większość interferometrów stosowanych w optyce składa się z elementów optycznych, które dwie wiązki fal spójnych prowadzą różnymi drogami. Na końcu mierzona jest interferencja fal, co pozwala na bardzo dokładny pomiar struktury geometrycznej badanych obiektów.
Najważniejsze konstrukcje interferometrów dwuwiązkowych:
Interferometr Michelsona.
Michelson zmierzył długość wzorca metra przechowywanego w Paryżu wyrażając ją liczbą długości fal pewnego monochromatycznego światła. Pokazał on, że wzorzec metra jest równoważny 1 553 163,5 długości fal czerwonego światła kadmu. Za to osiągnięcie otrzymał w 1907 roku Nagrodę Nobla („za zbudowanie niezwykle precyzyjnych przyrządów optycznych i pomiary metrologiczne przeprowadzone przy ich użyciu”).
W konfiguracji przedstawionej na rysunku interferometr posiada dwa prostopadłe do siebie ramiona. Światło ze źródła S wchodzi do układu i rozdziela się na dwie wiązki na półprzepuszczalnym zwierciadle P. Na końcu obu ramion znajdują się zwierciadła Z1 i Z2, które zawracają bieg promieni. Zwierciadło Z2 dodatkowo jest ruchome i za jego pomocą zmienia się drogę optyczną jednej z wiązek. Po odbiciu dwie wiązki padają ponownie na półprzepuszczalne zwierciadło gdzie biegną już w jednym kierunku (do obserwatora O) i interferują ze sobą.
Interferometr Macha-Zehndera.
W interferometrze Macha-Zehndera promień świetlny rozdzielany jest na dwa promienie (stosunek mocy 1:1). W jednym z ramion interferometru wywołuje się zmianę współczynnika załamania światła – to ramię nazywane jest sygnałowym, natomiast drugie jest ramieniem sygnału odniesienia.
Obraz interferencyjny oglądany na ekranie zależy od różnicy faz obu promieni. Różnica faz wywołana jest różnicą dróg optycznych promieni z powodu różnych wartości współczynnika załamania światła.
Konstruktorami tego typu interferometru są Ernst Mach oraz Zehnder.
Interferometr Sagnaca.
Interferometr w konfiguracji Sagnaca stosuje się w samolotach jako superprecyzyjne żyroskopy.
Interferometry wielowiązkowe.
W interferometrach wielowiązkowych światło pokonuje bardzo wiele dróg optycznych tworząc złożone wzory interferencyjne. Najczęściej stosowane interferometry wielowiązkowe:
Zastosowania.
Pomiar odległości.
Interferometr jest najbardziej precyzyjnym znanym obecnie urządzeniem do mierzenia odległości. Wykorzystuje on efekt interferencji światła do mierzenia odległości z dokładnością do pojedynczej długości fali. Promień odniesienia oraz promień pomiarowy przebiegają różne drogi w przestrzeni. Jedna wiązka porusza się po drodze o znanej długości, druga po drodze mierzonej. Obydwa promienie podlegają interferencji zaś odczytanie rozkładu prążków interferencyjnych pozwala określić różnicę długości w przebiegu promieni. W praktyce tak dokonany pomiar pokazuje różnice dróg optycznych, na którą składa się nie tylko różnica geometryczna długości dróg, ale która także zależy od własności optycznych ośrodka, przez który przebiegają promienie, co znajduje swoje zastosowanie np. podczas pomiaru naprężeń ośrodka, przez który przechodzą promienie, lub np. podczas oceny turbulentności gazu w tubusach teleskopów astronomicznych.
Doświadczenie Michelsona-Morleya.
Interferometr dwuramienny został wykorzystany w 1887 roku Alberta Michelsona i Edwarda Morleya do wykazania, że prędkość światła w układzie źródła jest stała niezależnie od jego ruchu. Stało się to kluczowym eksperymentem prowadzącym do teorii eteru Lorentza, emisyjnych teorii światła i wreszcie do szczególnej teorii względności Einsteina.
Spektroskopia fourierowska.
W spektroskopii fourierowskiej wykorzystuje się interferometr Michelsona do badania widma promieniowania. Widmo to otrzymuje się wykonując transformatę Fouriera natężenia światła mierzonego w zależności od różnicy długości ramion interferometru.

</doc>
<doc id="187168" url="https://pl.wikipedia.org/wiki?curid=187168" title="Rezerwat przyrody Karczówka">
Rezerwat przyrody Karczówka

Rezerwat przyrody Karczówka – rezerwat krajobrazowy na terenie miasta Kielce, w województwie świętokrzyskim. Leży w obrębie Chęcińsko-Kieleckiego Parku Krajobrazowego.
W 1933 roku dyrekcja Lasów Państwowych uznała Karczówkę za rezerwat przyrody, który już wtedy znajdował się w granicach miasta. W 1953 roku rezerwat utworzono ponownie.
Rezerwat obejmuje wzgórze Karczówka zbudowane głównie z wapieni dewonu środkowego i górnego, w których występują rudy ołowiu, niegdyś eksploatowane tu systemem szparowym.
Na terenie rezerwatu rośnie wiele gatunków roślin chronionych, m.in.: lilia złotogłów, zawilec wielkokwiatowy, pluskwica europejska, pierwiosnka wyniosła.
Obszar rezerwatu objęty jest ochroną czynną.
Skrajem rezerwatu przechodzi żółty szlak spacerowy wokół Kielc.

</doc>
<doc id="187170" url="https://pl.wikipedia.org/wiki?curid=187170" title="AZ Alkmaar">
AZ Alkmaar

Alkmaar Zaanstreek (częściej nazywany AZ Alkmaar, oficjalny skrót AZ) – holenderski klub piłkarski z siedzibą w Alkmaarze. Został założony 10 maja 1967. Mecze domowe rozgrywa na AFAS Stadion.
Historia.
Klub powstał 10 maja 1967 pod nazwą AZ '67 w wyniku połączenia dwóch klubów: Alkmaar '54 i FC Zaanstreek. Nazwa klubu została oficjalnie zmieniona na AZ w czerwcu 1986 r. Poza Holandią do "AZ" tautologicznie dodawane jest Alkmaar.
Era braci Molenaar.
Pierwsze sukcesy AZ '67 zaczęło odnosić na przełomie lat 70. i 80.. W sezonie 1977/1978 Alkmaar zaliczył swój debiut w europejskich pucharach biorąc udział w Pucharze UEFA (AZ odpadł w drugiej rundzie z FC Barcelona) oraz po raz pierwszy wygrał Puchar Holandii. W następnym sezonie AZ wystąpił w Pucharze Zdobywców Pucharów, gdzie został wyeliminowany już w pierwszej rundzie przez angielski klub Ipswich Town F.C. W sezonie 1980/1981 drużyna wywalczyła swoje pierwsze w historii mistrzostwo kraju, wygrała ponownie Puchar Holandii oraz dotarła do finału Pucharu UEFA ulegając jednak znowu angielskiemu Ipswich Town F.C. Sezon 1981/1982 przyniósł klubowi trzecie miejsce w lidze, kolejny Puchar Holandii i krótki udział w Pucharze Europy (porażka z Liverpoolem F.C. w drugiej rundzie). W 1983 r. Alkmaar odpadł w drugiej rundzie Pucharu Zdobywców Pucharów po porażce z Interem Mediolan. Wkrótce klub opuścili główni sponsorzy – bracia Molenaar. Był to początek najgorszego okresu w historii klubu. W 1988 r. AZ spadł z Eredivisie.
Era Scheringi.
Klub z kłopotów wyciągnął biznesmen Dirk Scheringa, który został prezesem klubu w połowie lat 90'. W 1998 r. powrócił do najwyższe klasy rozgrywek krajowych. W sezonie 2004/2005 po ponad 20-letniej przerwie klub znowu wziął udział w pucharach europejskich, tym razem w Pucharze UEFA, docierając do półfinałów (porażka ze Sportingiem). W tym samym sezonie klub wywalczył trzecie miejsce w lidze, co dało prawo startu w kolejne edycji Pucharu UEFA. W latach 2005-2007 AZ zajmował kolejno trzecie, drugie i znowu trzecie miejsce w lidze co jest dużym osiągnięciem, biorąc pod uwagę to, że AZ nie należy do najbogatszych klubów ligi.
W sezonach 2005/2006, 2006/2007 i 2007/2008 AZ występował w Pucharze UEFA, lecz bez sukcesów. W 2007 r. zakończyła się seria 32 nieprzegranych meczów domowych w europejskich pucharach po porażce z angielskim Evertonem 2:3 (20 grudnia 2007).
W lecie 2006 r. klub przeniósł się na nowy stadion – DSB Stadion, który może pomieścić 17 tysięcy kibiców. Prezes Scheringa zapowiedział powiększenie stadionu do pojemności 40 000 kibiców do 2010 r.
Sezon 2006/2007 zakończył się dość nieoczekiwanie dla kibiców AZ. Alkmaar przed ostatnią kolejką sezonu prowadził w tabeli ligi, wyprzedzając różnicą bramek PSV Eindhoven i AFC Ajax. W ostatnim meczu jednak, grając przez 80 minut w dziesięciu, AZ przegrał z 16tym w tabeli Excelsiorem Rotterdam co spowodowało spadek w tabeli na trzecie miejsce. Kolejnymi porażkami były finał Pucharu Holandii (przegrany z Ajaxem po rzutach karnych 7:8) oraz przegrane z Ajaxem playoffy o prawo gry w Lidze Mistrzów. Po tym sezonie zespół opuścili kluczowi gracze: Tim de Cler, Danny Koevermans i Szota Arweladze.
Sezon 2007/2008 był tak zły w wykonaniu AZ (porażka w pierwszej rundzie Pucharu Holandii, odpadnięcie już w fazie grupowej Pucharu UEFA i ostatecznie 11te miejsce w lidze), że trener Louis Van Gaal złożył rezygnację ze stanowiska. Jednak po protestach ze strony kibiców i graczy Van Gaal wycofał swą rezygnację i wypełnił swój kontrakt, obowiązujący do końca sezonu 2008/2009.
Sezon 2008/2009 również zaczął się nie najlepiej. Porażki z NAC Breda i ADO Den Haag nie wróżyły nic dobrego. Jednak po zwycięstwie 1:0 nad ówczesnymi mistrzami kraju – PSV Eindhoven AZ nie przegrało w kolejnych 28 meczach (w tym 11 meczów z rzędu bez straty bramki). Ostatecznie AZ ukończyło ten sezon na pierwszym miejscu, zdobywając swój drugi tytuł mistrza kraju. Drugi tytuł Az był pierwszym od 28 lat (czyli od pierwszego tytułu mistrzowskiego AZ) tytułem mistrza Holandii zdobytym przed drużynę spoza holenderskiej wielkiej trójki (Ajax, PSV i Feyenoord).
Po zakończeniu sezonu 2008/2009 Ronald Koeman zastąpił van Gaala na stanowisku trenera. 5 grudnia 2009 zwolniony z funkcji po przegranym 1:2 meczu z SBV Vitesse.
Obecny skład.
"Aktualny na 2 września 2019"
Sekcja Kobiet.
W 2007 roku decyzją Holenderskiego Związku Piłki Nożnej utworzono żeńską Eredivisie. W dotychczas rozegranych dwóch sezonach tej ligi kobieca drużyna AZ Alkmaar dwa razy zdobyła mistrzostwo kraju.

</doc>
<doc id="187172" url="https://pl.wikipedia.org/wiki?curid=187172" title="Rezerwat przyrody Kręgi Kamienne (województwo świętokrzyskie)">
Rezerwat przyrody Kręgi Kamienne (województwo świętokrzyskie)

Rezerwat przyrody Kręgi Kamienne – rezerwat przyrody nieożywionej w gminie Miedziana Góra, w powiecie kieleckim, w województwie świętokrzyskim. Znajduje się w obrębie otuliny Suchedniowsko-Oblęgorskiego Parku Krajobrazowego.
Obejmuje fragment Góry Grodowej koło Tumlina, położonej w Paśmie Tumlińskim Gór Świętokrzyskich. Teren rezerwatu porasta kontynentalny bór mieszany z dominującą sosną i dębem szypułkowym w wieku 50–70 lat, w domieszce występuje dąb bezszypułkowy, buk, grab, brzoza, klon i pojedyncze świerki. W bezpośrednim sąsiedztwie rezerwatu znajduje się czynny kamieniołom „Tumlin Gród”.
Dziedzictwo kulturowe stanowią:
Teren rezerwatu przecina Główny Szlak Świętokrzyski im. Edmunda Massalskiego.

</doc>
<doc id="187174" url="https://pl.wikipedia.org/wiki?curid=187174" title="Metamorphose - Metamorfoza - Teatr Masek, Dźwięku i Tańca">
Metamorphose - Metamorfoza - Teatr Masek, Dźwięku i Tańca



</doc>
<doc id="187176" url="https://pl.wikipedia.org/wiki?curid=187176" title="Mówcy Marzeń">
Mówcy Marzeń

Mówcy Marzeń (ang. "Dreamspeakers") jest fikcyjną magów z gry fabularnej . 
Mówcy marzeń są szamanami - animistami wierzącymi w istnienie w każdej istniejącej w naturze rzeczy ożywionej cząstki (ducha), która jest jego personifikacją. Do duchów tych można się modlić, przyzywać je, kontrolować i manipulować z ich pomocą odpowiednimi aspektami rzeczywistości osiągając w ten sposób efekty magiczne. Mówcy Marzeń są tradycją wielokulturową, więc konkretne rytuały magiczne zależą od kultury, z której wywodzi się szaman.
Mówcy Marzeń nie mają jak inne Tradycje jednego źródła - są sztucznie stworzoną na potrzeby Wielkiej Konwokacji zbiorowością szamanów z kultur animistycznych. Przed Konwokacją każda z kultur rozwijała się odrębnie wytwarzając często radykalnie różne wierzenia i rytuały. W czasie Konwokacji okazało się, że przybyli na nią szamani byli całkowicie rozbici, nie łączyło ich nic: ani wspólny , ani hierarchie duchów, ani nawet praktyki duchowe - nawet w większości nie rozumieli swych języków. Jednak Konwokację zdominował inicjujący ją Zakon Hermesa, który dążył do stworzenia dziewięciu (ze względu na mistyczne znaczenie tej liczby) większych frakcji, co spowodowało sztuczne stworzenie "Tradycji" obcych sobie magów.
Ze względu na nikłą organizację, Mówcy Marzeń nie mogli ani odeprzeć Zakonu Rozumu (czy później ) ani uzyskać pomocy od innych Tradycji. Z tego względu ich liczba kurczyła się, ich kultury wymierały, krainy były rabunkowo eksploatowane. Ich ziomkowie stawali się trybikami w machinie ekonomicznej Technokracji - często w imię narzuconego pieniądza degradując siebie, swoją ziemię i zapominając o swoich korzeniach. Wszystkiemu temu Mówcy nie mogli zapobiec i coraz więcej z nich, zniechęconych, odwracało się od Rady Tradycji.
Dziś jest nie lepiej, ale przynajmniej zanik ich natywnych kultur został zahamowany. Dzięki ruchowi New Age wielu ludzi zaczęło interesować się szamanizmem jako alternatywą dla bezdusznego świata Technokracji. Ludzie ci zaczęli szukać (czasem nawet nieco na siłę) swoich korzeni i zaangażowali się w odtworzenie wymarłych lub będących na granicy zaniku kultur pierwotnych. 
Obecnie stare tradycje Mówców żyją w pstrokatym amalgamacie mistycznych ścieżek jakim jest New Age, a niektóre techniki szamańskie (jak muzyka transowa) weszły na stałe do głównego nurtu kultury.

</doc>
<doc id="187177" url="https://pl.wikipedia.org/wiki?curid=187177" title="Rezerwat przyrody Krzemionki Opatowskie">
Rezerwat przyrody Krzemionki Opatowskie

Rezerwat przyrody Krzemionki Opatowskie – rezerwat krajobrazowy na terenie Obszaru Chronionego Krajobrazu Doliny Kamiennej w gminach Bodzechów i Ćmielów, w powiecie ostrowieckim, w województwie świętokrzyskim.

</doc>
<doc id="187179" url="https://pl.wikipedia.org/wiki?curid=187179" title="AZ 67 Alkmaar">
AZ 67 Alkmaar



</doc>
<doc id="187180" url="https://pl.wikipedia.org/wiki?curid=187180" title="Strona startowa">
Strona startowa

Strona startowa (także strona domowa) – pierwsza strona wczytywana do przeglądarki internetowej w momencie jej włączenia. Często na strony startowe umieszcza się znane portale internetowe, wyszukiwarki internetowe, strony akcji charytatywnych lub też własne strony, na których jest zbiór użytecznych linków.
Wielu użytkowników nie zmienia domyślnie ustawionej strony startowej. Strona "msn.com", która jest domyślną stroną startową najpopularniejszej przeglądarki Internet Explorer, jest drugą pod względem oglądalności stroną w Internecie (według serwisu "Alexa" 2005), zaś w Polsce strona ta plasuje się tuż za pierwszą dziesiątką (Megapanel PBI/Gemius – 04/2005).
Stroną startową w przeglądarce Firefox oraz SeaMonkey jest profilowana podstrona Google.
Również katalog stron WWW mogą służyć jako strony startowe, szczególnie te, które swoją budową w funkcjonalny sposób wspomagają użytkowanie Internetu za pomocą najbardziej popularnych słów kluczowych, łącząc ze stronami internetowymi bez zbędnego wpisywania tekstu, obsługując tylko przy użyciu myszy komputerowej. Przemyślany wybór strony startowej gwarantuje sporą oszczędność czasu oraz znaczne ułatwienie korzystania z ogromnej bazy zasobów internetowych.

</doc>
<doc id="187181" url="https://pl.wikipedia.org/wiki?curid=187181" title="Rezerwat przyrody Krzyżanowice">
Rezerwat przyrody Krzyżanowice

Rezerwat przyrody Krzyżanowice – rezerwat faunistyczny położony na terenie Nadnidziańskiego Parku Krajobrazowego w gminie Pińczów, w powiecie pińczowskim, w województwie świętokrzyskim.
Położony we wschodniej części Doliny Nidy rezerwat zajmuje część wzniesienia zbudowanego z margli kredowych. Kras pozostawił liczne formy w postaci zapadlisk, wąwozów i jaskiń. Zbocza porasta roślinność o charakterze muraw stepowych ze stepem ostnicowym i stepem łąkowym. Łącznie występuje tu 195 gatunków roślin, m.in. miłek wiosenny, zawilec wielkokwiatowy, ostnica Jana, ostnica włosowata, dziewięćsił bezłodygowy, mikołajek polny, len włochaty, ostrożeń pannoński, pierwiosnek lekarski, pierwiosnek wyniosły. Liczna fauna bezkręgowa, w tym około 30 gatunków reliktowych.

</doc>
<doc id="187183" url="https://pl.wikipedia.org/wiki?curid=187183" title="Rezerwat przyrody Lisiny Bodzechowskie">
Rezerwat przyrody Lisiny Bodzechowskie

Rezerwat przyrody Lisiny Bodzechowskie – rezerwat leśny w gminie Bodzechów, w powiecie ostrowieckim, w województwie świętokrzyskim.
Rezerwat obejmuje wydzielenia 227 i 228 w leśnictwie Przyborów (obręb Ćmielów, nadleśnictwo Ostrowiec Świętokrzyski), a granicę stanowi kręta linia oddzielająca las od otaczających go pól uprawnych.
Rezerwat stanowi zabezpieczenie przed erozją dla stromych skarp, jarów i wąwozów. Występują tu również ciekawe, rzadkie odmiany zbiorowisk grądowych. Rośnie tu głównie lipa drobnolistna, dąb szypułkowy i wiąz górski, ale także jawor, klon zwyczajny i sosna zwyczajna.
Na terenie rezerwatu doliczono się około 190 gatunków roślin naczyniowych, ale tylko 11 z nich zaliczanych jest do gatunków rzadkich i chronionych, m.in. parzydło leśne i lilia złotogłów.

</doc>
<doc id="187184" url="https://pl.wikipedia.org/wiki?curid=187184" title="Jonas Bjorkman">
Jonas Bjorkman



</doc>
<doc id="187185" url="https://pl.wikipedia.org/wiki?curid=187185" title="Jonas Bjoerkman">
Jonas Bjoerkman



</doc>
<doc id="187186" url="https://pl.wikipedia.org/wiki?curid=187186" title="E75 (trasa europejska)">
E75 (trasa europejska)

E75 – trasa europejska bezpośrednia północ-południe, biegnąca z Vardø w Norwegii przez Finlandię, Polskę, Czechy, Słowację, Węgry, Serbię, Macedonię Północną do miejscowości Sitia na Krecie w Grecji.
Przebieg trasy.
Do 2009 roku nie istniało połączenie promowe z Helsinek do Polski, potem jednak regularne promy na trasie Helsinki – Gdynia uruchomił Finnlines. Alternatywą była przeprawa do Tallinna i przejazd arterią E67 Tallinn – Piotrków Trybunalski.
Stary system numeracji.
Do 1985 obowiązywał poprzedni system numeracji, według którego oznaczenie E75 dotyczyło trasy o następującym przebiegu: Levanger – Sandvika – Brunflo – Hamrånge. Arteria E75 była wtedy zaliczana do kategorii „A”, w której znajdowały się główne trasy europejskie.
Drogi w ciągu dawnej E75.
"Lista dróg opracowana na podstawie materiału źródłowego"

</doc>
<doc id="187187" url="https://pl.wikipedia.org/wiki?curid=187187" title="Edward de Toll">
Edward de Toll

Edward de Toll, właściwie: Eduard von Toll (ur. 1805 w Lucynie, zm. 16 lipca 1853 w Janowie Lubelskim) – z pochodzenia Niemiec bałtycki, oficer rosyjski, urzędnik cywilny w Królestwie Polskim.
Życiorys.
W okresie powstania listopadowego został adiutantem placu w Lublinie, potem był adiutantem naczelnika wojennego województwa lubelskiego (guberni lubelskiej). W latach 1838–1847 był prezydentem miasta Lublina, potem naczelnikiem powiatu zamojskiego.
Pochowany na cmentarzu ewangelickim w Lublinie.

</doc>
<doc id="187189" url="https://pl.wikipedia.org/wiki?curid=187189" title="Rezerwat przyrody Lubcza">
Rezerwat przyrody Lubcza

Rezerwat przyrody Lubcza – rezerwat florystyczny na terenie Miechowsko-Działoszyckiego Obszaru Chronionego Krajobrazu, na północny wschód od miejscowości Lubcza, w gminie Wodzisław, w powiecie jędrzejowskim, w województwie świętokrzyskim.
Rezerwat położony jest na południowym zboczu niewielkiego wzniesienia, zbudowanego z margli kredowych, przykrytych cienką warstwą lessu.
Liczba gatunków występujących tu roślin naczyniowych jest niewielka. Występują dwa typy fitocenoz – grąd typu "Tilio-Carpinetum" oraz okrajkowa postać murawy kserotermicznej z klasy "Festuco-Brometea".

</doc>
<doc id="187191" url="https://pl.wikipedia.org/wiki?curid=187191" title="Unikalny użytkownik">
Unikalny użytkownik

Unikalny użytkownik (lub unikatowy, niepowtarzalny od ang. "unique user" – UU) – termin określający użytkownika identyfikowanego na podstawie używanego przez niego adresu IP komputera albo, częściej, na podstawie danych z ciasteczek zapisanych w jego przeglądarce, identyfikujących użytkownika korzystającego z danej strony internetowej.
Do momentu wprowadzenia sposobów ustalania liczby unikalnych użytkowników liczyło się pojedyncze wizyty lub odsłony stron WWW. Liczba pojedynczych odsłon stron nie jest jednak dobrą miarą ich popularności, gdyż jedna osoba może ich wykonywać setki nawet jednego dnia.
Unikalny użytkownik jest zwykle rozpoznawany na podstawie mechanizmu ciasteczek. Badanie to ma podstawową wadę, gdyż w rzeczywistości mierzy liczbę komputerów, z których następowały odsłony stron nie biorąc pod uwagę faktu, że z jednego komputera może korzystać wiele osób, oraz że jedna osoba może korzystać z wielu komputerów, lub może czyścić dane po każdym zamknięciu przeglądarki zaglądając na daną stronę z wyczyszczonymi ciasteczkami wiele razy jednego dnia (co jest odbierane jako pierwsza wizyta nowego unikalnego użytkownika). Aby uwiarygodnić statystycznie wyniki oparte na mechanizmie ciasteczek bierze się pod uwagę dane o średniej liczbie użytkowników jednego komputera, jednak nie bierze się pod uwagę ile procent użytkowników czyści ciasteczka po zamknięciu przeglądarki (co w zasadzie może być istotniejsze w miarodajności oceny liczby unikalnych użytkowników, niż średnia liczba użytkowników jednego komputera). W ten sposób funkcjonuje np. usługa Net Track.
W Polsce badaniem liczby unikatowych użytkowników zajmują się m.in.:
W metodyce badań Internetu istnieje także pojęcie rzeczywistego użytkownika (ang. "real user"), które jest zwykle oszacowaniem liczby osób korzystających z Internetu (czy też danego serwisu internetowego) na podstawie danych o UU oraz badań panelowych.

</doc>
<doc id="187193" url="https://pl.wikipedia.org/wiki?curid=187193" title="Associazione Calcio Milan">
Associazione Calcio Milan



</doc>
<doc id="187194" url="https://pl.wikipedia.org/wiki?curid=187194" title="Nowa Ruda (gmina wiejska)">
Nowa Ruda (gmina wiejska)

Nowa Ruda – gmina wiejska w województwie dolnośląskim, w powiecie kłodzkim, położona w Sudetach Środkowych u podnóża Gór Sowich i na zboczach Włodzickich Wzgórz w dolinach Włodzicy i jej dopływu – Woliborki.
Według danych z 30 czerwca 2020 roku gminę zamieszkiwało 11 478 osób.
Historia.
Zaczęło się od gminy Przygórze, którą utworzono w sierpniu 1945 roku. Składała się ze wsi, które dziś terytorialnie obejmują: Przygórze, Wolibórz, Dzikowiec i Nowa Wieś Kłodzka. W październiku tego samego roku powiększyła się jeszcze o wsie, które dziś obejmują Bieganów, Włodowice i Drogosław. W roku 1954 powołano gromady w miejsce gminy. Gromady zlikwidowano w 1972, a w ich miejsce utworzono gminę, której obszar zmieniono już rok później. W 1973 obejmował on wsie należące do gromady Nowa Ruda: Bieganów, Krajanów, Sokolicę, Włodowice, Dzikowiec, Nową Wieś Kłodzką, Wolibórz (z wyjątkiem Tłumaczowa i Ścinawki Górnej), wsie z gromady Ludwikowice: Bartnica, Dworki, Ludwikowice Kłodzkie, Sokolec, Świerki i wsie gromady Jugów: Jugów, Przygórze. Po zlikwidowaniu w 1976 roku gminy Bożków, wsie Bożków i Czerwieńczyce dołączyły do gminy Nowa Ruda. W tym kształcie gmina funkcjonuje do dziś. W latach 1975–1998 gmina położona była w województwie wałbrzyskim.
Położenie.
Obecnie gmina Nowa Ruda położona jest w województwie dolnośląskim, powiecie kłodzkim. Geograficznie należy do Sudetów Środkowych, u podnóża Gór Sowich i na obszarze Wzgórz Włodzickich, w dolinie rzeki Włodzicy i jej dopływów.
Podział administracyjny.
Do Gminy Nowa Ruda należy 17 wsi sołeckich: Bartnica, Bieganów, Bożków, Czerwieńczyce, Dworki, Dzikowiec, Jugów, osada Koszyn, Krajanów, Ludwikowice Kłodzkie, Nowa Wieś Kłodzka, Przygórze, Sokolec, Sokolica, Świerki, Włodowice i Wolibórz.
Siedziba gminy znajduje się na terenie Nowej Rudy, która nie należy do gminy wiejskiej Nowa Ruda.
Sąsiednie gminy.
Bielawa, Dzierżoniów (gmina wiejska), Głuszyca, Kłodzko (gmina wiejska), Nowa Ruda (gmina miejska), Pieszyce, Radków, Stoszowice, Walim. Gmina graniczy z Republiką Czeską.
Struktura powierzchni.
Według danych z 2016 gmina Nowa Ruda ma obszar 139,67 km², w tym:
Gmina stanowi 8,5% powierzchni powiatu.
Demografia.
Według danych z 2016 gminę zamieszkiwały 11 814 osoby. Gminę zamieszkuje 7,3% ludności powiatu.
Polityka i administracja.
Władze gminy.
Wsie otaczające Nową Rudę tworzą osobną gminę, posiadającą status gminy wiejskiej. Mieszkańcy gminy wybierają 15 radnych do rady gminy w wyborach co 5 lat, w ośmiu okręgach wyborczych. Organem wykonawczym władz jest wójt. Siedzibą władz gminy jest dawna willa, znajdująca się przy ulicy Niepodległości 1.
Wójtowie Nowej Rudy (od 1990):
Mieszkańcy gminy Nowa Ruda wybierają parlamentarzystów do Sejmu z okręgu wyborczego Wałbrzych, a do Senatu z okręgu wyborczego dzierżoniowsko-kłodzko-ząbkowickiego, zaś posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.

</doc>
<doc id="187195" url="https://pl.wikipedia.org/wiki?curid=187195" title="Luther Hodges">
Luther Hodges

Luther Hodges (ur. 1898, zm. 1974) – amerykański polityk, członek Partii Demokratycznej.
W 1952 został wybrany na zastępcę gubernatora Karoliny Północnej. Dwa lata później po śmierci gubernatora Williama Umsteada przejął po nim schedę. W 1956 uzyskał w wyborach reelekcję. W latach 1961-1965 był sekretarzem handlu Stanów Zjednoczonych w administracjach prezydentach Kennedy’ego i Johnsona.

</doc>
<doc id="187201" url="https://pl.wikipedia.org/wiki?curid=187201" title="UbiSoft">
UbiSoft



</doc>
<doc id="187206" url="https://pl.wikipedia.org/wiki?curid=187206" title="Najwyższy Czas">
Najwyższy Czas



</doc>
<doc id="187207" url="https://pl.wikipedia.org/wiki?curid=187207" title="Szczytna (gmina)">
Szczytna (gmina)

Szczytna (do 1951 "gmina Duszniki Zdrój") – gmina miejsko-wiejska w Polsce położona w województwie dolnośląskim, w powiecie kłodzkim. W latach 1975–1998 gmina administracyjnie należała do województwa wałbrzyskiego. Leży w Obniżeniu Dusznickim między Górami Stołowymi i Bystrzyckimi, wzdłuż Bystrzycy Dusznickiej. Wysokość: około 450–500 m n.p.m.
Siedziba gminy to Szczytna.
Według danych z 30 czerwca 2004 gminę zamieszkiwało 7401 osób. Natomiast według danych z 30 czerwca 2020 roku gminę zamieszkiwało 7256 osób.
Struktura powierzchni.
Według danych z roku 2002 gmina Szczytna ma obszar 133,16 km², w tym:
Gmina stanowi 8,1% powierzchni powiatu.
Ochrona przyrody.
Na obszarze gminy znajduje się rezerwat przyrody Torfowisko pod Zieleńcem chroniący torfowisko wysokie z charakterystyczną dla tego rodzaju zespołu roślinnością oraz stanowiskiem reliktowym brzozy niskiej.
Polityka.
Władze gminy.
Szczytna wraz z okolicznymi wioskami tworzą osobną gminę, posiadającą status gminy miejsko-wiejskiej. Mieszkańcy gminy wybierają do swojej rady miejskiej 15 radnych w wyborach co 4 lata, w siedmiu okręgach wyborczych. Organem wykonawczym władz jest burmistrz. Siedzibą władz gminy jest zabytkowa willa, znajdująca się przy ulicy Wolności 42.
Burmistrzowie Szczytnej (od 1990):
Mieszkańcy gminy Szczytna wybierają parlamentarzystów do Sejmu z okręgu wyborczego Wałbrzych, a do Senatu z okręgu wyborczego dzierżoniowsko-kłodzko-ząbkowickiego, zaś posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.
Na czele każdego z sołectw stoi sołtys jako jednoosobowy organ władzy wykonawczej, który ma do pomocy radę sołecką jako organ władzy ustawodawczej, która wybierana jest przez wszystkich mieszkańców danej wsi.
Miejscowości na terenie gminy.
W skład gminy wchodzą miasto Szczytna oraz sołectwa:
Demografia.
Dane z 31 grudnia 2017 roku:
Sąsiednie gminy.
Bystrzyca Kłodzka, Duszniki-Zdrój, Kłodzko, Kudowa-Zdrój, Lewin Kłodzki, Polanica-Zdrój, Radków.
Południowa granica gminy sięga do granicy państwowej i na ok. 3 km (część odcinka między Zieleńcem a Lasówką) gmina sąsiaduje także z Czechami (aglomeracja wiejska Orlické Záhoří w powiecie Rychnov nad Kněžnou).

</doc>
<doc id="187213" url="https://pl.wikipedia.org/wiki?curid=187213" title="Wesley Moodie">
Wesley Moodie

Wesley Arthur Moodie (ur. 14 lutego 1979 w Durbanie) – południowoafrykański tenisista, zwycięzca Wimbledonu 2005 w grze podwójnej, reprezentant swego kraju w Pucharze Davisa.
Kariera tenisowa.
Karierę tenisową rozpoczął w 2000 roku, natomiast zakończył w lipcu 2011 roku.
W grze pojedynczej pierwsze sukcesy zaczął odnosić w roku 2001 wygrywając turnieje z serii ITF Men's Circuit. W zawodach kategorii ATP Challenger Tour pierwsze zwycięstwo odniósł w lutym 2003 roku w walijskim Wrexham, a drugi triumf w czerwcu w Surbiton. W roku 2005 doszedł do półfinału rozgrywek rangi ATP World Tour w Delray Beach, eliminując po drodze obrońcę tytułu z 2004 roku, Ricardo Mello; przegrał z Jiřím Novákiem. W lipcu tegoż samego sezonu awansował do półfinału rozgrywek w Newport, gdzie pokonał m.in. Taylora Denta. Pojedynek o finał przegrał z Gregiem Rusedskim. Na początku października wystartował w turnieju w Tokio, gdzie odniósł swoje pierwsze zwycięstwo singlowe w turniejach ATP World Tour. Moodie pokonał m.in. Radka Štěpánka, a w finale wynikiem 1:6, 7:6(7), 6:4 Mario Ančicia. W roku 2007 ponownie dotarł do półfinału w Newport, jednak tym razem został wyeliminowany przez Fabrice'a Santoro.
W grze podwójnej Moodie wygrał sześć turniejów rangi ATP World Tour, w tym wielkoszlemowy Wimbledon 2005. Partnerem deblowym Moodiego był wówczas Stephen Huss. Debel Moodie–Huss wyeliminował po drodze trzy najwyżej rozstawione pary, w ćwierćfinale debel nr 3. Mark Knowles–Michaël Llodra, w półfinale duet nr 1. Jonas Björkman–Maks Mirny, a w finale parę Boba i Mike'a Bryanów grających z nr 2. Ponadto jest uczestnikiem siedmiu finałów turniejów ATP World Tour. Jednym z nich jest m.in. wielkoszlemowy French Open 2009, kiedy to grał wspólnie z Dickiem Normanem. Mecz finałowy przegrali z parą Lukáš Dlouhý–Leander Paes.
Od roku 2002 Moodie był regularnym reprezentantem kraju w Pucharze Davisa. Rozegrał łącznie dla reprezentacji 24 pojedynki (głównie w singlu) wygrywając z nich 18 spotkań.
W rankingu gry pojedynczej Moodie najwyżej był na 57. miejscu (10 października 2005), a w klasyfikacji gry podwójnej na 8. pozycji (3 sierpnia 2009).

</doc>
<doc id="187216" url="https://pl.wikipedia.org/wiki?curid=187216" title="Raj (jaskinia)">
Raj (jaskinia)

Jaskinia Raj – wapienna jaskinia krasowa położona w Chęcinach (Góry Świętokrzyskie) w województwie świętokrzyskim na terenie rezerwatu przyrody Jaskinia Raj, 11 km na południowy zachód od Kielc. Wyróżnia się wyjątkowo bogatą, różnorodną i dobrze zachowaną szatą naciekową; obok Jaskini Niedźwiedziej w Sudetach należy do unikatowych w Polsce obiektów krasowych. Jest udostępniona dla ruchu turystycznego.
Informacje ogólne.
Jaskinia Raj znajduje się w obrębie wychodni wapieni dewońskich, budujących niewielkie wzniesienie Malik (też "Molik", "Malek") o wysokości około 270 m n.p.m. Wymienione wzgórze leży w Pasmie Bolechowickim, stanowiącym północne skrzydło synkliny gałęzicko-bolechowickiej. Jest to niewielka jaskinia o rozwinięciu poziomym, łączna długość jej korytarzy wynosi 240 metrów.
Długość trasy wycieczkowej wynosi 180 m; zwiedzanie trwa około 45 minut. Zainstalowane jest tu oświetlenie elektryczne. Zwiedzanie odbywa się pod opieką przewodnika w grupach maksymalnie 15-osobowych. Jaskinię można zwiedzać od 15 stycznia do 15 listopada; w poniedziałki, Święta Wielkanocne, 31 sierpnia oraz 1 listopada jaskinia jest nieczynna.
Wejście do jaskini Raj prowadzi przez pawilon wejściowy, w którym mieszczą się kasy biletowe, kawiarnia i niewielkie muzeum. Wystawa muzealna przedstawia geologię, historię i znaleziska archeologiczne oraz paleontologiczne wydobyte podczas eksploracji jaskini przez ekipy naukowców.
Do jaskini wejście prowadzi przez sztucznie przekopany chodnik o długości 21 metrów. Wewnątrz jaskini panuje stała temperatura, która wynosi ok. 9 °C, a wilgotność wynosi ok. 95%. Trasa wiedzie przez "Komorę Wstępną", "Komorę Złomisk", ponownie przez sztucznie przekopany chodnik do "Sali Kolumnowej". Po przejściu przez mostek trasa prowadzi przez najbogatszą w nacieki "Salę Stalaktytową" przez "Salę Wysoką" i "Komorę Wstępną" do pawilonu muzealnego i wyjścia. W samej jaskini można obejrzeć bogate i różnorodne formy naciekowe, czasem o oryginalnych kształtach, jak stalaktyty, stalagmity, kolumny naciekowe, draperie, perły jaskiniowe, misy martwicowe, jeziorka i „pola ryżowe”. Naliczono łącznie 47 518 form naciekowych, w tym 47 173 stalaktytów. Najwyższy stalagmit mierzy 77 cm, zaś najgrubszy ma 6,27 m obwodu podstawy. Najwyższa kolumna naciekowa (stalagnat) ma 1,95 m wysokości.
W sezonie zimowym jaskinia Raj jest miejscem hibernacji nietoperzy, głównie nocka dużego. Łącznie naliczono tu 9 gatunków tych latających ssaków.
Obok jaskini prowadzi czerwony szlak turystyczny z Chęcin do Kielc.
W 2014 roku jaskinię Raj zwiedziło 94 tys. osób wobec 95 118 w 2013 roku. Jaskinią zarządzał pierwotnie Wojewódzki Ośrodek Sportu, Turystyki i Wypoczynku, obecnym gospodarzem jest Przedsiębiorstwo Turystyczne Łysogóry.
Historia.
Jaskinia utworzyła się w skałach wapiennych, które powstały na dnie płytkiego morza ok. 360 mln lat temu (środkowy dewon). Formowanie się jaskini zachodziło w kilku etapach, głównie pod koniec trzeciorzędu i w czwartorzędzie.
Około 50 tysięcy lat temu jaskinia zamieszkiwana była przez człowieka neandertalskiego. Narzędzia krzemienne odnalezione w różnych warstwach osadów jaskiniowych wskazują na dwukrotne zamieszkiwanie jaskini przez neandertalczyków reprezentujących kulturę mustierską. Jest to jedno z najdalej na północ wysuniętych stanowisk tej kultury w Europie. W osadach jaskiniowych nie odnaleziono żadnych szczątków ludzkich, stwierdzono natomiast obecność zębów i kości dużych ssaków, takich jak niedźwiedź jaskiniowy i brunatny, mamut, hiena jaskiniowa, nosorożec włochaty, piżmowół, żubr pierwotny, renifer, koń, lis polarny. Natrafiono także na liczne szczątki małych kręgowców, głównie gryzoni.
W ciągu ostatnich tysięcy lat wejście do jaskini zostało całkowicie zasypane (co zapewne ochroniło szatę naciekową jaskini).
Dla współczesnych została odkryta w końcu 1963 roku podczas wydobywania przez J. Kopcia i F. Wawrzeńczyka kamienia do celów budowlanych na zboczu wzgórza Malik. Poprzez szczelinę do środka jako pierwsi dostali się czterej kilkunastoletni chłopcy z pobliskiej Sitkówki, którzy dokonali szeregu zniszczeń form naciekowych. Po tym wejście do jaskini zostało zasypane, aby uniknąć wypadków. W 1964 r. podczas letniej praktyki terenowej do jaskini weszło czterech uczniów Technikum Geologicznego z Krakowa (Bohdan Bałdun, Zbigniew Bochajewski, Włodzimierz Łucki i Wojciech Pucek). Kilka dni później wrócili tam z nauczycielką Mirosławą Boczarową. Za każdym razem wejście do jaskini było maskowane, aby zapobiec jej dewastacji. O odkryciu jaskini odkrywcy poinformowali Ryszarda Gradzińskiego z Sekcji Speleologicznej Polskiego Towarzystwa Przyrodników im. Mikołaja Kopernika. Ze względu na niezwykłe walory przyrodnicze oraz dla kontrastu z istniejącymi w okolicach jaskiniami nazywanymi "Piekło" została nazwana przez odkrywców "Raj". W październiku 1964 uczniowie wraz z nauczycielką i R. Gradzińskim przeprowadzili ponowną eksplorację jaskini i wtedy przeprowadzono pierwszą dokumentację fotograficzną oraz plan jaskini.
Po zwiedzeniu jaskini w styczniu 1965 r. przez członków zarządu Sekcji Speleologicznej powiadomiono o niej Państwową Radę Ochrony Przyrody i Wojewódzkiego Konserwatora Przyrody. W numerze 3 „Przeglądu Geologicznego” ukazał się artykuł Mirosławy Boczarowej pt. "Odkrycie nowej jaskini w Górach Świętokrzyskich". Po ukazaniu się w kieleckiej prasie informacji o dokładnej lokalizacji jaskini doszło do niekontrolowanego zwiedzania i dalszych zniszczeń. Na podstawie informacji prasowej pracownicy Oddziału Świętokrzyskiego Instytutu Geologicznego odszukali w kwietniu 1965 r. jaskinię i zarządzili zamknięcie szczeliny wejściowej kratą. Jednocześnie podjęte zostały systematyczne badania jaskini, m.in. pierwsze w Polsce stacjonarne badania mikroklimatu jaskini (listopad 1965-listopad 1966). W ich wyniku podano, że wilgotność powietrza w jaskini jest bliska stanu nasycenia (96 -100%), a temperatura powietrza jest prawie stała, wahając się w ciągu roku w granicach 6-8 °C.
W 1966 roku podjęto decyzję o udostępnieniu jaskini dla zorganizowanego ruchu turystycznego. Przeprowadzono wiele prac górniczych, aby zabezpieczyć i udostępnić jaskinię dla zwiedzających. W miejscu dawnego wejścia wybudowana została sztolnia prowadząca do jaskini i zabezpieczająca mikroklimat wewnątrz. Wykonano chodniki i szyb wentylacyjny. 5 października 1968 jaskinię uznano za rezerwat przyrody.
W latach 1967–1972 w trakcie trwania prac górniczych, budowlanych i instalacyjnych prowadzących do przygotowania obiektu dla zwiedzających przeprowadzano także badania naukowe archeologiczne, paleontologiczne i geologiczne (m.in. szaty naciekowej).
Od 1972 roku jaskinia udostępniona jest do zwiedzania. Pierwszym kierownikiem i przewodnikiem w jaskini był Tadeusz Dołęgowski.

</doc>
<doc id="187229" url="https://pl.wikipedia.org/wiki?curid=187229" title="3 Eskadra Lotnictwa Taktycznego">
3 Eskadra Lotnictwa Taktycznego

3 Eskadra Lotnictwa Taktycznego "Poznań" (3 elt) – pododdział Wojska Polskiego, sformowany w 2001 w Poznaniu-Krzesinach i stacjonujący na obiektach 31 Bazy Lotniczej Poznań-Krzesiny. Rozformowana z dniem 1 kwietnia 2008.
Historia i powstanie 3 elt.
3 Eskadra Lotnictwa Taktycznego powstała z dniem 1 stycznia 2001 na mocy decyzji Ministra Obrony Narodowej z 3 października 2000 i przejęła tradycje i sztandar 3 plm i podlegała bezpośrednio Dowództwu 2 Brygady Lotnictwa Taktycznego w Poznaniu.
W dniu 1 kwietnia 2008 połączona z 31 Bazą Lotniczą i 6 Eskadrą Lotnictwa Taktycznego w nową jednostkę – 31 Bazę Lotnictwa Taktycznego. Eskadra stała się jej 1 eskadrą
Tradycje.
3 elt przejęła tradycje następujących jednostek lotniczych:
Odznaka pamiątkowa.
Z odznaką pamiątkowa związana jest legenda:
Podczas organizowania 131 Eskadry Myśliwskiej na Poznańskiej Ławicy dowódca eskadry, po udanym starcie i okrążeniu Poznania poleciał nad jezioro Kiekrz. Nad lasem zaatakował samolot duży czarny kruk. Pilot usiłował ominąć ptaka, ale nie zdążył i kruk wpadł między zastrzały i druty łączące skrzydła samolotu. Kruk zginął, ale łapy dostały się w szczelinę między lotkę i płat samolotu bardzo utrudniając sterowanie. Pilotowi udało się jednak doprowadzić samolot nad lotnisko. Przekonany jednak, że nie zdoła wylądować bez katastrofy, tuż nad ziemią zamknął gaz, wyłączył silnik, zasłonił oczy i zdał się na łaskę losu. Tymczasem samolot odbił się tylko kilka razy od trawy i zatrzymał nieuszkodzony. Kruk napędził stracha dowódcy eskadry, nic złego nie uczynił, dlatego postanowiono, że będzie godłem poznańskiej eskadry myśliwskiej. Odznakę, w postaci gotowego do walki kruka z rozwartym dziobem, czarnym i czerwonym opierzeniu, pomarańczowym dziobie i pazurach, wykonała członek personelu eskadry.
Słowa płk. Wacława Króla świadczące o znaczeniu znaków: "Całą wojnę kruk latał na samolotach Dywizjonu Poznańskiego. Malowano go na samolotach PZL P-11, na Hurricane'ach i Spitfire'ach. Piloci i mechanicy nosili jego odznakę na mundurach podczas kampanii w Polsce, we Francji, w Anglii, a nawet w Afryce. Lubili i cenili swoją odznakę. Indagowani przez Anglików, Francuzów, Amerykanów i Kanadyjczyków, Belgów i Holendrów co to za odznaka, objaśniali ich, ucząc w ten sposób obcokrajowców geografii Polski i wspominając przy tym o mieście międzynarodowych targów – Poznaniu."
Obecna odznaka pamiątkowa 3 elt jest już drugą w historii eskadry – została zatwierdzona w czerwcu 2003.
Poniższa galeria prezentuje zmiany, jakie zachodziły w odznakach pamiątkowych jednostek:

</doc>
<doc id="187231" url="https://pl.wikipedia.org/wiki?curid=187231" title="NEC Nijmegen">
NEC Nijmegen

Nijmegen Eendracht Combinatie (wym. ) lub w skrócie NEC (wym. ) – holenderski klub piłkarski, z siedzibą w mieście Nijmegen założony w 1900 roku, grający obecnie w Eredivisie. W 2021 roku po barażach klub wrócił do Eredivisie po 4 latach przerwy. W przeszłości grali tam m.in. Andrzej Niedzielan, Arkadiusz Radomski i Wojciech Golla.

</doc>
<doc id="187236" url="https://pl.wikipedia.org/wiki?curid=187236" title="Rezerwat przyrody Ługi">
Rezerwat przyrody Ługi

Rezerwat przyrody Ługi – faunistyczny rezerwat przyrody na terenie Włoszczowsko-Jędrzejowskiego Obszaru Chronionego Krajobrazu w gminie Włoszczowa, w powiecie włoszczowskim, w województwie świętokrzyskim.
Na terenie otoczonego lasami rezerwatu znajduje się zbiornik wodny "Ługi" oraz wydmy.
Stwierdzono tu występowanie 16 chronionych i zagrożonych gatunków roślin naczyniowych, w tym rosiczki długolistnej.

</doc>
<doc id="187238" url="https://pl.wikipedia.org/wiki?curid=187238" title="Rezerwat przyrody Małe Gołoborze">
Rezerwat przyrody Małe Gołoborze

Rezerwat przyrody Małe Gołoborze – leśny rezerwat przyrody na terenie Jeleniowskiego Parku Krajobrazowego w gminie Waśniów, w powiecie ostrowieckim, w województwie świętokrzyskim.
Rezerwat znajduje się na obszarze leśnictwa Szczytniak, nadleśnictwa Łagów, w gminie Waśniów. Jest on rezerwatem leśnym utworzonym zarządzeniem Ministra Ochrony Środowiska, Zasobów Naturalnych i Leśnictwa z dnia 31 grudnia 1993 roku. Obejmuje fragment głównego grzbietu Pasma Jeleniowskiego, jego północne zbocza oraz górną część dolinki, która rozdziela dwa boczne ramiona odchodzące na północ od głównego grzbietu.
Utworzony został dla ochrony walorów krajobrazowych najciekawszego fragmentu Pasma Jeleniowskiego, doliny posiadającej w dnie wychodnie skał kambryjskich, niewielkiego (0,25 ha) głazowiska – gołoborza zbudowanego z piaskowców kwarcytowych wieku kambryjskiego oraz otaczającego je lasu z drzewostanem bukowym z udziałem jodły i buka (w wieku 50–130 lat).
Dobrze rozwinięty podszyt złożony z buka, jawora, jodły, grabu oraz jarzębiny i leszczyny wykazuje tendencję do sukcesywnego opanowywania głazowiska, którego przestrzenie między głazami wypełnia gleba. Z roślin chronionych i rzadko spotykanych występują tu m.in.: żywiec gruczołowaty, nerecznica szerokolistna, tojeść gajowa, kokoryczka okółkowa, kopytnik pospolity i bluszcz pospolity. Rezerwat jest udostępniony do zwiedzania. Przy jego południowej granicy przebiega fragment Głównego Szlaku Świętokrzyskiego im. Edmunda Massalskiego z Gołoszyc do Kuźniaków.

</doc>
<doc id="187239" url="https://pl.wikipedia.org/wiki?curid=187239" title="Rezerwat przyrody Milechowy">
Rezerwat przyrody Milechowy

Rezerwat przyrody Milechowy – leśny rezerwat przyrody na terenie Chęcińsko-Kieleckiego Parku Krajobrazowego w gminie Chęciny, w powiecie kieleckim, w województwie świętokrzyskim.
Rezerwat leży na północny zachód od miejscowości Milechowy (sołectwo Bolmin) i obejmuje oddziały lasu 230 a, b, d, f-j, 231, 232, 233, 233 A w leśnictwie Podzamcze (obręb Dyminy, nadleśnictwo Kielce). Obszar rezerwatu obejmuje część dwóch grzbietów, z których jeden stanowi przedłużenie Grząb Bolmińskich. W rezerwacie występują następujące typy siedliskowe lasu: las mieszany wyżynny, las wyżynny, bór świeży i bór mieszany świeży.

</doc>
<doc id="187240" url="https://pl.wikipedia.org/wiki?curid=187240" title="Rezerwat przyrody Moczydło (województwo świętokrzyskie)">
Rezerwat przyrody Moczydło (województwo świętokrzyskie)

Rezerwat przyrody Moczydło – rezerwat przyrody nieożywionej na terenie Chęcińsko-Kieleckiego Parku Krajobrazowego w gminie Piekoszów, w powiecie kieleckim, w województwie świętokrzyskim.
Rezerwat obejmuje górę o nazwie Moczydło lub inaczej "Góra Jaworzyńska" (317 m n.p.m.) w Jaworzni. Występują tu skały węglanowe poprzecinane są żyłami kalcytowymi zawierającymi galenę i baryt. Rozwinęło się tu górnictwo kruszcowe, trwające z przerwami od XVII do początku XIX wieku. Pozostałości historycznego górnictwa w postaci szpar i szybików są zachowane w czytelnym stanie, co umożliwia przystosowanie ich do ewentualnego udostępnienia dla turystów.

</doc>
<doc id="187242" url="https://pl.wikipedia.org/wiki?curid=187242" title="Stephen Huss">
Stephen Huss

Stephen Huss (ur. 10 grudnia 1975 w Bendigo) – australijski tenisista, zwycięzca Wimbledonu 2005 w grze podwójnej.
Kariera tenisowa.
Karierę tenisową rozpoczął w roku 2000, a zakończył w 2011 po US Open.
Wraz ze swoim południowoafrykańskim partnerem Wesleyem Moodie w roku 2005 wygrał wielkoszlemowy Wimbledon w grze podwójnej, przechodząc na samym początku eliminacje. W drodze po tytuł para pokonała pięć rozstawionych par deblowych, w tym najwyżej rozstawionych Jonasa Björkmana z Maksem Mirnym (w półfinale), a w finale amerykańskich bliźniaków Mike'a i Boba Bryanów. Dzięki zwycięstwu na wimbledońskich kortach debel awansował w rankingu o 68 miejsc – ze 101. na 33. pozycję.
Oprócz triumfu w Londynie Australijczyk zwyciężył w 3 innych zawodach z cyklu ATP World Tour, a także awansował do 8 finałów.
W rankingu gry pojedynczej Huss najwyżej był na 807. miejscu (19 marca 2001), a w klasyfikacji gry podwójnej na 21. pozycji (26 czerwca 2006).

</doc>
<doc id="187243" url="https://pl.wikipedia.org/wiki?curid=187243" title="Panoptikon">
Panoptikon

Panoptikon ("Panopticon"; gr. "pan" = wszystko; "optikos" = widzieć) – nazwa więzienia, wymyślonego i zaprojektowanego przez angielskiego filozofa utylitarystę, Jeremy'ego Benthama. Niezwykłość Panoptikonu miała polegać na tym, że jego konstrukcja umożliwiałaby więziennym strażnikom obserwowanie więźniów tak, by nie wiedzieli, czy i kiedy są obserwowani.
Panoptikon został opisany przez Benthama w pracy pod tytułem "Panoptikon albo Dom Nadzoru opisujący ideę nowych zasad budowy wszelkich zakładów, w których wszelkiego rodzaju osoby winny się znajdować pod nadzorem, w szczególności więzień, ale też aresztów, fabryk, warsztatów, przytułków, lazaretów, manufaktur, szpitali, domów wariatów i szkół" (1787).
Konstrukcja.
Schemat panoptikonu składa się z kilkupoziomowej wieży strażniczej umieszczonej wewnątrz pierścieniowatej budowli podzielonej na pojedyncze cele. Cele miały być oddzielone grubym murem i wyposażone w system zewnętrznych i wewnętrznych okien, tak, by ich wnętrze było zarazem dobrze oświetlone, a więźniowie odizolowani od innych więźniów.
Więźniowie mieli być nieustannie obserwowani przez strażników, którzy sami mieli pozostawać niewidoczni. Bentham planował ukrycie ich za weneckimi lustrami, umieszczonymi w punktach obserwacyjnych. Do tego Bentham wymyślił złożony system połączeń między pomieszczeniami wieży strażniczej. Dzięki niemu z wieży nie wydobywałoby się światło ani hałas, które mogłyby zdradzić obecność strażników.
Bentham uważał, że największą zaletą jego pomysłu jest to, że Panoptikon w zamierzeniu miał być znacznie tańszy w utrzymaniu niż zwykłe więzienia. Nie potrzebowałby bowiem licznego personelu. Teoretycznie, w idealnej sytuacji, wieża strażnicza mogłaby nawet być pusta, bo skoro strażników nie widać, nie muszą ciągle trwać na posterunku, a więźniowie i tak nie będą tego świadomi. Zdaniem Benthama, więźniowie Panoptikonu byliby strażnikami sami dla siebie, wyręczając tym samym jego pracowników.
Próba budowy.
Bentham poświęcił wiele czasu i pieniędzy na to, by przekonać brytyjski Komitet do spraw Reformy Prawa Karnego, Parlament i króla Jerzego III o użyteczności Panoptikonu oraz by otrzymać zezwolenie na jego budowę. W 1811 Bentham uzyskał od Parlamentu upoważnienie do zakupu w imieniu Królestwa gruntu pod budowę więzienia. W 1813 król odmówił jednak uznania tego zakupu i pomysł ostatecznie upadł. Bentham otrzymał 23 tys. funtów tytułem odszkodowania za straty finansowe.
Panoptikon nie został nigdy zbudowany, ale projekt Benthama miał wpływ na kształt m.in. więzienia Pentonville w północnym Londynie, więzienia Armagh Gaol w Irlandii Północnej, Zakładu Karnego Eastern State w amerykańskiej Filadelfii, Aresztu Śledczego w Toruniu, jak również aresztu śledczego KGB w Mińsku.
Panoptikon w literaturze.
Panoptikon, poza pewnym wpływem na architekturę penitencjarną, znalazł także miejsce w filozofii, głównie za sprawą Michela Foucaulta, który użył Panoptikonu jako symbolu permanentnej inwigilacji w książce pt. "Nadzorować i karać" (1975) rozwijającej szerzej pojęcie panoptyzmu. Pojęcia Panoptikon użył także John Twelve Hawks w swojej powieści pt. "Traveler". W książce Olgi Tokarczuk pt. "Czuły Narrator" (2020) autorka przytacza pojęcie panoptykonu, jako porównanie do życia współczesnego człowieka, które jest poddane ciągłej obserwacji i analizie.

</doc>
<doc id="187247" url="https://pl.wikipedia.org/wiki?curid=187247" title="Rezerwat przyrody Modrzewie (województwo świętokrzyskie)">
Rezerwat przyrody Modrzewie (województwo świętokrzyskie)

Rezerwat przyrody Modrzewie – leśny rezerwat przyrody na terenie Obszaru Chronionego Krajobrazu Doliny Kamiennej w gminie Bałtów, w powiecie ostrowieckim, w województwie świętokrzyskim, na północ od zabudowań wsi Bałtów.
Rezerwat obejmuje wydzielenia 346 h, 347 b w leśnictwie Narożniki (obręb Bałtów, Nadleśnictwo Ostrowiec Świętokrzyski). Występuje tu naturalny las dębowo-lipowy mający charakter grądu wysokiego z udziałem modrzewia polskiego ("Larix polonica"). Wśród roślin naczyniowych występują gatunki obce dla flory Polski (daglezja zielona, grochodrzew) oraz rodzime (jesion wyniosły, jawor, świerk, olsza czarna, grusza, wiąz, czeremcha).

</doc>
<doc id="187251" url="https://pl.wikipedia.org/wiki?curid=187251" title="Rezerwat przyrody Murawy Dobromierskie">
Rezerwat przyrody Murawy Dobromierskie

Rezerwat przyrody Murawy Dobromierskie – stepowy rezerwat przyrody na terenie Przedborskiego Parku Krajobrazowego w gminie Kluczewsko, w powiecie włoszczowskim, w województwie świętokrzyskim.
W rezerwacie znajdują się trzy wyniesienia przedzielone suchymi obniżeniami. Występują tu ciepłolubne zbiorowiska zaroślowe róż, tarniny i jałowca. W runie m.in.: miłek wiosenny, kłosownica pierzasta, oman wąskolistny, aster gawędka.
Obszar rezerwatu jest objęty ochroną czynną i krajobrazową.
Położenie, szlaki turystyczne.
Rezerwat jest położony ok. 1 km na wschód od Dobromierza, w pobliżu drogi Dobromierz – Góry Mokre.
Przez rezerwat przechodzą:
W pobliżu znajduje się rezerwat przyrody Bukowa Góra.

</doc>
<doc id="187252" url="https://pl.wikipedia.org/wiki?curid=187252" title="Mayday (dramat)">
Mayday (dramat)

Mayday (ang. "Run for Your Wife") – sztuka teatralna według scenariusza komediopisarza Raya Cooneya. Po raz pierwszy wystawiona 29 marca 1983 roku w Londynie.
"Mayday" to historia pechowego taksówkarza-bigamisty, którego szczęśliwe życie u boku dwóch kobiet przerywa niespodziewany wypadek. Następujące po nim lawinowo dziwne zbiegi okoliczności, omyłkowo zrozumiane przez bohaterów wypowiedzi i błędnie zinterpretowane przez nich wydarzenia doprowadzają do absurdalnego zawikłania sytuacji. 
Sztuka odgrywana przez wiele teatrów na świecie, przez lata ciesząca się niesłabnącym powodzeniem; w Polsce m.in. w: w Teatrze im. Jana Kochanowskiego w Opolu, Teatrze Polskim we Wrocławiu, Teatrze Bagatela w Krakowie, Teatrze im. Adama Mickiewicza w Częstochowie.
Sztuka była dwukrotnie adaptowana na potrzeby kina: w 2012 r. w brytyjskim filmie Run for Your Wife w reżyserii Raya Cooneya, oraz w 2019 r. w polskim filmie pt. "Mayday" w reżyserii Sama Akiny. Polski film został również w 2020 r. wyemitowany w telewizji Polsat w formie czteroodcinkowego serialu. 

</doc>
<doc id="187256" url="https://pl.wikipedia.org/wiki?curid=187256" title="Rezerwat przyrody Oleszno">
Rezerwat przyrody Oleszno

Rezerwat przyrody Oleszno – rezerwat leśny położony na terenie gminy Krasocin w powiecie włoszczowskim oraz gminy Łopuszno w powiecie kieleckim (województwo świętokrzyskie). Leży w granicach Przedborskiego Parku Krajobrazowego.
Rezerwat został utworzony na mocy Zarządzenia Ministra Leśnictwa i Przemysłu Drzewnego z dnia 10 grudnia 1970 roku na powierzchni 31,43 ha. W 2006 roku powiększono go do 262,73 ha. Obecnie podawana wielkość rezerwatu to 262,67 ha. Obszar rezerwatu podlega ochronie czynnej.
Teren rezerwatu jest tarasem zalewowym tworzącym silnie podmokłą i zabagnioną dolinę. Znajdują się tu następujące typy siedliskowe lasu: las bagienny – ols, las łęgowy bagienny – ols jesionowy, las wilgotny, las mieszany wilgotny oraz las mieszany świeży.
Występują tu gatunki chronione: paprotka zwyczajna, przylaszczka pospolita, podkolan biały, storczyk plamisty, wawrzynek wilczełyko, widłak wroniec, widłak jałowcowaty.
W rezerwacie występuje też wiele gatunków ptaków chronionych, m.in. bocian czarny, orlik krzykliwy i bielik. 

</doc>
<doc id="187257" url="https://pl.wikipedia.org/wiki?curid=187257" title="Atletico Madryt">
Atletico Madryt



</doc>
<doc id="187258" url="https://pl.wikipedia.org/wiki?curid=187258" title="Rezerwat przyrody Owczary">
Rezerwat przyrody Owczary

Rezerwat przyrody Owczary – rezerwat słonoroślowy na terenie Szanieckiego Parku Krajobrazowego we wsi Owczary, gminie Busko-Zdrój, w powiecie buskim, w województwie świętokrzyskim. Jedyny słonoroślowy rezerwat na terenie Niecki Nidziańskiej.
Teren rezerwatu zajmuje śródpolne zagłębienie o płaskim nierównym dnie, ograniczone zboczami. W jego północno-zachodnim rogu, pod stromą skarpą znajduje się wyraźne słone źródło. Rezerwat stanowi jedyne w Polsce centralnej stanowisko flory i fauny halofilnej. Porastają go charakterystyczne rośliny słonolubne, halofity, wśród nich rupia morska, zamętnica błotna, muchotrzew solniskowy, łoboda oszczepowata, nostrzyk ząbkowany, mannica odstająca.
Faunę reprezentuje chrząszcz "Pogonus persicus", mający tu jedyne stanowisko swojego gatunku w Polsce.
Na południowych stokach rezerwatu rozwinęła się murawa kserotermiczna.
Obszar rezerwatu podlega ochronie czynnej. Największym zagrożeniem dla roślinności halofilnej rezerwatu jest ekspansja trzciny pospolitej, toteż prowadzi się tu regularne koszenie i usuwanie biomasy.

</doc>
<doc id="187260" url="https://pl.wikipedia.org/wiki?curid=187260" title="Rezerwat przyrody Perzowa Góra">
Rezerwat przyrody Perzowa Góra

Rezerwat przyrody Perzowa Góra – rezerwat przyrody nieożywionej w gminie Strawczyn, w powiecie kieleckim, w województwie świętokrzyskim. Leży w granicach Suchedniowsko-Oblęgorskiego Parku Krajobrazowego, w bezpośrednim sąsiedztwie zabudowań wsi Hucisko. Obejmuje szczytową partię Góry Perzowej (395 m n.p.m.) oraz znaczne fragmenty jej zboczy.
W rezerwacie występują zbiorowiska leśne z prawnie chronionymi i rzadkimi gatunkami roślin: lilia złotogłów ("Lilium martagon"), konwalia majowa ("Convallaria majalis"), czosnek niedźwiedzi ("Allium ursinum"), paprotka zwyczajna ("Polypodium vulgare"), kokorycz pełna ("Corydalis solida") i inne.
W szczytowej części wzniesienia znajduje się jaskinia szczelinowa (Grota Świętej Rozalii) z kaplicą św. Rozalii, z którą wiążą się tradycje kulturowe.
Przez rezerwat przechodzi Główny Szlak Świętokrzyski im. Edmunda Massalskiego z Gołoszyc do Kuźniaków.

</doc>
<doc id="187265" url="https://pl.wikipedia.org/wiki?curid=187265" title="Radków (gmina w województwie dolnośląskim)">
Radków (gmina w województwie dolnośląskim)

Radków – gmina miejsko-wiejska w województwie dolnośląskim, w powiecie kłodzkim. W latach 1975–1998 gmina położona była w województwie wałbrzyskim.
Siedziba gminy to miasto Radków.
Według danych z 31 grudnia 2019 roku gminę zamieszkiwały 9052 osoby. Natomiast według danych z 30 czerwca 2020 roku gminę zamieszkiwało 9018 osób.
Struktura powierzchni.
Powierzchnia: 139 km², w tym: 15 km² miasto Radków, 124 km² wsie gminy. Struktura użytkowania terenu: użytki rolne 7.936 ha, lasy 4.821 ha, tereny zainwestowane 1.218 ha.
Demografia.
Liczba mieszkańców: 10.287, w tym: miasto: 2.646, gmina: 7.641
Geografia.
Na terenie gminy położone są środkowe i najwyższe piętra Gór Stołowych. Są to obszary o unikatowych walorach nie tylko w skali gminy, ale i województwa. W obrębie gminy znajduje się około 45% powierzchni Parku Narodowego Gór Stołowych. Ruch turystyczny wokół Gór Stołowych koncentruje się we wsiach Karłów i Pasterka. Ponadto ważnymi centrami turystycznymi są: Radków z ośrodkiem wypoczynku świątecznego „nad Zalewem Radkowskim” oraz wieś Wambierzyce z bazyliką – ośrodek kultu religijnego znany w kraju i zagranicą.
Sołectwa.
Gajów, Karłów-Pasterka, Raszków, Ratno Dolne, Ratno Górne, Suszyna, Ścinawka Dolna, Ścinawka Górna, Ścinawka Średnia, Tłumaczów, Wambierzyce.
Polityka.
Gmina Radków ma status gminy miejsko-wiejskiej. Mieszkańcy wybierają do rady miasta i gminy 15 radnych. Organem wykonawczym władz jest burmistrz. Siedzibą władz miasta i gminy znajduje się w Radkowie w ratuszu przy ulicy Rynek 1.
Burmistrzowie miasta i gminy Radków (od 1990):
Mieszkańcy gminy Radków wybierają parlamentarzystów do Sejmu z okręgu wyborczego Wałbrzych, a do Senatu z okręgu wyborczego dzierżoniowsko-kłodzko-ząbkowickiego, zaś posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.
Na czele każdego z sołectw stoi sołtys jako jednoosobowy organ władzy wykonawczej, który ma do pomocy radę sołecką jako organ władzy ustawodawczej, która wybierana jest przez wszystkich mieszkańców danej wsi.
Transport.
Przez gminę Radków przebiegają odcinki dróg wojewódzkich nr: 385, 386 oraz 387.
Istniejące od 1902 r. połączenie kolejowe Radkowa ze Ścinawką Średnią zostało w 1987 r. zawieszone. We wrześniu 1999 r. linia została rozebrana. W 2010 r. odbudowano natomiast inną, rozebraną w latach 90. linię towarową ze Ścinawki Średniej do Tłumaczowa.
Sąsiednie gminy.
Kłodzko (gmina wiejska), Kudowa-Zdrój, Nowa Ruda, Nowa Ruda (gmina wiejska), Szczytna. Gmina graniczy z Czechami.

</doc>
<doc id="187271" url="https://pl.wikipedia.org/wiki?curid=187271" title="Fiołek ogrodowy">
Fiołek ogrodowy

Fiołek ogrodowy, bratek ogrodowy, bratek ("Viola" ×"wittrockiana" Gams) – gatunek rośliny dwuletniej z rodziny fiołkowatych ("Violaceae" Batsch). Mieszaniec; powstał w wyniku skrzyżowania trzech dzikich gatunków fiołka: fiołka trójbarwnego ("V. tricolor"), fiołka żółtego ("V. lutea") i fiołka ałtajskiego ("V. altaica"). W Polsce bardzo często jest uprawiany jako roślina ozdobna; czasami przejściowo dziczeje (efemerofit).
Uprawa.
Nasiona wysiewa się w końcu czerwca lub na początku lipca, następnie pikuje do rozsadnika. Na stałe miejsce wysadza się na początku września lub na wiosnę następnego roku. Sadzonki są w dużym stopniu mrozoodporne, ale dobrze jest okryć je na zimę gałązkami drzew iglastych. Roślina nie ma specjalnych wymagań co do gleby. Najlepiej rośnie na stanowisku słonecznym lub półcienistym. Kwitnie bardzo długo – od kwietnia do końca czerwca. Po przekwitnięciu należy ją usunąć.
Symbolika.
W tzw. języku kwiatów bratek symbolizuje troskę i myślenie o kimś.
Wykorzystany jest także jako symbol wolnomyślicielstwa.

</doc>
<doc id="187274" url="https://pl.wikipedia.org/wiki?curid=187274" title="Metro w Londynie">
Metro w Londynie

Metro w Londynie () – system lokalnych linii kolejowych przebiegających w podziemnych tunelach oraz na powierzchni, obsługujących większość obszaru Wielkiego Londynu. Jest najstarszym metrem na świecie – pierwsi podróżni skorzystali z niego 10 stycznia 1863 roku. Angielska nazwa wskazuje na podziemne położenie, jednak około 55% długości tras nie znajduje się pod ziemią.
Metro londyńskie liczy 12 linii, 272 stacji (w tym 14 poza administracyjnymi granicami Wielkiego Londynu) oraz 402 km tras. Codziennie korzysta z niego ok. 3,67 miliona podróżnych. Od 2003 jest podporządkowane jednostce organizacyjnej zwanej Transport for London, zarządzającej w imieniu władz Wielkiego Londynu większością komunikacji miejskiej.
Historia.
Pierwsze połączenie podziemnej kolejki w Londynie zostało uruchomione 10 stycznia 1863 przez spółkę "Metropolitan Railway". Decyzja o budowie tuneli zapadła w 1854. Początkowo operatorem każdej linii była inna, prywatna spółka. Do końca XIX wieku spółek i linii było już sześć. Nie współpracowały one ze sobą i pasażerowie w każdej z nich musieli posiadać inne bilety. Nawet sąsiadujące ze sobą stacje różnych linii nie miały podziemnych połączeń, przez co przesiadki między nimi były uciążliwe. Na początku XX wieku rozpoczął się proces konsolidacji spółek. Było to związane z przypływem do metra nowego kapitału, m.in. amerykańskiego. Dodatkowe środki były niezbędne w związku z koniecznością przedłużania linii na przedmieścia oraz elektryfikacji linii.
W 1933 całe metro stało się własnością państwową i wraz z liniami autobusowymi i tramwajowymi zostało podporządkowane nowo utworzonemu Londyńskiemu Zarządowi Transportu Pasażerskiego (potocznie zwanemu "London Transport"). Wyjątkiem była jedynie Waterloo &amp; City line, która przeszła pod miejską administrację dopiero w 1994 (wcześniej administrowało nią British Rail). W dniu wybuchu II wojny światowej działało 10 linii.
W czasie II wojny światowej, podczas bombardowań Londynu, mieszkańcy zaczęli spontanicznie wykorzystywać niektóre stacje jako schrony. Władze były temu początkowo przeciwne, ale później zmieniły zdanie i wyposażały stacje m.in. w infrastrukturę sanitarną. Na ośmiu z nich zbudowano dodatkowe, zanurzone jeszcze głębiej w ziemi, poziomy, aby zagwarantować mieszkańcom wyższy poziom bezpieczeństwa. Część stacji służyła także jako siedziby urzędów państwowych, np. na stacji Down Street odbywały się posiedzenia brytyjskiego gabinetu wojennego. Niedaleko schodów na końcu peronu wciąż znajduje się łazienka Churchilla, zobaczyć można także starą centralę telefoniczną. W niektórych tunelach metra chroniono zbiory z muzeów np. tunele przy stacji Aldwych służyły jako składowisko eksponatów z Muzeum Brytyjskiego.
W drugiej połowie lat 40. i w latach 50. prowadzono remonty mające zatrzeć ślady wojny. Później przyszedł czas na poważniejsze inwestycje – część linii została rozbudowana, dodano także dwie nowe (ostatnią w 1979). Od 2003 metro jest zarządzane metodą partnerstwa publiczno-prywatnego. Tabor i infrastruktura pozostają własnością komunalną, operatorem sieci jest również organ władz samorządowych. Utrzymanie zarówno linii, jak i pociągów, zostało jednak przekazane na mocy 30-letnich kontraktów dwóm prywatnym firmom: Metronet i Tube Lines.
Zamachy terrorystyczne w metrze.
Londyńskie metro było celem wielu ataków terrorystycznych. Pierwszy z nich odbył się w 1885, kiedy eksplodowała bomba na stacji Gower Street (obecnie Euston Square). Od 1939 do 1993 metro kilkukrotnie było celem ataków IRA. 7 lipca 2005 r. doszło do ataku terrorystycznego w londyńskim metrze. W wyniku eksplozji zginęło 56 osób, a co najmniej 700 osób zostało rannych. Wśród ofiar były 3 Polki.
Wybuchy nastąpiły w tunelach pomiędzy stacjami: 
21 lipca 2005 r. ponownie doszło do ataku terrorystycznego. Tym razem nie było zabitych, jedna osoba została ranna.
Wybuchy nastąpiły na stacjach: 
Linie.
Linie dzielą się na dwa zasadnicze typy: "sub-surface" oraz "deep level". Linie typu "sub-surface" budowane były metodą odkrywkową, zaś oba tory są w nich ułożone w jednym tunelu. Znajdują się one średnio 5 metrów pod ziemią. Z kolei linie "deep level" składają się z dwóch równoległych tuneli wydrążonych średnio 20 metrów pod ziemią przy pomocy specjalnej tarczy. Linie "sub-surface" posiadają skrajnię nieznacznie większą od standardu brytyjskich kolei. Na trasach "deep level" jest ona znacznie mniejsza. Podziemne odcinki tras (w tym stacje) "deep level" mają półkolisty kształt, przypominający rurę (stąd potoczna nazwa "Tube", czyli właśnie rura). Niemal wszystkie linie (z wyjątkiem Victoria Line, oraz Waterloo &amp; City Line) posiadają odcinki zarówno podziemne, jak i naziemne. Każdej z nich przypisano też na stałe kolor, którym oznaczana jest na wszystkich mapach i we wszelkich materiałach. Na kolor ten są też pomalowane poręcze w pociągach danej linii. Londyńskie metro ma również opuszczone tunele. W rejonie New Cross znajduje się 144 metrowy tunel, zbudowany w latach 1971-1972. Była to część nieukończonego przedłużenia linii Jubilee w kierunku Thamesmead. Pod samą Tamizą biegną trzy takie tunele, należące do linii Northern. Dwa z nich w okolicy London Bridge, stanowią podwójny tunel prowadzący niegdyś pociągi. Trzeci, leżący między mostami Hungerford Bridge i Blackfriars Bridge, był częścią opuszczonej pętli, która została zbombardowana podczas wojny i pozostaje zatopiona. W ciągu 130 lat istnienia metra ok. 40 stacji, podziemnych i naziemnych, okazało się niepotrzebnych,
Metro London Underground to nie jedyny właściciel podziemnych torów pod Londynem. Znajdują się tam również tunele kablowe, a państwowe przedsiębiorstwo pocztowe Royal Mail ma własną podziemną linię kolejową wraz ze stacjami, której używała do transportu pomiędzy sortowniami worków z listami aż do 2003 r., kiedy linię zamknięto z powodu wysokich kosztów utrzymania. Otwarcie linii Mail Rail, jak linię nazywano, w 1927 r. spowodowało, że z ulic zniknęła jedna czwarta furgonetek pocztowych, co zmniejszyło uliczne korki. Bezzałogowe składy pokonywały trasę w niecałą godzinę, co furgonetce zajęłoby prawdopodobnie trzy do czterech razy tyle.
Tabor.
Ze względu na znaczące różnice skrajni obu typów linii, każda z linii ma własny typ taboru ("stock"). Pociągi linii "deep line" oznaczane są zwykle rokiem ich zamówienia (np. 2009 Stock). Z kolei tabor linii "sub-surface" ma w nazwach litery oraz ewentualnie ich liczbowe rozwinięcia (np. D Stock). Najstarsze używane obecnie składy pochodzą z 1960 roku.
Bilety.
Metro funkcjonuje w ramach zintegrowanego systemu biletów londyńskiej komunikacji miejskiej, które umieszczane są w plastikowych kartach wielkości karty kredytowej (Oyster card). Bilety zakodowane na tej karcie ważne są zarówno w metrze jak i innych usługach Transport for London: autobusach, tramwajach, DLR, London Overground, a także na niektórych liniach kolei krajowej (National Rail). Akceptowane są również Travelcard. Miasto podzielone jest na 9 koncentrycznych stref biletowych. Opłata za przejazd uzależniona jest od liczby przejechanych stref oraz od tego czy podróż odbywa się w godzinach szczytu czy poza nimi.
Opłaty za poruszanie się komunikacja miejską w Londynie można też regulować kredytowymi lub debetowymi kartami płatniczymi a komputerowy system rozliczeń nalicza opłatę zbiorczą.

</doc>
<doc id="187276" url="https://pl.wikipedia.org/wiki?curid=187276" title="Londyńskie metro">
Londyńskie metro



</doc>
<doc id="187278" url="https://pl.wikipedia.org/wiki?curid=187278" title="Zdzisław Rauszer">
Zdzisław Rauszer

Zdzisław Erazm Rauszer (ur. 16 czerwca 1877 w Warszawie, zm. 20 października 1952 w Warszawie), polski metrolog, działacz państwowy, dyrektor Głównego Urzędu Miar, członek Towarzystwa Naukowego Warszawskiego.
Był synem Juliana (notariusza) i Julii z Fijałkowskich. Uczęszczał do gimnazjum realnego w Warszawie, w latach 1896-1903 studiował mechanikę i technologię w Instytucie Technologicznym w Petersburgu. Od 1903 był asystentem w Głównej Izbie Wag i Miar w Petersburgu. W 1916 powrócił do Warszawy, gdzie organizował Urząd Miar miasta stołecznego Warszawy i stanął na jego czele; w 1919 instytucję przekształcono w Główny Urząd Miar, którego dyrektorem Rauszer pozostał aż do 1940. Powrócił na stanowisko po II wojnie światowej i pełnił funkcję dyrektora do 1949. W latach 1949-1951 był p.o. kierownika Zakładu Słownictwa Technicznego w Polskim Komitecie Normalizacyjnym w Warszawie. Przez trzy lata (1916-1919) wykładał mechanikę cieplną i zasady budowy parowozów w Technicznej Szkole Kolejowej w Warszawie.
Zorganizował w Głównym Urzędzie Miar laboratoria badawcze, warsztaty mechaniki precyzyjnej oraz bibliotekę metrologiczną, przygotował do pracy zawodowej wielu metrologów. Przyczynił się do przystąpienia Polski do Międzynarodowej Konwencji Metrologicznej (1925). Brał udział w Centralnych Konferencjach Miar (1927, 1933, 1948). Od 1903 współpracował z pismem "Kolejarz". W 1951 został powołany na członka zwyczajnego Towarzystwa Naukowego Warszawskiego, od 1950 brał udział w pracach Komisji Nauk Technicznych PAU. Był członkiem założycielem Polskiego Towarzystwa Fizycznego (1919), prezesem Komitetu dla Opracowania Międzynarodowej Konwencji Metrologii Prawnej (1937-1950), członkiem Instytutu Naukowego Organizacji i Kierownictwa oraz Międzynarodowego Komitetu Miar.
Został odznaczony m.in. Krzyżem Komandorskim Orderu Odrodzenia Polski (31 grudnia 1923) oraz Medalem Dziesięciolecia Odzyskanej Niepodległości (1928). 30 czerwca 1936 otrzymał doktorat "honoris causa" Politechniki Lwowskiej.
Był uznanym znawcą metrologii historycznej, metrologii prawnej oraz słownictwa mierniczego. Badał m.in. system metryczny Królestwa Polskiego. W pracy "Zasady prawodawstwa miar w Polsce i ich związek z potrzebami techniki" (1917) uznał jednolitość miar za jedną z podstaw rozwoju polskiego przemysłu i techniki. Był autorem projektu ustawy o miarach w Polsce (1918), wprowadzonej w życie w 1919. Pracował nad ujednoliceniem polskiego słownictwa mierniczego. Ogłosił wiele prac, m.in.:
Pochowany został na cmentarzu Powązkowskim (kwatera c-11-2).

</doc>
<doc id="187280" url="https://pl.wikipedia.org/wiki?curid=187280" title="Epigeneza">
Epigeneza



</doc>
<doc id="187284" url="https://pl.wikipedia.org/wiki?curid=187284" title="Teodor Dyniewicz">
Teodor Dyniewicz

Teodor Dyniewicz (ur. 9 listopada 1802 w Lwówku, zm. 11 czerwca 1858) – polski duchowny katolicki, kanonik gnieźnieński, autor artykułów historycznych.
Był synem Wojciecha i Katarzyny z Jordanów. Uczęszczał do gimnazjum w Poznaniu (ukończył w 1822), studiował teologię na Uniwersytecie Wrocławskim. W 1829 przyjął święcenia kapłańskie. Początkowo był kapelanem arcybiskupa gnieźnieńskiego Teofila Wolickiego, następnie wikariuszem w Wieleniu, gdzie aktywnie pomagał parafianom w czasie epidemii cholery (1831). W 1832 został mianowany proboszczem w Lubaszu, później dziekanem dekanatu czarnkowskiego. Arcybiskup Leon Przyłuski mianował go w 1850 kanonikiem kapituły metropolitalnej gnieźnieńskiej; ks. Dyniewicz pełnił w Gnieźnie funkcje radcy konsystorialnego, egzaminatora prosynodalnego oraz kaznodziei katedralnego.
Był autorem wielu artykułów w piśmie „Przyjaciel Ludu” wydawanym w Lesznie; opisywał zabytki Czarnkowa, Lubasza i Wielenia, a artykuły ilustrował własnoręcznymi rysunkami. Relacjonował również prace archeologiczne prowadzone w tych miejscowościach i okolicach (m.in. "O urnach wykopanych w Lubaszu", "O zabytkach starożytności słowiańskich znalezionych na Krasnej Górze w Lubaszu").

</doc>
<doc id="187285" url="https://pl.wikipedia.org/wiki?curid=187285" title="Złoty Stok">
Złoty Stok

Złoty Stok (tuż po wojnie "Równe", , ) – miasto w południowo-zachodniej Polsce, leżące na Śląsku (Dolnym Śląsku), w województwie dolnośląskim, w powiecie ząbkowickim, siedziba gminy miejsko-wiejskiej Złoty Stok.
Złoty Stok jest najstarszym ośrodkiem górniczo-hutniczym w Polsce. Ostatnią kopalnię (rud arsenu) zamknięto w 1961 r. W ostatnich latach miasto straciło na znaczeniu jako ośrodek przemysłowy, równocześnie stając się ośrodkiem turystycznym znanym przede wszystkim z Muzeum Górnictwa i Hutnictwa Złota (potocznie „Kopalnia Złota”).
Szacuje się, że w czasie 700 lat eksploatacji z miejscowych złóż pozyskano 16 t czystego złota.
Położenie.
Miasto położone jest na Przedgórzu Paczkowskim u podnóża północnego krańca Gór Złotych na Sudeckim uskoku brzeżnym bezpośrednio przy granicy z Czechami. Leży nad potokiem Trująca.
Przez miasto przebiega ruchliwa droga krajowa nr 46 będąca jedynym wjazdem od wschodu do Kotliny Kłodzkiej oraz droga wojewódzka nr 390.
W latach 1975–1998 miasto administracyjnie należało do woj. wałbrzyskiego.
Historia.
Wydane w języku niemieckim przedwojenne przewodniki mówią wiele o początkach Złotego Stoku. Najstarsza nazwa Złotego Stoku brzmiała "Grosena". Zdaniem Niemieckich badaczy nazwa ma etymologiczny związek z nazwą "Goldstadt" (). Według czeskich badaczy nazwa "Grosena" ma słowackie pochodzenie, wywodzi się od słowa oznaczającego "gród". Znaleziska dokonane w okresie I wojny światowej przy wylocie Sztolni Gertrudy wskazywałyby na podjęcie prac górniczych już w VII wieku, prawdopodobnie przez Serbów łużyckich, którzy wcześniej zajmowali się wydobywaniem w Słowacji srebrnonośnych rud miedzi. Niemiecki historyk Zimmerman początki osady upatruje w górnictwie. Dopuszcza się możliwość istnienia jej jeszcze przed naszą erą. Legenda głosi, że osadę założył czeski zarządca. W Grosenie miały się znajdować 3 pogańskie świątynie otoczone szańcami i wałami. Niemiecki historyk Hofrichter uważa, że Grosena w 527 r. była słowiańskim osiedlem posiadający zamek obronny, który został zniszczony w 1033 roku. Zamek ten wielokrotnie był odbudowywany i miał znajdować się w tym samym miejscu co na znanej rycinie Wernera z połowy XVIII wieku. Osada górnicza miała istnieć już w 580 roku. Wymieniane są nawet dwie nazwy kopalń złota. Jedna z nich miała istnieć w ok. 800 roku w Górach Złotych. 
Wydobywanie i oczyszczanie złota w tej miejscowości potwierdzają dokumenty już w roku 1241. Najstarsze dokumenty potwierdzające prawa miejskie Złotego Stoku datuje się na 1334, jednak nie wiadomo, kiedy faktycznie je uzyskał. W 1273 Henryk IV Probus zezwolił cystersom z Kamieńca na prowadzenie tutaj robót górniczych. W 1344 r. osada posiadała prawa miejskie i otrzymała status wolnego miasta górniczego, które posiadało liczne przywileje. W kolejnych latach miasto należało do Piastów śląskich i wchodziło w skład księstwa ziębickiego. W 1358 r. zostało wykupione przez Bolka II, księcia świdnickiego. Po śmierci Agnieszki Habsburżanki, małżonki Bolka II, w 1392 r. wraz będącym jej oprawą wdowią księstwem świdnicko-jaworskim zostało połączone z Koroną Czeską jako wiano bratanicy Bolka II, księżniczki Anny świdnickiej, małżonki króla czeskiego i cesarza rzymskiego Karola IV.
Po okresie zastoju gospodarczego w okresie wojen husyckich miasto ponownie odżyło. W 1467 r. miasto dostało prawa sądownicze na podległych im terenach. Dzięki temu przywilejowi w późniejszych latach wybudowana zostanie ceglana szubienica na wjeździe do miasta od strony Ząbkowic. Rozbudowie podległy kopalnie, w których od 1479 r. rozpoczęto budować sztolnie odwadniające. 17 lutego 1491 Złoty Stok otrzymał herb, sztandar i ponownie rangę Wolnego Miasta Górniczego. Działały w nim dwie topnie żelaza, książęca i klasztoru cystersów z Kamieńca Ząbkowickiego. Na początek XVI wieku przypada szczytowy rozkwit górnictwa i hutnictwa złota oraz samego miasta. O gwałtownym rozwoju górnictwa świadczy zainteresowanie się nim najpotężniejszych wówczas w Europie domów handlowych i spółek górniczo-hutniczych Fuggerów, Turzonów, Welsów, Imhoffów. W 1507 książęta ziębicko-oleśniccy, bracia Albrecht i Karol Podiebradowie założyli mennicę, która do 1621 biła monety z wydobywanego tu złota. W 1511 w zamian za pożyczkę dzieloną zadłużonym książętom ziębickim Karolowi i Albrechtowi książęce kopalnie dostały się rodzinie Fuggerów z Augsburga, w latach 1513-1514 Jakub Fugger wybudował nową topnię, a w 1514 r. uzyskał prawo wyłączności handlu. W 1529 w Złotym Stoku było czynnych 145 kopalń i kilkanaście małych hut. Dwadzieścia lat później liczba kopalń wzrosła do 190, ilość wydobywanej rudy przekraczała 30 000 t, a roczna produkcja złota osiągnęła 60 kg (najwięcej 140 kg) co dawało średnio ok. 8% produkcji złota w Europie.
W 1565 w szybie „Złoty Osioł” zginęło 59 górników, co zahamowało rozwój wydobycia. Wkrótce potem do miasta przybył aptekarz Hans Scharffenberg, który z kopalnianych hałd postanowił uzyskiwać arsen i rozwinął produkcję arszeniku. Od 1566 Fuggerowie połączyli swoje kapitały z rodziną pochodzących z Węgier Turzonów i opanowali śląski handel złotem.
Kiedy Wilhelm Rosenberg kupił w 1582 roku miasto Złoty Stok wraz kopalniami złota i mennicą, znajdował się u szczytów sławy, uchodząc za najbogatszego możnowładcę w Czechach. Posiadając mennicę mógł ją jeszcze uświetnić bijąc złote monety ze swym imieniem i rodowym herbem. Wokół herbu na awersie dukatów, bitych przez Wilhelma Rosenberga, znajduje się napis GWILEL GUB DOM ROSEN (Wilhelm Gubernator Domu Rosenbergów). Na rewersie jego dukatów, podobnie jak na dukatach bitych przez Podiebradów, znajdowała się postać św. Krzysztofa i napis MONE AUR REICHSTEIN (moneta złota ze Złotego Stoku). W 1585 roku mennica w Złotym Stoku wybiła złote monety, o nominale 2 i 4 dukatów i średnicy 27 mm, z popiersiem Wilhelma Rosenberga na awersie i rodowym herbem otoczonym łańcuchem orderu Złotego Runa na rewersie.
Wydarzenia wojny trzydziestoletniej ponownie zniszczyły miasto, a unieruchomione kopalnie zalała woda. W końcu XVII w. zaczęły wyczerpywać się zasoby złota, chociaż ich eksploatacja trwała jeszcze i w wieku XIX, a hutę wytapiającą złoto zlikwidowano dopiero w roku 1859. W 1731 r. wzniesiona została kaplica przez Siegmunda Kehler'a na górze pozbawionej drzew w południowej części miasta na wysokości 489 m n.p.m. w stronę szczytu Jawornik Wielki . Po pewnym czasie mieszkańcy zaczęli nazywać górę Krzyżową lub Kalwarią. Z miasta do kaplicy prowadziły stacje drogi krzyżowej. W 1740 r. wyremontowana została szubienica.Do odbioru odnowionej szubienicy i wykonania na niej wyroku kary na pewnym złodzieju wybrany został kat z Otmuchowa.
W 1742 r. miasto wraz z całym Dolnym Śląskiem przeszło pod zwierzchnictwo Prus. W 1857 liczyło 1800, a w 1905 - 2064 mieszkańców, w tym 99,8% stanowili Niemcy. 84% mieszkańców było katolikami, 16% – ewangelikami. W 1897 wybudowany został Królewski Urząd Sądowy.
W 1900 miasto uzyskało lokalne połączenie kolejowe z Kamieńcem Ząbkowickim. W 1903 roku wybudowana została poczta przez właściciela cegielni Carla Use'a. Od 1920 działała tu Śląska Szkoła Leśna ("Schlesische Forstschule"), jedyna poza Berlinem uczelnia posiadająca uprawnienia w kształceniu leśników. W 1933 roku miasto obchodziło 1000-lecie górnictwa. Obchody trwały w dniach od 12 do 20 sierpnia. Z tej okazji wydawane były liczne pocztówki oraz utworzono album z okazji 50-lecia przejęcia przez rodzinę Guettlerów Zakładów Górniczo-Hutniczych Arsenu . Zorganizowany był korowód w centrum miasta. Rok 1933 dla Złotego Stoku był rokiem licznych rocznic. Oprócz 1000-lecia górnictwa obchodzono: 
600-lecie posiadania praw miejskich; 
450-lecie podniesienia do godności wolnego miasta górniczego;
388-lecie nadania herbu;
350-lecie kaplicy cmentarnej;
300-lecie wybuchu cholery, która pochłonęła 2/3 mieszkańców miasta. 
W 1935 zasiedlono 10 domów na Kolonii Hermanshwalde (obecnie ul. Kasprowicza). Jest to część miasta Złoty Stok obecnie nazywana Kolonią. Liczba mieszkańców wzrosła w 1939 roku do 2609. W wyniku kapitulacji Niemiec, 8 maja 1945 miejscowość została bez walki zajęta przez wojska radzieckie, a następnie przekazana administracji polskiej. Dotychczasową ludność miasta wysiedlono za Odrę. Początkowo miasto nosiło nazwę "Równe", natomiast stacja kolejowa w nomenklaturze PKP do 1 września 1946 nazywała się "Rychłowiec"; nazwę "Złoty Stok" wprowadzono rozporządzeniem ministerialnym w maju 1946.
Głównym zakładem przemysłowym w Złotym Stoku po II wojnie światowej był zakład produkujący arsen i złoto zwany początkowo „Przemysł Arsenowy”, od 1950 „Zakłady Przemysłu Arsenowego”, od 1956 na „Kopalnia Arsenu Złoty Stok”. W 1960 zamknięto kopalnię, tym samym skończył się prawie 700-letni okres działalności górniczej w Złotym Stoku. Szacuje się, że istniejące w tym czasie kopalnie wydobyły około 2 mln ton rudy, z której otrzymano około 16 ton złota i 126 000 ton arszeniku. Od 1962 w zakładzie produkowano mączki kamienne i pigmenty (tlenki ołowiu - glejtę i minię ołowiową, z rud dostarczanych z Górnego Śląska), zmienił on nazwę na „Zakłady Górniczo-Chemiczne Złoty Stok”. W 1976 połączono zakład z przedsiębiorstwem „Termoplast” z Mąkolna tworząc „Zakłady Górniczo-Chemiczne Przemysłu Tworzyw i Farb”, które zmieniły w 1977 nazwę na „Zakłady Tworzyw i Farb w Złotym Stoku”.
Obecnie miasto rozwija funkcje turystyczne – głównie za sprawą udostępnionych dla turystów w 1996 zespołu sztolni (Muzeum Kopalni Złota w Złotym Stoku, największy w Europie podziemny wodospad). Drobny ośrodek przemysłowo-handlowy (Zakłady Tworzyw i Farb w Złotym Stoku, przemysł drzewny, usługi).
Transport i komunikcja.
W 1989 r. zlikwidowano pasażerskie połączenie kolejowe z miastem. W 1997 powódź tysiąclecia zniszczyła most kolejowy na Nysie Kłodzkiej, uniemożliwiając także przewozy towarów.
Demografia.
Piramida wieku mieszkańców Złotego Stoku w 2014 roku.
Zabytki.
Do wojewódzkiego rejestru zabytków wpisane są:
inne:
Szlaki Turystyczne.
Złoty Stok
W 2009 przebiegi poniższych szlaków zostały zmienione:
Edukacja.
Szkolnictwo w Złotym Stoku obejmuje stopnie: przedszkolny, podstawowy, gimnazjalny. Uczniowie szkół średnich najczęściej dojeżdżają do Kłodzka, Ząbkowic Śląskich, Paczkowa lub Kamieńca Ząbkowickiego.
Placówki:

</doc>
<doc id="187286" url="https://pl.wikipedia.org/wiki?curid=187286" title="TS-11">
TS-11



</doc>
<doc id="187288" url="https://pl.wikipedia.org/wiki?curid=187288" title="Bondary (województwo podlaskie)">
Bondary (województwo podlaskie)

Bondary (wymowa miejscowa: "Bandary", z akcentem na ostatnią sylabę) – wieś sołecka w Polsce, w województwie podlaskim, powiecie białostockim, gminie Michałowo. Leży nad zalewem Siemianówka nad Narwią.
Wieś jest siedzibą sołectwa Bondary w skład którego wchodzą: Bondary, Rybaki, Bagniuki, Osiedle Bondary, Tanica Górna, Tanica Dolna, Rudnia, Bołtryki i Garbary.
Przez miejscowość przebiega droga wojewódzka nr 687.
W skład sołectwa "Bondary" wchodzą Bondary, Rybaki, Bagniuki, Osiedle Bondary, Tanica Górna, Tanica Dolna, Rudnia, Bołtryki i Garbary.
Bondary z jednej strony otacza iglasty las, z drugiej działki i łąki, z trzeciej pola i pastwiska położone po obu stronach Narwi. W roku 1988 zbudowano tu nowe osiedle mieszkalne, składające się z 9 bloków, do których w związku z budową zalewu Siemianówka przesiedlono ludność z wsi Rudni, Łuki, Bud, Garbar i Bołtryków.
W latach 1975–1998 miejscowość położona była w województwie białostockim.
Dużą część mieszkańców stanowią polscy Białorusini i wyznawcy prawosławia, należący do parafii Narodzenia Najświętszej Bogarodzicy w Juszkowym Grodzie.
Wierni Kościoła rzymskokatolickiego należą do parafii Przemienienia Pańskiego w Jałówce.

</doc>
<doc id="187291" url="https://pl.wikipedia.org/wiki?curid=187291" title="Hugues de Payns">
Hugues de Payns

Hugues de Payns (Hugo de Payens) (ur. 1080 w Troyes, zm. 24 maja 1136) – francuski krzyżowiec, pierwszy wielki mistrz zakonu templariuszy w latach 1118–1136.
Pochodził z Szampanii z miejscowości Payns koło Troyes, a jego rodzina należała do wasali hrabiów Szampanii. Był właścicielem Montigny-Lassage i majątku ziemskiego w okolicach Tonnerre. Żonaty, miał syna Tybalda, który później też został templariuszem. Jego żona pochodziła z rodu de Montbard, była więc krewną św. Bernarda i Andrzeja de Montbard.
W 1104 i 1114 roku de Payens towarzyszył hrabiemu Hugonowi z Szampanii w wyprawach do Ziemi Świętej. Z drugiej już nie powrócił, pozostając w Palestynie. W roku 1118 wspólnie z 8 innymi braćmi założył zakon templariuszy i prowadził misję dyplomatyczną na rzecz nowego zgromadzenia, pozyskując dla niego nowych członków i sympatyków. Za pośrednictwem Hugona z Szampanii, który również przystąpił w 1126 roku do templariuszy, poznał św. Bernarda, z którym połączyła go przyjaźń i wzajemny szacunek. 
Uczestniczył w synodzie w Troyes w 1128 roku, na którym przedstawił cele nowego zakonu, uzyskując akceptację duchowieństwa oraz przyznanie reguły i stroju zakonnego. Następnie odwiedził Normandię, Anglię, Andegawenię i Prowansję, zyskując poparcie królów i możnowładców dla zgromadzenia, zakładając prowincje zakonne i uzyskując liczne nadania i przywileje. Około 1130 roku powrócił do Ziemi Świętej, gdzie zmarł.

</doc>
<doc id="187296" url="https://pl.wikipedia.org/wiki?curid=187296" title="Wiktor (nagroda)">
Wiktor (nagroda)



</doc>
<doc id="187298" url="https://pl.wikipedia.org/wiki?curid=187298" title="1920 w filmie">
1920 w filmie



</doc>
<doc id="187300" url="https://pl.wikipedia.org/wiki?curid=187300" title="Allenstein">
Allenstein



</doc>
<doc id="187301" url="https://pl.wikipedia.org/wiki?curid=187301" title="North &amp; South (gra komputerowa)">
North &amp; South (gra komputerowa)

North &amp; South – turowa gra strategiczna z elementami zręcznościowymi wydana w roku 1989 przez francuską firmę Infogrames. Akcja tytułu osadzona jest w czasie wojny secesyjnej w Stanach Zjednoczonych.
Charakterystyka.
Gra składa się z czterech kampanii, z których każda rozgrywa się w innym roku kalendarzowym oraz przy innym rozkładzie sił jednostek Północy i Południa (do wyboru na początku gry). Charakterystycznym elementem rozgrywki są humorystyczne przerywniki zręcznościowe, które stanowią o dalszych losach walk. Należą do nich:
Podczas bitwy gracz kontroluje trzy formacje wojskowe: kawalerię, piechotę oraz artylerię. Bitwy rozgrywają się na dwóch rodzajach terenu: kanion lub niziny. Każdy z nich może być płaski lub przecięty rzeką lub kanionem z przeciągniętym przez nie mostem, który stanowi strategiczny element pola walki.
Wpływ na rozgrywkę mają rozmaite, opcjonalne przeszkadzajki w postaci burzy (jednostka pauzuje w danej turze), ataku Indian lub Meksykanów (jednostka ginie, gdy zbyt długo zajmuje terytorium rdzennych lub okolicznych mieszkańców). Z posiadania niektórych terytoriów zyskuje się profity w postaci desantu morskiego. 
Gra toczy się do momentu, gdy wszystkie jednostki przeciwnika zostaną wyeliminowane z mapy.

</doc>
<doc id="187303" url="https://pl.wikipedia.org/wiki?curid=187303" title="Fury of the Furries">
Fury of the Furries

Fury of the Furries (poza Europą wydana jako "Pac-in-Time") – komputerowa gra platformowa wydana przez Kalisto Entertainment w 1993 roku na platformy Amiga, Amiga CD32, Macintosh oraz MS-DOS. Bohaterem gry jest mały futrzany stwor Tiny, który posiada możliwość „przemiany” w cztery różne formy. Każda z form zawiera specyficzną umiejętność, której wykorzystanie w poszczególnych fragmentach poziomu jest konieczne do ich przejścia. Celem gry jest ukończenie etapów w ośmiu krainach i uwolnienie króla; każda kraina składa się z 10 poziomów i jest odmienna pod względem scenerii i mechaniki.
"Fury of the Furries" została pozytywnie przyjęta przez francuskich krytyków.

</doc>
<doc id="187304" url="https://pl.wikipedia.org/wiki?curid=187304" title="Body Blows">
Body Blows

Body Blows – komputerowa gra typu bijatyka "jeden na jednego". W swoim czasie była konkurentem gry "Street Fighter II".
Gra doczekała się sequela o nazwie "Body Blows Galactic".

</doc>
<doc id="187305" url="https://pl.wikipedia.org/wiki?curid=187305" title="Soccer Kid">
Soccer Kid

Soccer Kid – platformowa gra komputerowa wydana w roku 1993.
Chłopiec w piłkarskim stroju zbiera części pucharu na mistrzostwa świata. Główny bohater wyposażony jest w piłkę, którą może podbijać i kopać (atakując nią przeciwników), wskakiwać na nią (przez co może podskoczyć wyżej), może ją odbijać z główki. 

</doc>
<doc id="187308" url="https://pl.wikipedia.org/wiki?curid=187308" title="Lotus (seria)">
Lotus (seria)

Lotus – seria gier komputerowych z kategorii zręcznościowych wyścigów samochodowych (z widokiem zza samochodu) opracowana przez Magnetic Fields. Seria została licencjonowana przez brytyjski koncern motoryzacyjny Lotus Cars.
Lotus Esprit Turbo Challenge.
Pierwsza gra z serii została wydana w 1990 roku na Amigę, Amstrada CPC, Atari ST, Commodore 64 i ZX Spectrum. Gra zawierała tylko jeden samochód – Lotus Esprit Turbo SE, oraz 32 trasy (w wersji na Amigę) w różnych krajach świata. Gra oferowała tryb gry wieloosobowej na dzielonym ekranie, oraz cztery stacje radiowe do wyboru przed wyścigiem. Ważnym elementem podczas wyścigu było tankowanie auta, w sytuacji, jeśli mamy mało paliwa. Należało zatrzymać się w boksie. Ponadto oprócz wyprzedzania innych samochodów, trzeba było uważać na inne przeszkody, zależne od scenerii toru (lód, roboty drogowe, kałuże, drewniane kłody).
Wyścigi podzielone zostały na trzy poziomy trudności. W każdym wyścigu gracz (lub gracze) konkuruje z 20 przeciwnikami. Jeśli gracz kończy wyścig w pierwszej dziesiątce, kwalifikuje się do następnego wyścigu i otrzymuje punkty do klasyfikacji. Celem głównym jest wygrana w mistrzostwach. Nazwy komputerowych kierowców są wzorowane na prawdziwych kierowcach wyścigowych (np. Ayrton Sendup, Nijel Mainsail, Alain Phosphate).
Lotus Esprit Turbo Challenge został dobrze przyjęty przez prasę branżową. Chwalono poczucie prędkości, jakość techniczną i tryb dla dwóch graczy. Średnia ocen wszystkich wersji to 80-90%.
Lotus Turbo Challenge 2.
Lotus Turbo Challenge 2 zawierał już dwa samochody: Esprit Turbo SE i Elan SE (jeździmy nimi naprzemiennie). Wyścigi odbywały się na ośmiu różnych trasach (las, noc, mgła, śnieg, pustynia, autostrada, bagna, burza). Wprowadzono tryb gry na czas w miejsce typowego wyścigu. Inną zmianą jest brak muzyki podczas jazdy – słychać jedynie spikera i odgłosy z aut.
Na szóstym poziomie (autostrada) zamieszczony został element humorystyczny: jeśli graczowi udaje się skutecznie przejechać przez skrzyżowanie, przez które przejeżdżają ciężarówki (pod jej naczepą), spiker krzyczy „Yeehaa!”.
Lotus 3 – The Ultimate Challenge.
Lotus – The Ultimate Challenge, jest ostatnią częścią serii Lotus. Mechanicznie opiera się na drugiej części, jednak jeśli chodzi o rozgrywkę, gra łączy obie poprzedniczki. Zawiera dwa tryby gry, oba znane z poprzednich odsłon: mistrzostwa i jazda na czas. Największą różnicą jest wprowadzenie trzeciego samochodu – M200, oraz systemu RECS, pozwalającego tworzyć własne trasy. Do środowisk z poprzedniej części doszło kilka nowych: górski, szutrowy, futurystyczny, wietrzny i z robotami drogowymi. Powróciły stacje radiowe – jest ich 6.
Lotus Trilogy.
Lotus Trilogy to wydany na Amigę i Amigę CD32 zestaw złożony ze wszystkich trzech części serii Lotus.

</doc>
<doc id="187309" url="https://pl.wikipedia.org/wiki?curid=187309" title="Arsenie Toderas">
Arsenie Toderas



</doc>
<doc id="187310" url="https://pl.wikipedia.org/wiki?curid=187310" title="Letnie Igrzyska Olimpijskie 2016">
Letnie Igrzyska Olimpijskie 2016

XXXI Letnie Igrzyska Olimpijskie (), oficjalnie Igrzyska XXXI Olimpiady – letnie igrzyska olimpijskie, które odbyły się w 2016 w Rio de Janeiro (Brazylia). Były to pierwsze igrzyska w Ameryce Południowej i drugie w Ameryce Łacińskiej (Meksyk 1968). To także pierwsze igrzyska na półkuli południowej od 2000. Gospodarz igrzysk został wybrany na 121. sesji MKOl, która odbyła się 2 października 2009 w Kopenhadze.
Ceremonia otwarcia igrzysk odbyła się 5 sierpnia, a ceremonia zamknięcia odbyła się 21 sierpnia. Zawody sportowe rozpoczęły się jednak 3 sierpnia (piłka nożna). W igrzyskach wzięło udział ponad 10 500 sportowców z 206 narodowych komitetów olimpijskich. Medale rozdane zostały w 31 dyscyplinach, w tym także w rugby 7 i golfie, które wróciły do programu igrzysk po wielu latach nieobecności. Motto igrzysk brzmiało "Um mundo novo", czyli "Nowy świat".
Wybór organizatora.
Do MKOl swoje kandydatury przesłało siedem miast z Europy, Azji, Ameryki Północnej oraz Ameryki Południowej.
Termin składania do MKOl ofert kandydatur minął 13 września 2007. Następnie do 14 stycznia 2008 kandydaci musieli w specjalnym kwestionariuszu odpowiedzieć na pytania MKOl. 4 czerwca 2008 spośród nadesłanych kandydatur wybrano cztery:
Głosowanie.
Decyzja o tym, kto będzie organizatorem igrzysk olimpijskich w 2016 zapadła 2 października 2009 na 121. spotkaniu Międzynarodowego Komitetu Olimpijskiego w Kopenhadze. Członkowie MKOl-u wybrali spośród 4 kandydujących miast:
Symbole igrzysk.
Maskotkami igrzysk zostały wybrane Vinicius i Tom, które zostały oficjalnie zaprezentowane w dniu 24 listopada 2014. Vinicius nosi imię od brazylijskiego poety i muzyka Viniciusa de Moraesa. Imię Tom pochodzi od Toma Jobima, brazylijskiego muzyka. Maskotki prezentują brazylijską przyrodę i mają cechy kotów, małp i ptaków. Mają one odzwierciedlać różnorodność kultury i ludzi w Brazylii. Imiona zostały wybrane w głosowaniu, a ten zestaw otrzymał 44% wszystkich głosów. Pozostałe propozycje imion dla maskotek to: Oba i Eba oraz Tiba Tuque i Esquindim.
Przebieg zawodów.
W poniższym kalendarzu zaprezentowano dni, w których rozdane zostały medale w danej konkurencji (żółty kolor), rozegrane zostały eliminacje (niebieski kolor), ceremonia otwarcia (zielony) i zamknięcia igrzysk (czerwony).
Rozgrywane dyscypliny.
W programie zostało umieszczonych 31 dyscyplin sportowych, w których rozgrywano zawody. W nawiasach podano liczbę konkurencji w danej dyscyplinie.
W przypadku czterech dyscyplin – gimnastyki, kajakarstwa, kolarstwa i siatkówki – rywalizację przeprowadzono odpowiednio w odmianach: gimnastyce artystycznej, sportowej i skokach na trampolinie, kajakarstwie i kajakarstwie górskim, kolarstwie górskim, szosowym, torowym i BMX oraz siatkówce halowej i plażowej.
Na mocy decyzji podjętej podczas 121. sesji MKOl w Kopenhadze do programu igrzysk wróciły rugby (w wersji siedmioosobowej) i golf. W programie nie znalazły się natomiast dyscypliny takie jak karate, squash i sporty wrotkarskie, które ubiegały się o włączenie w poczet sportów olimpijskich, oraz baseball i softball, które z programu usunięto po igrzyskach w Pekinie.
Polscy reprezentanci.
Polska po raz 20. uczestniczyła w letnich igrzyskach olimpijskich. Chorążym ekipy podczas ceremonii otwarcia został piłkarz ręczny Karol Bielecki.

</doc>
<doc id="187312" url="https://pl.wikipedia.org/wiki?curid=187312" title="Wilhelm Fließ">
Wilhelm Fließ

Wilhelm Fliess ("Wilhelm Fließ", ur. 24 października 1858 w Choszcznie, zm. 13 października 1928 w Berlinie) – lekarz, twórca ogłoszonej w 1897 roku teorii biorytmów. Teoria ta, mimo braku podstaw naukowych, jest relatywnie popularną techniką wróżbiarską, ze względu na podstawy matematyczne zaliczaną także do pseudonauki. Znany głównie ze względu na przyjaźń, jaka łączyła go z Sigmundem Freudem.
Przyjaźń z Freudem.
Fliessa przedstawił Freudowi Breuer w Wiedniu. W trakcie całego okresu autoanalizy Freud był ściśle związany z Fliessem, choć później zerwał z nim stosunki, podobnie jak z Breuerem. Fliess, młodszy od Freuda o dwa lata, był szwagrem jednego z jego wiedeńskich znajomych, Oskara Rie. 
Freud zwrócił się kiedyś do Fliessa, nazywając go magiem: „dla mnie” – pisał – „jesteś lekarzem, typem człowieka, któremu z całym zaufaniem można powierzyć życie własne i bliskich”. Fliess był pierwszym czytelnikiem i krytykiem "Die Traumdeutung" – Freud bardzo poważnie traktował jego komentarze. Prace Fliessa wywarły wielki wpływ na Freuda, który po lekturze jednego z jego artykułów zauważa: „Pierwsze wrażenie: podziw, że istnieje jeszcze ktoś, kto jest większym fantastą ode mnie i że tym kimś jest właśnie mój przyjaciel Wilhelm”.
To właśnie Fliess stworzył na przykład teorię okresu utajenia, która później stała się częścią teorii psychoanalitycznej (służąc jako określenie fazy rozwoju charakteryzującej się mniejszą aktywnością seksualną – fazy pomiędzy upadkiem kompleksu Edypa w wieku pięciu-sześciu lat i początkiem dojrzewania). Freud uważał, że Fliess był autorem fundamentalnego odkrycia biologicznego dotyczącego roli, jaką w życiu ludzkim odgrywa periodyczność (28 dni w wypadku kobiety, 23 dni w wypadku mężczyzny). 
W 1904 roku Freud dyskutował ulubioną ideę Fliessa o różnorodnej roli, jaką biseksualność odgrywa w życiu ludzkim (na przykład fakt, że sfeminizowani mężczyźni fascynują zmaskulinizowane kobiety i odwrotnie) w trakcie terapii pewnego pacjenta. Pacjent ów, Hermann Swoboda, przekazał tę ideę swemu przyjacielowi Otto Weiningerowi, który – według Freuda – stuknął się w czoło i pobiegł do domu, by napisać o tym książkę. Udziałem tej pracy stał się niesłychany sukces – Fliess, przerywając milczenie, wysłał list do Freuda, pytając, w jaki sposób doszło do tej kradzieży jego własności intelektualnej.
Freud próbował uniknąć odpowiedzi na to pytanie, wskazując na innych autorów zajmujących się podobną problematyką, Fliess zmusił go jednak do wyznania, że nie tylko odegrał on poważniejszą, niż skłonny byłby przyznać, rolę w przekazaniu jego idei, ale że zapomniał o dyskusji, jaką prowadził z nim na temat biseksualności. Tłumacząc się ze swego postępowania, Freud przyznał, iż miał pokusę, by ukraść Fliessowi autorstwo tej idei. Idei nie można opatentować – argumentował. Można je tylko trzymać dla siebie – człowiek, któremu tak bardzo zależy na prawie pierwszeństwa, powinien to właśnie uczynić.
Fliess publicznie oskarżył Freuda, Swobodę i Weiningera o kradzież; czyniąc to, opublikował bez zgody Freuda list, jaki od niego otrzymał. Swoboda z kolei oskarżył Fliessa o potwarz i o upublicznianie prywatnych listów bez zgody autora.
Teoria biorytmów.
Według hipotezy Fliessa, biologiczny rytm człowieka podporządkowany jest ściśle określonemu wzorcowi: po okresie aktywnym następuje okres bierności, w którym odradza się energia życiowa. Według tej teorii, cykl sprawności fizycznej powinien trwać 23 dni, a cykl stanu emocjonalnego - 28 dni. Już po śmierci Fliessa zwolennicy biorytmów dodali cykl sprawności intelektualnej o długości 33 dni.
Wszystkie cykle są opisane algorytmem i rozpoczynają się w dniu urodzin; dni, w których wartości danego cyklu są dodatnie, sprzyjają sukcesom, a miejsca zerowe oznaczają szczególne niebezpieczeństwa.
Zastosowanie.
Mimo braku podstaw naukowych, algorytmy obliczania biorytmów są czasami implementowane, ze względu na ich wartość dydaktyczną - wymagają dobrego operowania kalendarzem, by obliczyć dzień życia.

</doc>
<doc id="187315" url="https://pl.wikipedia.org/wiki?curid=187315" title="Meteosat">
Meteosat

Meteosat – seria satelitów geostacjonarnych, projektowanych i budowanych początkowo przez Europejską Agencję Kosmiczną (ESA), a następnie przez organizację EUMETSAT, służących do obserwacji pogody i badań meteorologicznych.
Do lipca 2012 roku wystrzelonych zostało 10 satelitów Meteosat. Satelity o numerach 1-7 są to satelity Meteosat pierwszej generacji, kolejne o numerach 8-10 to satelity Meteosat drugiej generacji, tzw. MSG (Meteosat Second Generation). 
Historia funkcjonowania satelitów Meteosat.
Satelity Meteosat pierwszej generacji (MFG):
Satelity Meteosat drugiej generacji (MSG):
Charakterystyka skanerów wykorzystywanych przez satelity Meteosat.
Meteosat First Generation.
Meteosat 1-7, skaner MVIRI (rozdzielczość czasowa 30 min):
Meteosat Second Generation.
Meteosat 8-11, skaner SEVIRI (rozdzielczość czasowa 15 min):
Meteosat Third Generation.
Od ok. 2021 r. planowane jest umieszczanie na orbicie geostacjonarnej satelitów Meteosat trzeciej generacji, MTG (Meteosat Third Generation). Będą one wyprodukowane przez międzynarodowe konsorcjum, którym kieruje francusko-włoska firma Thales Alenia Space.
Satelity MTG będą produkowane w dwóch wersjach:
Będą one umieszczane na orbicie geostacjonarnej w następującej kolejności:
Stan obecny.
Obecnie czynne są satelity Meteosat-8, -9, 10 i -11, wszystkie są drugiej generacji (MSG). Satelity Meteosat-9 i 10 zostały umieszczone nad Afryką Środkową, natomiast Meteosat-8 stanowi rezerwę dla Meteosata-10; Meteosat-9 wykonuje zdjęcia w trybie „rapid scan” (zdjęcia tylko dla obszaru Europy z częstotliwością 5 minut), natomiast Meteosat-10 operacyjnie wykonuje zdjęcia dla całej półkuli z częstotliwością 15 minut.
Lokalizacja pracujących operacyjnie satelitów Meteosat:

</doc>
<doc id="187322" url="https://pl.wikipedia.org/wiki?curid=187322" title="(45) Eugenia">
(45) Eugenia

(45) Eugenia – jedna z większych planetoid z pasa głównego.
Odkrycie i nazwa.
Została odkryta 27 czerwca 1857 roku w Paryżu przez Hermana Goldschidta. Nazwa planetoidy została nadana na cześć cesarzowej Eugenii, żony Napoleona III.
Orbita i właściwości fizyczne.
(45) Eugenia obiega Słońce w czasie 4 lat i 178 dni w średniej odległości 2,72 au. Jej peryhelium znajduje się w odległości 2,50 au, a aphelium 2,94 au od Słońca. Planetoida ta ma nieregularny kształt i wielkość 305×220×145 km. Na uwagę zasługuje także fakt, iż ciało to ma bardzo małą średnią gęstość – 1,2 g/cm³ (nieco więcej niż woda).
Naturalne satelity.
(45) Eugenia ma dwa księżyce, z których większy, odkryty w roku 1999, ma ok. 13 km średnicy i obiega planetoidę centralną w czasie pięciu dni w odległości 1190 km. Nosi on nazwę "Petit-Prince" na cześć jedynego syna Eugenii, Napoleona IV i ze względu na analogie jego życiorysu z postacią głównego bohatera powieści Antoine’a de Saint-Exupéry’ego pt. "Mały Książę".
Drugi satelita, odkryty w roku 2004, nosi prowizoryczne oznaczenie "S/2004 (45) 1", ma średnicę szacowaną na ok. 5 km i krąży wokół Eugenii w średniej odległości ok. 611 km.

</doc>
<doc id="187324" url="https://pl.wikipedia.org/wiki?curid=187324" title="Petit-Prince">
Petit-Prince

Petit-Prince (z fr. „Mały Książę”, pełna nazwa "(45) Eugenia I Petit-Prince") – księżyc planetoidy (45) Eugenia z pasa głównego planetoid.
Odkrycie i nazwa.
Mały Książę został odkryty 1 listopada 1998 roku przez obserwatorów za pomocą Teleskopu Kanadyjsko-Francusko-Hawajskiego na Mauna Kea na Hawajach. Następnie nadano mu prowizoryczne oznaczenie S/1998 (45) 1.
Księżyc ten był pierwszym z księżyców planetoid, który został odkryty za pomocą instrumentów naziemnych.
Nazwa "Petit-Prince" została nadana na cześć księcia Napoleona Eugeniusza Bonaparte, jedynego syna francuskiej cesarzowej Eugenii, od której pochodzi nazwa planetoidy (45) Eugenia. Wynika ona z analogii jego życiorysu z postacią głównego bohatera powieści Antoine’a de Saint-Exupéry’ego pt. "Mały Książę".
Orbita i właściwości fizyczne.
Księżyc ten ma średnicę ok. 13 km i krąży wokół macierzystego ciała w odległości ok. 1184 km w czasie 4,76 dnia. Orbita jego charakteryzuje się bardzo małym mimośrodem wynoszącym 0,01, nachylona jest zaś pod kątem ok. 8° do płaszczyzny równika Eugenii. 
Mały Książę mógł powstać w wyniku zderzenia jakiegoś większego ciała z Eugenią, odrywając się od niej, lub też zostać przechwycony przez jej przyciąganie grawitacyjne.

</doc>
<doc id="187325" url="https://pl.wikipedia.org/wiki?curid=187325" title="Józef Franciszek Elsner">
Józef Franciszek Elsner



</doc>
<doc id="187328" url="https://pl.wikipedia.org/wiki?curid=187328" title="Siedmiu samurajów">
Siedmiu samurajów

 – film w reżyserii Akiry Kurosawy, powstały w 1954 roku. W jednej z głównych ról wystąpił Toshirō Mifune.
Akcja filmu toczy się w okresie Sengoku, prawdopodobnie w latach 1587/1588 i przedstawia grupę rolników, którzy zatrudniają siedmiu bezpańskich samurajów (rōninów), aby pomogli im w obronie wioski przed bandytami.
"Siedmiu samurajów" jest powszechnie uznawany za jeden z najważniejszych filmów w historii kinematografii. Bardzo często określany jako najlepszy film nieamerykański, stał się inspiracją dla setek produkowanych później filmów akcji. Film jest uznany zarówno wśród krytyków, jak i publiczności. Pojawił się na listach najlepszych filmów wszech czasów przygotowanych przez Sight &amp; Sound, dwukrotnie na listach brytyjskiego magazynu Empire (na pierwszym miejscu "The 100 Best Films Of World Cinema" oraz na 50. miejscu najlepszych filmów wszech czasów), na ósmym miejscu listy serwisu "They Shoot Pictures, Don`t They".
Jest to także jeden ze stosunkowo niewielu japońskich filmów znanych szeroko na Zachodzie, gdzie zresztą doczekał się remake'ów, jak na przykład western "Siedmiu wspaniałych" (1960). Film ten stanowił także ważny wkład w historię kina. Było to największe do tej pory przedsięwzięcie japońskiej kinematografii.
W roku 2004 powstała seria anime o nazwie "Samurai 7", luźno bazująca na "Siedmiu samurajach".
Fabuła.
Akcja filmu toczy się w XVI-wiecznej Japonii. Biedna japońska wioska jest co roku atakowana przez bandytów, którzy zabierają większość żywności. Mieszkańcom grozi śmierć głodowa, dlatego postanawiają wynająć grupę ubogich rōninów (samurajów pozbawionych zwierzchnika) do walki z bandytami.

</doc>
<doc id="187329" url="https://pl.wikipedia.org/wiki?curid=187329" title="Samurai 7">
Samurai 7



</doc>
<doc id="187330" url="https://pl.wikipedia.org/wiki?curid=187330" title="Pampersi">
Pampersi

Pampersi – określenie środowiska dziennikarskiego, zgrupowanego wokół Wiesława Walendziaka w okresie, gdy pełnił on funkcję szefa Telewizji Polskiej (1993-1996).
Wprowadzili do TVP programy o charakterze konserwatywnym, m.in. publicystyczny „Puls dnia”, satyryczny „WC Kwadrans”, „Fronda”, cykl „Kultura duchowa narodu”.
Do grupy zaliczano takie osoby jak:
Liderzy środowiska „pampersów” wywodzili się z periodyków „Młoda Polska” i „Tygodnik Literacki”. Pampersi reprezentowali konserwatywne wartości w sferze obyczajowej i promowali liberalizm gospodarczy. Uważali, że należy tworzyć wizję Polski pozostającą w opozycji do dominującej w tamtych latach w publicznej dyskusji „Gazety Wyborczej” oraz sił politycznych o postkomunistycznym rodowodzie. W nowych programach telewizyjnych (sztandarowym był „Puls dnia”) starali się prezentować konserwatywno-liberalne wartości.

</doc>
<doc id="187339" url="https://pl.wikipedia.org/wiki?curid=187339" title="Banie (gmina)">
Banie (gmina)

Banie – gmina wiejska położona jest w środkowej części powiatu gryfińskiego. Siedzibą władz gminy jest wieś Banie.
Miejsce w województwie (na 114 gmin): powierzchnia 50., ludność 59.
Gmina stanowi 11,0% powierzchni powiatu.
Według danych z 31 grudnia 2019 roku gminę zamieszkiwało 6308 osób.
Położenie.
Sąsiednie gminy:
Do 31 grudnia 1998 r. gmina wchodziła w skład województwa szczecińskiego.
Demografia.
Dane z 31 grudnia 2005:
Gminę zamieszkuje 7,7% ludności powiatu. 
Przyroda i turystyka.
Gmina leży na Pojezierzu Myśliborskim i Równinie Wełtyńskiej. Przez rzekę Tywę prowadzi szlak kajakowy. Tworzy ona kilka jezior, m.in. największe jezioro Długie. W gminie zostały wytyczone 2 szlaki turystyczne: 
Tereny leśne zajmują 26% powierzchni gminy, a użytki rolne 60%.
Komunikacja.
Przez gminę Banie prowadzą drogi wojewódzkie: 
Banie uzyskały połączenie kolejowe w 1895 po wybudowaniu linii kolejowej z Chwarstnicy do Swobnicy. W 1991 linia została zamknięta, a rok później odcinek Banie – Swobnica rozebrany. W 2007 rozebrano pozostały odcinek linii Chwarstnica – Banie.
W gminie czynny jest 1 urząd pocztowy: Banie (PNA 74-110) oraz ajencja pocztowa: Lubanowo (PNA 74-111).
Samorząd.
W 2016 r. wykonane wydatki budżetu gminy Banie wynosiły 25,1 mln zł, a dochody budżetu 26,7 mln zł. Zobowiązania samorządu (dług publiczny) według stanu na koniec 2016 r. wynosiły 2,1 mln zł, co stanowiło 7,7% poziomu dochodów.
Podział administracyjny.
Sołectwa gminy Banie:
Miejscowości.
Miejscowości gminy Banie:

</doc>
<doc id="187343" url="https://pl.wikipedia.org/wiki?curid=187343" title="Muriel (imię)">
Muriel (imię)

Muriel to żeńskie imię używane w Anglii, Francji oraz Irlandii. Jest to uproszczona wersja imienia Muirghea, które po irlandzku znaczy "jasne (lśniące) morze"; wywodzące się z celtyckiego muir – "morze", i geal – "jasny".

</doc>
<doc id="187346" url="https://pl.wikipedia.org/wiki?curid=187346" title="Birr (waluta)">
Birr (waluta)

Birr – jednostka płatnicza w Etiopii, wprowadzona w 1894 r. przez cesarza Menelika II. Początkowo nosiła nazwę etiopskiego talara i dzieliła się na 20 gerszów lub 40 besa, natomiast od 1903 r. na 16 gerszów lub 32 besa.
Po zajęciu Etiopii przez Włochy od 1936 oficjalną jednostką płatniczą stał się włoski lir (1 birr wymieniano na 5 włoskich lirów), który obowiązywał aż do wyzwolenia kraju spod okupacji włoskiej w 1941. Przez następne trzy lata używano szylingów używanych w Brytyjskiej Afryce Wschodniej. Od 1945 w obiegu ponownie znalazł się birr (wymieniano 1 birr na 2 szylingi). Dzielił się na 100 sentimów (centów). Na banknotach znajdowała się również angielska nazwa "dolar etiopski"; od 1976 nazwa birr oficjalnie występuje także w angielskiej wersji językowej.
W obiegu znajdują się banknoty o wartości 10, 50 i 100 birrów, oraz monety 1-, 5-, 10-, 25- i 50-centowe (wybite w 3 seriach: 1944, 1977, 2004–2005). 
W okresie monarchii na przedniej stronie banknotu zawsze znajdował się wizerunek cesarza Haile Selassie I natomiast po rewolucji rysunki mieszkańców kraju (chłopca, mężczyznę przy pracy w polu, wojownika itp.) oraz inne sceny:
Na stronie tylnej w czasie monarchii znalazło się godło państwowe, natomiast w okresie republiki:
Od lat 70. wygląd banknotów nie ulegał już większym przemianom – poprawiały się zabezpieczenia, zmieniała się kolorystyka.
Kod według ISO 4217 – ETB.
Na początku maja 2005 1 euro = 11,34 ETB.
Na początku sierpnia 2016 1 euro = 24,40 ETB.

</doc>
<doc id="187348" url="https://pl.wikipedia.org/wiki?curid=187348" title="Pokrój kryształu">
Pokrój kryształu

Pokrój kryształu – jest to charakterystyczny wygląd zewnętrzny pojedynczego kryształu lub grupy kryształów, uwzględniający wzajemne proporcje, wielkości i wykształcenia określonych jego ścian powstających w czasie jego wzrostu. Cecha jest związana z warunkami krystalizacji w jakich rozwijają się kryształy. W sytuacji, które wzrost może odbywać się w sposób swobodny, uzyskują one pełny rozwój krystalogiczny. Jednak zwykle podczas wzrostu ściany kryształu mogą rozwijać się nierównomiernie, ponieważ narastają z różną szybkością w różnych kierunkach, wówczas ich bryła jest zniekształcona i nie przyjmuje idealnego wyglądu. W kryształach tego samego minerału jedyną wielkością stałą są kąty dwuścienne między analogicznymi ścianami (prawo stałości kątów). Zasada ta została odkryta w 1669 r. przez Nicolasa Steno (zwanego też Nielsem Stensenem).
Jeśli oznaczy się poszczególne wymiary jako a, b i c, można wyróżnić następujące pokroje :

</doc>
<doc id="187349" url="https://pl.wikipedia.org/wiki?curid=187349" title="Toshiro Mifune">
Toshiro Mifune



</doc>
<doc id="187351" url="https://pl.wikipedia.org/wiki?curid=187351" title="SMITH">
SMITH



</doc>
<doc id="187356" url="https://pl.wikipedia.org/wiki?curid=187356" title="Owoce trujące">
Owoce trujące

Owoce trujące – owoce niektórych krzewów, drzew lub bylin działające toksycznie. Są najczęściej spotykane w lasach, ale także hodowane przez ludzi wyłącznie w celach dekoracyjnych, stąd mogą występować w parkach, a także w ogrodach.
W Polsce ostre zatrucia roślinami stanowią około 1% ogólnej liczby zatruć, z czego 75% występuje u dzieci w wieku do 10 lat. To one dają się zwieść atrakcyjnym wyglądem owoców. Trujące właściwości danego gatunku roślin określane są wielkością występowania w nich tak zwanych ciał czynnych. Do najważniejszych ciał czynnych zalicza się alkaloidy, glikozydy i saponiny.
Toksyczność u roślin zależy od:
Na poszczególne roślinne trucizny istnieje indywidualna wrażliwość i odporność zarówno u ludzi, jak i u zwierząt.
Owoce leśne słabo trujące.
Owoce wywołujące przejściowe zaburzenia żołądkowo-jelitowe oraz ośrodkowego układu nerwowego. Rośliny z takimi owocami to:
Owoce leśne średnio trujące.
Owoce spożyte w większej ilości mogą być przyczyną zgonu. Do takich roślin należy zaliczyć:
Owoce leśne silnie trujące.
Owoce zjedzone nawet w małej ilości mogą spowodować śmierć. Do takich roślin należy zaliczyć:

</doc>
<doc id="187360" url="https://pl.wikipedia.org/wiki?curid=187360" title="Modernizm poza Europą i Stanami Zjednoczonymi">
Modernizm poza Europą i Stanami Zjednoczonymi

Architektura modernistyczna – stanowiła pierwszy ogólnoświatowy prąd architektoniczny. Choć jej rozwój poza Europą nastąpił ze stosunkowo dużym opóźnieniem, to jej źródeł należy się doszukiwać w tradycjach budowlanych krajów spoza kręgu kultury europejskiej. Charakterystyczne dla modernizmu elementy zostały m.in. przez Le Corbusiera i Wrighta zaobserwowane w architekturze Bliskiego Wschodu (płaskie dachy, gładkie bielone elewacje, formy zabudowy tarasowej i dywanowej) oraz Dalekiego Wschodu (modularna i szkieletowa konstrukcja, asymetria, wkomponowanie w krajobraz). Modernistyczna architektura pojawiająca się w krajach azjatyckich od lat 30. XX w. nie pozostawała w sprzeczności z lokalnymi tradycjami.
Azja.
Izrael.
Nowo zakładane żydowskie miasta w Izraelu realizowano wedle zasad modernistycznych. Autorem planu Hajfy był wywodzący się z Niemiec architekt Adolf Rading, dawny członek Werkbundu. Modernistyczną willę i bibliotekę dla przedsiębiorcy Salmanna Schockena wzniósł w Jerozolimie Erich Mendelsohn.
Irak.
Uniwersytet w Bagdadzie został rozplanowany i wzniesiony w latach 50. przez Waltera Gropiusa i TAC.
Indie.
stolica Pendżabu, Czandigarh została założona w latach 1952-1959 według zasad "Karty Ateńskiej" na podstawie projektu Le Corbusiera, który zaprojektował w nim również główne obiekty rządowe i użyteczności publicznej. W Ahmadabadzie Louis Kahn wzniósł w latach 1962-1974 Indyjski Instytut Zarządzania o plastycznych i dramatycznych formach.
W latach 60. XX w. na czoło awangardy indyjskich architektów wysunął się Achyut Kanvinde, tworzący architekturę należącą do orientującego się nie tylko na estetykę, ale przede wszystkim etykę nurtu brutalizmu.
Bangladesz.
Ukończony w 1982 budynek "Jatiyo Sangshad Bhaban" (zgromadzenia narodowego) w Dhace, który zrealizował amerykański architekt Louis Kahn, jest często uważany za jedno ze szczytowych osiągnięć późnego modernizmu.
Japonia.
Od lat 20. XX w. działał w Japonii Antonin Raymond, amerykański architekt pochodzenia słowackiego. W 1924 Frank Lloyd Wright wzniósł Hotel Cesarski w Tokio.
Głównym architektem powojennego modernizmu japońskiego był Kenzō Tange, znany przede wszystkim z pomnika ofiar II wojny światowej w Hiroszimie i budynków Igrzysk Olimpijskich w Tokio w 1964. Tange miał również wielki wpływ na nauczanie i teorię architektury. Uczniowie Tangego, tacy jak Arata Isozaki i Kisho Kurokawa, utworzyli zorientowaną funkcjonalistycznie i marksistowsko grupę metabolistów, sprzeciwiającą się estetyzmowi.
Ameryka Południowa i Środkowa.
Brazylia.
Najbardziej znani architekci modernizmu brazylijskiego to Lúcio Costa i Oscar Niemeyer, którzy zdobyli światową sławę jako współtwórcy Brasílii. Budowa nowej brazylijskiej stolicy stanowiła najbardziej spektakularną demonstrację modernistycznej urbanistyki.
Meksyk.
W Meksyku działali nowocześni architekci Luis Barragán i Abraham Zabludovsky, łączący nowoczesną żelbetową konstrukcję budynków z elementami regionalnymi.
Australia i Oceania.
Australia.
Najbardziej znanym architektem australijskiego modernizmu był Harry Seidler, uczeń Gropiusa, projektujący zarówno biurowe wieżowce, jak również liczne domy jednorodzinne (inspirowane architekturą Kalifornii). Autorem licznych domów jednorodzinnych nawiązujących do stylu Miesa van der Rohe jest Glenn Murcutt. Najbardziej znany australijski budynek nowoczesny, Operę w Sydney, zaprojektował Duńczyk Jørn Utzon.

</doc>
<doc id="187364" url="https://pl.wikipedia.org/wiki?curid=187364" title="Jan IV Kassa">
Jan IV Kassa

Jan IV, właściwie Dejaz Kassa (ur. 1831, zm. 10 marca 1889 r.) – król prowincji Tigraj i cesarz Etiopii od 1872, odznaczony Orderem Salomona.
Dejaz Kassa został władcą kraju po pokonaniu 11 lipca 1871 r. pod Aduą cesarza Tekle Giorgisa II, który zmarł w więzieniu w następnym roku. Patriarcha kościoła etiopskiego koronował nowego cesarza 12 stycznia 1872 r. w starożytnej miejscowości Aksum, będącej niegdyś tradycyjnym miejscem koronacji cesarzy etiopskich. Po koronacji Dejaz Kassa przyjął imię Jan IV oraz tytuł cesarza Etiopii i króla Syjonu.
W 1875 r. Jan IV odparł najazd egipskiego władcy Ismaila Paszy. Jan IV zmarł ciężko raniony podczas walk prowadzonych z sudańskimi mahdystami w 1889 r.

</doc>
<doc id="187365" url="https://pl.wikipedia.org/wiki?curid=187365" title="SMETANA">
SMETANA

SMETANA (Self-Modifying, Extremely Tiny Automaton Application) – ezoteryczny język programowania stworzony przez Chrisa Presseya. Oto przykładowy program napisany w SMETANA:
 Krok 1. Idź do kroku 4.
 Krok 2. Zamień krok 3 z krokiem 5
 Krok 3. Idź do kroku 6.
 Krok 4. Zamień krok 1 z krokiem 6
 Krok 5. Idź do kroku 2.
 Krok 6. Zamień krok 1 z krokiem 2.
SMETANA może wydawać się kompletnie bezużytecznym językiem, ale początkowa kolejność linii w programie może być użyta jako wejście, a kolejność linii na końcu programu może służyć jako wyjście. SMETANA jest częściowo zaimplementowany w języku programowania SMITH.
Linki zewnętrzne.
Język programowania SMETANA

</doc>
<doc id="187366" url="https://pl.wikipedia.org/wiki?curid=187366" title="SMITH (język programowania)">
SMITH (język programowania)

SMITH, od Self-Modifying Indecent Turing Hack, następca języka SMETANA. Jest to zupełny w sensie Turinga ezoteryczny język programowania opracowany przez Cat's Eye Technologies. SMITH nie posiada procedur skoku, a pętle są realizowane przez auto-kopiowanie bloków do kodu który ma być wykonany w przyszłości. Kod sam w sobie składniowo przypomina asembler.

</doc>
<doc id="187367" url="https://pl.wikipedia.org/wiki?curid=187367" title="Gra Endera">
Gra Endera

Gra Endera (ang. "Ender's Game") – książka z gatunku science fiction, najbardziej znana powieść Orsona Scotta Carda. Jest pierwszą z cyklu powieści o tytułowym Enderze. Pierwsze wydanie w 1985 ukazało się nakładem Tor Books (USA).
Powieść powstała w oparciu o opowiadanie o tym samym tytule, opublikowane po raz pierwszy w roku 1977, a następnie umieszczone w tomie opowiadań "Pierwsze spotkania w świecie Endera". Za powieść Card otrzymał nagrodę Hugo oraz Nebulę w 1985 roku. Rok później, nagrody te zdobyła również druga część cyklu, "Mówca umarłych".
W Polsce powieść pierwszy raz została wydana w odcinkach w miesięczniku „Fantastyka”. W formie książkowej ukazała się w 1991 roku nakładem wydawnictw Editions Spotkania i Fantastyka w przekładzie Piotra W. Cholewy.
24 października 2013 roku swoją premierę miała ekranizacja powieści wyreżyserowana przez Gavina Hooda pod tym samym tytułem.
Fabuła.
Akcja rozgrywa się w dalekiej przyszłości. Ziemia zagrożona jest zniszczeniem przez robale - owadopodobne, obce istoty spoza układu słonecznego. W celu przeciwstawienia się temu zagrożeniu ludzkość ucieka się do niecodziennej metody - wybiera spośród urodzonych na całym świecie dzieci te najinteligentniejsze i od najmłodszych lat szkoli je na żołnierzy, którzy mają pokierować ziemskimi siłami kosmicznymi w tej rozgrywce o życie.
Najlepszym spośród kandydatów na dowódcę jest Andrew Wiggin nazwany przez siostrę Valentine „Enderem”. Przez brata i rówieśników nazywany "Trzecim", ponieważ władze większości państw świata zezwalają na posiadanie tylko dwojga dzieci. Rządzący wyjątkowo zgodzili się na trzeciego potomka Wigginów, w nadziei że Ender będzie nadawał się na dowódcę floty - jego siostra Val i brat Peter byli genialni, lecz nie nadawali się do tej roli.
Kiedy tylko Andrew wystarczająco podrósł, został wysłany na naukę do Szkoły Bojowej. Jako "starter" poznał kilku przyjaciół, m.in. Alai i Shena. Okazał się najlepszym uczniem. Był członkiem kilku grup szkoleniowych, tzw. armii (Salamandry, Szczura, ...) a po kilku latach dostał własną - armię Smoka. Pomimo tego, że do armii Smoka przydzielono samych starterów, w tym Groszka, uczynił z niej najlepszą armię w szkole.
W wieku 10 lat Endera przeniesiono do elitarnej Szkoły Dowodzenia, gdzie był uczony przez samego Mazera Rackhama, legendarnego dowódcę, który zadał decydujący cios Robalom podczas II inwazji. Szkolenie na symulatorze miało przygotować Endera do prowadzenia wojny. Razem ze swoim zespołem radził sobie nadzwyczaj dobrze, w końcu stanął przed końcowym egzaminem. Sądząc, że kontynuuje grę strategiczną, w rzeczywistości pokierował flotą Ziemian i pokonał robale, niszcząc ich macierzysty świat.

</doc>
<doc id="187375" url="https://pl.wikipedia.org/wiki?curid=187375" title="OMA">
OMA



</doc>
<doc id="187377" url="https://pl.wikipedia.org/wiki?curid=187377" title="Michał Ceptowski">
Michał Ceptowski

Michał Ceptowski vel Mathias Zöpf (ur. 21 lutego 1765 w Raisting w Bawarii, zm. 24 maja 1829 w Marynopolu) – osiadły w Polsce sztukator niemiecki.
Życiorys.
Był synem Johanna Michaela Zöpfa oraz Marii Probst. Prawdopodobnie około 1775 roku przybył wraz z ojcem do Polski i osiadł w Poznaniu. Kształcił się u swojego ojca, który był sztukatorem. W 1791 ożenił się z Polką, Zofią Męczyńską. W 1796 roku zmienił nazwisko na Michał Ceptowski. W 1805 osiadł w zakupionym folwarku z młynem w Marynopolu koło Poznania. Z pierwszą żoną miał synów Adama, Karola, Antoniego i Maksymiliana. W 1817 ożenił się z Balbiną Lewandowską, z którą miał synów Konstantego, Józefa i Franciszka.

</doc>
<doc id="187378" url="https://pl.wikipedia.org/wiki?curid=187378" title="Piotr Dumała">
Piotr Dumała

Piotr Dumała (ur. 9 lipca 1956 w Warszawie) – polski reżyser, scenarzysta, pisarz, rysownik, grafik, prozaik i autor oprawy plastycznej filmów animowanych. Profesor sztuki filmowej, wykładowca na Wydziale Operatorskim i Realizacji Telewizyjnej Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi, Wydziale Animacji University College of Arts Crafts and Design Konstfack w Sztokholmie w Szwecji i Uniwersytecie Harvarda w USA.
Wykształcenie.
Ukończył w roku 1982 warszawską Akademię Sztuk Pięknych, specjalność konserwacji rzeźby kamiennej na Wydziale Konserwacji Dzieł Sztuki u prof. Adama Romana. Przez dwa lata studiował w Pracowni Filmu Animowanego na Wydziale Grafiki ASP w Warszawie u prof. Daniela Szczechury.
Charakterystyka dorobku.
Przez wiele lat związany ze Studiem Filmowym Se-ma-for w Łodzi i Studiem Miniatur Filmowych w Warszawie.
Jest jednym z najbardziej znanych i cenionych na świecie polskich twórców filmu animowanego. Debiutował w Se-ma-forze filmem "Lykantropia" (1981). Następne filmy ukazały wspaniałe efekty zastosowanych przez niego technik animacyjnych. Najbardziej oryginalna z nich polegała na ryciu i zamalowywaniu rysunków wykonywanych na gipsowych płytach. Każdy jego kolejny film w Se-ma-forze był wydarzeniem: "Czarny Kapturek" (1983), "Latające włosy" (1984), "Nerwowe życie kosmosu" (1986), "Wolność nogi" (1988), "Seria absurdów" (1993). Pomysły filmów Dumały krążyły wokół sennych marzeń i wizji. Jego szczytowym osiągnięciem w Se-ma-forze był film "Ściany" (1987), zaliczany obok "Tanga" Rybczyńskiego i "Fotela" Daniela Szczechury do najważniejszych filmów tego studia.
W Studio Miniatur Filmowych zrealizował "Łagodną" (1985) i "Franza Kafkę" (1991). W roku 2000 zakończył kilkuletnie prace przy "Zbrodni i karze" (produkcja Bow &amp; Axe Entertainment Ltd). Jest także realizatorem czołówki animowanego cyklu filmowego Czternaście bajek z Królestwa Lailonii Leszka Kołakowskiego, zrealizowanego przez Telewizyjne Studio Filmów Animowanych w Poznaniu, będącego ekranizacją "13 bajek z królestwa Lailonii dla dużych i małych" Leszka Kołakowskiego. W roku 2009 zrealizował "Las" – czarno-biały film eksperymentalny (aktorski z elementami animacji), o długości 75 minut.
Autor zbioru opowiadań "Gra w żyletki" (2000), drukowanych wcześniej na łamach miesięcznika "Kino", komiksu "Zbrodnia i kara" (2006) na podstawie powieści Fiodora Dostojewskiego, oraz książki-autoportretu "Dumała" (2012). Twórca rysunków, okładek książek, plakatów i ilustracji do czasopism, plakatów oraz scenografii do filmów "Przygody wesołego diabła" i "Bliskie spotkania z wesołym diabłem" w reżyserii Jerzego Łukaszewicza.
W swojej artystycznej biografii ma również dwa epizody aktorskie. W etiudzie szkolnej Iwony Siekierzyńskiej "Pańcia" zagrał księdza, a w ostatnim filmie Jana Lenicy "Wyspa RO" postać tajemniczego Ro. Jest również autorem teledysku zespołu Maanam do piosenki "Wieje piaskiem od strony wojny" (1995).
Jest bohaterem filmu dokumentalnego Jolanty Dylewskiej "Świat według Piotra D." (2001).

</doc>
<doc id="187385" url="https://pl.wikipedia.org/wiki?curid=187385" title="Jezioro Kioga">
Jezioro Kioga



</doc>
<doc id="187386" url="https://pl.wikipedia.org/wiki?curid=187386" title="Barlinek (gmina)">
Barlinek (gmina)

Barlinek – gmina miejsko-wiejska położona jest we wschodniej części powiatu myśliborskiego w województwie zachodniopomorskim.
Siedzibą gminy jest miasto Barlinek.
Miejsce w województwie (na 114 gmin): powierzchnia – 27, ludność – 17.
Według danych z 31 grudnia 2017 roku gminę zamieszkiwało 19449 osób.
Położenie.
Sąsiednie gminy:
w województwie lubuskim:
Do 31 grudnia 1998 r. wchodziła w skład województwa gorzowskiego.
Gmina stanowi 21,9% powierzchni powiatu.
Demografia.
Dane z 31 grudnia 2007:
Gminę zamieszkuje 29,0% ludności powiatu.
Przyroda i turystyka.
Gmina leży na Pojezierzu Myśliborskim i Równinie Gorzowskiej. We wschodniej części gminy znajduje się fragment Barlinecko-Gorzowskiego Parku Krajobrazowego z dwoma rezerwatami: "Skalisty Jar Libberta" i "Markowe Błota". W gminie został wytyczony niebieski szlak turystyczny prowadzący przez Park. Tereny leśne zajmują 50% powierzchni gminy, a użytki rolne 40%.
Regionalnym produktem kulinarnym są miody Puszczy Barlineckiej.
Komunikacja.
Przez gminę Barlinek prowadzą drogi wojewódzkie nr 156, łącząca Barlinek z Lipianami (19 km) i Strzelcami Krajeńskimi (26 km), nr 151 do Gorzowa Wielkopolskiego (32 km) i przez Pełczyce (8 km) do Choszczna (28 km). Odległość z Barlinka do stolicy powiatu, Myśliborza wynosi 33 km (jadąc drogami nr 156, 3 i 26).
Barlinek uzyskał połączenie kolejowe w 1883 r. po doprowadzeniu linii kolejowej z Głazowa, w 1898 r. zbudowano odcinek do Choszczna. Linia została zamknięta w 1991 r. Parę lat później odcinek Barlinek – Głazów został rozebrany.
W gminie czynne są 2 urzędy pocztowe: Barlinek (nr 74-320) i Mostkowo (nr 74-322).
Administracja.
W 2016 r. wykonane wydatki budżetu gminy wynosiły 73,1 mln zł, a dochody budżetu 74,9 mln zł. Zobowiązania samorządu (dług publiczny) według stanu na koniec 2016 r. wynosiły 14,7 mln zł, co stanowiło 19,6% poziomu dochodów.
Sport.
Funkcjonujące w gminie kluby piłkarskie to: Pogoń Barlinek, Koral Mostkowo, Iskra Lutówko i Grom Płonno. Kiedyś istniało jeszcze kilka innych klubów na terenie gminy. Największym ośrodkiem sportu w gminie jest Barlinek. Istnieją tam kluby: lekkoatletyki, tenisa, sztuk walki, szachów oraz klub żeglarski.

</doc>
<doc id="187394" url="https://pl.wikipedia.org/wiki?curid=187394" title="Tina (Czad)">
Tina (Czad)

Tina (lub Tine) – wieś garnizonowa we wschodnim Czadzie, w pobliżu granicy z Sudanem.
W miejscowości i okolicy znajdują się obozy uchodźców z regionu Sudanu, Darfur. Zostało ono zbombardowane przez sudańskie lotnictwo wojskowe w marcu 2003, po zajęciu go przez sudańskich rebeliantów wspieranych przez niektóre plemiona z Czadu. Opustoszała wieś była okupowana przez członków Ruchu Wyzwolenia Sudanu ("Sudan Liberation Movement").
Po drugiej stronie granicy, która biegnie wzdłuż uedu Wadi Tina, istnieje sudańska miejscowość o tej samej nazwie.

</doc>
<doc id="187397" url="https://pl.wikipedia.org/wiki?curid=187397" title="Wartość skuteczna">
Wartość skuteczna

Wartość skuteczna (, RMS – średnia kwadratowa) – statystyczna miara sygnału okresowo zmiennego (najczęściej dotyczy wielkości elektrycznych prądu i napięcia).
Wartość skuteczna prądu przemiennego jest taką wartością prądu stałego, która w ciągu czasu równemu okresowi prądu przemiennego spowoduje ten sam efekt cieplny, co dany sygnał prądu przemiennego (zmiennego).
Moc prądu stałego o wartości formula_1 wydzielana na oporniku o rezystancji formula_2
Tym samym energia wydzielona w ciągu okresu przez prąd stały:
przy czym formula_5 jest długością okresu.
Moc chwilowa prądu przemiennego wynosi:
Energia w ciągu okresu formula_7
Szukana jest taka wartość prądu stałego, która wydzieliłaby tę samą energię, co prąd przemienny. Tym samym prawe strony równań (2) i (4) powinny być równe:
Przekształcając to równanie, dochodzi się do poszukiwanej wartości prądu stałego:
Długość przedziału całkowania formula_5 powinna być równa okresowi sygnału lub być jego całkowitą wielokrotnością.
Analogicznie dochodzi się do wartości skutecznej napięcia. Wartość skuteczna formula_12 sygnału formula_13 jest to średnia wartość kwadratowa tego sygnału.
Dla sygnału sinusoidalnego o wartości maksymalnej formula_14 zachodzi zależność:
Dla innych sygnałów (np. zniekształconych) ta zależność nie musi być spełniona.
Mierniki elektryczne podają zwykle wartość skuteczną sygnału (nie maksymalną). W prostszych rozwiązaniach jest ona wyliczana z zależności (7), a poprawny wynik otrzymywany jest jedynie dla przebiegów sinusoidalnych. Mierniki wyższej klasy pozwalają na pomiar wartości skutecznej przebiegów odkształconych, a obliczają ją z zależności (6). Mierniki takie są zwykle opisane jako „true RMS”, co oznacza, że mierzą rzeczywistą („prawdziwą”) wartość skuteczną, jednak są dużo droższe.
Relacja wartości skutecznej sygnału do jego średniej arytmetycznej formula_16 i odchylenia standardowego formula_17 jest następująca:

</doc>
<doc id="187400" url="https://pl.wikipedia.org/wiki?curid=187400" title="Cruiser Mk I">
Cruiser Mk I

Cruiser Tank Mark I znany także jako A9 był pierwszym brytyjskim czołgiem szybkim, w czasie wojny używany był wyłącznie przez wojska brytyjskie.
Historia i opis konstrukcji.
A9 został zaprojektowany przez Sir Johna Cardena w 1934 r. jako następca Vickers Mark II. Był to pierwszy czołg brytyjski z centralnie zamocowaną wieżą, w której umieszczono główne uzbrojenie, ale nie była to konstrukcja specjalnie udana ani nowoczesna, a czołg był bardzo słabo opancerzony (zaledwie 14 mm).
Wnętrze czołgu nie było podzielone na osobne przedziały bojowe, w wieży zamontowano działo dwufuntowe (40 mm) i karabin maszynowy. Oprócz tego z przodu czołgu, po obu stronach kadłuba znajdowały się dwie mniejsze wieżyczki, każda z nich uzbrojona w jeden karabin maszynowy.
Po próbach polowych w 1936 roku, zamówiono 125 egzemplarzy tego czołgu, wszedł do produkcji w 1937 r. Początkowo napędzany był silnikiem samochodowym Rolls-Royce zamienionym później na silnik autobusowy AEC.
Podwozie czołgu było nowoczesną konstrukcją, wykorzystano je podczas prac nad budową czołgu piechoty Mk III Valentine.
Służba.
We wczesnej fazie wojny, kampanii francuskiej, greckiej i na początku walk w Afryce Północnej Mark I spisywał się nieźle, jego dwufuntowe działo w zupełności wystarczało do skutecznego zwalczania ówczesnych niemieckich czołgów. Problem stanowiło minimalne opancerzenie (Mark I stanowił łatwy cel nawet dla armat przeciwpancernych małego kalibru), także brak amunicji burzącej nie tylko dla działa 40 mm, ale także amunicji przeciwpancernej dla wersji z haubicą 94 mm.
Modele produkcyjne.
Używany przez 1 Dywizję Pancerną w czasie kampanii francuskiej, używany przez 2 i 7 Dywizję Pancerną w czasie kampanii w Afryce Północnej do 1941 r.
Wersja „close support” (bliskiego wsparcia, współpracy z piechotą) uzbrojona w haubicę 3,7" (94 mm) umieszczoną w wieży, która mogła strzelać wyłącznie pociskami dymnymi (zapas amunicji – 40 naboi).

</doc>
<doc id="187401" url="https://pl.wikipedia.org/wiki?curid=187401" title="Cruiser Mk II">
Cruiser Mk II

Cruiser Tank Mark II, znany także jako A10 – brytyjski czołg pościgowy zaprojektowany przed II wojną światową równolegle z Cruiser Mk I; używany wyłącznie przez wojska brytyjskie.
Historia i opis konstrukcji.
Podobnie jak A9, model A10 został opracowany przez Sir Johna Cardena, główne zmiany polegały na usunięciu dwóch kadłubowych wieżyczek z karabinami maszynowymi i dołożeniu dodatkowego opancerzenia na zewnątrz pojazdu, podwajając mniej więcej grubość pancerza w porównaniu z wersją A9. Łącznie wyprodukowano 205 pojazdów tego typu.
Uzbrojenie główne było identyczne jak w modelu A9 (działo 40 mm i karabin maszynowy Vickers w wieży). Zamiast kadłubowych wieżyczek karabinów maszynowych, umieszczono w kadłubie po prawej stronie kierowcy karabin maszynowy Besa.
Mark II wszedł do służby w grudniu 1939, ale nie był konstrukcją udaną. Wzmocnienie pancerza, przy jednoczesnym pozostawieniu silnika o relatywnie niskiej mocy, sprawiło, że pojazd stał się powolny niczym typowe czołgi piechoty (choć był znacznie słabiej od nich opancerzony).
Modele produkcyjne.
Oficjalnie zaklasyfikowany jako "ciężki czołg pościgowy", 31 czołgów tego typu zostało wysłanych do Francji i weszło na wyposażenie 1 Dywizji Pancernej. W czasie walk kampanii francuskiej nie okazały się zbytnio przydatne, ale służyły do końca 1941 w Afryce Północnej.
Vickers z wieży zamieniony na drugi karabin maszynowy Besa.
"Close support" (bliskiego wspomagania, współpracy z piechotą), uzbrojony w haubicę 3,7" (94 mm) używaną głównie do strzelania pociskami dymnymi (zapas amunicji 40 naboi). Nieprawdziwe jest stwierdzenie, że haubica ta nie mogła strzelać amunicją odłamkowo-burzącą. Mogła, ale większość ładunku amunicji (czasami cały) stanowiły pociski dymne.

</doc>
<doc id="187402" url="https://pl.wikipedia.org/wiki?curid=187402" title="Józef Dziemidok">
Józef Dziemidok

Józef Dziemidok (ur. 6 lutego 1914 w Marcinowiczach, zm. 5 marca 2004) – funkcjonariusz aparatu bezpieczeństwa PRL oraz Milicji Obywatelskiej.
Życiorys.
W organach bezpieczeństwa od 1945 roku, najpierw w Poznaniu jako referent, następnie pełniący obowiązki zastępcy naczelnika Wojewódzkiego Urzędu Bezpieczeństwa Publicznego (WUBP). W latach 1945-1947 uczestniczył w walkach z "bandami i reakcyjnym podziemiem". W grudniu 1947 roku przeniesiony do centrali MBP w Warszawie na stanowisko zastępcy naczelnika i jednocześnie (p.o.) naczelnika (od lipca 1948 naczelnik) "Wydziału V" Departamentu V Ministerstwa Bezpieczeństwa Publicznego, następnie od 20 marca 1953 roku wicedyrektor Departamentu XI MBP. Po likwidacji MBP i przejęciu zadań bezpieczeństwa publicznego i wywiadu przez Komitet ds. Bezpieczeństwa Publicznego, Józef Dziemidok został wicedyrektorem Departamentu VI (walka z wrogą działalnością reakcyjnego kleru) KdsBP, a 1 czerwca 1955 dyrektorem. Po likwidacji KdsBP przeniesiony do Ministerstwa Spraw Wewnętrznych na stanowisko zastępcy dyrektora Departamentu III MSW. 10 października 1957 r. został mianowany zastępcą dyrektora Centralnego Archiwum MSW, a od 11 maja 1959 roku II zastępcą komendanta Milicji Obywatelskiej ds. Służby Bezpieczeństwa miasta Warszawy.
Zwolniony z MSW 15 kwietnia 1964 r.
Pochowany na cmentarzu komunalnym Północnym w Warszawie.

</doc>
<doc id="187403" url="https://pl.wikipedia.org/wiki?curid=187403" title="Karol Więckowski">
Karol Więckowski

Karol Więckowski, znany też jako Zenon Stachula (ur. 18 lutego 1917 we Lwowie, zm. 3 września 1991 w Warszawie) – , funkcjonariusz PRL-owskich organów bezpieczeństwa publicznego.
W Departamencie V Ministerstwa Bezpieczeństwa Publicznego zajmował następujące funkcje: od 31 lipca do 15 grudnia 1946 roku zastępca naczelnika "Wydziału I", od 16 grudnia 1946 do 30 kwietnia 1947 roku zastępca naczelnika "Wydziału II" oraz pełniący obowiązki naczelnika, a od 1 maja 1947 do 31 grudnia 1949 roku naczelnik tego wydziału.
Uchwałą Prezydium KRN z 17 września 1946 odznaczony Krzyżem Kawalerskim Orderu Odrodzenia Polski.
Wicedyrektor Departamentu V od 1 maja 1950 do 14 stycznia 1953 roku, dyrektor Departamentu XI MBP (walka z Kościołem katolickim) od 15 stycznia 1953 do 31 grudnia 1954.
Po likwidacji MBP przeszedł do Komitetu do Spraw Bezpieczeństwa Publicznego, na stanowisko dyrektora Departamentu VI odpowiedzialnego za walkę z wrogą działalnością reakcyjnego kleru.

</doc>
<doc id="187404" url="https://pl.wikipedia.org/wiki?curid=187404" title="Zbigniew Paszkowski">
Zbigniew Paszkowski

Zbigniew Stanisław Paszkowski ps. "Stach" (ur. 28 lipca 1913 w Łodzi, zm. 22 marca 1975) – żołnierz Armii Ludowej, uczestnik powstania warszawskiego. Pułkownik PRL-owskich organów bezpieczeństwa, m.in. dyrektor Departamentu III Ministerstwa Spraw Wewnętrznych.
Życiorys.
Syn muzyka Zygmunta i nauczycielki Cecylii z Nawrockich. Ukończył 7 klas V Gimnazjum Miejskiego w Warszawie. Członek Związku Młodzieży Socjalistycznej, od 1934 członek Komunistycznego Związku Młodzieży Polskiej; sekretarz Komitetu Dzielnicowego KZMP Warszawa-Powiśle. Aresztowany 31 grudnia 1935, w latach 1936–1939 odbywał w Płocku i Sieradzu karę więzienia w związku z działalnością komunistyczną, wydostał się 3 września 1939 i wrócił do Warszawy, gdzie pracował jako szklarz w Społecznym Przedsiębiorstwie Budowlanym na Żoliborzu. Od lutego 1940 współpracował ze Stowarzyszeniem Przyjaciół ZSRR na Żoliborzu. Od 1942 żołnierz Gwardii Ludowej.
Podporucznik, a następnie porucznik Armii Ludowej. Kierownik wydziału zaopatrzenia Oddziału IV Sztabu Głównego AL. Od 1 sierpnia 1944 jako ppor. „Stach” był dowódcą oddziału AL na Woli. Od 7 sierpnia, oficer zgrupowania AL na Starym Mieście. Od 17 sierpnia w Śródmieściu, a od 12 września dowódca oddziału AL-PAL „Blaszanka” na Powiślu Czerniakowskim, walczącego w ramach Zgrupowania „Kryska” do 23 września. Opuścił dzielnicę, wraz z ludnością cywilną. Z obozu w Pruszkowie został wywieziony na roboty przymusowe.
Po powrocie do Polski, w lipcu 1945, otrzymał funkcję zastępcy kierownika Wojewódzkiego Urzędu Bezpieczeństwa Publicznego w Łodzi. Na początku 1946 roku przeniósł się do Warszawy, gdzie 13 stycznia został szefem UBP tego miasta. Następnie od 1 stycznia 1953 był starszym inspektorem Inspektoratu Ministra Bezpieczeństwa Publicznego, a od 1 sierpnia 1954 kierownikiem Inspektoratu Wiejskiego MBP. Po likwidacji MBP, od 1 kwietnia 1955, był sekretarzem Komitetu ds Bezpieczeństwa Publicznego.
Po przejęciu wszystkich funkcji bezpieczeństwa publicznego, kontrwywiadu i wywiadu przez Ministerstwo Spraw Wewnętrznych w 1956, 28 listopada stanął na czele Departamentu III MSW. 15 kwietnia 1963 odwołany z MSW. 
Członek KPP, PPR i PZPR.
Pochowany na Powązkach-Cmentarzu Wojskowym w Warszawie (kwatera D31-3-11).
Ojciec Piotra Paszkowskiego - polskiego urzędnika dyplomatycznego, tłumacza i rzecznik prasowego MON i MSZ.
Odznaczenia.
Odznaczony Krzyżem Kawalerskim Orderu Odrodzenia Polski, Orderem Sztandaru Pracy I i II klasy, Orderem Krzyża Grunwaldu III klasy Krzyżem Srebrnym Orderu Wojennego Virtuti Militari, Krzyżem Walecznych i innymi.

</doc>
<doc id="187405" url="https://pl.wikipedia.org/wiki?curid=187405" title="Stanisław Morawski (funkcjonariusz Ministerstwa Spraw Wewnętrznych)">
Stanisław Morawski (funkcjonariusz Ministerstwa Spraw Wewnętrznych)

Stanisław Morawski (ur. 19 października 1924 w Jakubowicach Murowanych) – funkcjonariusz PRL-owskich organów bezpieczeństwa, m.in. dyrektor Departamentu III i IV Ministerstwa Spraw Wewnętrznych.
W marcu 1944 należał do oddziału AK na terenie Jakubowic Murowanych. W czerwcu 1944 grupa ta przeszła do AL (2 Lubelskiej Brygady AL pod dowództwem Zbigniewa Stępki „Mara”).
Służbę w organach bezpieczeństwa publicznego rozpoczął 27 lipca 1944 roku, w nowo powołanej Milicji Obywatelskiej, w Komendzie Miejskiej w Lublinie. W latach 1944–1949 brał udział w walce z „bandami i reakcyjnym podziemiem”. We wrześniu 1944 roku przeszedł do lubelskiego Urzędu Bezpieczeństwa, następnie 15 lipca 1946 roku przeniesiony do centrali Ministerstwa Bezpieczeństwa Publicznego, gdzie rozpoczął służbę w "Departamencie V". Tam po kolejnych awansach został zastępcą naczelnika "Wydziału V" – sprawował to stanowisko od 1 marca 1951 do 14 stycznia 1953 roku. Po powołaniu Departamentu XI MBP, naczelnik "Wydziału I", następnie od 1 maja 1955 wicedyrektor Departamentu VI Komitetu do spraw Bezpieczeństwa Publicznego.
W 1956 roku przeszedł do Ministerstwa Spraw Wewnętrznych, gdzie od 28 listopada tego roku do 9 października 1957 roku pracował jako naczelnik "Wydziału V" Departamentu III MSW. Awansował na zastępcę dyrektora Departamentu III, od 15 czerwca 1962 r. pełnił równocześnie obowiązki dyrektora Departamentu IV MSW. Od 1 lipca 1962 do 1 listopada 1971 roku dyrektor Departamentu IV, następnie do 17 grudnia 1973 roku dyrektor Departamentu III MSW, potem dyrektor Biura Historycznego MSW.
15 kwietnia 1975 roku przekazany do dyspozycji dyrektora Departamentu Kadr Ministerstwa Spraw Wewnętrznych.
W latach 1984–1986 pracował jako starszy wykładowca w Akademii Spraw Wewnętrznych.

</doc>
<doc id="187406" url="https://pl.wikipedia.org/wiki?curid=187406" title="Dostawa">
Dostawa

Dostawa – przemieszczenie (przepływ) ściśle określonej partii dóbr od dostawcy do odbiorcy. Te dobra to, ogólnie, surowce, materiały, produkty lub towary. Przemieszczenie to odbywa się w wyznaczone miejsce w określonym terminie.
Klasyfikacja dostaw.
Rozróżnia się kilka typów dostaw:
Łańcuch dostaw.
Jednokierunkowemu przepływowi dóbr towarzyszy dwukierunkowy przepływ informacji. Odbiorca składa zamówienie na określone dobra w określonej ilości oraz wyznacza termin i sposób ich dostarczenia (dostawy). Dostawca określa ceny oraz termin i sposób zapłaty. Są to podstawowe warunki dostawy.
Rozpatrując rzecz szerzej można zauważyć, że podmioty gospodarcze biorące udział w procesie dostaw występują często w zmiennych rolach. Przykładowo, hurtownik jest odbiorcą producenta i dostawcą detalisty. W ten sposób tworzy się łańcuch dostaw (ang. "supply chain").
Łańcuch dostaw obejmuje wszystkie czynności, począwszy od pozyskania podstawowych surowców (takich, których źródłem jest ziemia, woda lub powietrze), a skończywszy na sprzedaży końcowemu nabywcy produktu finalnego i utylizacji tego, co z niego zostaje po zużyciu.
Zwykle uczestnicy łańcucha negocjują warunki dostaw niezależnie. Jeżeli jednak skoordynują swoje działania, mogą osiągnąć wspólne korzyści w postaci optymalizacji rodzaju i wielkości produkcji, wielkości i częstotliwości dostaw, tras przewozów, dzięki czemu staje się możliwa współpraca w systemie just-in-time, a w ślad za tym minimalizacja zapasów i uwolnienie środków pieniężnych, które można przeznaczyć na rozwój. Tworzy się zintegrowany łańcuch dostaw. Zarządzanie takim łańcuchem określane jest skrótem SCM – "Supply Chain Management". Przy wsparciu aplikacji informatycznych możliwe jest prognozowanie popytu, wymiana dokumentów (głównie zamówień i faktur) w postaci elektronicznej, śledzenie ruchu dóbr, koordynacja przepływu pieniędzy. Ułatwione jest także zorganizowanie dostaw bezpośrednich (ang. "direct delivery") polegających na pominięciu pośredniego składowania (magazynowania).
Przedsiębiorstwo może działać jednocześnie w kilku i więcej łańcuchach dostaw.
Proste i sieciowe łańcuchy dostaw.
W prostych łańcuchach dostaw pomiędzy uczestnikami występują jedynie relacje typu "jeden do jednego". Oznacza to, iż każdy uczestnik łańcucha jest powiązany logistycznie tylko z jednym dostawcą i/albo jednym odbiorcą w danym łańcuchu. W bardziej skomplikowanych organizacjach łańcuchy takie przekształcają się w sieciowe łańcuchy dostaw (ang. "supply chain networks"), w których w każde ogniwo może być połączone z kilkoma dostawcami i odbiorcami. Optymalizacji podlega (podobnie jak w prostych łańcuchach dostaw) całość przepływu materiałowego, przy czym składa się on z kilku strumieni. Przejście z prostego łańcucha dostaw do sieciowego łańcucha dostaw możliwe jest dzięki rozwojowi systemów informatycznych pozwalających na szybszą obróbkę i przesył danych.
Sieci dostaw.
Sieć dostaw (ang. "supply networks") jest to połączona ze sobą pewna ilość łańcuchów dostaw (zarówno prostych, jak i sieciowych). W sieci dostaw dokonywana jest kompleksowa optymalizacja przepływu materiałowego we wszystkich łańcuchach dostaw wchodzących w jej skład. Powstanie sieci dostaw związane jest z faktem uczestnictwa części przedsiębiorstw w więcej niż jednym łańcuchu dostaw. Ważnymi elementami sieci dostaw są jej integratorzy – ogniwa będące punktem styku więcej, niż jednego łańcucha dostaw, w których realizowana jest optymalizacja całej sieci, np. koordynacja działań oraz łączenie zasobów pojedynczych uczestników celem wykonania określonego zadania.

</doc>
<doc id="187408" url="https://pl.wikipedia.org/wiki?curid=187408" title="Dostawca">
Dostawca



</doc>
<doc id="187409" url="https://pl.wikipedia.org/wiki?curid=187409" title="Łańcuch dostaw">
Łańcuch dostaw



</doc>
<doc id="187411" url="https://pl.wikipedia.org/wiki?curid=187411" title="8051">
8051



</doc>
<doc id="187412" url="https://pl.wikipedia.org/wiki?curid=187412" title="Love Parade">
Love Parade

Love Parade lub Loveparade (pol. Parada Miłości) – największy, plenerowy festiwal muzyki elektronicznej, który był organizowany od 1989 do 2010. Festiwal miał charakter cykliczny i odbywał się co roku, jednak 3-krotnie zdarzyło się, że impreza nie doszła do skutku. Należał obok "Mayday" do najstarszych imprez tego typu. Od 1989 do 2006 organizowany był w Berlinie, później w miastach Zagłębia Ruhry. Na Paradzie grana była głównie muzyka taka jak: trance, house, techno, schranz oraz minimal. Organizowane są także imprezy wzorowane na berlińskiej w wielu miastach na całym świecie. Do charakterystycznych cech festiwalu należała jego forma, polegająca na przemarszu głównymi arteriami miasta do punktu docelowego festiwalu. Przemarszowi towarzyszyły samochody ciężarowe, platformy, zapewniające nagłośnienie i oprawę świetlną.
Sama nazwa festiwalu wywodzi się od jego charakterystycznej formy, marszu – parady.
Historia.
Pierwsza parada odbyła się pod hasłem "Friede Freude Eierkuchen" w tym samym czasie co londyńskie "Summer Of Love". Akcje przeprowadzano w "Turbine Rosenheim", gdzie jednym z pierwszych didżejów był Dr. Motte. Historyczny marsz wyruszył 1 lipca 1989 o godzinie 18 z Wittenbergplatz i przez Kurfürstendamm (w skrócie Ku'damm). Okazją do zorganizowania imprezy były urodziny właśnie Dr. Motte. Ze względów formalnych wpisano imprezę jako demonstrację polityczną (dosłownie tłumaczone jako "pokój, radość, naleśniki" niemieckie hasło "Friede, Freude, Eierkuchen", jest zwrotem oznaczającym jedność i harmonię).
Rok później marsz odbył się pod hasłem "The Future Is Ours". W porównaniu z rokiem poprzednim frekwencja wzrosła o 1233%, w paradzie wzięło bowiem udział sześć ciężarówek reprezentujących berlińskie kluby i około 2000 osób. Miejsce startu i trasa były te same, zmieniła się tylko pora i dzień – 7 lipca godzina 16 – i AfterParty, które odbywały się w berlińskim klubie "UFO". Późniejsze "Love Parade" były organizowane na osi "Bismarkstraße/Straße des 17. Juni" i w parku "Tiergarten"
Love Parade były organizowane w sensie formalnym jako manifestacje polityczne. Zmuszało to władze Berlina do znacznych wydatków związanych z zapewnieniem bezpieczeństwa, sprzątaniem itd. Gdy ostatecznie ustalono, że impreza utraciła charakter manifestacji, domagano się ponoszenia kosztów przez organizatorów. To spowodowało odwołanie Love Parade w latach 2004 i 2005.
Impreza została reaktywowana w 2006 i odbyła się 15 lipca. Podczas tej edycji po raz pierwszy wprowadzono głosowanie online dotyczące występujących na platformach artystów.
W 2007 Love Parade odbyła się w Essen. Organizatorzy twierdzili, że nie mogli się porozumieć z władzami Berlina.
W 2010 roku, podczas parady w Duisburgu doszło do tragedii – w wyniku wybuchu paniki 21 osób zginęło, a ok. 510 zostało rannych. Z powodu tej tragedii ogłoszono, że Parada Miłości nie będzie już w przyszłości organizowana.

</doc>
<doc id="187413" url="https://pl.wikipedia.org/wiki?curid=187413" title="Intel 8031">
Intel 8031



</doc>
<doc id="187414" url="https://pl.wikipedia.org/wiki?curid=187414" title="Intel 8052">
Intel 8052

Intel 8052 – opracowany przez firmę Intel ośmiobitowy mikrokontroler, niskiej mocy, dużej wydajności, wykonany w technologii CMOS, o architekturze programowej CISC. Jest to następca mikrokontrolera 8051.
Timer T2.
Timery T0 oraz T1 są zgodne z timerami mikrokontrolera 8051. Wprowadzony w tym modelu Timer T2 to 16-bitowy licznik, który może działać jako timer lub licznik zdarzeń. Jako licznik może działać w jednym z następujących trybów:

</doc>
<doc id="187415" url="https://pl.wikipedia.org/wiki?curid=187415" title="Shirley Strickland de la Hunty">
Shirley Strickland de la Hunty



</doc>
<doc id="187419" url="https://pl.wikipedia.org/wiki?curid=187419" title="(612243) 2001 QR322">
(612243) 2001 QR322

(612243) 2001 QR322 – planetoida z grupy trojańczyków Neptuna, odkryta w 2001 roku.
Została odkryta 21 sierpnia 2001 roku przez Marca Buie z Obserwatorium Cerro Tololo w ramach programu badawczego Deep Ecliptic Survey.
Orbita.
Planetoida ta krąży w średniej odległości ok. 30,2 j.a. od Słońca po eliptycznej orbicie o mimośrodzie ok. 0,03. Wykonuje jeden obieg wokół Słońca w ciągu ok. 166 lat.
W swym ruchu orbitalnym asteroida ta znajduje się w punkcie libracji L4 układu Neptun – Słońce. Krążąc po zbliżonej do Neptuna orbicie, poprzedza go, znajdując się ok. 60° przed nim.
Orbita planetoidy jest nachylona pod kątem 1,32° do płaszczyzny ekliptyki.
Właściwości fizyczne.
(612243) 2001 QR322 jest ciałem o średnicy ok. 132 km. Jego jasność absolutna to ok. 8,2m.

</doc>
<doc id="187428" url="https://pl.wikipedia.org/wiki?curid=187428" title="Piccadilly Circus">
Piccadilly Circus

Piccadilly Circus – plac i skrzyżowanie głównych ulic w samym sercu teatralnego i rozrywkowego rewiru West End w Londynie, będącego częścią Soho. Jest jednym z najbardziej rozpoznawalnych miejsc w Londynie i atrakcją turystyczną, znajduje się w pobliżu głównych punktów handlowych i rozrywkowych dzielnicy West End oraz stanowi ważny węzeł komunikacyjny. Przy Piccadilly Circus znajduje się m.in. London Pavilion i Criterion Theatre, a pod placem stacja metra obsługująca Bakerloo Line i Piccadilly line. 
Historia.
Nazwa tego miejsca pochodzi od pobliskiej ulicy Piccadilly, której pierwsza nazwa nadana w 1692 brzmiała Portugal Street na cześć księżniczki Katarzyny Braganzy z Portugalii, poślubionej przez króla Karola II. Nazwa Piccadilly Hall pojawiła się ok. 1626, powstała ona od mieszczącej się tu pracowni krawieckiej Roberta Bakera, który szył koszule męskie z charakterystycznymi kołnierzykami w kształcie kryzy noszącymi nazwę "piccadill". Po 1743 porzucono nazwę Portugal Street na rzecz nazwy Piccadilly. Okrągły plac powstał w 1819 na skrzyżowaniu przecinającej je Regent Street z Shaftesbury Avenue, Haymarket, Glasshouse Street i Coventry Street według projektu Johna Nasha jako wytworna aleja łącząca Regent’s Park i Carlton House. Zajął miejsce domu i ogrodu należących do Lady Hutton. W 1886 po powstaniu Shaftesbury Avenue miejsce utraciło okrągłą formę, ale nazwy nie zmieniono. Od 1893 w centralnym miejscu znajduje się fontanna z figurką Anterosa. W innej wersji jest to chrześcijański Anioł Miłosierdzia wykonany przez Alfreda Gilberta, który upamiętnia siódmego earla Shaftesbury Anthony'ego Ashleya Coopera, męża stanu i filantropa walczącego o poprawę warunków życia klasy robotniczej oraz opiekuna psychicznie chorych. 10 marca 1906 pod placem uruchomiono stację metra, cztery lata później na fasadach budynków umieszczono pierwsze reklamy świetlne, reklamowały one buliony Bovril i napoje Schweppes, w 1923 zajęły one również fasadę London Pavilon. W 1928 zainstalowano sygnalizację świetlną. Podczas II wojny światowej Piccadilly Circus stał się miejscem operowania prostytutek oczekujących tu na amerykańskich żołnierzy, przez co nadano im przydomek "Piccadilly Commandos". Scotland Yard nie ingerowało w tę sytuację, aby nie pogorszyć politycznych relacji angielsko-amerykańskich. W 1960 władze Londynu zwróciły uwagę na stale wzrastający ruch kołowy i zgłosiły potrzebę rozwiązania tego problemu poprzez gruntowną przebudowę, dwa lata później William Holford przedstawił projekt budowy wielopoziomowego skrzyżowania, gdzie ruch pieszy odbywałby się w większości na wybudowanych estakadach. Do realizacji nie doszło ponieważ projekt zakładał zwiększenie przepustowości na poziomie 20% a władze miasta oczekiwały wzrostu o ok. 50%. Przebudowa placu miała miejsce w 1980, poszerzono wówczas jezdnię w południowej jego części oraz przeniesiono fontannę ze środka placu na południowo-zachodni narożnik przy początku Shaftesbury Avenue.
Reklamy.
Piccadilly Circus jest miejscem rozpoznawalnym na całym świecie, głównie dzięki reklamom świetlnym takich firm jak np. SANYO, McDonald’s czy Coca-Cola, umieszczonym na jednym z rogów placu. Pierwsze tablice reklamowe pojawiły się w tym miejscu w latach 90. XIX wieku, a pierwszą podświetlaną była reklama Perrier (oświetlenie zainstalowano w 1908). Od 1910 rozpoczęto instalowanie reklam neonowych, pierwszymi były reklamy bulionów Bovril i napojów Schweppes. Pierwsza ruchoma reklama przedstawiała piwo Guinness i jej część zajmował zegar, w grudniu 1998 reklama Coke była pierwszą, w której zastosowano projektor komputerowy, od 2000 stopniowo wprowadzano wyświetlacze LED, które w 2011 zastąpiły wcześniejsze neony. 
Reklamy są wyłączane w wyjątkowych przypadkach, miało to miejsce m.in. w dniu śmierci Winstona Churchilla w 1965 oraz śmierci Diany, księżnej Walii w 1997. W dniu 21 czerwca 2007 zostały wyłączone w związku z kampanią Lights Out London. 
Obiekty.
Przy Piccadilly Circus znajdują się:

</doc>
<doc id="187429" url="https://pl.wikipedia.org/wiki?curid=187429" title="Dominique Ingres">
Dominique Ingres



</doc>
<doc id="187430" url="https://pl.wikipedia.org/wiki?curid=187430" title="Stopnie naukowe">
Stopnie naukowe



</doc>
<doc id="187431" url="https://pl.wikipedia.org/wiki?curid=187431" title="Jan Paweł Gawlik">
Jan Paweł Gawlik

Jan Paweł Gawlik (ur. 3 maja 1924 we Lwowie, zm. 22 marca 2017 w Krakowie) – polski eseista, teatrolog, krytyk teatralny, publicysta, dramaturg.
Życiorys.
Pochodził ze Lwowa. Podczas wojny żołnierz Okręgu Lwowskiego Armii Krajowej. W 1946 zamieszkał w Krakowie. Ukończył studia na Akademii Handlowej w Krakowie oraz Szkołę Nauk Politycznych przy Wydziale Prawa UJ i Studium Dziennikarskie UJ. Pracował jako asystent w Katedrze Ekonomii Akademii Handlowej prowadzonej przez Feliksa Młynarskiego. Następnie był pracownikiem Muzeum Narodowego w Krakowie, Wydawnictwa Literackiego i redakcji Życia Literackiego. W latach 50. współpracował z redakcją Tygodnika Powszechnego. Wraz z Leopoldem Tyrmandem, Zbigniewem Herbertem, Tadeuszem Chrzanowskim należał do założonej przez Stefana Kisielewskiego grupy dyskusyjnej "Partia Wariatów Liberałów". W latach 1968–1970 kierownik literacki Teatru Rozmaitości w Krakowie.
W 1970 objął stanowisko dyrektora naczelnego i kierownika artystycznego Starego Teatru im. Heleny Modrzejewskiej w Krakowie zastępując na tej funkcji Zygmunta Hübnera, który w 1969 zrezygnował protestując przeciw ingerencjom cenzury w działalność teatru. Kontynuował linię artystyczną poprzedniej dyrekcji, dbając o utrzymanie wysokiego poziomu repertuaru i inscenizacji. Za jego dyrekcji przedstawienia w Starym Teatrze reżyserowali m.in. Konrad Swinarski, Andrzej Wajda, Jerzy Jarocki, Jerzy Grzegorzewski, Krystian Lupa oraz Krzysztof Kieślowski, Agnieszka Holland i Krzysztof Zanussi. W 1974, wraz Jerzym Jarockim, Konradem Swinarskim i Andrzejem Wajdą nagrodzony „za nowatorską działalność teatralną, która wzbudziła szeroki oddźwięk społeczny” prestiżowym wyróżnieniem "Drożdże", przyznawanym przez tygodnik „Polityka”.
W 1980, w następstwie porozumień sierpniowych w Starym Teatrze działalność rozpoczął NSZZ „Solidarność”, który pod przewodnictwem Jerzego Stuhra reprezentował zespół artystyczny w sporze z dyrekcją i ostatecznie doprowadził do dymisji Gawlika i zastąpienia go popieranym przez artystów teatru kompozytorem Stanisławem Radwanem.
W międzyczasie, w 1977 objął kierownictwo Teatru Telewizji, które sprawował do 1982. W latach 1983–1985 był jednocześnie dyrektorem Teatru Dramatycznego i Teatru Rzeczypospolitej w Warszawie. W 1985 powrócił do Krakowa, by objąć po Mikołaju Grabowskim stanowisko dyrektora Teatru im. Słowackiego, które zajmował do przejścia na emeryturę w 1989.
Autor wielu publikacji na temat teatru i dramatów teatralnych, m.in. monografii o kabarecie "Jama Michalika" pt. "Powrót do Jamy" (1961), tomu szkiców "Twarze teatru" (1963), sztuk: "Pokusa" (1965) oraz: "Egzamin", "Tor", "Wybór", "Portret", "Procedura", wydanych w tomie "Propozycje" (1969).
W 1989 odznaczony Krzyżem Komandorskim Orderu Odrodzenia Polski, a w 1984 Medalem 40-lecia Polski Ludowej.
Laureat Nagrody Miasta Gdańska w Dziedzinie Kultury (za 1977)

</doc>
<doc id="187432" url="https://pl.wikipedia.org/wiki?curid=187432" title="Valerianus">
Valerianus



</doc>
<doc id="187434" url="https://pl.wikipedia.org/wiki?curid=187434" title="Caracci">
Caracci



</doc>
<doc id="187435" url="https://pl.wikipedia.org/wiki?curid=187435" title="Carracci">
Carracci



</doc>
<doc id="187444" url="https://pl.wikipedia.org/wiki?curid=187444" title="Siedlec">
Siedlec



</doc>
<doc id="187445" url="https://pl.wikipedia.org/wiki?curid=187445" title="Atmel AVR">
Atmel AVR

Atmel AVR – typ ośmiobitowych mikrokontrolerów produkowanych przez firmę Atmel.
Jednostka arytmetyczno-logiczna opracowana przez dwóch studentów z Norweskiej Wyższej Szkoły Technicznej (NTH) oparta jest na schemacie procesora RISC i zasadach zmodyfikowanej architektury harwardzkiej, zawiera 32 ośmiobitowe rejestry. Instrukcje arytmetyczno-logiczne mogą być wykonywane na rejestrach. Dane z pamięci mogą być tylko przesyłane do i z rejestrów. Charakteryzuje się ona prostą strukturą rozkazów, dużą wydajnością obliczeniową (większość rozkazów wykonywana jest w jednym takcie zegara procesora).
Listę rozkazów dopasowano do wymagań współczesnych kompilatorów wprowadzając rozkazy pobierania danych przez adresowanie pamięci rejestrem 16-bitowym (zestaw dwóch rejestrów) z jednoczesnym zwiększeniem lub zmniejszeniem rejestru adresowego (pobierz i zwiększ/zmniejsz).
Mikrokontrolery AVR są popularne wśród hobbystów i amatorów, ze względu na łatwość programowania, a także łatwość uruchomienia. Do niektórych układów wystarczy podłączyć zasilanie, by stanowiły kompletny, programowalny system mikroprocesorowy. W połączeniu z dużymi obudowami typu DIP daje to rzadko spotykaną możliwość budowy prostszych układów mikroprocesorowych bez konieczności pracochłonnego przygotowywania płytki drukowanej.
Podział.
Układy typu AVR zostały podzielone na kilka podtypów:
Wyposażenie.
Poszczególne mikrokontrolery typu AVR różnią się między sobą, przede wszystkim ilością pamięci flash, RAM, liczbą portów wejść/wyjść oraz układami dodatkowymi.
Przykładowo: ATtiny13 ma 1 kB pamięci programu (flash), 64 bajtów EEPROM, 64 bajtów RAM + 32 rejestry, 6 linii wejść/wyjść, 2 kanały PWM, 4 kanały A/D, wewnętrzny oscylator; montowany jest w obudowie o 8 wyprowadzeniach.
ATmega2560 ma 256 kB pamięci programu, 4 kB EEPROMu, 8 kB RAM, 86 wejść/wyjść, 4 16-bitowe liczniki sterujące w sumie 6 wyjściami PWM, SPI, 2 układy USART, 16-kanałowy przetwornik analogowo-cyfrowy.
Podstawowe elementy AVR (nie wszystkie występują w każdym układzie):

</doc>
<doc id="187450" url="https://pl.wikipedia.org/wiki?curid=187450" title="Grzebień">
Grzebień



</doc>
<doc id="187453" url="https://pl.wikipedia.org/wiki?curid=187453" title="Obrabiarka">
Obrabiarka

Obrabiarka – maszyna do mechanicznej obróbki przedmiotów w celu nadania im określonych kształtów, wymiarów i chropowatości powierzchni. Obróbka realizowana jest za pomocą specjalnych narzędzi.
Układ konstrukcyjny obrabiarki.
W obrabiarkach rozróżniamy następujące grupy zespołów:
Historia.
Pierwszymi obrabiarkami były proste przyrządy skrawające o napędzie ręcznym przy pomocy sznura lub cięciwy łuku – wiertarki smyczkowe, które pojawiły się 4 tys. lat p.n.e. i były stosowane aż do XVIII w. 
W średniowieczu wprowadzono do użytku obrabiarki napędzane kołem wodnym. Pierwsze nowoczesne obrabiarki zaprojektował Leonardo da Vinci (1452–1519), który opracował projekty tokarki kłowej, wiertarki, walcarki, różnego rodzaje szlifierek, a nawet maszyn do gwintowania śrub. 
Obrabiarki zostały udoskonalone w II. połowie XIX w. W 1775 roku John Wilkinson (1728–1808) zbudował precyzyjną wytaczarkę cylindrów parowych. I.A. Nartow w 1718 roku i Henry Maudslay (1771–1831) w 1797 roku wprowadzili w ręcznych obrabiarkach skrawających mechaniczny suport dla podtrzymywania narzędzia. W 1795 roku wprowadzono prasę hydrauliczną. Kolejne usprawnienia wdrażano w toku rewolucji przemysłowej i po wynalezieniu silnika elektrycznego. W 1818 roku Eli Whitney (1765–1825) skonstruował pierwszą frezarkę, a w 1842 roku James Nasmyth (1808–1890) wynalazł młot parowy. Pod koniec XIX w. zaczęły powstawać automaty tokarskie. W 1880 roku amerykański inżynier Christopher Miner Spencer (1833–1922) zbudował pierwszy nowoczesny automat do obróbki metalu. 
W XX w. usprawnienia skupiły się na poprawie szybkości i wydajności obróbki. Przełomem było wynalezienie stali szybkotnącej w 1900 roku przez Fredericka Winslowa Taylora (1856–1915) i M. White'a oraz wynalezienie węglików spiekanych. W 1928 roku, w Stanach Zjednoczonych zaczęto budować obrabiarki półautomatyczne i automatyczne, które pozwoliły na jednoczesną obróbkę przedmiotu z różnych stron. W latach 30. XX w. powstały linie obróbkowe. Procesy obrabiania są dalej doskonalone pod względem dokładności i wydajności. 

</doc>
<doc id="187456" url="https://pl.wikipedia.org/wiki?curid=187456" title="Kazaa">
Kazaa

Kazaa (także KaZaA, pełna nazwa Kazaa Media Desktop) – komputerowy program kliencki sieci P2P – FastTrack, stworzony w marcu 2001 roku przez szwedzkiego programistę Niklasa Zennströma, później sprzedany australijskiej firmie Sharman Networks.
Wyszukiwanie i wymiana plików między klientami Kazaa odbywa się bez pośrednictwa centralnego serwera jako tzw. samoorganizująca się sieć rozproszona (ang. "distributed selforganising network"), w której komputery o odpowiednio dużej mocy procesora oraz przepustowości łącza pełnią rolę tzw. superwęzłów. Status ten jest przyznawany automatycznie, o ile użytkownik nie zablokuje takiej możliwości. 
Program Kazaa zawiera również elementy o charakterze reklamowym i szpiegowskim, które mogą powodować znaczący spadek wydajności systemu.

</doc>
<doc id="187461" url="https://pl.wikipedia.org/wiki?curid=187461" title="Agis III">
Agis III

Agis III z dynastii Eurypontydów (zm. 331 p.n.e.) – król Sparty od 338 p.n.e. Syn Archidamosa III. Na tron wstąpił 2 sierpnia, w dniu porażki Teb i Aten oraz ich sojuszników z Macedończykami pod Cheroneą. 
Z czasów potęgi Sparty, w okresie jej hegemonii w Grecji w I połowie IV w. p.n.e. po II wojnie peloponeskiej, pozostały już tylko wspomnienia. Sparta pozostała jednak jedyną polis w Grecji kontynentalnej, które nie przystąpiło do Związku Korynckiego, instytucjonalizującego hegemonię Macedonii pod panowaniem Filipa II, a później Aleksandra Wielkiego. Siłą rzeczy Sparta stała się przywódcą opozycji antymacedońskiej, która choć stłumiona, tliła się w greckich miastach i mogła w przypadku niepowodzeń wojennych Macedończyków wybuchnąć na nowo. 
Agis III, wykorzystując zaangażowanie Aleksandra w Azji, próbował podważyć macedońską dominację nad Grecją. Około 334 p.n.e., na czele 8 000 greckich najemników opłaconych przez Persję i przewiezionych przez perską flotę, zaatakował Kretę, aby zmusić ją do przejścia na stronę Persji, co doprowadziłoby do przecięcia morskich szlaków zaopatrzeniowych wojsk macedońskich. 
W 332 p.n.e. Antypater, zarządzający Macedonią i nadzorujący Grecję w czasie podboju Persji przez Aleksandra, musiał skoncentrować swe siły w Tracji, gdzie wybuchł bunt króla Odrysów, wspomagany przez jednego ze strategów macedońskich, oraz podsycany finansowo przez Ateny. Agis uznał to za sprzyjającą okoliczność do próby zorganizowania koalicji antymacedońskiej na Peloponezie. Udziału w koalicji odmówiły jednak Ateny. Nie pomogły gorące przemowy patriotyczne Demostenesa. Ateńczyków przekonał zarządca funduszu widowiskowego – Demades. Użył argumentu decydującego w demokracjach. Zgodnie z rzeczywistością zwrócił po prostu uwagę na to, że wojna będzie oznaczała praktyczną likwidację zarządzanego przez niego funduszu, a co za tym idzie, konieczność wyrzeczenia się finansowanych z niego widowisk. Do koalicji przystąpiły natomiast polis z Elidy, Achai (z wyjątkiem Pellene) i Arkadii (z wyjątkiem Megalopolis). 
Agis zgromadził w 331 p.n.e. armię złożoną z ok. 20 000 piechoty, z czego połowę stanowili najemnicy opłacani z perskich pieniędzy, i 2000 jazdy. Na jej czele rozbił lokalne oddziały macedońskie i obległ Megalopolis. Doceniając zagrożenie, Antypater skoncentrował wszystkie swoje siły i szybkimi marszami, zbierając po drodze wojska z wiernych Macedonii miast greckich, wkroczył na Peloponez. Jesienią 331 p.n.e. odbyła się pod Megalopolis zażarta bitwa, w której Peloponezyjczycy pod dowództwem Agisa zostali pokonani przez 40 000 armię Macedończyków i ich sojuszników. Król Sparty zginął wraz z sześcioma tysiącami swoich żołnierzy. Po drugiej stronie straty były również znaczne. W porównaniu z dawnymi bitwami wewnątrzgreckimi, chociażby jeszcze w czasie wojen peloponeskich, których celem było głównie wykazanie swojej przewagi, a nie zniszczenie przeciwnika, bitwa była bardzo krwawa.
Niezależność Sparty skończyła się. Antypater wysłał Aleksandrowi przebywającemu w Persepolis (330 p.n.e.) 50 Spartan jako zakładników, a Rada Związku Hellenów zwróciła się do króla, jako hegemona, o wskazówki w sprawie ukarania buntowników. Aleksander nakazał Sparcie przystąpić do Związku Korynckiego.

</doc>
<doc id="187468" url="https://pl.wikipedia.org/wiki?curid=187468" title="Lewin Kłodzki (gmina)">
Lewin Kłodzki (gmina)

Lewin Kłodzki – gmina wiejska położona w województwie dolnośląskim, w zachodniej części powiatu kłodzkiego. Przed reformą administracyjną Polski z 1999 r. gmina wchodziła w skład województwa wałbrzyskiego. Siedziba władz gminy znajduje się w Lewinie Kłodzkim.
Obszar gminy stanowi 5,18% powierzchni powiatu. Według danych z 30 czerwca 2009 r. gminę zamieszkiwało 1831 osób. Natomiast według danych z 31 grudnia 2017 roku gminę zamieszkiwało 1940 osób.
Według danych z 30 czerwca 2020 roku gminę zamieszkiwało 1930 osób.
Położenie geograficzne.
Gmina Lewin Kłodzki położona jest w południowo-zachodniej Polsce, w Sudetach, w makroregionie Sudetów Środkowych. Obszar gminy obejmuje w większości teren Wzgórz Lewińskich, wchodzących w skład Pogórza Orlickiego, które na zachodzie graniczą z Obniżeniem Kudowy, na południu z Pogórzem Orlickim, na północy z Górami Stołowymi.
Na zachodzie i północy gmina Lewin Kłodzki graniczy z Kudową-Zdrój, na wschodzie z gminą Szczytna i Dusznikami-Zdrój, a na południu z Czechami.
Środowisko naturalne.
Obszar gminy należy do terenów górskich, gdzie wyraźnie zaakcentowana jest rzeźba dolinna, otoczona niezbyt wysokimi grzbietami wzniesień, które pokryte są przez lasy i łąki. Maksymalna wysokość terenu, przy południowej granicy gminy – przebiega tam granica państwa, wynosi 825 m n.p.m. Wysokość najniższa to 385 m n.p.m. i występuje w przejściu cieku Klikawa przez północno-zachodnią granice gminy. Blisko połowa terenów gminy znajduje się na wysokości 500 m n.p.m.
Symbole gminy.
Herbem gminy jest wizerunek murów miejskich w polu niebieskim. Symbol ten, spotykany powszechnie w herbach miejskich, podkreśla posiadanie przez Lewin praw miejskich (odebranych po II wojnie światowej). Wizerunku tego nie należy odczytywać jako potwierdzenia posiadania murów miejskich, ponieważ Lewin jako miasto otwarte nigdy ich nie posiadał.
Historia.
Pierwsza wzmianka historyczna dotycząca Lewina Kłodzkiego pochodzi z 1345 roku. Miejscowość ta pojawia się tam jako ośrodek administracyjno-wytwórczy Przez teren obecnej gminy przechodziła jedna z odnóg jednego z ważniejszych szlaków handlowych Europy, zwanego szlakiem bursztynowym. W związku z tym przypuszcza się, że osadnictwo na tym terenie istniało dużo wcześniej niż w XIV wieku. Kolejna wzmianka dotycząca Lewina pojawia się w 1390 roku, kiedy jest mowa że ma on status wsi, zaś w 1415 roku uzyskał prawa miejskie. Od XIII wieku do końca XVI wieku ziemia ta wchodziła w skład tzw. państewka homolskiego.
Teren obecnej gminy znacznie ucierpiał podczas wojen husyckich, szczególnie w 1428 roku oraz podczas wojny trzydziestoletniej (1618-1648). Po tych kataklizmach Lewin Kłodzki oraz okoliczne miejscowości zawsze się podnosiły. Od XVIII do 1. połowy XIX wieku zlokalizowany był tu jeden z ośrodków tkactwa na ziemi kłodzkiej. Bogactwo miejscowym mieszkańcom przynosiły targi płótnem. Bliskość dwóch uzdrowisk: Dusznik i Kudowy nie pozwoliło na większy rozwój miejscowości mimo doprowadzenia w 1903 roku linii kolejowej z Kłodzka.
Po II wojnie światowej Lewin Kłodzki i okolice znalazły się w granicach państwa polskiego. Władze państwowe utworzyły gminę zbiorową Lewin Kłodzki, która wchodziła w skład województwa wrocławskiego i powiatu kłodzkiego. Na przełomie 1945 i 1946 Lewin Kłodzki z nieznanych przyczyn stracił prawa miejskie, a gmina została przemianowana na gminę wiejską.
W ciągu kolejnych lat miała miejsce powolna degradacja gminy, która od 1975 roku znalazła się w granicach nowo utworzonego województwa wałbrzyskiego. Jego ewidentnym przejawem było przeniesienie rok później siedzib władz gminy do pobliskiej Kudowy-Zdroju. Taki stan rzeczy miał miejsce do 1991 roku, kiedy to po protestach miejscowych mieszkańców z powrotem przeniesiono władze gminy do Lewina Kłodzkiego.
Gmina Lewin Kłodzki rozpoczęła swój ponowny start z ujemnym bilansem, w porównaniu z innymi gminami w Polsce. Wiele pozostało do zrobienia. Nie jest to łatwe nie tylko z powodu gorszej od innych sytuacji finansowej gminy i jej mieszkańców, ale także z powodu znacznych barier psychologiczno-społecznych Od 1999 roku gmina wchodzi w skład województwa dolnośląskiego i przywróconego powiatu kłodzkiego.
Zabytki.
Jedyne zabytki na obszarze gminy znajdują się w jej stolicy Lewinie Kłodzkim, są to:
Gospodarka.
Z dawnych źródeł historycznych wynika, że głównym źródłem zajęcia mieszkańców była praca chałupnicza, a od XVIII wieku zaczęła kształtować działalność związana z obsługą ruchu turystycznego. Po zakończeniu II wojny światowej i zmianie przynależności państwowej oraz wymiany ludności doszło do likwidacji drobnej przedsiębiorczości. Większość nowo osiedlonych mieszkańców gminy znalazła pracę w największym w tej części zakładzie pracy jakim były Kudowskie Zakłady Przemysłu Bawełnianego. Sytuacja taka miała miejsce do lat 90. XX wieku, kiedy miała miejsce transformacja ustrojowo-gospodarcza Polski.
Od lat 90. XX wieku ma miejsce rozwój turystyki jako nowej gałęzi gospodarki regionu w postaci zakładania nowych gospodarstw agroturystycznych, których liczba stale wzrasta. Władzę gminy traktują obecnie turystykę jako główną gałąź gospodarki regionu. Ponadto w gminie działa 82 prywatnych przedsiębiorców
Przestrzeń rolnicza zajmuje w gminie 45,5% obszaru gminy. Niskie walory produkcyjne uniemożliwiają jednak rozwój ekstensywnych form produkcji. Wśród gruntów dominują trwałe użytki zielone na których można hodować zwierzęta. Średnia wielkość indywidualnego gospodarstwa rolnego wynosi ok. 13 ha. Na tutejszych pastwiskach prowadzi się hodowle kóz, owiec, koni, kucy i gęsi.
Stopa bezrobocia zarejestrowanych w liczbie ludności w wieku produkcyjnym w gminie wynosi 16,1%
Dochody budżetu gminy Lewin Kłodzki w złotych na 1 mieszkańca:
Demografia.
Dane z 31 grudnia 2017 roku:
Edukacja i kultura.
Na terenie gminy działa obecnie jeden Zespół Szkolno-Przedszkolny im. Na Bursztynowym Szlaku w Lewinie Kłodzkim. W jego skład wchodzi: przedszkole, szkoła podstawowa. Do obu typu szkół uczęszcza obecnie 146 uczniów. Organizacją imprez i wydarzeń kulturalnych na terenie gminy zajmuje się miejscowe Centrum Kultury i Turystyki.
Miejscowości.
Dańczów, Darnków, Gołaczów, Jarków, Jawornica, Jeleniów, Jerzykowice Małe, Jerzykowice Wielkie, Kocioł, Krzyżanów, Kulin Kłodzki, Leśna, Lewin Kłodzki, Taszów, Witów, Zielone Ludowe, Zimne Wody.
Polityka.
Władze gminy.
Lewin Kłodzki wraz z okolicznymi wioskami tworzą osobną gminę, posiadającą status gminy wiejskiej. Mieszkańcy gminy wybierają do swojej rady gminy 15 radnych w wyborach co 4 lata, w pięciu okręgach wyborczych. Organem wykonawczym władz jest wójt. Siedzibą władz gminy jest budynek biurowo-administracyjny, wzniesiony w latach 90. XX wieku na potrzeby urzędu gminy, znajdujący się przy ulicy Nad Potokiem 4. Przedtem władze gminy urzędowały w zabytkowym ratuszu położonym przy ulicy Rynek 20.
Wójtowie Lewina Kłodzkiego (od 1991):
Mieszkańcy gminy Lewin Kłodzki wybierają parlamentarzystów do Sejmu z okręgu wyborczego Wałbrzych, a do Senatu z okręgu wyborczego dzierżoniowsko-kłodzko-ząbkowickiego, zaś posłów do Parlamentu Europejskiego z dolnośląsko-opolskiego okręgu wyborczego z siedzibą we Wrocławiu.
Na czele każdego z sołectw stoi sołtys jako jednoosobowy organ władzy wykonawczej, który ma do pomocy radę sołecką jako organ władzy ustawodawczej, która wybierana jest przez wszystkich mieszkańców danej wsi.
Ludzie związani z gminą.
W Lewinie mieszkała znana piosenkarka Violetta Villas. Śpiewała o Lewinie Kłodzkim w swojej piosence "W Lewinie koło Kudowy".

</doc>
<doc id="187475" url="https://pl.wikipedia.org/wiki?curid=187475" title="Lineage II">
Lineage II

Lineage II – gra komputerowa z gatunku Massively multiplayer online role-playing game (MMORPG), wyprodukowana i wydana przez Koreańską firmę NCsoft w 2003. Jest ona kontynuacją gry "Lineage". 23 kwietnia 2013 gra została wydana w polskiej wersji językowej.
Fabuła.
Akcja gry toczy się 150 lat przed wydarzeniami z "Lineage". Świat drugiej części gry jest podzielony wojnami ogarniającymi dwa kontynenty, gdzie zaufanie i zdrada zderzają się ze sobą nieustannie. W świecie Lineage 2 trzy królestwa walczą o władzę. Młodemu królowi Raoulowi udało się ugasić żar wojny domowej i powołać nowe królestwo, Aden. Królestwo Elmore, militarne supermocarstwo które jest zlokalizowane w północnej części kontynentu, szczyci się, iż jest spadkobiercą starożytnego królestwa Elmoreden. Kontynent Gracia, zlokalizowany za oceanem na zachodzie, jest uwikłany w chaotycznej walce krewnych którzy próbują przejąć jej tron. Królestwa te łączy delikatna równowaga sił, jednakże każde z nich jest niestabilne politycznie, ponieważ każdy dwór żąda niezależności.
Rozgrywka.
Postać.
Pierwszym krokiem, który należy podjąć jest stworzenie postaci. Kreator postaci pozwala na wybór rasy, klasy podstawowej, płci, wyglądu twarzy, fryzury i koloru włosów.
Rasy.
Gracz rozpoczyna grę jako nowy mieszkaniec wybranej wcześniej przez siebie rasy (Ludzie, Elfy, Mroczne Elfy, Krasnoludy, Orkowie, Kamael oraz Ertheia) i zaczyna rozgrywkę w mieście "Talking Island Village" umiejscowionym na wyspie "Talking Island" (oprócz Ertheia). Każda z ras posiada odmienne statystyki początkowe oraz umiejętności.
Klasy.
Po wybraniu którą rasą chce grać, wybiera klasę postaci, którą jest mag lub wojownik.
i w miarę rozwoju postaci decyduje się na specjalizację, która będzie mu towarzyszyć przez większość gry. Gracz wykonując zlecone mu zadania, a także walcząc z napotkanymi potworami, zwiększa swoje doświadczenie. W grze istnieją dwie główne klasy oraz kilkanaście wyspecjalizowanych.
Subklasy.
"Lineage 2" oferuje rozbudowany system subklas – gracz może wybrać profesję dostępną dla innej rasy lub klasy. Aby móc wybrać subklasę, gracz powinien ukończyć stosowne zadania oraz posiadać minimum 85 poziom. Po wybraniu subklasy, automatycznie otrzymuje on poziom 40, umiejętności dostępne na tym poziomie i rozpoczyna rozgrywkę "od nowa".
Umiejętności.
Każda z ras oraz każda z klas posiada ponad 50 różnych umiejętności dostępnych na odpowiednich poziomach postaci.
Umiejętności dzielone są na dwie główne grupy, tak jak w wielu grach typu MMORPG: aktywne oraz pasywne. Te z kolei dzielone są na wiele podgrup w zależności od przeznaczenia czy wybranej profesji.
Tak samo jak sprzęt, umiejętności można wzmacniać (enchanting) poprzez dostępne w grze przedmioty.
Personalizacja postaci.
W grze Lineage 2 istnieje niewielki wybór spośród dostępnych modeli twarzy czy włosów. Atrakcyjność oraz indywidualność postaci można podkreślać przy pomocy dostępnych w grze dodatków, takich jak kapelusze, maski czy przywołańce.
Walka.
Gra pozwala również na zwiększenie efektywności posiadanej broni oraz pancerza poprzez różne dodatki, takie jak: zwoje duszy i zwoje ducha (spiritshot, soulshot), zaczarowane zwoje broni oraz pancerza (ang. scroll: enchant weapon, armor), specjalne umiejętności (special abilities), augmentacja (augmentation), atrybuty żywiołów (elemental attributes), talizmany czy barwniki i symbole (dye, symbols).
Walki PvP.
Jednym z elementów rozgrywki w "Lineage 2" są także walki pomiędzy samymi graczami; istnieje wiele możliwości walk PvP, między innymi walka w pojedynku (Duel), drużynowa jak i walki całych klanów. Elementem wyróżniającym "Lineage 2" są "Siege", na których klany walczą o kontrolę nad zamkami i fortecami.
Karma.
Gra posiada system karmy: gdy nasza postać wykona jakiekolwiek negatywne działanie względem innego gracza (uderzy go, rzuci klątwę), bądź pozytywne względem jakiegokolwiek potwora z którym walczy gracz (rzuci aury, uleczy), lub na postać ze statusem PK (Player Killer) – "flaguje się" (naznaczenie trybem PvP – nick postaci zmienia kolor na różowy). Jeśli ktokolwiek zabije fioletowego gracza nie otrzymuje żadnej kary poza "flagą" (wynikającą z faktu, że uderzył innego gracza), natomiast po zabiciu gracza "nieoflagowanego" otrzymuje się karmę proporcjonalną do ilości punktów PK (czyli ilości wcześniej zabitych graczy) oraz jeden punkt PK (player kill). Karma zmniejsza się poprzez zdobywanie doświadczenia, np. zabijanie potworów (sposób wolny), lub poprzez własną śmierć (sposób szybszy, jednak wymaga posiadania doświadczenia do stracenia). Jednak gdy posiadamy karmę i punkty PK są większe od 5, gracz może 'zgubić' przedmioty ze swojego inwentarza. Punkty PK mogą być zredukowane tylko poprzez wykonanie specjalnego zadania lub specjalne zwoje (dostępne za prawdziwe pieniądze i jako nagrody za uczestnictwo w wydarzeniach).
Zadania.
Zadania (ang. quest) w świecie "Lineage 2" dzielą się na zwykłe (Single), powtarzające się (Repeat), zależne od ewolucji postaci (Epic), potrzebne przy zmianie klasy (Transfer) oraz specjalne (Special). Każde zadanie może zostać w dowolnej chwili porzucone – automatycznie zostaną usunięte wszystkie zdobyte podczas jego wykonywania przedmioty. Choć większość z zadań wykonywać można pojedynczo lub w drużynie, istnieją zadania możliwe do wykonania tylko w pojedynkę.
Gra grupowa.
Tak jak w wielu grach tego typu, gracze mogą łączyć się w grupę (party) aby uprzyjemnić rozgrywkę, bądź też pomóc sobie w walce, dzielić zebrane przedmioty.
Bardziej zaawansowaną i trwałą formą zorganizowania graczy jest klan. Klan może składać się co najmniej z 10 graczy a wraz z jego rozwojem, osiąganiem kolejnych dostępnych poziomów może on liczyć nawet do 220 graczy. Gracze zrzeszeni w tej formacji mogą posiadać salę klanową (clan hall), fortecę oraz zamek i uczestniczyć w sojuszu z innym klanem (alliance). Posiadanie fortyfikacji wiąże się z przywilejami jak i obowiązkami – klan ustanawia oraz uzyskuje podatek z transakcji uzyskanych na terenie przynależącym do danej fortyfikacji i jednocześnie musi dbać o utrzymanie swojej pozycji poprzez uczestnictwo w obronie (siege) fortecy lub zamku.
Raid i Epic Boss.
Raid Boss to wyprawa w celu pokonania silniejszego niż zwykle spotykane potwory a także ich potoczna nazwa. Potwory te znajdują się w wielu miejscach na mapie; każdy z nich pojawia się w ściśle określonych odstępach czasu. Zwycięstwo nad nimi obfituje przede wszystkim w zyski w postaci wysokiej klasy sprzętu, materiałów oraz doświadczenia. Istnieją również potwory nazywane epickimi (Epic Boss), które są znacznie silniejsze od Raid Bossów a do ich pokonania potrzebna jest praca kilku grup.
Poprzez uczestnictwo w kontrolowanych starciach: na arenie w pobliżu miast lub na stadionach (walka swobodna lub zmagania w systemie Olimpiady) oraz pojedynkach pomiędzy graczami (za wzajemną zgodą).
Poprzez zaatakowanie gracza w otwartym terenie.
Przede wszystkim zaś poprzez uczestnictwo w oblężeniach fortyfikacji.
Olimpiada.
Olimpiada (Olympiad) w świecie "Lineage 2" to zawody pojedynków pomiędzy dwoma graczami, w których wyłaniany jest Bohater (Hero). Zawody trwają miesiąc; pod koniec każdego okresu szlachcic (Noblesse), który uzyskał największą liczbę punktów w potyczkach uzyskuje tytuł bohatera. Aby móc skorzystać z systemu olimpiady, gracz musi posiadać status szlachcica i przejść czwarty wybór profesji (Przebudzenie).
Świat i pozostałe możliwości.
Transport.
Świat gry obejmuje dwa duże kontynenty: Aden i Gracia. Świat jest ciągły – do każdego miejsca na mapie można się dostać bez potrzeby „ładowania” lokacji. Do wyboru mamy parę możliwości przemieszczania się po świecie. Można podróżować pieszo a także przy pomocy zwierząt (m.in. wilk, smok, tygrys, koń), drogą wodną (statki kursują między większymi miastami oraz startową lokacja ludzi) oraz w najnowszych częściach gry, drogą powietrzną (statki kursujące pomiędzy kontynentem Aden a Gracia, poruszanie się przy pomocy umiejętności transformacji w ptaka w zewnętrznych lokacjach, na kontynencie Gracia). Jednak najbardziej rozpowszechnionym sposobem przemieszczania się jest teleportacja. W każdym mieście czy wiosce znajduje się specjalny NPC – odźwierny (gatekeeper) umożliwiający teleportację do innych wybranych przez gracza miast, bądź okolicznych miejsc. Dodatkowo na mapie znajdują się strefy, do których dostać się można tylko po rozpoczęciu/wykonaniu specjalnego zadania (quest).
Można się przenieść u teleportera do innego miasta czy kontynetnu.
Handel.
Waluta, która jest używana w grze to Adena.
Gracz może wystawić kramik w dowolnym miejscu (przeważnie są to miasta mające połączenia z wieloma lokacjami) w dwóch trybach: kupna oraz sprzedaży. Ceny wystawionych przedmiotów ustala wyłącznie gracz. Innym sposobem na zarobek jest prywatna wytwórnia (private crafting). Możliwe jest także wysłanie przedmiotu na aukcję, jednak wtedy trzeba się liczyć z prowizją.
Rolnictwo.
Rolnictwo (Manor System) to element rozgrywki, będący jednym ze sposobów na zdobycie materiałów potrzebnych do wytworzenia przedmiotów.
U NPC w mieście można zakupić nasiona, które można zasiać w wybranym potworze. Po jego zabiciu, plony można zebrać przy użyciu wcześniej zakupionej kosy, i wymienić w mieście na materiały. Rodzaje nasion dostępne do zakupu i nagrody otrzymywane za zwrot plonów wahają się w zależności od miasta. Kontrolę nad systemem sprawuje właściciel danego zamku (sprzedawanie nasion, ustalanie cen).
Wytwarzanie przedmiotów.
Wytwarzanie przedmiotów w grze ogranicza się do tworzenia materiałów, broni, pancerzy czy biżuterii. Materiały oraz przepisy na wytworzenie danych przedmiotów uzyskuje się poprzez zabijanie potworów i przeszukiwanie ich zwłok (przy użyciu umiejętności spoil, posiadanej przez jedną z klas Krasnoludów). Niektóre z przedmiotów mogą zostać stworzone jedynie przez rasę Krasnoludów, która jest wyspecjalizowana w tej dziedzinie.
Rozwój gry.
Pierwszy podstawowy koncept gry pojawił się w roku 2000 za sprawą Hyeong-Jin Kima, szefa ekipy produkcyjnej Lineage II, zaś pracę nad samą grą rozpoczęły się jeszcze w tym samym roku na przełomie października i listopada.
Kim oraz James Bae wyjaśnili, iż powody stojące za tworzeniem prequela gry Lineage zamiast sequela to: „"Lineage" wciąż będzie aktualizowany”, „pracując nad przeszłością gry, nie ryzykujemy konfliktu z aktualizacjami, które zostaną wydane dla Lineage w przyszłości”.
Główny grafik gry, Raoul Kim powiedział, iż powodem, dla którego "Lineage II" będzie wykorzystywać grafikę 3D, jest popularność gier stworzonych w ten sposób oraz możliwości, jakie daje technika trójwymiarowa. Twórcy postanowili wykorzystać silnik Unreal Engine 2, z powodu możliwości jakie on oferuje (renderowanie krajobrazu oraz wszechstronna edycja).
Aktualizacje i usprawnienia.
Od czasu wydania gry w 2003 roku zostało wydanych wiele aktualizacji gry, z których każda przynosiła znaczące zmiany w świecie, rozgrywce czy mechanice gry. Same wymagania gry od czasu wydania gry wzrosły. Aktualizacje są w miarę cyklicznie wydawane przez firmę NCSoft; kraje azjatyckie otrzymują je szybciej, co jest wynikiem pochodzenia firmy NCSoft. Gra doczekała się czterech sag: The Chaotic Chronicles, The Chaotic Throne, Goddess of Destruction oraz Epic Tale of Aden.
Lineage II: Goddess of Destruction.
Podczas targów gier Gstar 2010 w południowokoreańskim mieście Busan, 18 listopada twórcy z NCSoft zapowiedzieli iż trwają prace nad najobszerniejszą aktualizacją gry, od czasu jej wydania. Gra zostanie zaprezentowana pod tytułem: "Lineage II: Goddess of Destruction" a zmiany jakie zostaną wprowadzone to między innymi:
Nowy serwer europejski.
W dniu 11 października 2011 roku, w Seattle firma NCSoft wydała oświadczenie dotyczące nawiązania współpracy z rosyjskim wydawnictwem Innova oraz nowym modelem biznesowym dla europejskiego rynku gry. Wydawnictwo dotychczas zarządzające oficjalnym rosyjskim serwerem gry, stworzyło i zarządza europejskim serwerem typu F2P (Free-to-play), zaś dotychczasowy serwer europejski – Naia, został przeniesiony i dołączony do grupy serwerów północnoamerykańskich. Gra ma również pojawić się w kilku nowych wersjach językowych (obok angielskiej, także w niemieckiej, francuskiej, polskiej oraz tureckiej).
Kontynuacja.
W listopadzie 2011 studio NCsoft zapowiedziało wydanie kolejnej części gry – "Lineage Eternal".

</doc>
<doc id="187476" url="https://pl.wikipedia.org/wiki?curid=187476" title="Pałac Zimri-Lima w Mari">
Pałac Zimri-Lima w Mari

Pałac Zimri-Lima w Mari – jeden z największych kompleksów pałacowych Mezopotamii, wybudowany przez amoryckiego władcę Mari - Zimri-Lima w XVIII w. p.n.e.
Władca miasta-państwa Mari, Zimri-Lim (ok.1775-1761 p.n.e.) rozbudował w zasadzie już istniejący wcześniej pałac, którego najstarsze fragmenty datowane są na koniec III tysiąclecia p.n.e. Budowla z czasów Zimrilima to imponujący kompleks pałacowy o powierzchni ok. 2,5 ha, na planie prostokąta (), posiadający ponad 260 pomieszczeń, wzniesiony przede wszystkim z suszonej cegły i gliny. Liczne klatki schodowe wskazują na to, że obiekt był piętrowy. W niektórych miejscach mury wznosiły się na wysokość nawet do 12 metrów.
Pałac swoją architekturą nawiązywał do okresu starosumeryjskiego i akadyjskiego. Do jego wnętrza prowadziła monumentalna brama, a w zasadzie zespół bramny złożony z dwóch połączonych dziedzińców. W centrum pałacu znajdował się dziedziniec o wymiarach , a także szereg mniejszych placów. Jeden z dziedzińców, przylegający do sali tronowej odznaczał się szczególnym urokiem ze sztuczną palmą na środku (z drewna, brązu i srebra) imponującym malowidłem na południowej ścianie i prowadzącym do niej szpalerem drzew rosnących w donicach. 
W samym pałacu, obok pomieszczeń oficjalnych (sale tronowe, kaplice), było mnóstwo pomieszczeń mieszkalnych, a także kuchnie, spiżarnie i magazyny. W łazienkach znaleziono terakotowe wanny. Woda doprowadzana i odprowadzana była systemem ceramicznych rur kanalizacyjnych.
Zlokalizowano także archiwum państwowe, w którym znaleziono bogatą korespondencję dyplomatyczną z przełomu XIX i XVIII w. p.n.e. - około dwadzieścia tysięcy glinianych tabliczek z pismem klinowym. Jeżeli chodzi o wystrój pałacu to do naszych czasów nie dochowały się żadne ślady poza figuralno-ornamentalnym malarstwem na ścianach.
Sława pałacu była szeroka u okolicznych władców. Pełnił rolę nie tylko rezydencji władcy, ale także ośrodka administracyjnego. Zniszczony został jednakże podczas najazdu Hammurabiego na początku lat pięćdziesiątych XVIII w. p.n.e.
Cały kompleks miejsko-pałacowy Mari odsłonięto w latach trzydziestych XX w. przez ekipę francuskich archeologów pod kierownictwem André Parrota.

</doc>
<doc id="187477" url="https://pl.wikipedia.org/wiki?curid=187477" title="A Saucerful of Secrets">
A Saucerful of Secrets

A Saucerful of Secrets – druga płyta brytyjskiego zespołu rockowego Pink Floyd. Nagrana została między październikiem 1967, a kwietniem 1968 (zob. 1968 w muzyce). Jest to ostatnia płyta zespołu z udziałem dotychczasowego lidera Syda Barretta – (utwór Jugband Blues oraz gitary na „Remember a Day” i „Set the Controls for the Heart of the Sun”).
Charakterystyka albumu.
Problemy z pogrążającym się w chorobie psychicznej (schizofrenia) i używaniu psychodelików (LSD) Barrettem spowodowały, że został on odsunięty od prac nad płytą, a wkrótce wyrzucony z zespołu. Jego następcą został David Gilmour, a wszystkie utwory na płycie poza „Jugband Blues” są autorstwa pozostałych członków grupy.
Część utworów stylistycznie przypominała kompozycje Barretta, lecz trzy najważniejsze utwory, na których oparty jest szkielet albumu, czyli „Let There Be More Light”, „Set the Controls for the Heart of the Sun” i tytułowe „A Saucerful of Secrets” wskazują nowy kierunek, w którym grupa miała podążyć. Ciemna atmosfera, powolne tempo, wolno rozwijające się linie melodyczne, instrumentalne riffy płynnie przechodzące z motywu w motyw i z instrumentu na instrument, powolne pulsujące rytmy grane na nisko strojonych bębnach. 
Zobacz też.
Trasa koncertowa A Saucerful of Secrets US Tour.

</doc>
<doc id="187480" url="https://pl.wikipedia.org/wiki?curid=187480" title="Rezerwat przyrody Pieczyska (województwo świętokrzyskie)">
Rezerwat przyrody Pieczyska (województwo świętokrzyskie)

Rezerwat przyrody Pieczyska – rezerwat torfowiskowy na terenie Nadnidziańskiego Parku Krajobrazowego w gminie Pińczów, w powiecie pińczowskim, w województwie świętokrzyskim.
Na terenie rezerwatu występuje las mieszany ze świerkiem pospolitym i jodłą oraz torfowisko zarastające brzozą i sosną. Występują też rośliny chronione: wawrzynek wilczełyko, pełnik europejski i storczyk kukawka.
Przez rezerwat przechodzi niebieski szlak turystyczny z Pińczowa do Wiślicy.

</doc>
<doc id="187481" url="https://pl.wikipedia.org/wiki?curid=187481" title="Zimrilim">
Zimrilim



</doc>
<doc id="187482" url="https://pl.wikipedia.org/wiki?curid=187482" title="Windsor Carrier">
Windsor Carrier

Windsor Carrier - transporter opancerzony konstrukcji brytyjskiej (kanadyjskiej) z okresu II wojny światowej.
Historia.
W trakcie II wojny światowej produkcja transportera opancerzonego Universal Carrier prowadzona była także w Kanadzie. W 1943, kiedy osiągnęła ona odpowiednią wielkość, przystąpiono do prób wyeliminowania jego wad. Chodziło tu o niewystarczającą moc jednostkową, małą wytrzymałość tylnego mostu, szybkie zużywanie się tylnego koła jezdnego i zbyt łatwe zrzucanie gąsienic. Konstruktorzy z zakładów Ford Motor Co. of Canada w krótkim czasie opracowali projekt nowego transportera znanego początkowo jako "Campbell Carrier", a następnie jako "Windsor Carrier". Pojazd miał, w porównaniu z poprzednikiem, większy (dłuższy) kadłub, co pociągało za sobą konieczność dodania jednego koła jezdnego z każdej strony, wzmocniony silnik i ulepszony system kierowania.
Produkcja seryjna ruszyła na początku 1944. Do kwietnia 1945 wyprodukowano 5000 transporterów.
Służba.
Transporter opancerzony Windsor Carrier występował w pododdziałach piechoty w następujących rolach:
Do wojsk nowe pojazdy trafiały jesienią 1944 i na przełomie 1944/1945, dla wymiany części transporterów Universal i Loyd lub ich uzupełnienia. Na europejskim TDW trafiały głównie do oddziałów 21 Grupy Armii, w tym do batalionów piechoty 3 Brygady Strzelców polskiej 1 Dywizji Pancernej. Zostały użyte w ostatnich działaniach II wojny światowej, w walkach na terenie Holandii i Niemiec.

</doc>
<doc id="187483" url="https://pl.wikipedia.org/wiki?curid=187483" title="Rezerwat przyrody Piekiełko Szkuckie">
Rezerwat przyrody Piekiełko Szkuckie

Rezerwat przyrody Piekiełko Szkuckie – rezerwat przyrody nieożywionej na terenie Konecko-Łopuszniańskiego Obszaru Chronionego Krajobrazu w gminie Ruda Maleniecka, w powiecie koneckim, w województwie świętokrzyskim. Obejmuje obszar lasu i skał w szczytowej partii łagodnego wzniesienia w pobliżu wsi Szkucin.
Obszar rezerwatu podlega ochronie czynnej.

</doc>
<doc id="187484" url="https://pl.wikipedia.org/wiki?curid=187484" title="Rezerwat przyrody Polana Polichno">
Rezerwat przyrody Polana Polichno

Rezerwat przyrody Polana Polichno – rezerwat florystyczny na terenie Kozubowskiego Parku Krajobrazowego w gminie Pińczów, w powiecie pińczowskim, w województwie świętokrzyskim.
Największą osobliwością rezerwatu jest jedyne w Polsce stanowisko groszku pannońskiego. Z roślin występują tu: miłek wiosenny, zawilec wielkokwiatowy, len włochaty, dziewięćsił bezłodygowy, storczyk purpurowy, kukułka krwista, buławnik wielkokwiatowy, obuwik pospolity, wisienka stepowa.
Obszar rezerwatu podlega ochronie czynnej.

</doc>
<doc id="187485" url="https://pl.wikipedia.org/wiki?curid=187485" title="Rezerwat przyrody Przęślin">
Rezerwat przyrody Przęślin

Rezerwat przyrody Przęślin – rezerwat stepowy na terenie Nadnidziańskiego Parku Krajobrazowego w gminie Wiślica, w powiecie buskim, w województwie świętokrzyskim.
Rezerwat Przęślin mieści się na niewielkim wzgórzu, zbudowanym z margli kredowych z czapą gipsową, pośród gruntów użytkowanych rolniczo. Na południowym i zachodnim zboczu można zaobserwować tzw. "jaskółcze ogony", czyli odsłonięcia gipsów wielkokrystalicznych o wysokości do trzech metrów (nazywane są także "szklicą" ze względu na połyskującą w słońcu powierzchnię).
Fauna.
W rezerwacie występuje jedyne w Polsce i jedno z trzech znanych na świecie stanowisk chrząszcza z rodziny ryjkowcowatych, ziołomirka stepowego ("Donus nidensis") oraz stanowiska innych objętych ochroną gatunków owadów, między innymi modliszki zwyczajnej ("Mantis religiosa") oraz piewika podolskiego ("Cicadetta podolica").
Flora.
Na terenie rezerwatu znajduje się stanowisko gęsiówki uszkowatej ("Arabis recta"), jedno z dwóch znanych w Polsce. Roślina ta jest bardzo rzadka i zagrożona wyginięciem. Rosną tu również chronione: len włochaty ("Linum hirsutum"), miłek wiosenny ("Adonis vernalis"), zawilec wielkokwiatowy ("Anemone sylvestris"), wężymord stepowy ("Scorzonera purpurea"), ostnica włosowata ("Stipa capillata") i częściowo chroniony pierwiosnek lekarski ("Primula officinalis").
Przez rezerwat przechodzi niebieski szlak turystyczny z Pińczowa do Wiślicy.

</doc>
<doc id="187488" url="https://pl.wikipedia.org/wiki?curid=187488" title="Rezerwat przyrody Radomice">
Rezerwat przyrody Radomice

Rezerwat przyrody Radomice – rezerwat florystyczny w gminie Morawica, w powiecie kieleckim, w województwie świętokrzyskim.
Rezerwat obejmuje fragment płaskiej podmokłej doliny rzecznej.

</doc>
<doc id="187489" url="https://pl.wikipedia.org/wiki?curid=187489" title="Rezerwat przyrody Rosochacz">
Rezerwat przyrody Rosochacz

Rezerwat przyrody Rosochacz – rezerwat leśny na terenie Obszaru Chronionego Krajobrazu Doliny Kamiennej w gminie Brody, w powiecie starachowickim, w województwie świętokrzyskim.
Rezerwat leży przy drodze Lubienia - Starachowice i obejmuje wydzielenia 102 d, f, g, x i 103 b, c, d, h, j w leśnictwie Lubienia (obręb Lubienia, nadleśnictwo Starachowice). Występują tu następujące typ siedliskowe lasu: bór mieszany wilgotny, las mieszany świeży, las świeży, las wilgotny.
Przez teren rezerwatu prowadzi ścieżka dydaktyczna w formie pętli o długości około 2 km, wzdłuż jej trasy ustawiono 29 tablic informacyjnych. Przebycie trudniejszych fragmentów ścieżki umożliwiają wybudowane przez nadleśnictwo drewniane podesty.

</doc>
<doc id="187491" url="https://pl.wikipedia.org/wiki?curid=187491" title="Europejska Agencja Ochrony Środowiska Naturalnego">
Europejska Agencja Ochrony Środowiska Naturalnego



</doc>
<doc id="187494" url="https://pl.wikipedia.org/wiki?curid=187494" title="Ummagumma">
Ummagumma

Ummagumma – czwarty album brytyjskiego zespołu rockowego Pink Floyd. Jest to album dwupłytowy – pierwsza jego część zawiera utwory grupy z dwóch pierwszych płyt ("Astronomy Domine", "Set the Controls for the Heart of the Sun" i "Saucerful of Secrets") oraz singla ("Careful with That Axe, Eugene") wykonane na koncertach w Birmingham i Manchester w 1969 roku. Drugą z kolei wypełniają utwory o charakterze eksperymentalnym, nagrane samodzielnie przez każdego z członków grupy.
Słowo „Ummagumma” wywodzi się podobno ze slangu używanego przez studentów w Cambridge i oznacza stosunek płciowy. Niektórzy członkowie grupy twierdzą jednak, że słowo to zostało wymyślone i nic nie oznacza.
Charakterystyka albumu.
Podwójny album Ummagumma został wydany nakładem EMI Harvest. Ukazał się 25 października 1969 roku. Pierwsza płyta to zapis koncertu, na którym grupa gra swoje wcześniejsze utwory: "Astronomy Domine", "Careful With That Axe, Eugene", "Set the Controls for the Heart of the Sun" i "Saucerful of Secrets". Druga płyta jest eksperymentem awangardowym stawiającym zespół w czołówce progresywnego rocka. Każdy z czterech muzyków skomponował swój własny materiał, co spowodowało pewną niespójność płyty, czyniąc ją jednak interesującą.
Richard Wright skomponował czteroczęściowy utwór cykliczny w wagnerowskim stylu – "Sysyphus", zagrany na różnych instrumentach klawiszowych przy akompaniamencie bębnów i innych instrumentów perkusyjnych. Waters nagrał dwie folkowe piosenki, eksperymentując przy tym z efektami dźwiękowymi. Trzyczęściowa "The Narrow Way" Gilmoura to interesująca etiuda na gitarę elektryczną i akustyczną. "The Grand Vizier’s Garden Party" Masona to kolaż dźwiękowy na różnych instrumentach perkusyjnych. Partię fletu w tym utworze zagrała ówczesna żona Masona, Lindy.
Lista utworów.
Płyta studyjna.
Podane w tabeli długości utworu Sysyphus dotyczą wersji CD. Długości każdej części w wersji z płyty winylowej wynoszą kolejno 4:29, 1:45, 3:07, 3:38.

</doc>
<doc id="187495" url="https://pl.wikipedia.org/wiki?curid=187495" title="Żydowski Obwód Autonomiczny">
Żydowski Obwód Autonomiczny

Żydowski Obwód Autonomiczny (, "Jidisze Ojtonome Gegnt") – terytorium wchodzące w skład Federacji Rosyjskiej, stanowi część Dalekowschodniego Okręgu Federalnego. Od południa graniczy z Chinami (wzdłuż rzeki Amur), na zachodzie z obwodem amurskim, a na wschodzie z Krajem Chabarowskim.
Historia.
Ziemie nad rzeką Amur zamieszkane były w czasach przedhistorycznych przez plemiona Tunguzów. Rosyjska kolonizacja terenów obecnej republiki rozpoczęła się w XVII wieku. Po zajęciu przez wojska rosyjskie region zasiedlany był przez Kozaków, staroobrzędowców, rosyjskich chłopów, a od końca XIX wieku przez Koreańczyków.
W okresie rewolucji bolszewickiej w Rosji ziemie te weszły w skład Republiki Dalekiego Wschodu, która istniała w latach 1920–1922. Później stanowiły część Kraju Chabarowskiego. W 1928 władze radzieckie postanowiły zasiedlić te tereny ludnością żydowską. Był to jeden z planów polityki etnicznej Józefa Stalina, którego celem było przeciwdziałanie szerzącemu się w ZSRR ruchowi syjonistycznemu.
Żydowski Obwód Autonomiczny w składzie Rosyjskiej Federacyjnej Socjalistycznej Republiki Radzieckiej powstał 7 maja 1934. W latach 30. XX wieku wielu Żydów w ZSRR zmuszono do migracji do Birobidżanu. Mimo to Żydzi w Żydowskim Obwodzie Autonomicznym nigdy nie stanowili nawet jednej trzeciej mieszkańców.
Od 1991 Żydowski Obwód Autonomiczny znajduje się w składzie Federacji Rosyjskiej; jako jedyny z pięciu radzieckich obwodów autonomicznych nie awansował do statusu republiki autonomicznej. Utrzymał dawny status i nazwę, pomimo że liczba Żydów jest w nim znikoma.
Geografia.
Kraj położony nad rzeką Amur, przy granicy z Chinami.
Przez terytorium Żydowskiego OA przechodzi Kolej Transsyberyjska.
Demografia.
Według danych z 2005 Rosjanie stanowią 88,8%, Ukraińcy 4,5%, Żydzi 1,8%, inni 4,9%.
Warunki naturalne.
Północną i zachodnią część zajmują niewysokie pasma górskie Małego Chinganu i Gór Burejskich (wysokość do 1209 m n.p.m.), na południu i wschodzie płaska, silnie zabagniona Nizina Amursko-Sungaryjska.
Klimat umiarkowany chłodny, kontynentalny. Zaznacza się wyraźny wpływ monsunów. Gęsta sieć hydrograficzna. Największymi rzekami są: Amur, Bira, Kur. Dużą część powierzchni pokrywają naturalne formacje roślinne – lasy iglaste (tajga) i mieszane.
Gospodarka.
Rozwinięty przemysł elektrotechniczny, maszynowy i odzieżowy, nadto metalowy, materiałów budowlanych, skórzany, drzewny i spożywczy. Eksploatacja rud ołowiu i cyny, wydobycie surowców skalnych (wapienie, dolomity). Uprawa pszenicy, jęczmienia, owsa, ziemniaków i warzyw. Chów i hodowla bydła, trzody chlewnej i drobiu. Główne ośrodki: Birobidżan, Obłucze, Bira, Leninskoje.

</doc>
<doc id="187498" url="https://pl.wikipedia.org/wiki?curid=187498" title="Cruiser Mk III">
Cruiser Mk III

Cruiser Tank Mk III znany także jako A13 to brytyjski czołg pościgowy z okresu II wojny światowej, pierwszy brytyjski czołg z zawieszeniem typu Christie.
Historia.
A13 powstał dzięki sugestii podpułkownika G. le Q Martela, który po obejrzeniu manewrów, w których brały udział radzieckie czołgi BT zaproponował, aby użyć zawieszenia Christiego do czołgów angielskich. W 1936 zakupiono dwa czołgi typu Christie i na ich podstawie firma Morris Commercial Ltd. wybudowała kilka prototypów, które były testowane w latach 1936-37. Pierwsze prototypy miały szereg wad konstrukcyjnych związanych między innymi z nadmierną prędkością czołgu, którą w związku z tym zmniejszono z 56 km/h do 48 km/h. W styczniu 1938 zamówiono 65 sztuk tego pojazdu.
Podobnie jak inne czołgi typu "cruiser", był bardzo słabo opancerzony i został wycofany z jednostek bojowych w 1941, przez kilka lat służył jeszcze do szkolenia kierowców. Wziął udział w walkach we Francji w 1940 i w Libii do 1941.

</doc>
<doc id="187502" url="https://pl.wikipedia.org/wiki?curid=187502" title="Tezaurus">
Tezaurus

Tezaurus – słownik odzwierciedlający strukturę pola semantycznego danego języka informacyjno-wyszukiwawczego, obejmujący deskryptory, ich relacje oraz reguły stosowania.
Tezaurusy tworzy się dla języków deskryptorowych, w których to językach znajdują się deskryptory związane relacjami paradygmatycznymi oraz askryptory.
Artykuł słownikowy tezaurusa składa się z hasła (znajduje się w nim nazwa pola semantycznego) i wyrażeń tworzących pole semantyczne:
Tezaurusy mogą tworzyć system (kompletny zbiór terminów z obszernej dziedziny wiedzy) złożony zwykle z: tezaurusa centralnego (kompletne słownictwo) lub tezaurusa podstawowego (główne terminy) i spójnych z nimi tezaurusów cząstkowych lub tezaurusów specjalistycznych (branżowych, dziedzinowych). 
Pierwszym słownikiem tego rodzaju był "Roget’s Thesaurus of English Words and Phrases Classified and Arranged so to Assist in Literary Composition" z 1852 roku, opracowany przez Petera Marka Rogeta. Sama nazwa "thesaurus" pochodzi z języka łacińskiego, w którym słowo to znaczy m.in. „skarbiec”.

</doc>
<doc id="187503" url="https://pl.wikipedia.org/wiki?curid=187503" title="Wybory w Polsce">
Wybory w Polsce

Wybory w Polsce obecnie przeprowadza się dla wyboru Prezydenta RP (wybory prezydenckie), posłów na Sejm i senatorów (wybory parlamentarne), posłów do Parlamentu Europejskiego (wybory europejskie), a także radnych sejmików województw, rad powiatów i gmin oraz prezydentów lub burmistrzów miast i wójtów (wybory samorządowe).
Za organizację i przebieg wyborów odpowiada w Polsce Państwowa Komisja Wyborcza wraz z jej organem wykonawczym – Krajowym Biurem Wyborczym.
Historia wyborów w Polsce.
I Rzeczpospolita.
Wybory w Polsce mają długą tradycję, od czasów pierwszego Sejmu walnego w 1493, który był przedstawicielstwem szlachty wybranej na sejmikach ziemskich; Sejm zwoływany był co 2 lata na okres 6 tygodni, sejmiki zaś wybierały po 2 posłów (związanych instrukcjami).
W czasach I Rzeczypospolitej najdonioślejsze znaczenie miał wybór monarchy, dokonywany w wyniku wolnej elekcji, zorganizowanej po raz pierwszy w 1573. Pierwszym królem wybranym w drodze wolnej elekcji był Henryk Walezy, ostatnim – wybranym w 1764 – Stanisław August Poniatowski. Instytucja elekcji "viritim" przetrwała aż do upadku państwa po III rozbiorze w 1795, będąc – obok "liberum veto" – w znacznej mierze przyczyną zagłady Rzeczypospolitej. Konstytucja 3 Maja przewidywała ustanowienie dziedzicznej monarchii, tron oddając dynastii Wettynów.
II Rzeczpospolita.
Pierwsze na ziemiach polskich demokratyczne wybory do Sejmu Ustawodawczego (powszechne, tajne, równe i bezpośrednie), z proporcjonalnym podziałem mandatów (wybory pięcioprzymiotnikowe) odbyły się 26 stycznia 1919, niedługo po odzyskaniu przez Polskę niepodległości w 1918; dekret Naczelnika Państwa o ordynacji wyborczej czynne i bierne prawo wyborcze przyznawał także kobietom – prawa wyborcze przysługiwały wszystkim obywatelom, liczącym 21 lat w dniu rozpisania wyborów, bez różnicy płci.
Konstytucja marcowa utrzymała powszechność praw wyborczych, ograniczając jedynie cenzus wieku w wyborach do Senatu: 30 lat dla czynnego, i 40 lat dla biernego prawa wyborczego. Wybory parlamentarne do Sejmu i Senatu przeprowadzono w 1922, 1928 i w 1930 (tzw. "wybory brzeskie").
Konstytucja kwietniowa, wprowadzająca system prezydencki, zmieniła system wyborów na nieproporcjonalne i nie całkiem wolne – 1/3 senatorów mianował Prezydent RP. W tym systemie przeprowadzono wybory 1935 i 1938.
Polska Rzeczpospolita Ludowa.
W okresie powojennym pierwsze wybory zorganizowano w 1947 w celu wyłonienia członków Sejmu Ustawodawczego. W kampanii przedwyborczej zamordowano 140 działaczy PSL, 10 tysięcy z nich aresztowano, w tym 149 kandydatów na posłów. Same wyniki wyborów sfałszowano, oddając władzę w ręce komunistów. W PRL-u ordynacja wyborcza „bez skreśleń” stwarzała jedynie pozory demokracji, preferując wyłącznie kandydatów PZPR. Wybory odbywały się regularnie, regularnie również były fałszowane.
III Rzeczpospolita.
Następne (częściowo) wolne wybory odbyły się 4 czerwca 1989. Zgodnie z ustaleniami Okrągłego Stołu w wolnych wyborach wybrano wszystkich senatorów oraz 35% posłów (tzw. "Sejm kontraktowy"), pozostałe miejsca zagwarantowane były dla PZPR i partii satelickich. Wybory te uznaje się często za początek III Rzeczypospolitej, w której odbywają się całkowicie wolne wybory pięcioprzymiotnikowe.
Frekwencja (%) w wyborach do Sejmu, Parlamentu Europejskiego, samorządowych (I tura) i prezydenckich (I tura).
Zarządzanie wyborów.
Zgodnie z ustawą z dnia 5 stycznia 2011 r. – Kodeks wyborczy (tj. ), poszczególne wybory są zarządzane przez i w formie:

</doc>
<doc id="187504" url="https://pl.wikipedia.org/wiki?curid=187504" title="Nikołaj Chochłow">
Nikołaj Chochłow

Nikołaj Jewgieniewicz Chochłow, ros. Николай Евгеньевич Хохлов (ur. 7 czerwca 1922, Niżny Nowogród - zm. 17 września 2007, San Bernardino) – kapitan Ministerstwa Bezpieczeństwa Państwowego ZSRR, funkcjonariusz radzieckich służb specjalnych.
Młodość.
W młodości interesował się aktorstwem i grywał epizodyczne role w filmach. Jako nastolatek uczęszczał do moskiewskiej szkoły artystów estrady. Po ataku Niemiec na ZSRR w 1941 nie został powołany do wojska z uwagi na wadę wzroku, jednakże został zwerbowany przez Ministerstwo Bezpieczeństwa Państwowego ZSRR. Po szkoleniu na agenta, jesienią 1943 został przerzucony na tereny okupowane przez Niemców, do Mińska, gdzie wziął udział w zamachu na niemieckiego gauleitera. Po wojnie był przez ponad trzy lata rezydentem wywiadu w Rumunii, a następnie rezydentem w Austrii.
Kariera.
Szkolony był na początku lat pięćdziesiątych do mordowania ludzi niewygodnych dla władzy radzieckiej. Jego pierwszym celem miał być Gieorgij Siergiejewicz Okołowicz, jeden z liderów organizacji NTS na terenie Niemiec Zachodnich. Postępy w przygotowaniach Chochłowa nadzorował sam ówczesny naczelnik I Zarządu Głównego Ministerstwa Bezpieczeństwa Państwowego (następnie II Zarządu Głównego Ministerstwa Spraw Wewnętrznych), Aleksandr Paniuszkin, późniejszy szef I Zarządu Głównego KGB. Wśród instruktorów Chochłowa był m.in. mistrz Związku Radzieckiego w dżudo, Michaił Rubak, i pięciokrotny zwycięzca wszechzwiązkowych turniejów w strzelaniu z pistoletu, podpułkownik Godlewski. Po przybyciu do Frankfurtu w lutym 1954 roku, gdzie przebywał Okołowicz, Chochłow zjawił się pod jego drzwiami i zamiast oddać strzał ze specjalnego pistoletu w kształcie paczki papierosów, oznajmił mu, że jest z MGB i ma rozkaz go zabić, lecz nie chce go wykonać. Wkrótce oddał się w ręce amerykańskiego wywiadu (CIA) i po jakimś czasie wystąpił na konferencji prasowej, wyznając wszystko co wiedział o planach zamachu na Okołowicza i innych ludzi. Spośród innych sowieckich szpiegów, którzy uciekli na Zachód, był jednym z pierwszych, którzy upublicznili najpilniej skrywane tajemnice programu zabójstw jakimi kieruje Kreml.Nie wybaczono mu zdrady. 15 września 1957 roku podczas konferencji we Frankfurcie podano mu napromieniowany tal i tylko wysiłkom amerykańskich lekarzy wojskowych zawdzięczał ocalenie. Ten nieudany zamach spowodował, iż Chochłow stał się sławny, jak za czasów zimnej wojny, po swojej ucieczce do Ameryki.
Po osiedleniu się w niewiadomym miejscu Chochłow napisał książkę: "In the Name of Conscience" (1959), w której ujawnił wiele zbrodni NKWD i MGB.
W latach 60. poświęcił się studiom psychologii i w końcu został profesorem psychologii na uniwersytecie w Kalifornii. Przez dwadzieścia lat wykładał tam w college’u psychologię. W 1992 przeszedł na emeryturę. W 1992 roku został ułaskawiony przez prezydenta Rosji Borysa Jelcyna.

</doc>
<doc id="187507" url="https://pl.wikipedia.org/wiki?curid=187507" title="Europejska Agencja Środowiska Naturalnego">
Europejska Agencja Środowiska Naturalnego



</doc>
<doc id="187508" url="https://pl.wikipedia.org/wiki?curid=187508" title="Atom Heart Mother">
Atom Heart Mother

Atom Heart Mother – piąta studyjna płyta brytyjskiego zespołu rockowego Pink Floyd z 1970 roku.
Fundamentem albumu jest blisko dwudziestopięciominutowa suita "Atom Heart Mother", w której wykorzystano orkiestrę oraz chór. Pozostałe utwory to krótkie, bardzo melodyjne kompozycje oraz kolaż dźwięków – "Alan’s Psychedelic Breakfast".
Charakterystyka albumu.
Zachęcona artystycznym i komercyjnym sukcesem progresywnej części albumu "Ummagumma", grupa postanowiła skomponować wielkie dzieło symfoniczne – rodzaj opus magnum. Współpracując z kompozytorem Ronem Geesinem, skomponowali 23-minutową suitę na orkiestrę, chór i grupę rockową. Kompozycja zatytułowana "Atom Heart Mother" ukazała się na stronie A albumu o tym samym tytule. Dla wielu fanów grupy "Atom Heart Mother" jest szczytowym osiągnięciem grupy, dla innych ślepym zaułkiem.
Druga strona płyty bliższa jest głównemu nurtowi psychodelicznego rocka. Trzy utwory: "If" Watersa, "Summer 68" Wrighta i "Fat Old Sun" Gilmoura są przykładem solidnych psychodelicznych, balansujących na granicy progresywności kompozycji. W "Summer 68" zostaje przedstawiona refleksja Wrighta po pierwszej styczności grupy ze zjawiskiem groupies podczas amerykańskiego tournée. Ponadto "If" jest pierwszym utworem zespołu zadedykowanym byłemu liderowi Pink Floyd, Sydowi Barrettowi. Wyrażona zostaje w nim tęsknota za przyjacielem i jego problemy z pogłębiającą się chorobą psychiczną.
Zamykający płytę, trzynastominutowy utwór "Alan’s Psychedelic Breakfast" jest żartem muzycznym. Utwór składa się z kilku krótkich instrumentalnych przejść przerwanych nagranym procesem przygotowywania śniadania przez jednego z inżynierów dźwięku Pink Floyd. Utwór kończył się dźwiękiem spadających kropli wody ze zbyt słabo zakręconego kranu. Dźwięk ostatniej kropli został zapisany na zamykającej ścieżce winylowej płyty tak, że mógł być odtwarzany w nieskończoność. Tego efektu nie udało się odtworzyć na CD.

</doc>
<doc id="187510" url="https://pl.wikipedia.org/wiki?curid=187510" title="Jemieljan Pugaczow">
Jemieljan Pugaczow

Jemieljan Iwanowicz Pugaczow, ros. Емелья́н Ива́нович Пугачёв (ur. 1742 w stanicy Zimowiejskiej n. Donem, zm. 21 stycznia 1775 w Moskwie) – doński Kozak, przywódca powstania Pugaczowa.
Życiorys.
Urodził się w biednej rodzinie kozackiej. Za czyny w czasie wojny siedmioletniej i kampanii tureckich awansował do stopnia chorążego. Trzykrotnie aresztowany za pomoc zbiegom kozackim, za każdym razem uciekał z więzienia. W 1773 przybył nad Jaik (dzis. rzeka Ural), gdzie zaczął głosić, że jest cudownie uratowanym carem Piotrem III i zgromadził wokół siebie uciekających przed represjami za poprzednie rozruchy Kozaków oraz chłopów, którzy uznali go za wcielenie cara Piotra III. Wraz z nimi zdobył Gródek Jaicki, a w marcu 1774 z 50-tysięczną armią złożoną także z Tatarów, Baszkirów, Kałmuków i robotników uralskich manufaktur przystąpił do oblężenia Orenburga. Oblężenie nie przyniosło rezultatu, ale wkrótce oddziały powstańcze opanowały Powołże i zdobyły Kazań. Wiosną 1774 wyznaczono za jego głowę nagrodę w wysokości 100 000 rubli. Po sierpniowych niepowodzeniach już we wrześniu 1774 roku starszyzna kozacka wydała Jemieljana Pugaczowa wojskom carycy Katarzyny II. Po przewiezieniu w klatce do Moskwy został stracony w dniu r.. Na placu zebrał się tłum ludzi oczekujących krwawej i długiej kaźni. Cesarzowa Katarzyna II jednak rozkazała, aby kat po prostu ściął mu głowę. To było ułaskawienie dla człowieka, który podobno był niegdyś jej faworytem. Pugaczow namawiał chłopów do wyrzynania ziemian i przejmowania ich majątków wraz z gruntami koronnymi, a Kozakom obiecywał zniesienie podatków i poboru do wojska oraz przywrócenie kozackich swobód.
Historię powstania Pugaczowa miał wnikliwie studiować potem Włodzimierz Lenin.

</doc>
<doc id="187511" url="https://pl.wikipedia.org/wiki?curid=187511" title="Mayday Rock Festiwal">
Mayday Rock Festiwal

Mayday Rock Festival - cykliczna impreza muzyczna, organizowana w Młodzieżowym Centrum Kultury Mayday w Głogowie, przy współpracy z Miejskim Ośrodkiem Kultury w Głogowie. W ramach festiwalu odbywa się przegląd i konkurs wśród muzyków i zespołów rockowych. Festiwal kończy koncert finałowy, podczas którego prezentowani są laureaci konkursu oraz zaproszeni goście - przeważnie popularne zespoły i muzycy.
Historia.
Festiwal po raz pierwszy odbył się w 1993 roku. Od 1995 roku festiwal zyskał charakter międzynarodowy. Impreza odbywała się cyklicznie co rok do 1999. Po tym czasie nastąpiła długa przerwa. Festiwal reaktywowano w 2004 roku.&lt;br&gt; 
Festiwal był i jest miejscem, gdzie wiele rockowych grup muzycznych rozpoczyna swoją karierę (Ira, Pivo, Łzy, Houk, Illusion) oraz wiele z nich przypisuje datę powstania zespołu od występu na tym festiwalu.
Laureaci.
2014 - XVIII Mayday Rock Festival

</doc>
<doc id="187513" url="https://pl.wikipedia.org/wiki?curid=187513" title="Mafia (wyspa)">
Mafia (wyspa)

Mafia – wyspa na Oceanie Indyjskim, stanowiąca południową część Archipelagu Zanzibaru, leżąca u ujścia rzeki Rufidżi na wschodnim wybrzeżu Tanzanii. Jest jednym z sześciu dystryktów Pwani. Nie posiada osobnego rządu i nie jest autonomicznym regionem, jak znajdujący się na północy od niej Zanzibar. Według Tanzańskiego Urzędu Statystycznego w 2012 roku wyspę na stałe zamieszkiwało 46 438 osób. Ludność wyspy w głównej mierze utrzymuje się z rybołówstwa oraz uprawy kokosów, papai, ryżu i manioku. Wyspa jest również atrakcyjna turystycznie m.in. dla nurków wyczynowych i wędkarzy. 
Geografia.
Archipelag Mafia stanowi kilka wysp (Juani, Jibondo, Bwejuu, Nyororo, Chole) z czego Mafia jest największa i zajmuje powierzchnię 394 km². Część z okolicznych wysp jest zamieszkała jak np. Chole z populacją 800 mieszkańców i powierzchnią około 2 km². W południowo-wschodniej części wyspy znajduje się chroniona zatoka Chole usiana wysepkami i mierzejami. Na wyspie występuje mała populacja Hipopotamów karłowatych potwierdzona w 2013 r. przez Tanzania Tourist Board. Największym miastem na wyspie jest Kilindoni z populacją ponad 11 tys. mieszkańców. Na wyspie znajduje się Park Narodowy "Rufiji-Mafia-Kilwa Marine Reserve". 
Historia.
Pierwsze wzmianki o wyspie sięgają ósmego wieku naszej ery. Pełniła ona wtedy ważną rolę w handlu pomiędzy Azją wschodnią i Wschodnią Afryką. Na małej wyspie Chole Mijini znajdującej się w Zatoce Chole dawniej znajdował się gród, którego zadaniem było kontrolowanie handlu z kopalniami srebra we Wschodnim Zimbabwe. 
W 1820 roku wyspy zostały zaatakowane przez lud kanibali z plemienia Sakalava pochodzący z Madagaskaru. Stanowią oni dzisiaj większą część populacji wysp. 
Traktat podpisany z Niemcami w 1890 roku zmienił status terytorialny wyspy. Niemcy zapłacili sułtanowi Sayyid Ali bin Said al-Said z Omanu 4 miliony złotych marek za wyspy i okoliczne wody. 12 stycznia 1915 roku wyspę zdobyli Brytyjczycy, wykorzystując ją jako morską i powietrzną bazę wojskową. 
Od 1995 roku wyspa otrzymuje finansową pomoc od WWF, w ramach organizacji i utrzymania Parku Narodowego Rufiji-Mafia-Kilwa (RUMAK).

</doc>
<doc id="187514" url="https://pl.wikipedia.org/wiki?curid=187514" title="Muriel">
Muriel



</doc>
<doc id="187517" url="https://pl.wikipedia.org/wiki?curid=187517" title="Zygmunt Hübner">
Zygmunt Hübner

Zygmunt Hübner (ur. 23 marca 1930 w Warszawie, zm. 12 stycznia 1989 tamże) – polski aktor, reżyser, publicysta i pedagog.
Życiorys.
Urodził się w rodzinie polityka Zygmunta Hübnera (1879–1966).
W 1952 ukończył studia na Wydziale Aktorskim PWST w Warszawie. W latach 1948–1950 studiował historię sztuki na Uniwersytecie Warszawskim. W 1956 ukończył studia na Wydziale Reżyserii warszawskiej PWST.
Działalność artystyczna.
W latach 1952–1953 był aktorem Teatru Ludowego w Warszawie, a w latach 1953–1954 Teatru Narodowego. Po ukończeniu studiów reżyserskich rozpoczął współpracę z Teatrem Wybrzeże w Gdańsku, gdzie reżyserował i występował, a w latach 1958–1960 pełnił funkcję kierownika artystycznego. Współpracował tam z reżyserami Konradem Swinarskim i Andrzejem Wajdą, który w Teatrze Wybrzeże debiutował jako reżyser teatralny, oraz aktorami: Mirosławą Dubrawską (żona Hübnera), Zbigniewem Cybulskim, Bogumiłem Kobielą i Władysławem Kowalskim. W latach 1960–1962 reżyserował w teatrach warszawskich: Ateneum, Polskim (m.in. "Eryk XIV" Augusta Strindberga) i Syrenie. W latach 1962–1963 dyrektor Teatrów Dramatycznych we Wrocławiu. Do najważniejszych jego osiągnięć tego okresu należą inscenizacje w Teatrze Wybrzeże: "Makbet" Williama Szekspira (1958) i "Nosorożec" Eugene’a Ionesco (1960) oraz "Król Lear" Szekspira w Teatrze Polskim w Warszawie (1962).
W 1963 objął stanowisko dyrektora naczelnego i artystycznego Starego Teatru w Krakowie. Kontynuując linię repertuarową swojego poprzednika Władysława Krzemińskiego, podjął się realizacji ambitnego zadania zbudowania w Krakowie jednej z najlepszych scen dramatycznych w kraju. Cel ten starał się osiągnąć, angażując do pracy w teatrze najlepszych i najzdolniejszych artystów: reżyserów, aktorów, scenografów i kompozytorów. Dzięki niemu wieloletnią współpracę ze Starym Teatrem rozpoczęli Andrzej Wajda i Konrad Swinarski, a do zespołu aktorskiego trafili m.in. Mirosława Dubrawska, Anna Polony, Anna Seniuk, Jerzy Bińczycki, Tadeusz Malak, Jan Nowicki, Franciszek Pieczka, Wojciech Pszoniak, Wiktor Sadecki i Marek Walczewski. Sam wyreżyserował m.in. "Wariatkę z Chaillot" Jeana Giraudoux (1964), "Kto się boi Wirginii Woolf?" Edwarda Albee'ego (1965), "Mizantropa" Moliera (1966) i "Poskromienie złośnicy" Szekspira (1969). Teatr zdobywał coraz większe uznanie w kraju i za granicą, także nagrody władz państwowych. Mimo to w 1969 doszło do poważnych ingerencji cenzury w repertuarze, przeciwko czemu zaprotestował Hübner, składając dymisję ze stanowiska dyrektora.
Po odejściu ze Starego Teatru przez kilka lat reżyserował gościnnie w wielu teatrach w Polsce. W 1970 wyreżyserował jedno ze swoich najsłynniejszych i wielokrotnie nagradzanych przedstawień – "Ulissesa" na podstawie powieści Jamesa Joyce’a w Teatrze Wybrzeże. Podjął również współpracę z warszawską PWST, gdzie najpierw pracował jako wykładowca, w latach 1972–1975 jako prodziekan, a w latach 1975–1981 dziekan Wydziału Reżyserii. W latach 1970–1980 był sekretarzem generalnym Polskiego Ośrodka Międzynarodowego Instytutu Teatralnego (ITI).
W 1974 rozpoczął pracę w Teatrze Powszechnym w Warszawie, z którym był związany aż do śmierci. Do 1977 pracował tam jako kierownik artystyczny, a od 1977 jako dyrektor naczelny i artystyczny. Dzięki swojemu talentowi artystycznemu i organizacyjnemu oraz współpracy z najwybitniejszymi indywidualnościami polskiego teatru powtórzył sukces z pracy w Starym Teatrze, czyniąc z Teatru Powszechnego jedną z najlepszych scen w kraju. Wyreżyserował tam wiele ważnych i cenionych spektakli, m.in. "Lot nad kukułczym gniazdem" Dale’a Wassermana na podstawie powieści Kena Keseya (1977), "Zemstę" Aleksandra Fredry (1978), "Spiskowców" na podstawie powieści "W oczach Zachodu" Josepha Conrada (1980), "Iwonę, księżniczkę Burgunda" Witolda Gombrowicza (1983), "Garderobianego" Ronalda Harwooda (1986) i "Medeę" Eurypidesa (1988). W kierowanym przez niego zespole aktorskim znaleźli się artyści współpracujący z nim wcześniej w Gdańsku i Krakowie: Mirosława Dubrawska, Anna Seniuk, Edmund Fetting, Kazimierz Kaczor, Władysław Kowalski, Franciszek Pieczka, Wojciech Pszoniak i Marek Walczewski oraz inny wybitni aktorzy: Krystyna Janda, Elżbieta Kępińska, Mariusz Benoit, Janusz Gajos, Leszek Herdegen, Piotr Machalica, Stanisław Zaczyk czy Zbigniew Zapasiewicz. Z teatrem współpracowało wielu znakomitych reżyserów, wśród nich Kazimierz Kutz, Aleksander Bardini czy Piotr Cieślak, a także Andrzej Wajda, który w 1977 wystawił w Teatrze Powszechnym spektakl według "Rozmów z katem" Kazimierza Moczarskiego, w którym Hübner grał rolę Moczarskiego.
Teatr Powszechny nosi obecnie jego imię.
Zrealizował ponad 30 spektakli telewizyjnych, w tym m.in. "W małym dworku" Witkacego (1970), "Świętoszka" Moliera (1971), "Poskromienie złośnicy" Szekspira (1971), "Czarownice z Salem" Arthura Millera (1978), "Nie-Boską komedię" Zygmunta Krasińskiego (1982), "Spiskowców" według Conrada (1987) i "Iwonę, księżniczkę Burgunda" Gombrowicza (1987), zaliczane do „Złotej setki” najlepszych przedstawień Teatru Telewizji.
Odtwórca wielu ról filmowych. Zasłynął rolą majora Henryka Sucharskiego w filmie "Westerplatte" w reżyserii Stanisława Różewicza (1967). Grał też m.in. w filmach: "Zbrodniarz, który ukradł zbrodnię", "Akcja Brutus", "Szpital przemienienia", "Blaszany bębenek" i "Przypadek". Reżyser filmów: "Co jest w człowieku w środku?", "Gonitwa" i "Seksolatki".
23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Pochowany na cmentarzu Powązkowskim w Warszawie (kwatera 18-3-18).
Publikacje.
Publikował jako autor felietonów, esejów, recenzji i tekstów o teatrze, które ukazywały się m.in. w „Dialogu”, „Odrze”, „Teatrze”, „Kinie” i „Życiu Literackim”. Jego felietony i eseje ukazały się w zbiorach "Przepraszam, nic nowego" (1978) i "Loki na łysinie" (1989). Był również autorem książek "Bogusławski, człowiek teatru" (1958), "Sztuka reżyserii" (1982) oraz "Polityka i teatr" (1991), a także sztuk teatralnych (m.in. "Ludzie cesarza" i "Teatr za dwa obole").

</doc>
<doc id="187518" url="https://pl.wikipedia.org/wiki?curid=187518" title="Meddle">
Meddle

Meddle – szósty album progresywnej grupy rockowej Pink Floyd z 1971 roku. Uważany jest przez fanów i muzyków zespołu za początek klasycznego okresu w jego historii.
Charakterystyka albumu.
Sukces "Atom Heart Mother" był połowiczny. Utwór znalazł uznanie słuchaczy i krytyków, lecz wymagał zatrudnienia orkiestry oraz chóru. Grupa postanowiła więc skomponować inne progresywne dzieło, tym razem zakrojone na mniejszą skalę. W ten sposób powstała suita „Echoes”, która znalazła się na stronie B albumu "Meddle".
Strona A.
Strona A albumu zawiera pięć utworów, z których najbardziej znanym jest „One of These Days”, blisko sześciominutowa kompozycja instrumentalna. Otwiera ją dźwięk wiejącego wiatru, z którego wyłania się gitara basowa grająca unisono, przepuszczona przez delay, dołącza do niej perkusja i organy grające powtarzające się pasaże i w końcu agresywne solo gitary stalowej. W połowie czwartej minuty perkusista Nick Mason wypowiada, głosem zniekształconym przez elektroniczny przetwornik, zdanie: „One of these days, I’m going to cut you into little pieces” („Któregoś dnia potnę cię na małe kawałki”). W codzie utworu muzyka zwija się znów do dźwięku wiejącego wiatru. Jak głosi legenda, utwór był dedykowany znanemu londyńskiemu prezenterowi radiowemu, który zalazł muzykom za skórę, często i niewybrednie krytykując ich piosenki.
Pozostałe utwory są głównie akustyczne. „A Pillow of Winds” to spokojna ballada z delikatnym wokalem Gilmoura. Utrzymane w podobnym klimacie „Fearless” kończy się śpiewanym przez kibiców Liverpool FC hymnem klubu „You’ll Never Walk Alone”. „San Tropez” Watersa jest w porównaniu z resztą płyty dość wesołym i szybkim utworem. Natomiast „Seamus” to krótki blues, w którym gitarzysta zespołu dzieli obowiązki wokalisty z psem.
Strona B.
Stronę B w całości wypełnia suita "Echoes".

</doc>
<doc id="187519" url="https://pl.wikipedia.org/wiki?curid=187519" title="Jahdunlim">
Jahdunlim



</doc>
<doc id="187520" url="https://pl.wikipedia.org/wiki?curid=187520" title="Wojnowice (powiat nowotomyski)">
Wojnowice (powiat nowotomyski)

Wojnowice – wieś w Polsce położona w województwie wielkopolskim, w powiecie nowotomyskim, największa wieś gminy Opalenica. Jest położona 5 km na północny wschód od Opalenicy, przy szosie i linii kolejowej do Poznania. Znajduje się tam rolnicza spółdzielnia produkcyjna.
Wieś szlachecka położona była w 1580 roku w powiecie poznańskim województwa poznańskiego. W latach 1975–1998 miejscowość należała administracyjnie do województwa poznańskiego.
Historia.
Udokumentowana historia Wojnowic sięga 1352 roku, kiedy wymieniany był Sandivogius (Sędziwój) de Woynowicze. Od 1392 roku w dokumentach występuje rycerz pasowany Jodokus (Jost) Suczka de Woynowice. W latach 1415-1611 dobra rycerskie były własnością Ostrorogów, natomiast w latach 1611-1698 - Opalińskich (wojewoda poznański, Krzysztof, miał tam jedną z siedzib, a jego żona zmarła w Wojnowicach). Następnie na ponad półtora wieku (1698-1869) majątek wojnowicki przeszedł w ręce Raczyńskich (na początku XVIII wieku mieli w Wojnowicach główną siedzibę, o czym świadczą liczne dokumenty dotyczące urodzin, chrzcin, ślubów, pogrzebów). Po długim posiadaniu przez Raczyńskich Wojnowice weszły w skład majątku Potockich z Będlewa (okres 1869-1912). Od 1913 do momentu wybuchu II wojny światowej w 1939 roku Wojnowice były własnością Mielżyńskich.
Od końca XVIII wieku dobra były wielokrotnie dzierżawione lub zarządzane w imieniu właścicieli. Między innymi w XIX wieku przez Żółtowskich, Chrzanowskich i nie stanowiły siedziby właścicieli. W "wojnowickim domu" za czasów Chrzanowskich częstym gościem był społecznik August Cieszkowski, mecenas sztuki Jan Kanty Działyński oraz Władysław Niegolewski, ceniony patriota i społecznik, poseł na sejm pruski.
W okresie Wielkiego Księstwa Poznańskiego (1815-1848) Wojnowice należały do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Wojnowice należały do okręgu bukowskiego i stanowiły osobną majętność, której właścicielem był wówczas Edward Raczyński. Według spisu urzędowego z 1837 roku wieś liczyła 559 mieszkańców i 55 dymów (domostw).
W okresie II wojny światowej dobra ziemskie były zarządzane przez Niemców. Po 1945 znajdowała się tam siedziba PGR.
Właściciele dóbr Wojnowice od XIV wieku.
Źródła
Ostrorogowie:
Opalińscy:
Raczyńscy:
Potoccy:
Mielżyńscy:
Dzierżawcy wsi w XIX i XX wieku:
"Żółtowscy:"
Adam Matecki, ok. (1849-1853)
"Zarządcy majątku:"
Wielkość dóbr rycerskich.
W 1580 roku Zofia Ostrorogowa posiadała 11 łanów, 7 zagród, Karczmarz miał 1/4 łana i 40 owiec.
Dwór w Wojnowicach.
Źródła
Siedziba właścicieli majątku w Wojnowicach istniała już w połowie XVII wieku, za czasów Krzysztofa Opalińskiego, który często przebywał w Wojnowicach. W 1660 roku w Wojnowicach umarła żona Krzysztofa. Na mapie z 1662 roku ("Palatinatus Posnaniensis in Maiori Polonia primarii nova delineatio") Wojnowice są oznaczone jako miejscowość ze znaczą twierdzą (arx praecipua) (mapa opatrzona dedykacją "Ill.mo et Exc.mo Heroi ac Domino d. Christophoro Comiti de Bnin Opalinski, Palatino Posnaniensi, Regniq. Poloniae primi Ordinis Senatori").
W Wojnowicach w XVIII wieku znajdował się dwór istniejący na mapie z 1771 roku z 2 kwadrarowymi alkierzami od północy i dwoma przybudówkami po bokach ze strony południowej na kształt alkierzy ("Tabula exhibens ductus seu tractus terminorum quibus fines Bonorum Woynowice et Opalenica designari intenduntur") oraz mapie z 1813 roku (taki samy kształt i położenie). Dwór wybudowany prawdopodobnie pomiędzy 1700-1720 rokiem, przebudowany prawdopodobnie po 1776 roku, gdyż w tym roku flisy ze "starego wojnowickiego dworu" darowano kościołowi. Na początku XIX wieku posiadał dwa alkierze. Po bokach budynku, pod kątem około 50 stopni do niego znajdowały się dwie oficyny, widoczne na mapach z 1771, 1813 i 1936 roku. Od 1795 majątek był dzierżawiony. Istniejący obecnie budynek szachulcowo-murowany był przebudowywany na przełomie XIX i XX wieku. Można to określić po pokryciu dachowym w formie charakterystycznej szachownicy (dachówka Siegersdorfer Werke, vorm. Fried. Hoffmann produkowana w tym okresie). Zachował się jeden z dwóch alkierzy (zachodni). Na początku XX wieku budynek pełnił funkcję rządcówki. W budynkach które były częścią całego większego podwórza gospodarczego składowano owoce i niektóre płody rolne. Znajdowały się tutaj też biura, piec chlebowy, nie były one jednak siedzibą właścicieli. Budynek pod koniec XX wieku był w stanie ruiny.
Wojnowice były siedzibą również Michała Kazimierza i Wiktora Raczyńskiego w wieku XVIII. Dwór w tym okresie posiadał kaplicę, w metrykaliach zostało odnotowanych kilka ważnych wydarzeń, które odbyły się w Wojnowicach za czasów Raczyńskich:
W Wojnowicach 27 lipca 1861 roku urodził się między innymi Bernard Chrzanowski, syn dzierżawcy majątku Kazimierza Chrzanowskiego. W książce o Bernardzie Chrzanowskim Grzegorz Łukomski wspomina Wojnowice w następujący sposób: "W wojnowickim domu Chrzanowskich częstym gościem był filozof i społecznik August Cieszkowski, mecenas sztuki, działacz społeczny i polityczny Jan Działyński oraz Władysław Niegolewski, ceniony patriota i społecznik, poseł na sejm pruski."
Inne informacje.
Zabudowania folwarczne, składają się z dwóch części (dwa podwórza). Pochodzą z XIX wieku. Częściowo zachowany jest budynek dawnej gorzelni.
W Wojnowicach przy ul. Poznańskiej, obok przystanku autobusowego znajduje się lipa drobnolistna o obwodzie 430 cm. Jest ona wpisana jako pomnik przyrody nr 44/545.
Od 10 czerwca 1919 przez kilka miesięcy stacjonowała w tutejszym majątku 1. Eskadra Wielkopolska licząca 7 samolotów zwiadowczych - jedna z pierwszych jednostek lotnictwa polskiego, utworzonych po powstaniu wielkopolskim.
Cytaty i materiały do dziejów Wojnowic.
"W 1396 roku Jost z Wojnowic, Wojnowicki prawuje się z Andrzejem na ulicy Wrocławskiej, r. 1398 z Mikołajem sędzią kaliskim. W r. 1399 zapłacił 2 kary, ponieważ nie stanął Januszowi Łagiewnickiemu. Żona jego Jostowa r. 1392 naganiła Janowi Wiłkowskiemu herbu Czasza al. Korczak. Prawije się także z Wacławem z Latalic i Janem z Kuropatnic."
"Listy Krzysztofa Opalińskiego do brata Łukasza 1641-1653" pod redakcją Romana Pollaka, ZN im. Ossolińskich 1957"
"Z Wojnowic, 19 VIII 1641
Wielmożny mnie wielce Mci Panie i kochany Bracie. Właśnie pod przyniesienie listów WMm-o M-o Pana do mnie zajechali mie PP. Starostowie Miedzyrzecki, Inowrocławski i siła inszych gości, zaczym odprawa kozaka musiała być późniejsza, któremu eo nomine nie łaj MmMPan, proszę. (...)
Dat(um) w Wojnowicach, 19 Aug(usti) 1641.
WM. mego M-o Pana miłujący i powolny brat i sługa Kr(zysztof) Opaleński Wojewoda Poznański (...)
Data: Wojnowice - wieś leżąca między Opalenicą a Bukiem "
" Z Wojnowic, 19 XI 1643
Wielmożny mnie wielce Mci Panie i kochany Bracie (...) Da(tum) w Wojnowicach, 19 Nove(mbris) 164(3). "
" Z Wojnowic, 12 VII 1646
Wielmożny mnie wielce Mci Panie i kochany Bracie (...) Ita me Deus, śem z Wojnowic i z Włoszakowic P. Pigłowskiemu defalkował 5000 fl., bom musiał mieć respekt na wyciągnienie a taniość przy tym (...) Kr Opaleński Wda Poznań (..) Dat z Wojnowic, 12 Iolii 1646 "
Witold Molik „Edward Raczyński”, WBP, Poznań 1999
Strona 14: „Na stare lata Wiktor ustatkował się jednak, popadł w dewocję i osiadł w klasztorze Bernardynów w Łowiczu.”
Strona 102: „Edward przejął następujące dobra o łącznej wartości 3150 tys. zł : Rogalin w powiecie średzkim warty 100 tys. złotych, z intratą (dochodem ) 8 tys. zł, Wojnowice i Dakowy w powiecie poznańskim (później bukowskim warte 2 mln złotych z intratą 100 tys. złotych)”
Strona 108: „W latach 1810-1830 sprawy związane z administrowaniem odziedziczonymi majątkami pochłaniały zapewne dużo jego czasu. (…) Po wprowadzeniu w życie w 1823 r., przez rząd pruski ustawy uwłaszczeniowej był wszakże jednym z tych właścicieli ziemskich którzy najszybciej przystąpili do jej wykonania. W ciągu następnych czterech lat uwłaszczył chłopów w czterech swoich wsiach. (…) W 1830 roku rolnictwem i sprawami administracyjnymi swych majątków hrabia niewiele się już zajmował. Dochody z Wojnowic, Daków i Śląskowa oraz z lasów przeznaczał na swoje osobiste wydatki i działalność mecenasowską. Dobra te wydzierżawiał nie chcąc tracić czasu na ich utrzymanie. (…) Wszyscy jego dzierżawcy byli zobowiązani do odnowienia co roku w powierzonych im dobrach jednej siódmej dachów krytych słomą. Folwarki i duże majątki wydzierżawiał doświadczonym i rzetelnym rolnikom, przeważnie Niemcom.”
Edward Raczyński „Rogalin i jego mieszkańcy”
strona 76: „Oddając Filipowi za żonę swoją Michalinę, Kazimierz oddał mu równocześnie wszystkie dobra, które posiadał w Wielkopolsce, obciążając je tylko dożywociem. Filip więc, łącząc w swojej osobie obie schedy, był nie lada obszarnikiem. Posiadał trzy miasteczka: Szamocin, Obrzycko i Stopnicę, oraz 5o wsi. Jego dochód roczny wynosił około 300 tysięcy złotych polskich. Z tej sumy 100 tysięcy przynosiły same dobra wojnowickie wydzierżawione Żółtowskiemu.”
Strona 168: „Wielkim ewenementem w życiu nie tylko ojca, ale całej okolicy były jednak manewry młodzieżowe, ściśle powiedziawszy, regularne bitwy organizowane od czasu do czasu przez dziada Rogera na obszarze Rogalina. Zapaśników, poza miejscowymi zwożono z dalekich okolic, z Daków, Wojnowic i Mechlina. Zbierało się tym sposobem chłopaków i dwie setki. Rozdzielano ich na dwie armie. Amunicję stanowiły ‘pyrki’, które podwożono za wojskiem ‘helami’”
Strona 180: „Ojciec opuszczając rodzinną Wielkopolskę, wziął tak zwany paszport emigracyjny.(…) Zarząd majątkiem powierzył nijakiemu Jaraczewskiemu, dając mu nieopatrznie nieograniczone niczym pełnomocnictwo. Jaraczewski mógł zaciągać pożyczki, a nawet sprzedawać co chciał. Pochodził ze znanej rodziny ziemiańskiej i odgrywać musiał przy ojcu rolę zaufanego przyjaciela. (…) W przeciągu dwóch lat sprzedał większą część majątku swego mocodawcy, a resztę zadłużył. Wspólnikiem Jaraczewskiego w tych transakcjach był nijaki Potocki, właściciel majątku Będlewo. Operowali sprawnie unikając wszelkiego rozgłosu. Potocki kupował za bezcen, Jaraczewski inkasował. W ten sposób przeszedł w posiadanie Potockiego piękny majątek Dakowy i Wojnowice. "

</doc>
<doc id="187521" url="https://pl.wikipedia.org/wiki?curid=187521" title="Roskilde Festival">
Roskilde Festival

Roskilde Festival – muzyczna impreza cykliczna. Jeden z największych festiwali muzyki rockowej o charakterze międzynarodowym. Odbywający się w pobliżu duńskiej miejscowości Roskilde. Jest festiwalem niezależnym i niekomercyjnym organizowanym przez The Roskilde Festival Charity Society. Pierwszy festiwal odbył się w 1971 i wystąpiły w nim 32 zespoły głównie z Danii. W 2005 liczba zespołów przekroczyła 150, a wśród nich można znaleźć wielkie gwiazdy światowego rocka.
Roskilde Festival to impreza plenerowa, kilkudniowa, gdzie poza koncertami można obejrzeć występy grup parateatralnych, kabaretów, nieustannie działa kino festiwalowe, można wziąć udział w warsztatach plastycznych i ceramicznych, można skorzystać ze sztucznych ścianek do wspinaczki, boisk do koszykówki oraz trampoliny.
Na imprezie aktywne są organizacje praw człowieka. Można wziąć udział w happeningu uświadamiającym widzom, czym jest współczesne niewolnictwo. Promowana jest ekologia i recykling śmieci. Podczas festiwalu w roku 2000 po raz pierwszy odbyła się Żywa Biblioteka.

</doc>
<doc id="187522" url="https://pl.wikipedia.org/wiki?curid=187522" title="Jan Kupecký">
Jan Kupecký

Jan Kupecký (ur. 3 kwietnia 1667 w Pezinku, zm. 16 lipca 1740 w Norymberdze) – słowacki malarz, reprezentant realistycznego nurtu malarstwa późnobarokowego.
Życie i twórczość.
Pochodził z prostej rodziny tkaczy, którzy z powodów religijnych, jako protestanci, musieli opuścić Czechy i osiedlili się w Pezinku koło Bratysławy, wówczas należącym do Węgier. W wieku lat piętnastu, wbrew woli ojca, rozpoczął naukę malarstwa, początkowo na Morawach na zamku Holič, gdzie jego pierwszym nauczycielem został szwajcarski malarz Benedikt Clauss (1636-1707). Następnie, w 1684, wraz ze swoim nauczycielem wyjechał do Wiednia. 
Po trzech latach przeniósł się do Włoch, gdzie przez Wenecję dotarł i osiadł w Rzymie. W 1700 otworzył w Rzymie własne atelier, podejmując pracę jako portrecista, jednocześnie zapoznając się z osiągnięciami malarstwa włoskiego, niemieckiego i holenderskiego oraz poszukując własnego sposobu wyrazu artystycznego. Pobyt we Włoszech ostatecznie ukształtował osobowość artystyczną Kupeckiego. 
Po 20 latach opuścił Włochy i w 1707 zamieszkał w Wiedniu, stając się znanym i modnym portrecistą oraz nawiązując ściślejsze kontakty ze środowiskiem czeskich artystów. W tym okresie ożenił się z córką swego dawnego nauczyciela Benedykta Clausa – Zuzanną, z którą miał dwoje dzieci (córkę i syna), które jednak nie dożyły pełnoletniości. W 1711 portretował w Karlowym Warach cara Piotra I. W 1716 spotkał się w Pradze z Piotrem Brandlem. 
Rywalizacja pomiędzy wiedeńskimi malarzami oraz strach przed prześladowaniami religijnymi spowodowały, że w 1723 Kupecký wraz z żoną i synem wyjechał z Wiednia do Norymbergi, gdzie również osiągnął sukces. Przez następne dziesięć lat odbył kilka podróży, podczas których wykonywał liczne portrety na zamówienie dostojników świeckich i kościelnych.
W listopadzie 1733 zmarł w wieku siedemnastu lat syn Kupeckiego – Christoph Johann Friedrich. Ta nagła śmierć załamała artystę. Przez ostatnie siedem lat swojego życia nie opuszczał już Norymbergi, odmawiając zleceń poza miastem. Z wiekiem zaczął chorować na podagrę, co w znacznym stopniu utrudniało mu malowanie. Jan Kupecký zmarł w Norymberdze i został pochowany na cmentarzu przy kościele św. Jana. 
Chociaż w swoim dorosłym życiu tylko krótkie okresy spędzał w Czechach, to do końca życia podkreślał swój związek z ojczyzną - w dokumentach z epoki pojawiają się takie jego określenia jak "Mahler aus Böhmen" czy "Pictor boemus" (Malarz czeski). 
Kupecký uważany jest obecnie za największego środkowoeuropejskiego mistrza portretu barokowego. W jego twórczości przeplatają się wpływy portretu francuskiego, pełne barokowego patosu i dopełniane gloryfikującą alegoryką, z odmienną w swym wyrazie, pogłębioną psychologicznie, intymną tradycją portretu holenderskiego, przy czym ta druga konwencja wydaje się bliższa sercu artysty.

</doc>
<doc id="187523" url="https://pl.wikipedia.org/wiki?curid=187523" title="Jan Kupecky">
Jan Kupecky



</doc>
<doc id="187524" url="https://pl.wikipedia.org/wiki?curid=187524" title="Jan Kupecki">
Jan Kupecki



</doc>
<doc id="187529" url="https://pl.wikipedia.org/wiki?curid=187529" title="Rezerwat przyrody Skałki Piekło pod Niekłaniem">
Rezerwat przyrody Skałki Piekło pod Niekłaniem

Rezerwat przyrody Skałki Piekło pod Niekłaniem – rezerwat przyrody nieożywionej na terenie Konecko-Łopuszniańskiego Obszaru Chronionego Krajobrazu w gminie Stąporków, w powiecie koneckim, w północnej części województwa świętokrzyskiego, w pobliżu miejscowości Niekłań Wielki.
Skałki ciągną się na długość około 1 kilometra, ich wysokość dochodzi do 8 metrów.
Rezerwat przyrody Skałki Piekło jest punktem początkowym czarnego szlaku turystycznego prowadzącego do miejscowości Wólka Plebańska. Przez rezerwat przechodzi niebieski szlak turystyczny ze Skarżyska-Kamiennej (Pogorzałe) do Kuźniaków. Jest także punktem na piekielnym szlaku.

</doc>
<doc id="187531" url="https://pl.wikipedia.org/wiki?curid=187531" title="Rezerwat przyrody Skały pod Adamowem">
Rezerwat przyrody Skały pod Adamowem

Rezerwat przyrody Skały pod Adamowem – rezerwat przyrody nieożywionej w gminie Brody, w powiecie starachowickim, w województwie świętokrzyskim.

</doc>
<doc id="187533" url="https://pl.wikipedia.org/wiki?curid=187533" title="Bór sosnowy">
Bór sosnowy

Dicrano-Pinion – syntakson w randze związku należący do klasy borów szpilkowych "Vaccinio-Piceetea". W zasadzie pokrywa się z tradycyjnym pojęciem borów sosnowych (choć zaliczane do niego są występujące na podobnych siedliskach lasy mieszane, a nawet liściaste).
Charakterystyka.
Widny, wysokopienny las z dominacją sosen, zwykle z domieszką brzóz. Warstwa krzewów jest luźna i złożona z podrostów brzóz i jałowca. Runo jest ubogie i w zależności od warunków siedliskowych tworzą je głównie borówki i wrzos. W miejscach suchych warstwę tę tworzą mchy i porosty, niekiedy dość obficie występują trawy i orlica pospolita.

</doc>
<doc id="187535" url="https://pl.wikipedia.org/wiki?curid=187535" title="Rezerwat przyrody Skały w Krynkach">
Rezerwat przyrody Skały w Krynkach

Rezerwat przyrody Skały w Krynkach – rezerwat przyrody nieożywionej na terenie Obszaru Chronionego Krajobrazu Doliny Kamiennej w gminie Brody, w powiecie starachowickim, w województwie świętokrzyskim.
Rezerwat obejmuje fragment lasu na wzgórzu nad Jeziorem Brodzkim. Znajdują się w nim skały piaskowcowe w formie bloków, progów, urwisk, gzymsów, okapów oraz grzybów skalnych i kazalnic. Największa skała o formie grzyba ma wysokość 2,5 m i szerokość 5 m. Górna powierzchnia skał jest niemal pozioma. Uwarstwienie i ziarnowanie skał wskazuje, że powstawały one na dnie rzeki. W obrębie rezerwatu znajduje się także wąwóz o pionowych skalnych skałach wysokości do 10 m i długości około 150 m. Jego dnem płynie niewielki strumyk.
W rezerwacie znajduje się też pięć jaskiń, z których największa jest Jaskinia Świętej Barbary.
Przez rezerwat przechodzi czerwony Szlak Milenijny ze Skarżyska-Kamiennej do Kałkowa.
W Krynkach, w niedużej odległości od rezerwatu znajduje się jeszcze inne odsłonięcie skał zwane Ścianą w Krynkach. Powstało w podobnym okresie, lecz w środowisku morskim. Po przeciwnej stronie Jeziora Brodzkiego znajduje się pomnik przyrody Skały w Rudzie.

</doc>
<doc id="187537" url="https://pl.wikipedia.org/wiki?curid=187537" title="Rezerwat przyrody Skorocice">
Rezerwat przyrody Skorocice

Rezerwat przyrody Skorocice – rezerwat stepowy na terenie Nadnidziańskiego Parku Krajobrazowego w gminie Wiślica, w powiecie buskim, w województwie świętokrzyskim.
W rezerwacie znajduje się 26 jaskiń, m.in. Jaskinia Skorocicka, Jaskinia w Skorocicach u Ujścia Doliny, Jaskinia Dzwonów, Jaskinia Ucho Olki, Jaskinia Stara, Jaskinia Górna, Jaskinia z Potokiem i Tunel w Skorocicach.
Na dnie wąwozu występują łąki i pastwiska. Z roślin rzadkich zasługują na uwagę: ostnica włosowata, miłek wiosenny, sesleria błotna, sierpik różnolistny (jedyne stanowisko w Polsce) oraz jaskier iliryjski.
Przez rezerwat przechodzi niebieski szlak turystyczny z Pińczowa do Wiślicy.

</doc>
<doc id="187538" url="https://pl.wikipedia.org/wiki?curid=187538" title="Rezerwat przyrody Skotniki Górne">
Rezerwat przyrody Skotniki Górne

Rezerwat przyrody Skotniki Górne – rezerwat stepowy na terenie Nadnidziańskiego Parku Krajobrazowego, w gminie Pińczów w powiecie pińczowskim, w województwie świętokrzyskim.
Na wschód od rezerwatu znajduje się pomnik przyrody – Jaskinia Lisia, a w jej pobliżu Jaskinia w Skotnikach Górnych.

</doc>
<doc id="187539" url="https://pl.wikipedia.org/wiki?curid=187539" title="Unity Tower">
Unity Tower

Unity Tower, dawniej biurowiec NOT, potocznie Szkieletor – wieżowiec w krakowskiej dzielnicy Grzegórzki, przy ul. Lubomirskiego 20, obok ronda Mogilskiego. Najwyższy budynek budowanego kompleksu biurowego Unity Centre. Rozpoczętej w 1975 budowy wysokościowca nie ukończono przez wiele lat i wznowiono 30 marca 2016 roku. Przez ten czas nie był użytkowany (w XXI w. stanowił jedynie czasowe miejsce wywieszania banerów reklamowych). W końcu kwietnia 2020 zakończono prace elewacyjne, oddano budynek w stanie surowym zamkniętym, a do użytku przekazano w październiku 2020.
Historia.
W 1968 roku ogłoszono projekt na budynek NOT-u, w którym zwyciężyła propozycja przygotowana przez zespół Zdzisława Arcta (w jego skład wchodzili Ewa Dworzak, Ludwik Konior i Krzysztof Leśnodorski). Budowa mierzącego 92 metry wieżowca rozpoczęła się w 1975 r., wykonawcą inwestycji była firma Mostostal. 24-piętrowy szkielet powstał w ciągu czterech lat. Na pierwszych dwóch piętrach budynku miała znajdować się sala kongresowa mieszcząca 500 osób, część gastronomiczna i usługowa. Kondygnacje 3–14 przeznaczono na pomieszczenia administracyjne i szkoleniowe połączone systemem audiowizualnym z salą konferencyjną; kondygnacje 15 i 16 planowano wykorzystać jako kawiarnię z tarasem widokowym a pozostałe piętra jako hotel. Przy budynku miał mieścić się też parking podziemny na 154 samochody.
W 1979 roku budowa została jednak wstrzymana ze względów ekonomicznych. Przez wiele lat, pomimo wielu pomysłów i projektów, ten jeden z najwyższych w Krakowie budynków stał niedokończony.
Budynek stanowił inspirację dla licznych opowiadań krakowskiego pisarza Łukasza Orbitowskiego. W 2008 kręcono tu zdjęcia do filmu "Deklaracja nieśmiertelności" (o wspinaczu Piotrze Korczaku).
Próby ukończenia budowy.
W latach 80. XX wieku pojawił się pomysł, aby niedokończoną konstrukcję zaadaptować na potrzeby mieszkaniowe pracowników nowohuckiego kombinatu. W latach 90. obiektem interesowała się duża sieć hoteli, która chciała dokończyć wieżowiec, jednak z powodu niejasnej sytuacji prawnej gruntu do sprzedaży nie doszło. W roku 2004 brytyjska firma Medinbrand Limited planowała zburzyć szkielet i postawić na jego miejscu dwa niższe apartamentowce. Również i ta próba zakończyła się fiaskiem.
W sierpniu 2005 budynek wraz z gruntem został ponownie wystawiony na sprzedaż. Po kilku nieudanych przetargach Węglozbyt, dotychczasowy właściciel, sprzedał nieruchomość za 30 milionów złotych powstałej na potrzeby tego przedsięwzięcia spółce celowej Treimorfa Project sp. z o.o., której właścicielem większościowym jest Verity Development sp. z o.o. a mniejszość udziałów w projekcie posiada partner lokalny – GD&amp;K Group. Na dzień 1 kwietnia 2007 wiadomo było, że właściciel budynku zamierza zachować istniejący 24-kondygnacyjny wieżowiec, a także powiększyć go, tworząc wielofunkcyjny kompleks o powierzchni około 65 000 m². Planowano poddać istniejącą konstrukcję gruntownej rewitalizacji i przywrócić ten fragment miasta do życia.
W listopadzie 2007 pojawił się pomysł obudowania szkieletora kamienną elewacją i podwyższenia obiektu – z 92 metrów do nawet 130. W przebudowie udział miał wziąć zaproszony do współpracy niemiecki architekt Hans Kollhof. Całość miała być gotowa na Euro 2012. Dnia 1 lutego 2008 r. Wojewódzka Rada Konserwatorska wydała ostateczną decyzję braku zgody na podwyższenie budynku, motywując to faktem, że znajduje się on w zabytkowym układzie urbanistycznym.
13 stycznia 2009 wojewódzki konserwator zabytków Jan Janczykowski zgodził się na podwyższenie budynku do wysokości 102,5 metra. W zamierzeniu przebudowa Szkieletora miała się rozpocząć w 2010. W budynku miały powstać apartamenty, hotel i lokale biurowe. Na szczycie miała znaleźć się galeria albo kawiarnia, miejsce dostępne dla wszystkich, którzy będą chcieli z wysokości ponad 100 metrów zobaczyć Kraków i Tatry. W pobliżu Szkieletora miały powstać niższe budynki – do 25 metrów wysokości, w których miałyby się znaleźć mieszkania, hotel, biura, centrum wystawiennicze, miejsce na usługi oraz sklepy – na dużym placu dostępnym dla wszystkich.
Kolejny projekt, przygotowany przez pracownię DDJM, zaprezentowano pod koniec 2011. Zakładał on podwyższenie budynku do 102,5 m (zgodnie z uzyskanym już od wojewódzkiego konserwatora zabytków pozwoleniem) i wzniesienie wokół niego kilku niższych wieżowców. Przebudowany obiekt miałby mieścić biura i hotel, restaurację (na dwóch ostatnich kondygnacjach) i powierzchnię wystawienniczo-koncertową. Początek budowy zaplanowano na początek 2012 r.
12 grudnia 2011 Wojewódzki Sąd Administracyjny w Krakowie uchylił decyzję o warunkach zabudowy dla Szkieletora. Powodem były uchybienia w analizie urbanistycznej – powodowały niezgodność decyzji z zapisami ustawy o planowaniu przestrzennym. Uchylenie skutkowało rozpoczęciem kontroli w Wydziale Architektury UM Krakowa, który wystawił decyzje zawierające elementarne błędy prawne. Kolejnym pomysłem władz miasta było sporządzenie miejscowego planu zagospodarowania, który będzie dopuszczał wnioskowaną wysokość zabudowy.
10 lipca 2013 krakowscy radni uchwalili plan zagospodarowania przestrzennego dla terenu, na którym stoi budynek, co dało szansę na dokończenie budowli. Rozpoczęcie budowy planowano na 2014, a prace miały potrwać ok. 1,5 roku. Wieżowiec miał nazywać się TreiMorfa Tower. W lipcu 2014 budowa wieżowca została wstrzymana przez osoby, których miejsca zamieszkania graniczą z działką niedokończonego budynku, doszło jednak do porozumienia między nimi a inwestorem. Kontynuacja budowy obiektu, ostatecznie nazwanego Unity Centre, rozpoczęła się 30 marca 2016.
W sierpniu 2017 po wykonaniu niezbędnych prac rozbiórkowych zniszczonych żelbetowych stropów z zachowaniem stalowej konstrukcji na generalnego wykonawcę całego kompleksu wybrano firmę Strabag. Kontrakt zawarty został na kwotę 380 mln zł, a przewidywany termin ukończenia budowy ustalono na czerwiec 2019 . W maju 2019 pojawiły się jednak informacje, że nastąpiło opóźnienie w przebudowie wieży i nie będzie gotowa w zakładanym terminie. Budynek oddano do użytku w październiku 2020. Budowę zakończono po 45 latach.

</doc>
<doc id="187540" url="https://pl.wikipedia.org/wiki?curid=187540" title="Rezerwat przyrody Skowronno">
Rezerwat przyrody Skowronno

Rezerwat przyrody Skowronno – rezerwat stepowy na terenie Nadnidziańskiego Parku Krajobrazowego w gminie Pińczów, w powiecie pińczowskim, w województwie świętokrzyskim.

</doc>
<doc id="187541" url="https://pl.wikipedia.org/wiki?curid=187541" title="Rezerwat przyrody Słopiec">
Rezerwat przyrody Słopiec

Rezerwat przyrody Słopiec – rezerwat torfowiskowy w gminie Daleszyce, w powiecie kieleckim, w województwie świętokrzyskim w miejscowości Słopiec. Znajduje się w obrębie otuliny Cisowsko-Orłowińskiego Parku Krajobrazowego.

</doc>
<doc id="187542" url="https://pl.wikipedia.org/wiki?curid=187542" title="Rezerwat przyrody Sufraganiec">
Rezerwat przyrody Sufraganiec

Rezerwat przyrody Sufraganiec – rezerwat leśny na terenie Podkieleckiego Obszaru Chronionego Krajobrazu w gminie Miedziana Góra, w powiecie kieleckim, w województwie świętokrzyskim.
Przez teren rezerwatu przepływa potok Sufragańczyk, dopływ Sufragańca.
Przez rezerwat przechodzi żółty szlak spacerowy wokół Kielc.

</doc>
<doc id="187543" url="https://pl.wikipedia.org/wiki?curid=187543" title="Rezerwat przyrody Szczytniak">
Rezerwat przyrody Szczytniak

Rezerwat przyrody Szczytniak – rezerwat leśny na terenie Jeleniowskiego Parku Krajobrazowego, położony w gminie Waśniów, w powiecie ostrowieckim, w województwie świętokrzyskim. Znajduje się na północ od wierzchołka Szczytniaka, najwyższego szczytu Pasma Jeleniowskiego.
W drzewostanie rezerwatu dominuje buk, a domieszkę stanowią jodła i jawor.
Przez rezerwat przechodzi Główny Szlak Świętokrzyski im. Edmunda Massalskiego z Gołoszyc do Kuźniaków oraz czarny szlak turystyczny z Nowej Słupi do Piórkowa.

</doc>
<doc id="187544" url="https://pl.wikipedia.org/wiki?curid=187544" title="Rezerwat przyrody Ślichowice im. Jana Czarnockiego">
Rezerwat przyrody Ślichowice im. Jana Czarnockiego



</doc>
<doc id="187545" url="https://pl.wikipedia.org/wiki?curid=187545" title="Obwód twerski">
Obwód twerski

Obwód twerski (); do 1990 obwód kaliniński – jednostka administracyjna Federacji Rosyjskiej.
Geografia.
Położenie.
Obwód twerski leży w zachodniej Rosji, w pobliżu granicy z Białorusią, na Nizinie Wschodnioeuropejskiej. Region graniczy z następującymi obwodami: moskiewskim, jarosławskim, wołogodzkim, smoleńskim, pskowskim i nowogrodzkim.
Na jego terenie znajduje się część Parku Narodowego „Zawidowo”.
Powierzchnia.
Obwód twerski ma powierzchnię 84,2 tys. km².
Rozciągłość regionu w kierunku północ-południe wynosi 260 km, zaś ze wschodu na zachód – 450 km.
Rzeźba terenu.
Teren obwodu w większości stanowi równina o charakterze nizinnym, będąca częścią Niziny Wschodnioeuropejskiej, zaś w zachodniej części obwodu znajduje się niewysoka wyżyna Wałdaj, także wchodząca w skład Niziny Wschodnioeuropejskiej. Także w centrum regionu znajduje się niewysoki obszar wyżynny tzw. Twerska grzęda morenowa.
Najwyższy punkt obwodu wznosi się na wysokość 346 m n.p.m., zaś najniżej położonym obszarem jest brzeg rzeki Kunia, znajdujący się 61 m n.p.m.
Strefa czasowa.
Obwód twerski należy do moskiewskiej strefy czasowej (MSK). UTC +4:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Roślinność.
Powierzchnię obwodu stanowią głównie lasy, stanowiące ponad 53% całego obszaru regionu. Lasy te należą do typu południowo-tajgowego, a w miarę posuwania się na południe przechodzą w lasy mieszane. Złożone są one przede wszystkim z drzew iglastych, najczęściej świerku i sosny. Ten ostatni gatunek dominuje na północy i południowym zachodzie obwodu.
Spośród gatunków liściastych występują tutaj głównie osiki, brzozy i olchy z domieszką innych gatunków.
Na terenie obwodu, na zajmujących sporą część powierzchni regionu (ok. 7%) obszarach podmokłych występują także skupiska roślinności bagiennej. Na obszarze tym znajdują się ponadto torfowiska.
Dużą część powierzchni stanowią grunty orne i pastwiska.
Fauna.
W stanowiących większość powierzchni regionu lasach tych żyją liczne gatunki leśnych zwierząt, typowych zarówno dla strefy tajgi, jak i lasów mieszanych. Spotkać tu można – ze ssaków m.in.: łoś, zając-bielak, rosomak, kuna leśna, borsuk, wilk szary, dzik, lis, ryś, liczne gatunki gryzoni itd. Z ptaków występują: np. kuropatwy, cietrzewie, jarząbki, kukułki, drozdy, dzięcioły, sikory, wrony, gile oraz liczne ptaki wodne – głównie różne gęsi i kaczki.
W licznych w regionie zbiornikach wodnych żyje wiele gatunków ryb, spośród których najważniejszymi (pod względem gospodarczym) są: łososie, leszcze, sandacze, okonie, szczupaki, nelmy, jazie i in.
Bogactwo zbiorników wodnych oraz liczne bagna sprzyjają rozwojowi owadów, których liczne gatunki w okresie wiosenno-letnim są uciążliwe dla mieszkańców i zwierząt gospodarczych.
Hydrologia.
Rzeki.
Przez obszar obwodu przepływają liczne większe i mniejsze rzeki i strumienie, stanowiące dopływy głównej rzeki regionu – Wołgi. W sumie płynie tutaj ponad 800 rzek o łącznej długości ponad 17 tys. km.Rzeki te należą do zlewisk mórz Bałtyckiego i Kaspijskiego, gdyż przez teren obwodu przebiega ich wododział.
Największe rzeki obwodu ("podana długość dotyczy tylko rzeki w granicach obwodu"):
Jeziora.
W obwodzie znajduje się duża liczba jezior – najczęściej wymienia się tutaj liczbę 1769, głównie pochodzenia polodowcowego. Zajmują one ok. 1,4% całej powierzchni regionu. Największym jeziorem obwodu jest Seliger.
Największe jeziora obwodu:
Najgłębszym jeziorami są Brosno (41,5 m) i Dołosiec (41 m).
Oprócz jezior pochodzenia naturalnego na terenie obwodu znajdują się zbiorniki sztucznego pochodzenia. Największe z nich to powstałe na Wołdze:
Klimat.
W obwodzie panuje klimat umiarkowany ciepły, o charakterze kontynentalnym.
Zima jest dość chłodna – średnia temperatura stycznia to ok. −9 do −17 °C, lecz niezbyt długa, zaś lato – długie i ciepłe; średnia temperatura lipca to +17 do +18,5 °C. W stolicy regionu – Twerze – temperatury te mają wielkości odpowiednio: −9,6 °C i +18,2 °C.
W obwodzie notuje się dość wysoki poziom opadów (ok. 650 mm), głównie w postaci deszczu, którego największe nasilenie przypada na przełom lipca i sierpnia. W Twerze spada średnio 593 mm/rok.
Historia.
Badania archeologiczne wykazały, że w miejscu dzisiejszej stolicy regionu już w IX-X w. istniała niewielka osada. Twierdza w Twerze została wzniesiona najprawdopodobniej w latach 1130–1140, w trakcie wojny Rusi rostowsko-suzdalskiej z Księstwem Nowogrodzkim. Z kolei inne źródła jako datę powstania Tweru podają 1181. Niezależnie od daty powstania pod koniec XII w. Twer był niewielką twierdzą na zachodniej rubieży Rusi Suzdalskiej, a okoliczne ziemie podlegały temu właśnie państwu. Około 1220 region twerski wchodził w skład udzielnego księstwa perejasławskiego. Po zniszczeniu miasta przez Tatarów w 1238 gród odbudowano na przeciwnym brzegu rzeki.
Podział dzielnicowy Rusi spowodował, iż region twerski stał się niezależnym państwem (Księstwo twerskie). Stało się tak za panowania brata Aleksandra Newskiego – Jarosława Jarosławicza.
Księstwo twerskie przez pewien czas było jednym z ważniejszych na Rusi. Sprzyjało temu korzystne położenie samego miasta – na szlaku łączącym Nowogród Wielki z północno-wschodnimi terenami Rusi. Drugim ważnym czynnikiem powodującym wzrost znaczenia kraju była polityka władców Złotej Ordy (której podlegało Księstwo twerskie); polityka ta polegała m.in. na dbaniu o równowagę wśród zależnych od Tatarów ruskich księstw, co sprzyjało rozwojowi księstw słabszych i nie pozwalało na ich podbój w ramach ekspansji księstw silniejszych.
Zachodnią część dzisiejszego obwodu twerskiego z miastem Toropiec w późnym średniowieczu obejmowały granice Litwy.
W 1485 Księstwo twerskie zostało zaatakowane i podbite przez Ruś Moskiewską. Ówczesny twerski władca – Michał Borysowicz został zupełnie zaskoczony tym atakiem, wcześniej bowiem był sojusznikiem księcia moskiewskiego i wspierał go zbrojnie w walce z Tatarami i Księstwem Nowogrodu. Po upadku swej stolicy ostatni niezależny książę Tweru uciekł na Litwę. Po podboju moskiewskim księstwo twerskie zostało zlikwidowane, jednak za czasów Iwana Groźnego w mieście żył i nosił tytuł „księcia twerskiego” syn jednego z chanów; „władca” ten był jednak całkowicie zależny od Moskwy nie posiadał żadnej realnej władzy.
W 1580 w bitwie pod Toropcem Polacy dowodzeni przez Janusza Zbaraskiego odnieśli zwycięstwo nad liczniejszymi siłami rosyjskimi, a w 1609 pod Kalazinem została stoczona nierozstrzygnięta bitwa pomiędzy Rzecząpospolitą a siłami rosyjsko-szwedzkimi.
Ziemia twerska w składzie Rosji i ZSRR.
W 1796 utworzona została gubernia twerska, istniała do 1929. W 1931 stolica regionu została przemianowana na Kalinin (na cześć radzieckiego działacza państwowego i partyjnego Michaiła Kalinina). Obwód twerski został utworzony 29 stycznia 1935 jako obwód kaliniński (ros. Калининская область). W latach 1937–1939 na terenie obwodu znajdował się Karelski Okręg Narodowościowy.
Na terenie obwodu twerskiego leży miasto Ostaszków, gdzie znajdował się obóz NKWD dla jeńców polskich, zamordowanych następnie w Twerze w ramach zbrodni katyńskiej.
W czasie ataku III Rzeszy na ZSRR w 1941 teren obwodu kalinińskiego został zajęty przez Wehrmacht. Nastąpiło to w październiku 1941, jednak już w 2 miesiące później większość obszarów regionu (wraz z Twerem) została odbita przez Armię Czerwoną, zaś Twer stał się pierwszym dużym miastem ZSRR wyzwolonym spod okupacji niemieckiej.
W 1990, po zastąpieniu nazwy stolicy obwodu – miasta Kalinin historyczną nazwą Twer zmieniono nazwę obwodu na twerski.
Ludność.
W obwodzie mieszka 1 245 619 ludzi, 950 071 żyje w miastach, 295 548 na terenach wiejskich (2021).
Liczba ta w ostatnich latach spada w wyniku niskiego przyrostu naturalnego i emigracji zarobkowej do innych regionów Rosji, najczęściej dużych miast, zwłaszcza Moskwy.
Ponieważ wyjeżdżają głównie ludzie młodzi, średnia wieku mieszkańców obwodu jest dość wysoka.
Zmiany liczby mieszkańców obwodu
Ludność miejska stanowi 73,5% populacji (2005).
Gęstość zaludnienia.
Średnia gęstość zaludnienia w obwodzie wynosi 17 os./km². W rzeczywistości istnieją duże różnice pod tym względem pomiędzy poszczególnymi częściami obwodu. W rejonie dużych miast gęstość zaludnienia przekracza tysiąc os./km² (Twer – 2767 os./km².), zaś pewne części rejonów wiejskich mają zaludnienie rzędu 2 – 3 os./km².
Wyznania.
Większość ludności wyznaje prawosławie, istnieje także spora liczba niewierzących, pozostała po okresie przymusowej ateizacji za czasów Związku Radzieckiego. Niektóre grupy mniejszości narodowych (np. Tatarzy, Tadżycy i Czeczeni) wyznają islam. Muzułmanie zamieszkują głównie na południu obwodu.
Narodowości.
Niemal całą populację obwodu stanowią Rosjanie. Na zachodzie obwodu istnieje oddzielna grupa etnograficzna tudovlyany. Według naukowców pochodzą od polskich osadników lub zasymilowanych Białorusinów. 
Poza tym na terenie obwodu żyją niewielkie grupy mniejszości narodowych, jednak ich przedstawiciele żyją rozproszeniu na terenie całego obszaru obwodu, głównie w większych miastach, zaś jedyną mniejszością zamieszkującą w sposób zwarty są żyjący w jednym z północno-wschodnich rejonów Karelowie.
Liczebność poszczególnych narodów:
Miasta i osiedla typu miejskiego.
Na terenie obwodu znajdują się 23 miasta i 30 osiedli typu miejskiego.
Największe miasta i osiedla typu miejskiego (stan na 1 stycznia 2005):
Gospodarka.
Gospodarka obwodu, po rozpadzie ZSRR pogrążona jest w kryzysie.
Produkt krajowy brutto regionu wynosi 94,9 mld rubli (2005), co daje 67 tys. rubli/os.
Podstawowymi źródłami utrzymania dla mieszkańców obwodu jest praca w szeroko pojmowanych usługach, przemyśle i rolnictwie.
Produkt krajowy brutto regionu wynosi 94,9 mld rubli (2005). Jego struktura wygląda następująco:
Przemysł.
Głównym centrum gospodarczym i ośrodkiem przemysłowym na terenie obwodu jest jego stolica – Twer.
Znajdują się tam m.in. zakłady przemysłu maszynowego, lekkiego, chemicznego, poligraficznego, spożywczego i budowlanego.
Także inne większe miasta na terenie obwodu (Rżew, Wysznij Wołoczok, Kimry, Torżok i inne) stanowią ośrodki przemysłowe, w których znajduje się m.in. przemysł lekki, spożywczy, elektromaszynowy, budowlany, celulozowo-papierniczy, meblowy oraz budowlany.
Około 30% wartości produkcji przemysłowej przypada na przemysł maszynowy i elektromaszynowy, a 7% – na przemysł lekki.
30% wartości produkcji przemysłowej wytwarza elektroenergetyka.
Rolnictwo.
Duże znaczenie w gospodarce obwodu odgrywa rolnictwo, któremu sprzyjają dość korzystne warunki klimatyczne i glebowe. Najczęściej uprawiane są rośliny pastewne, a także zboża, głównie pszenica i żyto, w mniejszym stopniu owies, a poza tym len, ziemniaki oraz warzywa, a także, na niewielką skalę – owoce.
Łączna powierzchnia terenów rolniczych w regionie to 2434,6 tys. ha. Ponad 60% tej liczby to grunty orne. Powierzchnia zasiewów w 2001 wynosiła 898,9 tys. ha., z czego zboża zajmowały 200,3 tys. ha, len – 22,1 tys. ha., ziemniaki – 49,2 tys. ha., a warzywa – 10,6 tys. ha. W 2001 z zasiewów tych uzyskano m.in. 206,4 tys. ton ziarna, 604,5 tys. ton ziemniaków i 10,2 tys. ton. włókna lnianego. Łączna wartość produkcji rolnej (bez hodowli) to ok. 11.331 mln rubli (dane za 2004).
Hodowla.
Chów i hodowla zwierząt ukierunkowana na produkcję mięsno-mleczną jest podstawą gospodarki rolnej regionu. Chów obejmuje głównie bydło domowe, a także trzodę chlewną i drób. W 2002 г. na terenie obwodu żyło m.in. 348,2 tys. sztuk bydła (z czego 174,3 tys. krów mlecznych), 127,8 świń i 3374,5 tys. drobiu różnych gatunków.
Zwierzęta te w 2001 dostarczyły 74,8 tys. ton mięsa, 476,5 tys. ton mleka i 484,5 mln szt. jaj.
Transport.
Przez obszar obwodu przechodzi bardzo ważna linia kolejowa Moskwa – Petersburg, łącząca byłą i obecną stolicę Rosji. Odchodzące od tej trasy odnogi prowadzą do innych dużych miast kraju, przechodząc przez ośrodki miejskie obwodu.
Na terenie obwodu znajduje się 16.032 dróg o utwardzonej nawierzchni, w tym bardzo ważne z gospodarczego punktu widzenia trasy M-9 M-10.
Pod Twerem znajdują się dwa duże cywilne porty lotnicze: międzynarodowy Migaczowo oraz lokalny Zmiejewo.
Ważne znaczenie w transporcie towarów odgrywa transport wodny, którego głównym szlakiem jest Wołga; najważniejszym portem jest port „Twer”.
Przez teren obwodu biegną liczne rurociągi, w tym strategiczne dwa ropociągi. Jeden z nich łączy port w Primorsku z Jarosławiem; przepustowość tego rurociągu to 25 mln t./rok. Drugi z nich łączy Jarosław z Połockiem, zaś jego nominalna przepustowość to ponad 20 mln t./rok; w rzeczywistości możliwości tego rurociągu nie są w pełni wykorzystywane (w 2006 przesłano nim tylko 3 mln ton ropy).
Istnieje tutaj także kilka ważnych nitek gazociągów, prowadzących z zachodniej Syberii do zachodnich rejonów Rosji i dalej do Europy.
Energetyka.
Energetyka stanowi 30% wartości produkcji przemysłowej regionu.
Na terenie obwodu znajdują się m.in. mające status „federalnych”: elektrownia atomowa (Калининская АЭС) o mocy 3 GW (21,1 mld kW/h w 2006) oraz elektrownia wodna (Конаковская ГРЭС) o mocy 2,4 GW (8,1 mld kW/h w 2006). Prócz nich istnieje kilka regionalnych elektrociepłowni, zasilanych węglem i torfem z lokalnych złóż.
Bogactwa naturalne.
Głównymi bogactwami naturalnymi regionu są surowce energetyczne: węgiel i torf.
Na terenie obwodu znajdują się duże pokłady węgla brunatnego, stanowiące cześć tzw. zagłębia podmoskiewskiego zagłębia węglowego.
W równinnej części obwodu szeroko rozpowszechnione są złoża torfu, szacowane na ok. 15,4 mld m³ (ok. 2051 mln ton), co stanowi 7% torfu znajdującego się w europejskiej części Rosji. Dla potrzeb przemysłu eksploatacja tego surowca prowadzona jest w 43 miejscach, na obszarze ok. 300 tys. ha.
Ponadto znajdują się tutaj złoża wapieni, glin ogniotrwałych i budowlanych, piasków kwarcowych, sapropelu, oraz źródła wód mineralnych.
Symbole obwodu.
Herb obwodu twerskiego jest praktycznie kopią herbu guberni twerskiej, który z kolei semantycznie nawiązuje do herbu Tweru.
Flaga obwodu twerskiego ma postać herbu regionu umieszczonego na płótnie w kolorach tegoż herbu.
Władza i administracja.
Obwód, podobnie jak inne części Rosji, posiada dość szeroki zakres autonomii. Władzę prawodawczą sprawuje Obwodowe Zgromadzenie Prawodawcze, złożone z 33 posłów, spośród których 17 wybieranych jest z list partyjnych, a 16 – w jednomandatowych okręgach.
Skład aktualnie urzędującego zgromadzenia ustaliły wybory z 18 grudnia 2005. Najwięcej mandatów (150 uzyskała w nich partia Jedna Rosja).
Na czele lokalnej administracji stoi gubernator. Obecnie funkcję tę sprawuje Igor Rudenia.
Podział administracyjny.
12 największych miast rejonu stanowi okręgi miejskie i są to:
Pozostała powierzchnia obwodu podzielona jest na 36 rejonów.
Tablice rejestracyjne.
Tablice pojazdów zarejestrowanych w obwodzie twerskim mają oznaczenie 69 w prawym górnym rogu nad flagą Rosji i literami RUS.

</doc>
<doc id="187547" url="https://pl.wikipedia.org/wiki?curid=187547" title="Rezerwat przyrody Świnia Góra">
Rezerwat przyrody Świnia Góra

Rezerwat przyrody Świnia Góra im. Stanisława Barańskiego – rezerwat leśny na terenie Suchedniowsko-Oblęgorskiego Parku Krajobrazowego w gminie Bliżyn, w powiecie skarżyskim, w województwie świętokrzyskim. W 2008 obszar chroniony otrzymał imię Stanisława Barańskiego (1913–2005), leśnika, nadleśniczego leśnictwa Bliżyn. Do rezerwatu należy środkowa część płaskiego wzniesienia o nazwie Świnia Góra (330 m n.p.m.) w zachodniej części Wzgórz Suchedniowskich.
Bogata flora, liczne drzewa pomnikowe i rośliny rzadkie i prawnie chronione, m.in. goryczka wąskolistna, pełnik alpejski, kostrzewa czerwona i kosaciec syberyjski. Występują tu prawie wszystkie typy siedliskowe lasu. W części zachodniej ślady historycznego górnictwa rud żelaza, trwającego od XVII w. do lat 20. XX w.
Przez rezerwat przechodzi zielony szlak turystyczny z Bliżyna do Zagnańska.

</doc>
<doc id="187548" url="https://pl.wikipedia.org/wiki?curid=187548" title="Rezerwat przyrody Ulów">
Rezerwat przyrody Ulów

Rezerwat przyrody Ulów – rezerwat leśny na terenie Obszaru Chronionego Krajobrazu Doliny Kamiennej w gminie Bałtów, w powiecie ostrowieckim, w województwie świętokrzyskim. Leży na terenie Nadleśnictwa Ostrowiec Świętokrzyski w miejscowościach Rudka Bałtowska i Bałtów, po obu stronach rzeki Kamiennej; składa się z dwóch części (południowej – położonej w kompleksie "Zamoście" i północnej – w kompleksie "Stróżniak").

</doc>
<doc id="187549" url="https://pl.wikipedia.org/wiki?curid=187549" title="Rezerwat przyrody Wąwóz w Skałach">
Rezerwat przyrody Wąwóz w Skałach

Rezerwat przyrody Wąwóz w Skałach (do 2017 roku Wąwóz w Skałkach) – rezerwat przyrody nieożywionej w gminie Waśniów w powiecie ostrowieckim oraz w gminie Nowa Słupia w powiecie kieleckim (województwo świętokrzyskie). Znajduje się w otulinie Jeleniowskiego Parku Krajobrazowego.
Rezerwat ulokowany jest w głębokim na 30 m wąwozie o stromych zboczach. Znajdują się tu wychodnie dolomitów i wapieni dewońskich. Występują tu unikatowe skamieniałości koralowców, stromatoporoidów, ślimaków oraz brachopodów.
Północne zbocza wąwozu porastają murawy naskalne i kserotermiczne. Bezpośrednio na skałach rosną m.in. rojnik pospolity, czosnek skalny, kostrzewa blada, zanokcica murowa, pajęcznica gałęziasta, oman szerokolistny, ciemiężyk pospolity oraz czyściec prosty. Ponadto u podnóża skał występują: szałwia łąkowa, jastrzębiec kosmaczek oraz wilczomlecz sosnka.
Południowa część wąwozu częściowo porośnięta jest lasem liściastym. Rosną tu leszczyna, lipa, grab oraz osika. Występują tu także m.in. bluszcz pospolity, groszek wiosenny i konwalia majowa. Murawy kserotermiczne zamieszkiwane są przez wiele gatunków pająków, owadów i ślimaków.
Rezerwat od strony północnej sąsiaduje z czynnym kamieniołomem w Skałach.

</doc>
<doc id="187550" url="https://pl.wikipedia.org/wiki?curid=187550" title="Austriacka Służba Pamięci">
Austriacka Służba Pamięci

Austriacka Służba Pamięci () – alternatywa dla obowiązkowej służby w wojsku austriackim. Można w niej odbywać służbę zastępczą pracując w instytucjach upamiętniających Holocaust.
Służba Pamięci "Gedenkdienst" została założona przez Andreasa Maislingera, politologa z Innsbrucku (Tyrol, Austria), którego zainspirował pomysł niemieckiej Akcji Znak Pojednania (niem. "Aktion Suehnezeichen"). Sam dr Maislinger pracował w ramach tej akcji w Muzeum Auschwitz-Birkenau.
W 1991 r. przez rząd austriacki zostały przyjęte odpowiednie uregulowania prawne i Andreas Maislinger zaczął organizować "Gedenkdienst" – niezależną, założoną przez rząd fundację. Zamiarem Służby Pamięci jest „ujawnienie oraz podkreślenie austriackiej części zbiorowej odpowiedzialności za Holocaust i odpowiedzialności każdego z nas, aby nie zapomnieć i walczyć aby nigdy więcej” (z przemówienia byłego kanclerza austriackiego, Franza Vranitzkiego, Jerozolima, czerwiec 1993 r.).
Austriacka Służba Pamięci jest międzynarodową organizacją pomagającą fundacjom upamiętniającym Holocaust, wspierającą archiwa i muzea poprzez przydzielanie tymczasowych współpracowników. Od 1992 roku około 100 ochotników (niem. "Gedenkdiener") uczestniczyło w programie „Służba Pamięci”; były to przeważnie osoby, które ukończyły dwudziesty rok życia. Pracowały one dla organizacji badających i utrwalających historię Holocaustu, odbywając zastępczą służbę wojskową.
Stowarzyszenie Służby za Granicą (niem. "Österreichischer Auslandsdienst") to organizacja autoryzowana przez rząd austriacki, która wysyła ochotników odbywających Służbę Pamięci do organizacji partnerskich na całym świecie.

</doc>
<doc id="187553" url="https://pl.wikipedia.org/wiki?curid=187553" title="Gloria">
Gloria



</doc>
<doc id="187555" url="https://pl.wikipedia.org/wiki?curid=187555" title="Rezerwat przyrody Wietrznia im. Zbigniewa Rubinowskiego">
Rezerwat przyrody Wietrznia im. Zbigniewa Rubinowskiego

Rezerwat przyrody Wietrznia im. Zbigniewa Rubinowskiego – rezerwat przyrody nieożywionej na terenie dawnego kamieniołomu Wietrznia w Kielcach, w województwie świętokrzyskim. Obejmuje wzniesienia Wietrzni (312 m n.p.m.) i sąsiedniego Międzygórza będących przedłużeniem ciągnącego się przez Kielce Pasma Kadzielniańskiego. Zbudowane są z wapienno-dolomitowych skał należących do górnego dewonu. W skład rezerwatu wchodzą trzy połączone ze sobą kamieniołomy wielopoziomowe (Wietrznia, Międzygórz, Międzygórz Wschodni) powstałe w wyniku eksploatacji złoża w latach 1893–1974. Całkowita długość wyrobiska wynosi około 900 m.
Na terenie rezerwatu znajdują się cenne odsłonięcia geologiczne:
Przez rezerwat przechodzi zielony szlak spacerowy prowadzący z ulicy Zamkowej na Bukówkę.
Rezerwat wchodzi w skład Geoparku Kielce. W jego granicach zlokalizowane jest Centrum Geoedukacji.
Nazwa rezerwatu upamiętnia Zbigniewa Rubinowskiego – geologa, zasłużonego badacza Gór Świętokrzyskich.
Inne formy ochrony przyrody.
Rezerwat leży w granicach Kieleckiego Obszaru Chronionego Krajobrazu. W niewielkiej odległości od rezerwatu w kierunku północnym znajduje się oczko wodne, powstałe w miejscu dawnego wyrobiska kamieniołomu; jest ono chronione jako użytek ekologiczny.

</doc>
<doc id="187556" url="https://pl.wikipedia.org/wiki?curid=187556" title="Olimpiada Letnia 1906">
Olimpiada Letnia 1906

Olimpiada Letnia 1906 – zawody międzynarodowe rozegrane dla uświetnienia 10-lecia nowożytnych igrzysk olimpijskich. Ze względu na swoją nazwę czasami mylona z igrzyskami olimpijskimi, jednak jako zwykłe zawody międzynarodowe, nie jest wliczana ona ani do numeracji igrzysk olimpijskich (znajduje się pomiędzy III Igrzyskami Olimpijskimi z 1904 a IV Igrzyskami Olimpijskimi z 1908), ani medale z tych zawodów nie liczą się do klasyfikacji medalowej igrzysk.
Tło.
Po zakończeniu II i III igrzysk olimpijskich ery nowożytnej, nastroje w Międzynarodowym Komitecie Olimpijskim były pesymistyczne. Zarówno igrzyska w Paryżu w 1900, jak i igrzyska w Saint Louis w 1904 okazały się organizacyjnie nieudane. Rzym, któremu MKOl powierzył organizację kolejnych igrzysk w roku 1908, nie był przygotowany ekonomicznie do organizacji tak dużej imprezy. Po erupcji Wezuwiusza w 1906 Włosi zrzekli się organizacji igrzysk (na rzecz Londynu). Pierre de Coubertin, twórca idei odnowienia nowożytnych igrzysk, rozważał również możliwość organizacji igrzysk olimpijskich wyłącznie w Atenach (pomysł ten ostatecznie upadł). Grecy wysunęli propozycje organizacji „między-igrzysk” w Atenach, które miałyby się odbywać w 1906, a kolejno w 1910, 1914, 1918 itd. Pomysł został pozytywnie rozpatrzony, jednak po pierwszej tego typu imprezie w 1906, kolejne już się nie odbyły. Przyczynami były głównie wybuchające tam konflikty wojenne i problemy ekonomiczne Grecji.

</doc>
<doc id="187558" url="https://pl.wikipedia.org/wiki?curid=187558" title="Rawa Blues Festival">
Rawa Blues Festival

Rawa Blues Festival – największy i jeden z najstarszych w Polsce, jeden z największych na świecie, festiwal muzyki bluesowej. Od początku organizowany w Katowicach w hali widowiskowo-sportowej – Spodek. Nazwa festiwalu pochodzi od katowickiej rzeki Rawy. Twórcą i organizatorem festiwalu jest Ireneusz Dudek – polski muzyk bluesowy.
Historia.
Pierwsza edycja festiwalu odbyła się na przełomie kwietnia i maja 1981. Podczas I Ogólnopolskich Spotkań z Bluesem Rawa Blues, bo taką wtedy nosił nazwę ten festiwal, organizowano imprezy w śląskich klubach: Akant, Kwadraty, Medyk, Puls i Wahadło, a na scenie znaleźli się m.in. Elżbieta Mielczarek, Paweł Ostafil, Dżem i Easy Rider. Organizatorami festiwalu było Zrzeszenie Studentów Polskich, Śląski Jazz Club oraz Wydział Kultury i Sztuki Urzędu Wojewódzkiego w Katowicach. Przez kolejne lata, również w stanie wojennym, na scenach pojawiali się wszyscy najważniejsi polscy wykonawcy bluesa.
Do 1991 lokalny festiwal bluesowej muzyki głównie krajowych zespołów. Od 1992 festiwal zyskał miano międzynarodowego dzięki staraniom twórcy festiwalu prezentując liczących się wykonawców zagranicznych. Koncerty w hali Spodka w 1992 roku zgromadziły około 10 000 słuchaczy, a od tego czasu na festiwalu regularnie można spotkać gwiazdy światowego bluesa.
Nagroda „Keeping the Blues Alive”.
Rawa Blues Festival został laureatem nagrody „Keeping the Blues Alive 2012” przyznawanej przez amerykańską organizację Blues Foundation. Listę laureatów ogłoszono 1 listopada 2011, a statuetka została odebrana przez Ireneusza Dudka w Memphis 4 lutego 2012.
Formuła festiwalu.
Tradycyjnie festiwal rozpoczyna się występami na tzw. „małej scenie” odbywającymi się w hallu Spodka. Ta część festiwalu ma charakter konkursowy i biorą w niej udział wykonawcy wyłonieni wcześniej przez Radę Artystyczną festiwalu w drodze rekrutacji. Konkurs na małej scenie prowadzony jest przez Marka Jakubowskiego. Po jego zakończeniu publiczność wybiera najlepszego spośród wykonawców. Nagrodą jest występ na „dużej scenie”, wśród gwiazd festiwalu. Koncert na głównej scenie prowadzony jest najczęściej przez Jana Chojnackiego, w przeszłości festiwal prowadził również Janusz Kosiński.
Podczas każdej edycji festiwalu na scenie pojawia się również jego twórca i organizator, Irek Dudek, który z tej okazji przygotowuje każdorazowo specjalny koncert, występując z różnymi muzykami. W ostatnich latach zagrał m.in. z gitarzystą Jamesem Blood Ulmerem (2013), z big-bandem (2012), a także zaprezentował materiał ze swoich płyt: solowej Dudek Bluesy (2010) i nagranej razem z grupą Shakin’ Dudi ...bo ładnym zawsze lżej... (2011).
Począwszy od 27. edycji festiwalu, równolegle do występów na dużej scenie, w hallu Spodka odbywają się imprezy określane ogólnym mianem „Tygla Kulturalnego”, w ramach których ma miejsce m.in. happening malarski i wystawa prac studentów katowickiej Akademii Sztuk Pięknych oraz „Kawiarenka poetycka”.
Również po zakończeniu koncertu w Spodku, na terenie Katowic odbywają się imprezy towarzyszące festiwalowi, takie jak jam sessions w klubach muzycznych, czy pokazy filmów o tematyce bluesowej przygotowane we współpracy z Ambasadą Stanów Zjednoczonych i Centrum Sztuki Filmowej.
Od 36 edycji Rawa Blues Festival trwa dwa dni – festiwal rozpoczyna koncert w sali NOSPR w Katowicach.
Edycje festiwalu.
Macy Gray, Chris Cain, Kris Barras Band, Mike Zito, Irek Dudek Big Band, Sławek Wierzcholski i Nocna Zmiana Bluesa, Magda Magic Piskorczyk, Free Blues Band, Familok, Lublin Street Band, Tony Big Mouth Pearson
Rick Estrin &amp; The Nightcats, Irek Dudek, Hannah Wicklund and the Steppin' Stones, James Blood Ulmer Memphis Blood Band &amp; Vernon Reid, Victor Wainwright &amp; The Train, The Daniel Castro Band, Lindsay Beaver
Marcia Ball, Martin Harley &amp; Daniel Kimbro, The Robert Cray Band, Dudek Big Band, Tinsley Ellis, Laura Cox Band, Wild Meg &amp; The Mellow Cats, Cotton Wing, Makar &amp; Children of the Corn, Kraków Street Band, Wicked Heads, Blackberry Brothers, Black Pin, Blues Drawers, Blueshift, Herkonen, KSW 4 BLUES, My z Delty, Teksasy
Irek Dudek Big Band, Eden Brent, Marcus King Band, Sonny Landreth, Tim Woodson &amp; The Heirs of Harmon, Kris Barras, Band, Sobo Blues Band, Grzegorz Kapołka Trio, Pola Chobot &amp; Adam Baran, Wes Gałczyński &amp; Power Train, Two Timer, Rockomotive, Blackberry Brothers, Hubert Szczęsny i Nie Strzelać do Pianisty, Adam Bartoś, Tandeta Blues Band, HoldBlues, Forsal
Keb' Mo' &amp; Narodowa Orkiestra Symfoniczna Polskiego Radia, Corey Harris Solo, JJ Grey &amp; Mofro, Shemekia Copeland, Albert Lee, Toronzo Cannon, Shakin' Dudi, Dżem, Krzysztof Głuch Oscillate, Janusz Hryniewicz, Joe Colombo feat. Kasia Skoczek, Cheap Tobacco, Hot Tamales, F*ck The People, Pokój Numer 3, Levi, Black Job, Black Bee, Blues Drawers, Elephant's Escape, Forsal, Jurajski Oddział Bluesowy
Elvin Bishop, Bettye LaVette, Irek Dudek, Jarekus Singleton, Selwyn Birchwood, Sławek Wierzcholski &amp; Nocna Zmiana, Boogie Boys, Romek Puchowski, Wielka Łódź, Blues Junkers, Wes Gałczyński &amp; Power Train, Acustic, Droga Ewakuacyjna, Joanna Knitter Blues &amp; Folk Connection, Manfredi &amp; Johnson, Sex Machine Band
Cotton Wing, Cree, Eric Bibb, Fingerstyle Bob &amp; The Blues Society, Fox Street All Stars, Grzegorz Kapołka Trio, Instant Blues, Irek Dudek Symphonic Blues, Jaw Raw, Jerry's Fingers, Paweł Szymański, NOSPR w Katowicach, Robert Randolph &amp; The Family Band, Shawn Holt And The Teardrops, SKL Blues, The Blind Boys Of Alabama, The Plants
Keb’ Mo’ Band, Otis Taylor Band, James Blood Ulmer &amp; Irek Dudek Duo, Heritage Blues Orchestra, Ruthie Foster, The Stone Foxes, The Jan Gałach Band, HooDoo Band, 2 Late, Marek Tymkoff Trio
Tha Robert Cray Band, Eric Sardinas &amp; The Big Motor, Irek Dudek Big Band, The Reverend Peyton's Big Damn Band, Davina &amp; The Vagabonds, Roomful of Blues, Union of Blues, Dr. Blues &amp; Soul Re Vision, Harmonijkowy Atak, Heron Band, Around The Blues
Marcia Ball, C.J. Chenier &amp; Red Hot Louisiana, Corey Harris, Lil' Ed Williams, Shakin’ Dudi, Johnny Coyote, Hilary Thavis, Romek Puchowski, The Moongang, Bartek Przytuła &amp; Silesian Little Band, RawaBluesBand
James Blood Ulmer &amp; Vernon Reid, Nora Jean Bruso, Rick Estrin &amp; The Nightcats with Charlie Baty, Shakin’ Dudi, Jazz Sphere, Zgredybillies, Why Ducky?, The Plants, The River, Break Maszyna, Przytuła &amp; Kruk, Jaw Raw, St. James Hotel, Marek Makaron Trio feat. Minix, Bogdan Szweda &amp; Easy Rider, Boogie Chilli
Rod Piazza &amp; The Mighty Flyers, Eric Sardinas, Eden Brent, Shakin’ Dudi, HooDoo Band, The Moongang, J.J. Band, Paweł Szymański, Grzegorz Kapołka, Karolina Cygonek, L.R.Phoenix and Mr. Mo’Hell z Finlandii, BandaBand, Śląskie Ministerstwo Blues’a, Przytuła &amp; Kruk, Gosia Werbińska i Błażej Pawlina, Droga Ewakuacyjna, Old Wave, Southern Cross i Doktor Blues.
Duża scena: Debbie Davies, Seth Walker, Samuel James, Shakin’ Dudi, The California Honeydrops, Schau Pau Acoustic Blues, 3 Ptaszki, Kulisz Trio, Marek „Makaron” Trio, Puste Biuro i Teksasy.
Mała scena: Band Bong! Blues, Blues Maszyna, Jazz Sphere, Jąkpa Blues Band, Joanna Pilarska, The Jet-Sons i Wielebny Blues Band.
Janiva Magness, Asylum Street Spankers, Storm Warning, Big Fat Mama, Boogie Chilli, Clezmer's, Limbo, Sławomir Wierzcholski, Terraplane, Wojtek Klich (DS) oraz Clezmer's, Krakowska Grupa Bluesowa, Marek Motyka, Mizia &amp; Mizia Blues Band, Puste Biuro, Zbig-Band i 2 Late (MS).
Roy Rogers &amp; The Delta Rhythm Kings, Nora Jean Bruso, Paul Geremia, Irek Dudek, Blues Doctors, Teenage Beat, Ości, Ścigani, Karolina Cygonek &amp; ToMi Blues Kapela, Devil Blues, Teksasy, Styropian Blues, Pink Elephant, Mizia &amp; Mizia Blues Band, Easy Street i Adam Coolish &amp; Michał Kielak, Break Maszyna.
James Blood Ulmer &amp; Vernon Reid, Guitar Shorty, Irek Dudek Big Band, Sławomir Wierzcholski, Sebastian Riedel &amp; Cree, Arek Korolik, Riders, Blues Flowers, Magda Piskorczyk i Easy Rider.
Little Charlie &amp; the Nightcats, Deborah Coleman, Eddie Clearwater, Shakin’ Dudi, Lester Kidson, Coolish Blues Session, Tipsy Drivers, Terraplane, J.J. Band, Free Blues Band i Paweł Szymański.
Michael Burks, Jody Williams, Rory Block, Irek Dudek, Tadeusz Nalepa, J.J. Band, Formacja Fru, Kłusem z Blusem, Seven B, Riders, Magda Piskorczyk i Patchwork.

</doc>
<doc id="187559" url="https://pl.wikipedia.org/wiki?curid=187559" title="Księgi nienapisane">
Księgi nienapisane



</doc>
<doc id="187560" url="https://pl.wikipedia.org/wiki?curid=187560" title="Katalog ksiąg nienapisanych">
Katalog ksiąg nienapisanych



</doc>
<doc id="187561" url="https://pl.wikipedia.org/wiki?curid=187561" title="Bibliotheca Promissa">
Bibliotheca Promissa



</doc>
<doc id="187564" url="https://pl.wikipedia.org/wiki?curid=187564" title="Tomasz Padura">
Tomasz Padura

Tomasz Padura, także Tymko Padura (rzadziej "Padurra") herbu Sas (ukr. Тимко Падура, ur. 21 grudnia 1801 w Ilińcach w guberni kijowskiej, zm. 20 września 1871 w Koziatynie w powiecie berdyczowskim guberni kijowskiej) – polsko-ukraiński poeta, kompozytor i pieśniarz.
Życiorys.
Pochodził ze szlacheckiej rodziny herbu Sas. Ojciec był komornikiem bracławskim. Absolwent Liceum Krzemienieckiego. Zwolennik wspólnej walki o niepodległość Polaków i Rusinów. Uczestniczył w powstaniu listopadowym, walcząc w oddziale Wacława Rzewuskiego. Po upadku powstania dwa lata więziony przez władze carskie, po uwolnieniu osiadł we własnym majątku w Machnówce.
Był „śpiewakiem kozaczyzny”, popularyzującym ukraiński folklor poprzez muzykę. Tworzył wiersze liryczne, dumki, pieśni (komponował również muzykę do nich). Tłumaczył poezję Adama Mickiewicza (np. jest autorem przekładu na język ukraiński poematu "Konrad Wallenrod").
Autor licznych pieśni (ok. 200 zarówno w języku polskim, jak i ukraińskim) i bardzo popularnych, śpiewanych po wsiach dumek ukraińskich (do których komponował także muzykę) takich jak: "Zołotaja Boroda", "Roman z Korzyry", "Kozak", popularyzowanych przez samego Padurę, który w latach 1828–1829 wędrował po Ukrainie w przebraniu "dida" (dziada proszalnego) i śpiewał własne pieśni. Mówił sam o sobie: „Mickiewicz wielki poeta, ale kto go zna, a mnie śpiewa cała Polska i Ukraina”.
Pisał w języku polskim i ukraińskim. Jego polskojęzyczne prace zalicza się do tzw. szkoły ukraińskiej literatury polskiej.
Bywał błędnie uważany za autora tekstu pieśni "Hej, sokoły," lecz pieśń ta jest wcześniejsza i pochodzi z jednej z oper lub wodewilów Macieja Kamieńskiego (1734–1821). W żadnym ze zbiorów z utworami Padury nie występuje ta pieśń. Również żaden znawca twórczości Padury nie potwierdza jego autorstwa.
Pochowany w Machnówce.
Ocena twórczości.
Mimo swojego zaangażowania w miejscową twórczość nie był doceniany przez narodowych działaczy ukraińskich młodszego pokolenia. Zarzucano mu brak „ruskiego ducha”, za co był ostro krytykowany. Ukraiński uczony Jakiw Hołowacki pisał, że Padura nie tworzył w „czystym” języku ukraińskim, jego poematy tworzone na Ukrainie miały być mieszaniną języka ukraińskiego z rosyjskim, polskim, cerkiewnosłowiańskim (por. surżyk), choć literacki język ukraiński dopiero kształtował się za jego pokolenia.
Podobnie wypowiadał się Franciszek Rawita-Gawroński w pracy „Tomasz Padurra (Monografia krytyczna)” (1889). Napisał tam:
Pomimo tych słów krytyki utwory Padury cieszyły się na Ukrainie dużą popularnością. Wiele z nich weszło do folkloru i jest traktowanych przez samych Ukraińców jako ich pieśni ludowe. 

</doc>
<doc id="187565" url="https://pl.wikipedia.org/wiki?curid=187565" title="Fan">
Fan

Fan – osoba podziwiająca człowieka, grupę ludzi, dzieło sztuki bądź ideę. Nazwa wywodzi się od zapisu skróconej formy słowa fanatyk. Nie posiada jednak pejoratywnego znaczenia, a nawet ma pozytywny wydźwięk. Fani określonego zjawiska często organizują się, tworząc tzw. fankluby lub organizują imprezy z tym związane.

</doc>
<doc id="187566" url="https://pl.wikipedia.org/wiki?curid=187566" title="Wydział Informatyki i Nauki o Materiałach Uniwersytetu Śląskiego">
Wydział Informatyki i Nauki o Materiałach Uniwersytetu Śląskiego

Wydział Informatyki i Nauki o Materiałach Uniwersytetu Śląskiego w Katowicach (do 2003 roku Wydział Techniki) – jednostka naukowo-dydaktyczna (jeden z 12 wydziałów) Uniwersytetu Śląskiego w Katowicach. Od 2019 jako Wydział Nauk Ścisłych i Technicznych Uniwersytetu Śląskiego.
W ramach wydziału rozwijane są dwa obszary działalności naukowej: informatyka oraz nauka o materiałach, w ramach których prowadzona jest edukacja na następujących kierunkach:
Studia prowadzone są w trybie stacjonarnym i niestacjonarnym, na poziomach: studia licencjackie lub inżynierskie, magisterskie, doktoranckie oraz studia podyplomowe i kursy.
Wydział ma prawo nadawania stopnia naukowego doktora nauk technicznych w zakresie informatyki oraz doktora i doktora habilitowanego w zakresie inżynierii materiałowej.
Wydział prowadzi badania w zakresie nauk informatycznych oraz nauki o materiałach.
Instytut Informatyki zajmuje się m.in. badaniami z zakresu: metod sztucznej inteligencji w systemach informatycznych i decyzyjnych, systemów i algorytmów ewolucyjnych, zastosowania zbiorów przybliżonych w bazach wiedzy oraz procesach wnioskowania, zabezpieczenia systemów sieciowych, budowy systemów biometrycznych, projektowania i wizualizacji, komputerowego wspomagania diagnostyki medycznej czy systemów informacji przestrzennej.
W Instytucie Nauki o Materiałach realizowane są interdyscyplinarne badania naukowe z zakresu m.in. fizyki ciała stałego, materiałoznawstwa, fizykochemii materiałów, chemii polimerów. Dotyczą one m.in. struktury i właściwości materiałów (np. stopy z pamięcią kształtu, biomateriały), elektrochemicznych metod otrzymywania i badania materiałów, właściwości materiałów, metod badania struktury atomowej, elektronowej jak również komputerowego modelowania materiałów.
Fizyka i technologia materiałów piezoceramicznych, technologia wytwarzania, morfologia, właściwości i zastosowania warstwy wierzchniej to główne obszary zainteresowań badawczych naukowców z Katedry Materiałoznawstwa.
Wydział współpracuje z licznymi zakładami przemysłowymi i podmiotami gospodarczymi.
Od 1 października 2019 roku, zarządzeniem Rektora UŚ, Wydział będzie funkcjonował jako Wydział Nauk Ścisłych i Technicznych Uniwersytetu Śląskiego, wskutek połączenia z Wydziałem Matematyki, Fizyki i Chemii.
Lokalizacja.
Wydział mieści się w Sosnowcu oraz Chorzowie. Siedziba dziekanatu WIiNoM znajduje się w budynku przy ulicy Żytniej 12 w Sosnowcu, gdzie znajduje się również Instytut Technologii i Mechatroniki. Natomiast przy ulicy Będzińskiej 39 zlokalizowany jest Instytut Informatyki (wyremontowany gmach dawnego Domu Studenta nr 1). W Chorzowie usytuowany jest Instytut Nauki o Materiałach (ul. 75 Pułku Piechoty 1A).
Struktura.
Wydział podzielony jest na 2 instytuty, jedną katedrę, które razem podzielone są na 15 zakładów.
W ramach wydziału wyszczególnione są instytuty, katedry i zakłady o określonych specjalizacjach:

</doc>
<doc id="187567" url="https://pl.wikipedia.org/wiki?curid=187567" title="Indeks ksiąg nienapisanych">
Indeks ksiąg nienapisanych

Indeksy ksiąg nienapisanych – spisy bibliograficzne ksiąg, które nie zostały napisane. Indeksy ksiąg nienapisanych powstawały i cieszyły się sporą popularnością w Europie w końcu XVII wieku. Powstały w odpowiedzi na składane przez barokowych uczonych obietnice i deklaracje, które dotyczyły wielkich i wspaniałych dzieł, nad jakimi rzekomo pracują i zamierzają wydać. Ponieważ podobnych obietnic było wiele, uznano, że przydałoby się je usystematyzować.
Prototypem indeksu ksiąg nienapisanych było dzieło Johannesa Stephanusa Stollbergerusa, który w 1626 r. wydał w Norymberdze katalog książek, które zamierza w przyszłości napisać (najprawdopodobniej zrobił to dla żartu; większość z owych dzieł nigdy nie powstała).
W końcu XVII w. Niemiec Georg Hieronim Welschius stworzył pierwszą syntetyczną bibliografię wszystkich dzieł obiecanych i wydał ją jako "Catalogus Librorum Ineditorum" ("Katalog Ksiąg Niewydanych").
Naśladowcą Welschiusa był Holender Theodor Jansson van Almeloveen, który w 1692 r. wydał dzieło "Bibliotheca Promissa" ("Biblioteka Przyrzeczona"), spis alfabetyczny i uzupełniony względem bibliografii Welschiusa. 
W 1699 r. Rudolf Martin Meelfuhrer wydał "Accessiones", tom uzupełnień do spisu Almeloveena. Równocześnie obiecał, że wkrótce opracuje od podstaw wielki katalog uwzględniający całość dostępnego materiału. Katalog nigdy się nie ukazał, przez co sam stał się kolejną księgą nienapisaną.

</doc>
<doc id="187570" url="https://pl.wikipedia.org/wiki?curid=187570" title="Brzeczka">
Brzeczka

Brzeczka (w miodosytnictwie zwana też syta) − półprodukt stosowany przy produkcji piwa lub miodu pitnego.
Brzeczka w piwowarstwie.
Brzeczka piwna przygotowywana jest ze słodu, chmielu, wody oraz ewentualnie innych surowców niesłodowanych, takich jak cukier, glukoza, miód, syropy owocowe. Brzeczka jest cieczą klarowną, która jest efektem filtracji zacieru. W warzelni brzeczka gotowana jest z dodatkiem chmielu, następnie schładzana, filtrowana i zadawana drożdżami w celu przeprowadzenia fermentacji.
Wyróżnia się brzeczkę przednią i brzeczkę nastawną:
Brzeczka w miodosytnictwie.
W miodosytnictwie brzeczką nazywa się roztwór wodny miodu (z dodatkiem ziół lub bez) poddany syceniu (warzeniu, gotowaniu) w celu uzyskania półproduktu do produkcji miodów pitnych.

</doc>
<doc id="187571" url="https://pl.wikipedia.org/wiki?curid=187571" title="Parafia św. Tekli w Dobrzycy">
Parafia św. Tekli w Dobrzycy

Parafia św. Tekli – parafia rzymskokatolicka w Dobrzycy.
Parafia została erygowana prawdopodobnie w XIII w. Od powstania do 1992 w archidiecezji poznańskiej, od 25 marca w diecezji kaliskiej, wchodzącej w skład Metropolii Poznańskiej. Siedziba dekanatu dobrzyckiego. 
Liczba wiernych – 3360. 
Odpust 23 września w uroczystość św. Tekli – dziewicy i męczennicy.
Historia.
Pierwszy kościół.
Przypuszcza się, że pierwszy kościół powstał w Dobrzycy w XIV w. W przywileju biskupa poznańskiego Jana V z Lutogniewa herbu Doliwa z 1364 wymieniony jest "Hancone de Dobrzicze, rządca kościoła dobrzyckiego i kanonik poznański". W związku z tym zapewne w XIV w. kościół w Dobrzycy nie tylko egzystował, ale co ważniejsze, posiadał duże znaczenie w diecezji, skoro rządca posiadał tytuł kanonika. Jeden z protokołów wizytacyjnych podaje: "ad hanc Ecclesiam parochiae sunt limitrophae Lutynensis et Valcoviensensis haec Ecclesia est matrix" (do tego tj. dobrzyckiego kościoła należą jako parafie filialne Lutynia i Wałków, a on jest ich kościołem macierzystym). Pierwszy kościół nosił prawdopodobnie wezwanie św. Krzyża i św. Katarzyny. Był zbudowany z drewna i znajdował się po zachodniej stronie rynku miasta. Zorientowany był na wschód, to znaczy ołtarz główny skierowany był ku rynkowi.
Kościół z 1547.
Pożar w 1545 r. strawił pierwszą świątynię dobrzycką. Na koszt Macieja Dobrzyckiego w 1547 postawiony został nowy kościół. Jak podają protokoły z wizytacji pasterskich (m.in. bp Wojciecha Tolibowskiego, biskupa poznańskiego z 30 stycznia 1660, ks. Gnińskiego, archidiakona śremskiego z 4 grudnia 1683, ks. Franciszka Lubowicza, kanonika poznańskiego z 7 stycznia 1726 oraz ks. Franciszka Wolińskiego, archidiakona śremskiego z 12 lutego 1742), kościół zbudowany był z drzewa, posiadał wieżę większą nad bramą główną oraz wieżyczkę ponad dachem. Zarówno kościół jak i wieża pokryte były gontem. Dobrzycka świątynia była konsekrowana, posiadała trzy ołtarze, ambonę, chrzcielnicę, chór z organami i ławy. Sufit był podzielony na pola. Posadzka w nawie była z cegieł, natomiast w prezbiterium z dębowych desek. Kościół posiadał również 3 krypty, w których chowani byli fundatorzy i kapłani. Wokół kościoła znajdował się cmentarz grzebalny, na którym stała dzwonnica z dwoma dzwonami oraz kostnica. Teren kościoła ogrodzony był drewnianym płotem.
W ołtarzu głównym zamiast obrazu umieszczony był dużych rozmiarów krzyż, na którym Chrystus pomalowany był w naturalnych kolorach, ze srebrną cierniową koroną oraz ze srebrną przepaską na biodrach. Ołtarz pomalowany był na biało, detale snycerskie były częściowo złocone.
Dwa boczne ołtarze ozdobione były drewnianymi rzeźbami pomalowanymi na biało. Pierwszy, ku czci Matki Boskiej z figurą Matki Boskiej z Dzieciątkiem Jezus. Na szyi NMP zawieszony był sznur pereł – dar wotywny Dobrzyckiego. Drugi, ku czci św. Anny. W 1730 ówczesny właściciel Dobrzycy, Aleksander Gorzeński, który był także proboszczem tutejszej parafii, wyremontował kościół i wzbogacił go o dwa nowe ołtarze. Pomiędzy ołtarzem głównym a ołtarzem św. Anny wzniesiono ołtarz na cześć św. Katarzyny, a pomiędzy ołtarzem głównym a ołtarzem Najświętszej Marii Panny ołtarz poświęcono św. Józefowi.
Protokoły mówią także o posiadaniu przez parafię 1 monstrancji srebrnej, 2 kielichów srebrnych z patenami, wewnątrz pozłacanych, 3 kielichów srebrnych wewnątrz i na zewnątrz pozłacanych, 1 kielicha pożyczonego kościołowi w Witaszycach, 2 dzbaneczków do wina i wody z tacą, 1 pateny zamykanej dla chorych, trybularza, lampy wiecznej, pacyfikału z relikwiami.
Kościół z 1778.
29 października 1777 podczas wielkiego pożaru Dobrzycy spłonął budynek kościoła wraz z dzwonnicą. Z pożaru ówczesny proboszcz ks. Stanisław Łukomski uratował akta i księgi metrykalne oraz niewielką część wyposażenia kościoła: paramenta, obrazy – św. Józefa, św. Katarzyny, większą część wotów, lichtarze, krzyże i figury z ołtarza głównego: św. Jana Chrzciciela i św. Stanisława oraz Zmartwychwstałego Chrystusa.
Nowy Kościół został wzniesiony dzięki staraniom ks. Stanisława Łukomskiego przy dużym wsparciu finansowym Augustyna Gorzeńskiego. Prace nad nim zlecono cieśli Antoniemu Wilczerowiczowi. Zakończono je prawdopodobnie 19 sierpnia 1778. Data ta, wraz z tekstem: "Krzak Mojżesza nie zgorzał dla boskiej w nim mowy: Tu kościół, choć dał się spalić, lecz wystawił nowy. Z Opatrzności najwyższej pod której promieniem, Ta świątynia powstała – jak Fenix – zgorzeniem. Roku pań. 1778 19 sierpnia.", znajduje się na belce spinającej ściany kościoła. 
Dekoracja wnętrza nastąpiła później. Pracę tę zlecono Franciszkowi Eytnerowi z Kalisza. Została ona ukończona w 1780 (ołtarz główny) i 1781 dwa ołtarze boczne. Obrazy ołtarzowe malował Augustyn Kierblewski: św. Tekli – w ołtarzu głównym i Matki Boskiej Różańcowej oraz św. Anny w ołtarzach bocznych.
W 1823 z inicjatywy właścicielki Dobrzycy, Heleny Turno, wyremontowana została wieża oraz dach i elewacja zewnętrzna kościoła. Budynek został obity tarcicami. 
W 1840 ówczesny proboszcz ks. Franciszek Kociński rozpoczął starania celem postawienia świątyni murowanej. Zamówił w 1845 w Ostrowie Wlkp. plan i kosztorys nowego kościoła z cegły, pod dachówką. Do realizacji tego planu nigdy jednak nie doszło, po pierwsze: w tym czasie Dobrzyca należała już do Arthura Banddelowa, który twierdził, że budowla jest niepotrzebna, gdyż kościół jest stosunkowo nowy i na potrzeby parafii w zupełności wystarcza, po drugie: ks. Kociński został przeniesiony do Koźmina, a jego następca, ks. Ruszczyński, który nie zabiegał o postawienie kościoła murowanego.
Kiedy kościół pochylił się niebezpiecznie ku południowi podparto go belką dębową. W takim stanie zastał go 1882 r., ówczesny proboszcz ks. Karol Bobrowski, który wyłącznie z dochodów plebańskich podjął się przeprowadzenia remontu. Położono wtedy nowe szkudły na dachu, a wieżę pokryto blachą.
Powrót do koncepcji budowy kościoła murowanego nastąpił w roku 1897, kiedy probostwo objął ks. Stanisław Niziński. W ciągu 6 lat pracy w dobrzyckiej parafii zebrał fundusz na budowę, opuszczając parafię pozostawił w kasie fundusz budowlany w wysokości 5 800 mk.
Kolejny proboszcz, ks. Stanisław Śniatała, z chwilą nastania na probostwie w Dobrzycy kontynuował starania o budowę świątyni murowanej. Odstąpiono od realizacji projektu z powodu dużych kosztów i zdecydowano się jedynie na naprawę mocno już zniszczonego kościoła. Pod kościół podłożono kamienny fundament na zaprawie cementowo-kamiennej, przegniłe części konstrukcji zastąpiono zdrowym drzewem i zaimpregnowano gonty oraz położono nowy dach. Prace trwały do 1923 r. 
W latach 1931–1938 przeprowadzono odnowienie wnętrza świątyni. Obito wewnątrz ściany heblowanymi deskami, przykrywając w ten sposób farbę olejną położoną jeszcze w 1872 r., pokasetonowano sufit. 
Odnowiono też wszystkie ołtarze. Zadanie to zlecono rzeźbiarzowi Antoniemu Gładychowi z Chodzieży. Zamontowano szyby witrażowe i odnowiono wszystkie obrazy.
W czasie II wojny światowej budynek świątyni nie ucierpiał, choć całkowicie został ograbiony przez okupanta z paramentów. Dzięki staraniom Anny Molskiej i ks. Stanisława Śniatały, parafia otrzymała dar od ks. Jana Karmolickiego, proboszcza z Holdingford w stanie Minnesota w USA. Dzięki Polonii kościół wzbogacił się o: kapę białą, czarną, zieloną, fioletową; ornaty – dwa białe, dwa czerwone, zielony, fioletowy i czarny; zasłonę przed monstrancję; welon procesyjny; pięć białych stuł do kazań; sukienkę na puszkę; bursę dla chorych bogato haftowaną jedwabiem i złotą nitką; cztery alby; dwie komże; trzy obrusy, wielkie, ołtarzowe; obrusiki na balaski, korporały; puryfikaterze; lawaterze, palki i cingula.
Kolejny remont kościoła miał miejsce za ks. Zygmunta Mikołajczyka. Pokryto dach nowymi szkudłami, zbudowano podcień w głównym wejściu, zrekonstruowano organy. Ks. Mikołajczyk, ogrodnik hobbysta, urządził otoczenie kościoła i pobudował figurę Matki Boskiej w grocie za kościołem (dziś obok groty ustawiony jest dzwon ufundowany przez Teresę Rydzyńską).
Poważny remont, wraz z powiększeniem kubatury kościoła, rozpoczął ks. Henryk Buchalski w maju 1982 r. Zaczęto od ściany zachodniej. Przybudowano nową zakrystię, dzięki czemu bryła kościoła wydłużyła się o 3,70 m. Usunięto ścianę starej zakrystii. Rozbierano ściany, podłogę, chór i dano nowe drewno. Przesunięto wieżę, a bryłę kościoła przecięto i na rolkach przeciągnięto na nowe fundamenty o 6 m ku Rynkowi.
3 września 1983 r. odbyło się poświęcenie kościoła. Dokonał tego biskup Tadeusz Etter.
W dniach 19 – 22 września 1991 r. odbywał się Parafialny Kongres Eucharystyczny, któremu przewodniczył ks. Henryk Buchalski. 
Dekretem w związku z decyzjami Ojca Świętego Jana Pawła II zawartymi w Bulli "TOTUS TUUS Poloniae Populus" 25 marca 1992 r. parafia dobrzycka znalazła się w diecezji kaliskiej, wchodzącej w skład Metropolii Poznańskiej.
Ostatnie prace konserwatorsko-remontowe przeprowadzono w latach 2002–2005 dzięki staraniom proboszcza ks. Andrzeja Szczeszyńskiego. Władze konserwatorskie, zarówno świeckie jak i duchowne, wyraziły zgodę na konserwację wnętrz i prowadziły stały nadzór nad przebiegiem prac renowacyjnych. Powierzono je artyście Mirosławowi Stopikowskiemu. Zabiegi renowacyjne przywróciły dawny blask i koloryt całemu kościołowi: ołtarzom, ambonie, chrzcielnicy i drodze krzyżowej. Wyposażono kościół w żyrandole i kinkiety boczne harmonizujące z barokowym wnętrzem świątyni.
Od 28 lutego 2007 działa zegar na wieży kościelnej. W przeciągu całego dnia można usłyszeć wybijane różne melodie: o godz. 6:00 – "Kiedy ranne wstają zorze", 12:00 – "Anioł Pański", 15:00 – "Jezu ufam Tobie", 21:00 – "Apel Jasnogórski" i o 21:37 "Barkę" na pamiątkę godziny śmieci papieża Jana Pawła II. W grudniu 2007 r. zostało zainstalowane oświetlenie zewnętrzne podświetlające całą bryłę kościoła.
Organy.
Nie zachowały się wzmianki, czy pierwszy kościół, który spłonął w 1545 roku posiadał organy. Po zbudowaniu nowego kościoła w 1547 r., zamówiono dla niego w 1630 r. organy ustawione na chórze. Zamówienia tego dokonał 14 lutego 1630 r. proboszcz dobrzycki ks. Wojciech Bobowicz. W umowie zawartej z organomistrzem Wojciechem Hanusikiem z Borku ustalono, że "pozytyw ma być struktur a chedogą wystawiony, a w nim osiem głosów, to jest Principał, Quatuorpedum, Flet actapedium, Octawa principialna Qwindecima Mixtura, Qwinta, Flet mały, Pusarz, Tremut, Bębny, go którego Pozytywu dwa Michy zrobić w skrzyni mają".
Klawiatura zaś miała znajdować się z boku.
Zbudowane przez Wojciecha Hanisika organy przetrwały aż do wielkiego pożaru z 29 października 1777.
Po wybudowaniu kościoła w 1778 r. wyposażono go w nowe organy dopiero w 1785 r. Budowniczym ich był organomistrz z Krakowa Majerowicz. To właśnie Majerowicz był też budowniczym organów dla kościoła Bernardynów w Koźminie, w latach 1770-1772. Fundatorem dobrzyckich organów był Augustyn Gorzeński. 
Nowy instrument był większy, aniżeli poprzedni. Posiadał aż 9 głosów. Prospekt organowy wykonał snycerz Franciszek Eytner. Elementem centralnym jest umieszczone oko Opatrzności Bożej w promieniach obwiedzionych obłokami. Na gzymsach umieszczono grające na instrumentach muzycznych amorki. Organy dobrzyckie zbudowane w 1785 r. było ostatnim elementem wyposażenia kościoła z 1778 r. i wieńczyły proces restauracji świątyni po wielkim pożarze.
Podczas remontu kościoła przeprowadzonego przez proboszcza ks. Stanisława Śniatałę przesunięto organy do frontu balustrady chóralnej i wyremontowano je, dodając nowy register "gamba". Zostały wtedy też nastrojone.
Ostatni poważny remont organy przeszły w latach 1982-1983 dzięki staraniom proboszcza ks. Henryka Buchalskiego. Poddane wtedy zostały gruntownej renowacji i przebudowie, przez firmę Antoniego Góralczyka z Burzenia. 
Prospekt organowy został odnowiony odzyskując swą barokową kolorystykę. Sam instrument został także rozbudowany. Wymieniono w nim wszystkie piszczałki drewniane i większość cynowych, które były całkowicie zniszczone.
Zachowano starą wiatrownicę. Powiększono liczbę głosów z 9 do 12, wprowadzono nowe regestry, które umożliwiają zwiększenie efektów muzycznych.
Dzwony dobrzyckiego kościoła.
Do 1779 roku kościół posiadał dwa siedemnastowieczne dzwony. Po spaleniu miasta z ocalałych resztek materiału Teresa Rydzyńska, stolnikowa poznańska zleciła wykonać jeden nowy większy dzwon firmie ludwisarskiej z Poznania, który zawieszono w wieży nowo zbudowanego kościoła. Dzwon o pięknych barokowych ornamentach zawiera w koronie znak firmy ludwisarza: "Johan Friedrich Schlenckermann goss mich in Posen 1779". Na dzwonie wykonano reliefy świętych: Wawrzyńca, Floriana i Tekli.
Dzwon wisiał do momentu wybuchu II wojny światowej. Wtedy to Niemcy zabrali go i nie wiadomo jakie były jego losy. Dopiero w 1947 roku w jednej z gazet ukazała się notatka, że w Hamburgu znajduje się kilkaset dzwonów zrabowanych prawdopodobnie w Polsce, których Niemcy nie zdążyli zużyć na cele wojenne.
Ówczesny proboszcz ks. Stanisław Śniatała napisał pismo do Kurii Arcybiskupiej w Poznaniu, w którym prosił aby delegacja, która zostanie wysłana w celach rewindykacji dzwonów sprawdziła, czy nie znajduje się tam dzwon z dobrzyckiego kościoła. Opisał go jako wykonany ze spiżu, wagi 10 centnarów z wierszem:
Dzwon ufundowany przez Teresę Rydzyńską, wrócił rewindykowany z Hamburga do Dobrzycy. Został on zawieszony na wieży i dopiero w czasie remontu kościoła w 1982 roku został z niej zdjęty, ponieważ jest pęknięty. Obecnie stoi przy kościele parafialnym.
Zanim jednak dzwon ten odnalazł się i wrócił do Dobrzycy, 30 kwietnia 1945 r. Stanisław Śniatała wystosował pismo do starostwa krotoszyńskiego przez wójta dobrzyckiego wniosek o przekazanie parafii Św. Tekli dzwonów z kościoła ewangelickiego mieszczącego się przy ulicy Koźmińskiej. Starostwo dało pozytywną odpowiedź i Państwowe Przedsiębiorstwo Traktorów (dawna firma Greczmiela) przystąpiła do demontażu i zawieszenia dzwonów na wieży kościoła pw. św. Tekli. 
Kościół parafii ewangelickiej w Dobrzycy posiadał spiżowe dzwony z Klasztoru Panien Cysterek w Ołoboku, które rząd pruski skonfiskował w latach 30. XIX wieku. W I wojnie światowej w 1917 roku dzwony zostały zajęte na potrzeby wojenne.
Dzwony przeniesione z kościoła ewangelickiego zostały przez ks. Śniatałę poświęcone w wigilię Zesłania Ducha Świętego. Są one ulane nie ze spiżu ale ze stali przez ludwisarnię "Kruppicher Gussstall" i mają donośny dźwięk. 
Ocalał przez całą zawieruchę wojenna mały dzwon znajdujący się na sygnaturce.
Obecne wyposażenie.
Ołtarz główny powstał w 1780 r., w stylu rokokowym. Odnawiany był kilkakrotnie, w 1938 r. przez Taranczewskiego i w 1954 r. W 1938 t. dawna kolorystyka została zamalowana – kolor zmieniono na biały ze złoceniami. Jest to ołtarz architektoniczny, z parami kolumn i pilastrów ustawionych ukośnie. W retabulum znajduje się obraz św. Tekli, który zasłania obraz MB Częstochowskiej. Na bokach dwie figury św. Piotra i Pawła. Między kolumnami dwie mniejsze figury przeniesione z ołtarza św. Anny, jedna z nich to św. Joachim, druga – postać nieznana. Zwieńczenie w formie szczytu z ćwierćkolistymi spływami z obrazem Chrystusa Boleściwego. Jest to obraz pochodzący z XVII w., odnowiony w 1854 r., o czym świadczy napis na odwrocie. Do 1954 r. posiadał nałożoną srebrną koronę i srebrną sukienkę, a obok wisiały srebrne wota, co dowodzi, że obraz cieszył się specjalnym kultem. Po odnowieniu w 1954 r. zyskał wygląd taki jak obecnie.
Ołtarz MB Różańcowej wykonany w 1781 r., odnowiony w 1938 r. i 1954 r. Obraz MB Różańcowej w profilowanej ramie z bogatym ornamentem "rocaille" ujęty jest w pilastry, na tle których znajdują się figury św. Dominika i św. Katarzyny Sieneńskiej. Obraz św. Trójcy pochodzi z I poł. XVIII w. U dołu dwie postacie świętych w strojach polskich, są to św. Kryspin i św. Kryspinian.
Ołtarz św. Anny wykonany został w 1781 r. w retabulum, ujętym w pilastry z dekoracją "rocaille" w miejsce kapitali; stojące figury św. Stanisława i św. Jana Chrzciciela. Obie figury są wcześniejsze o cechach XVII w. Sztywny, prosty układ postaci. Biskup z pastorałem, św. Jan z księgą. Figury odrestaurowano w 1992 r., przywracając im pierwotną polichromię. W zwieńczeniu obraz św. Jana Nepomucena, pochodzi z II poł. XVIII w., malowany w stylu barokowym, zamiast aureoli nad głową umieszczono wieniec ciemnożółtych gwiazd. 
Chrzcielnica wykonana przez Franciszka Eytnera, o dużych wartościach artystycznych, pochodzi z 1783 r., w stylu rokokowym. Jest chrzcielnicą przyścienną. W części dolnej misa chrzcielna schowana w rodzaj sarkofagu z figurą Baranka leżącego na księdze z siedmioma pieczęciami, wyżej niearchitektoniczna kompozycja ujęta w zawieszone draperie podtrzymywane przez putta. W środku figura św. Jana Chrzciciela. W zwieńczeniu wśród obłoków aniołek z trąbą. 
Po przeciwnej stronie chrzcielnicy znajduje się ambona przyścienna wykonana w 1783 r. w stylu rokokowym, ośmioboczna z elementami "rocaille". W zaplecku kompozycja ujęta w draperie, zawieszona na sznurze, zwieńczona elementem "rocaille" podtrzymywanym przez aniołki. Pośrodku płaskorzeźba: Chrystus w łodzi. a nad nim gołębica w promieniach. W zwieńczeniu aniołek w obłokach. 
Dzięki odnowieniu ołtarzy, chrzcielnicy, ambony i nadaniu im stonowanej kolorystyki oraz wyeksponowaniu ołtarza głównego, który swą dekoracją wzbogaca prezbiterium, całość wystroju kościoła ukazuje swą jednorodność i niepowtarzalność, rzadko spotykaną w wystroju starych drewnianych kościołów. Całości dopełnia piękny prospekt organowy, wykonany również przez Franciszka Eytnera.
Szpital parafialny.
Parafia dobrzycka posiadała własny szpital. Egzystował on jako "hospitale ecclesuasticem" i pełnił w zasadzie funkcję domu dla osób starszych, ponieważ nie był przeznaczony do leczenia, a jako przytulisko dla osób starszych i biednych. Daty jego powstania nie można ustalić, a wzmiankowany jest po raz pierwszy w 1577 r. tzw. "Aktem grodzkim Pyzdry w poniedziałek przez św. Piotrem i Pawłem r. 1577". Kolejne wizytacje pasterskie podawały szczegóły dotyczące jego funkcjonowania i zasobności beneficjum. Wizytacja ks. Tolibowskiego z 1660 r. podawała, że szpital posiadał dom o 1 świetlicy i 3 sypialniach, z chlewem dla bydła i trzody oraz własny ogród, łąkę, pole, a także roczny "budżet" w wysokości 1000 florenów, zapisany przez Adama Dobrzyckiego. Utrzymywał siedmiu ubogich.
Wizytacja z 1726 r. wyliczała szpitalny inwentarz, w skład którego wchodziły: 4 woły, 4 krowy, byczek i jałówka, 7 świń, pług, radło i wóz zwykły.
Kolejna wizytacja z 1742 r., kiedy proboszczem był Aleksander Gorzeński, podawała, że wybudowany został nowy budynek szpitalny o 1 świetlicy, 7 sypialniach na gruncie miejskim przy Rynku.
W 1777 r. szpital wraz z kościołem i częścią miasta spłonął. Z braku funduszy na odbudowę w 1810 r. jeszcze nie funkcjonował. W 1825 r. szpital działał i stał się obiektem spornym pomiędzy burmistrzem Baahrem a proboszczem, ks. Franciszkiem Kocińskim. Burmistrz rościł sobie prawo do zarządu na szpitalem i umieszczania w nim osób według swoich kryteriów. Następca Baahra, burmistrz Paternowski, próbował odebrać szpital parafii. Proboszcz wytoczył miastu proces, który wygrał. Rozporządzenie Ministra Spraw Wewnętrznych i Ministra dla Spraw Religijnych z 8 maja 1855 r. przywróciło szpital kościołowi, a nadzór nad nim powierzyło Konsystorzowi Arcybiskupiemu w Poznaniu.
Szpital był w posiadaniu dobrzyckiej parafii do 1939 r. Po wkroczeniu Niemców przejęli oni zarówno budynek szpitala, jak i dochody z beneficjum, które przeznaczane były na WHW (Winter – Hilfs – Werk) czyli pomoc zimową dla biednych członków partii nazistowskiej.
Kapłani.
Brak kompletnych danych nie pozwala na zestawienie wszystkich pracujących kapłanów dlatego poniższe zestawienie ogranicza się jedynie do proboszczów. Księgi metrykalne dobrzyckiej parafii zachowały się dopiero od 1603 r. i dzięki nim można dokonać zestawienia:
Poniższa lista przedstawia proboszczów dobrzyckiej parafii:
Wakat – parafią opiekują się ks. Marcin Dyczkowski (1727 r.) oraz ks. Franciszek Kociałkiewicz 1727-1735 – do 1735 r. ponieważ Aleksander Gorzeński pełnił już w tym czasie funkcję kantora gnieźnieńskiego)
Wakat – parafią opiekuje się ks. Wincenty Łapiński (jednocześnie Administrator parafii) 
Wakat – parafią opiekują się księża: Antoni Piasecki z Lutyni oraz Dionozy Echaust z Sośnicy.
Wakat – parafią opiekują się księża z Koźmina ks. prob. Józef Ołtyński lub wikariusze ks. Matuszewski i ks. Świątkowski.
Wakat – brak danych kto w tym czasie opiekował się (administrował) parafią.
Grupy parafialne.
Bractwo św. AnnyŻywy RóżaniecEucharystyczny Ruch MłodychSyjonMinistranci

</doc>
<doc id="187574" url="https://pl.wikipedia.org/wiki?curid=187574" title="Gloria in excelsis Deo">
Gloria in excelsis Deo

Gloria in excelsis Deo (w skrócie Gloria; łac. „Chwała na wysokości Bogu”) – hymn starochrześcijański, jeden z chrześcijańskich śpiewów liturgicznych, stanowiący m.in. jedną z części stałych katolickiej mszy świętej oraz nabożeństw niektórych kościołów protestanckich (m.in. luterańskiego). W protestantyzmie i anglikanizmie znany też jako doksologia większa.
Wprowadzony przez św. Telesfora, wszedł do liturgii w latach 125-136. Gatunkowo jest to hymn, a jego tekst zaczerpnięty został z liturgii Kościołów wschodnich. W liturgii katolickiej i luterańskiej wykonywany jest po śpiewie "Kyrie eleison" i poprzedza kolektę. W liturgii anglikańskiej i metodystycznej śpiewany na zakończenie nabożeństwa eucharystycznego, po modlitwie "postcommunio", a przed końcowym błogosławieństwem.
Tekst.
W liturgii kościołów chrześcijańskich "Gloria in Excelsis" występuje w dwóch zasadniczych formach. Pierwsza, starsza, opiera się wyłącznie na tekście biblijnym i przyjmowana jest bez późniejszych uzupełnień przez wyznania protestanckie stosujące się do zasady regulacyjnej (m.in. Kościoły ewangelicko-reformowane czy baptystyczne). Kościoły protestanckie, które są zwolennikami zasady normatywnej (np. luteranie i metodyści) używają ponadto wersji z późniejszym dodatkiem ("Laudamus Te"). Kościół katolicki w swojej liturgii mszalnej używa wyłącznie wersji z "Laudamus Te".
Wersja biblijna.
Hymn "Gloria in Excelsis", zwany też hymnem anielskim, pochodzi z Ewangelii według św. Łukasza, według których był śpiewany przez aniołów podczas narodzin Jezusa Chrystusa:
W tej formie jest śpiewany przez wiele kościołów protestanckich podczas nabożeństw. Jest także zawarty w wielu chrześcijańskich hymnach i kolędach, np. "Gdy się Chrystus rodzi", czy "Na cichy, ciemny, śpiący świat".
Liturgia katolicka.
W nadzwyczajnej formie rytu rzymskiego hymn ten jest wykonywany we wspomnienia klasy I, II i III. Używa się go również w niedziele, oprócz niedziel Adwentu i Wielkiego Postu (chyba że w te niedziele przypada uroczystość albo święto). W dni ferialne (powszednie) w mszach wotywnych oraz w mszach pogrzebowych jest on opuszczany. 
W postaci chorałowej "Gloria in Excelsis" był śpiewem dialogowanym, wykonywanym (szczególnie w zakonach) przez dwa chóry. Z czasem zredukowany do recytacji przez celebransa przy możliwości równoczesnego wykonania np. przez chór lub zespół wokalno-instrumentalny. Od czasów średniowiecza często opracowywany muzycznie (np. wielogłosowo) w ramach cykli mszalnych.
W księgach liturgicznych po reformie Soboru Watykańskiego II wprowadzono tłumaczenia na języki narodowe, co jednak nie ogranicza możliwości wykonania w tym miejscu łacińskiego "Gloria" z repertuaru chorałowego. Może być śpiewany albo recytowany. Wykonują go wierni z kapłanem, wierni ze scholą na przemian albo schola.
W zwyczajnej formie rytu rzymskiego "Chwała na wysokości" śpiewa się w niedziele (oprócz niedziel Adwentu i Wielkiego Postu), uroczystości i święta (w tym w czasie Adwentu i Wielkiego Postu) oraz w czasie oktaw uroczystości Narodzenia Pańskiego i Zmartwychwstania Pańskiego. Można go użyć w szczególnych okazjach. Opuszcza się go podczas wspomnień obowiązkowych i dowolnych oraz w dniach powszednich okresu Adwentu, Bożego Narodzenia, Wielkiego Postu, okresu wielkanocnego, okresu zwykłego w ciągu roku, w mszach za zmarłych i w mszach pogrzebowych. Używa się go tylko podczas mszy (w tym roratnich i wotywnych).
Podczas Mszy Wieczerzy Pańskiej oraz Wigilii Paschalnej w czasie uroczystego śpiewu hymnu "Chwała na wysokości" biją wszystkie dzwony i gongi w kościele.
Liturgia luterańska.
W liturgii Kościołów luterańskich "Gloria in excelsis" śpiewana jest po śpiewie "Kyrie eleison", a przed kolektą. W zależności od okresu liturgicznego, tradycji liturgicznej i kraju śpiewane są jej różne wersje.
W Kościele Ewangelicko-Augsburskim w RP obowiązują następujące zasady:
Liturgia reformowana.
Podczas nabożeństwa głównego Kościoła Ewangelicko-Reformowanego w RP zazwyczaj nie występuje "Gloria in Excelsis". Kalwińskie nabożeństwa cechują się surowością, prostotą i oparciem liturgii wyłącznie na Biblii (zasada regulacyjna). Liturgia wstępna obejmuje jedynie pieśń zboru, introit (psalm wstępny) zakończony Gloria Patri, pozdrowienie zboru i modlitwę o błogosławieństwo dla nabożeństwa. Jednak podczas nabożeństw uroczystych, którym towarzyszy wyznanie grzechów już na początku nabożeństwa, oprócz spowiedzi powszechnej, która ma miejsce zawsze przed sprawowaniem sakramentu Wieczerzy Pańskiej, po introicie istnieje możliwość zastąpienia "Gloria Patri" biblijną wersją "Gloria in Excelsis" zgodnie z formułą warszawską, stosowaną także przez polskich luteranów:
Upamiętnienia.
Początkowe słowa tego hymnu tworzą grafikę znaczka pocztowego Poczty Polskiej, wydanego z okazji Świąt Bożego Narodzenia 2010 r..

</doc>
<doc id="187576" url="https://pl.wikipedia.org/wiki?curid=187576" title="Sojuz 29">
Sojuz 29

Salut 6 EO-2 (kod wywoławczy Фотон - Foton) – czwarta udana misja załogowa na stację Salut 6. Załoga wystartowała na pokładzie statku Sojuz 29 a powróciła na statku Sojuz 31, po spędzeniu w przestrzeni kosmicznej 139 dni 14 godzin 47 minut i 32 sekund. Kowalonok i Iwanczenkow stanowili drugą stałą załogę tej stacji orbitalnej.
Przebieg misji.
Kosmonauci wystartowali 15 czerwca 1978. Po około 24 godzinach pomyślnie połączyli Sojuza 29 z Salutem 6.
Po przybyciu na stację, załoga uruchomiła regeneratory powietrza, system regulacji termicznej i pokładowy procesor wody. Przywracanie stacji w stan pełnej funkcjonalności zbiegło się w czasie z okresem adaptacji załogi do nieważkości i trwało około tygodnia. Ostatecznie 19 czerwca stacja znajdowała się na orbicie 368 na 338 kilometrów, temperatura wewnątrz ustaliła się na poziomie 20 stopni Celsjusza, a ciśnienie powietrza osiągnęło 750 mm/Hg.
Kosmonauci wykonali naprawy śluzy powietrznej stacji, zainstalowali przywieziony na pokładzie Sojuza sprzęt i przetestowali automatyczny system orientacji stacji "Kaskad".
Za pomocą znajdującego się na stacji pieca "Splaw-01" wykonano także kilkudniowy eksperyment metalurgiczny.
Podczas pobytu obu kosmonautów na pokładzie "Saluta", stację odwiedziły dwie inne załogi. Pierwszą ekipą była radziecko-polska załoga Sojuza 30 z Piotrem Klimukiem i Mirosławem Hermaszewskim. Druga wizyta łączyła się z wymianą zacumowanego do stacji pojazdu, co pozwoliło kosmonautom pozostać w przestrzeni dłużej, niż pozwalała na to wytrzymałość systemów Sojuza. Kosmonauci powrócili na ziemię 3 listopada 1978.
Kapsuła Sojuz 29 wylądowała natomiast z załogą, która odwiedziła stację na pokładzie Sojuza 31 – Walerijem Bykowskim i Sigmundem Jähnem – pierwszym niemieckim kosmonautą.
Kapsuła Sojuz 29 należy obecnie do "Militärhistorisches Museum der Bundeswehr" w Dreźnie w Niemczech.

</doc>
<doc id="187579" url="https://pl.wikipedia.org/wiki?curid=187579" title="Cykl mszalny">
Cykl mszalny



</doc>
<doc id="187583" url="https://pl.wikipedia.org/wiki?curid=187583" title="Barwice (gmina)">
Barwice (gmina)

Barwice – gmina miejsko-wiejska w Polsce położona we wschodniej części województwa zachodniopomorskiego, w powiecie szczecineckim. Siedzibą gminy jest miasto Barwice. 
Według danych z 31 grudnia 2016 r. gmina miała 9840 mieszkańców. Natomiast według danych z 31 grudnia 2017 roku gminę zamieszkiwało 8613 osób.
Miejsce w województwie (na 114 gmin):
powierzchnia 28., ludność 42.
Położenie.
Gmina jest położona we wschodniej części województwa zachodniopomorskiego, w zachodniej części powiatu szczecineckiego.
Sąsiednie gminy:
Do końca 1998 r. wchodziła w skład województwa koszalińskiego.
Gmina stanowi 21,9% powierzchni powiatu.
Demografia.
Według danych z 31 grudnia 2016 r. gmina miała 9840 mieszkańców, co stanowiło 11,1% ludności powiatu. Gęstość zaludnienia wynosi 38,0 osoby na km².
Dane z 31 grudnia 2016 r.:
Przyroda i turystyka.
Gmina leży na Pojezierzu Drawskim. W południowo-zachodniej części gminy znajduje się fragment Drawskiego Parku Krajobrazowego. Granicę z gminą Grzmiąca wyznacza rzeka Parsęta, na której prowadzi szlak kajakowy od wsi Stary Chwalim aż do Bałtyku. Przez Drawski PK wytyczono niebieski szlak turystyczny. Tereny leśne zajmują 34% powierzchni gminy, a użytki rolne 56%.
Komunikacja.
Przez gminę Barwice prowadzą drogi wojewódzkie: nr 171, łącząca Barwice z Czaplinkiem (23 km) i przez Grzmiącą (14 km) z Bobolicami (31 km), oraz nr 172 do Szczecinka (24 km) i Połczyna-Zdroju (20 km).
Barwice uzyskały połączenie kolejowe w 1903 r. po doprowadzeniu linii kolejowej z Połczyna-Zdroju do Grzmiącej. Linia została zamknięta w 1999 r.
W gminie czynne są 2 placówki pocztowe: Barwice k. Szczecinka (78-460), Polne (78-444).
Administracja i samorząd.
W 2016 r. wykonane wydatki budżetu gminy Barwice wynosiły 35,5 mln zł, a dochody budżetu 36,2 mln zł. Zobowiązania samorządu (dług publiczny) według stanu na koniec 2016 r. wynosiły 6,9 mln zł, co stanowiło 18,9% poziomu dochodów.
Gmina Barwice jest obszarem właściwości Sądu Rejonowego w Szczecinku. Sprawy z zakresu ubezpieczeń społecznych i sprawy gospodarcze są rozpatrywane Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat szczecinecki) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Barwice wraz z mieszkańcami gmin: Borne Sulinowo i Grzmiąca wybierają 6 z 19 radnych do Rady Powiatu Szczecineckiego, a radnych do Sejmiku Województwa Zachodniopomorskiego w okręgu nr 4. Posłów na Sejm wybierają z okręgu wyborczego nr 40, senatora z okręgu nr 100, a posłów do Parlamentu Europejskiego z okręgu nr 13.

</doc>
<doc id="187585" url="https://pl.wikipedia.org/wiki?curid=187585" title="Uniwersytety na Węgrzech">
Uniwersytety na Węgrzech

Lista państwowych uniwersytetów na Węgrzech

</doc>
<doc id="187586" url="https://pl.wikipedia.org/wiki?curid=187586" title="Sekwencja">
Sekwencja

Sekwencja – uporządkowany ciąg znaków, symboli, nazw, zdarzeń itp., stanowiący strukturę układu, systemu. Występowanie kolejnych elementów wynika z określonej reguły lub formuły. Np. sekwencja wyznacza porządek, w jakim żyły kabla będą podłączone do modularnych gniazd i wtyczek. Do oznakowania sekwencji producenci okablowania używają kolorów.
W filmie sekwencja to jednostka kompozycyjna obejmująca dramaturgicznie zamknięty fragment akcji i składający się ze scen.

</doc>
<doc id="187587" url="https://pl.wikipedia.org/wiki?curid=187587" title="HKT">
HKT



</doc>
<doc id="187597" url="https://pl.wikipedia.org/wiki?curid=187597" title="Ruch programowo-metodyczny">
Ruch programowo-metodyczny

Ruch programowo-metodyczny – jednostka w strukturze organizacji harcerskich o charakterze poziomym.
Związek Harcerstwa Polskiego.
W Związku Harcerstwa Polskiego ruchy programowo-metodyczne skupiają członków oraz jednostki organizacyjne ZHP. Stanowią formę współdziałania w celach doskonalenia programu i metodyki, wymiany doświadczeń i upowszechniania inicjatyw programowych i metodycznych, realizacji konkretnego zadania, inicjatywy społecznej lub kierunku służby. Z uwagi na zasięg ruch programowo-metodyczny może być ogólnopolski, regionalny lub środowiskowy. Ruchy programowo-metodyczne podlegają rejestracji. Zasady postępowania w sprawach ruchów programowo-metodycznych określa Główna Kwatera ZHP.
Związek Harcerstwa Rzeczypospolitej.
W Związku Harcerstwa Rzeczypospolitej mogą powstać dobrowolne ruchy programowo-metodyczne, dla realizacji określonych celów lub z uwagi na specyfikę działania. Skupiają członków i jednostki organizacyjne ZHR.
Ruchy programowo-metodyczne mogą mieć zasięg środowiskowy, regionalny i ogólnozwiązkowy.
Zatwierdza je poprzez ogłoszenie regulaminu wewnętrznego oraz rozwiązuje:
a) Rada Naczelna, po zasięgnięciu opinii Naczelniczki Harcerek i Naczelnika Harcerzy dotyczy ruchów o zasięgu ogólnokrajowym,
b) Naczelnictwo, po zasięgnięciu opinii właściwej komendantki chorągwi harcerek i właściwego komendanta chorągwi harcerzy – dotyczy ruchów o zasięgu regionalnym lub środowiskowym.
Ruchy programowo-metodyczna stanowią płaszczyznę wymiany doświadczeń i upowszechniania inicjatyw metodycznych i programowych lub współpracy drużyn specjalistycznych albo związanych tradycją i specyfiką działania.
Ruchy programowo-metodyczne nie mogą utrudniać pracy jednostek organizacyjnych w określonej Statutem strukturze Związku.
Cele oraz zasady funkcjonowania i organizacji ruchów programowo-metodycznych powinny zakładać budowanie wspólnoty instruktorskiej Związku.
Cele oraz zasady funkcjonowania i organizacji ruchów programowo-metodycznych określają ich wewnętrzne regulaminy, podlegające zatwierdzeniu przez władzę która zatwierdziła dany ruch.
W ZHR działają:

</doc>
<doc id="187598" url="https://pl.wikipedia.org/wiki?curid=187598" title="Rupia lankijska">
Rupia lankijska

Rupia lankijska – oficjalna jednostka płatnicza, używana w Sri Lance. Dzieli się na sto centów.

</doc>
<doc id="187601" url="https://pl.wikipedia.org/wiki?curid=187601" title="Michał Kalecki">
Michał Kalecki

Michał Kalecki (ur. 22 czerwca 1899 w Łodzi, zm. 17 kwietnia 1970 w Warszawie) – polski ekonomista, profesor Zakładu Nauk Ekonomicznych Polskiej Akademii Nauk i Szkoły Głównej Planowania i Statystyki, członek rzeczywisty PAN. Szwagrem Michała Kaleckiego był Ary Sternfeld, jeden z pionierów kosmonautyki, astronautyki.
Życiorys.
Był synem Abrama (właściciela niewielkiej przędzalni) i Klary z domu Segałło (pochodzącej z rodziny urzędniczej). Uczęszczał do gimnazjum w Łodzi, w 1917 roku rozpoczął studia mechaniczne na Politechnice Warszawskiej. Lata 1919–1921 spędził w szeregach Wojska Polskiego. Studiował następnie na Politechnice Gdańskiej (1921–1925), ale studiów nie ukończył i nie uzyskał żadnego stopnia naukowego. W latach 1929–1936 pracował jako referent ds. karteli i koncernów w Instytucie Badań Koniunktur Gospodarczych i Cen w Warszawie, gdzie współpracował z Edwardem Lipińskim. Wyjechał w 1936 roku do Wielkiej Brytanii, do 1938 pracował w London School of Economics, później był asystentem w Katedrze Ekonomii Uniwersytetu Cambridge; w latach 1939–1945 pracował w charakterze asystenta w Instytucie Statystyki Uniwersytetu Oksfordzkiego. Pewien czas spędził we Francji. Po wojnie pracował krótko w Międzynarodowym Biurze Pracy w Montrealu, a po powrocie do kraju (1946) był doradcą ekonomicznym w Centralnym Urzędzie Planowania oraz urzędnikiem w Ministerstwie Finansów.
W latach 1946–1954 pracował w Departamencie Ekonomicznym Sekretariatu ONZ (zastępca dyrektora jednego z działów). Był ekspertem ekonomicznym kilku rządów, m.in. Izraela (1951), Meksyku, Indii (1959–1960), Kuby (1961). W Polsce pracował jako doradca ekonomiczny w Komisji Planowania przy Radzie Ministrów (1955–1957) i przewodniczący Głównej Komisji Planu Perspektywicznego (1957–1960). Zajmował się jednocześnie pracą naukowo-dydaktyczną, był kierownikiem Działu Ekonomii Współczesnego Kapitalizmu (1955–1961) i profesorem zwyczajnym (1956) w Zakładzie Nauk Ekonomicznych PAN oraz profesorem Szkoły Głównej Planowania i Statystyki (1961–1969, pracował w Katedrze Ekonomii Politycznej na Wydziale Handlu Zagranicznego). W latach 1962–1968 przewodniczył Radzie Naukowej Międzyuczelnianego Zakładu Problemów Gospodarki Krajów Słabo Rozwiniętych SGPiS i Uniwersytetu Warszawskiego. Był również wiceprzewodniczącym Rady Ekonomicznej przy Radzie Ministrów (1957–1963).
W 1958 roku został powołany na członka korespondenta PAN, w 1966 roku został członkiem rzeczywistym akademii; w latach 1961–1968 przewodniczył Komitetowi Badań nad Zagadnieniami Społecznymi Polski Ludowej PAN. Odebrał doktoraty "honoris causa" Uniwersytetu Warszawskiego (1964) i Wyższej Szkoły Ekonomicznej we Wrocławiu (1965); był laureatem nagrody państwowej I stopnia (1966, za pracę "Zarys teorii wzrostu gospodarki socjalistycznej") oraz Nagrody im. Oskara Langego (1967) przyznawanej przez Polskie Towarzystwo Ekonomiczne. Został również odznaczony Orderem Sztandaru Pracy I klasy (1964) oraz Krzyżem Oficerskim Orderu Odrodzenia Polski.
W wyniku antysemickiej nagonki w 1968 r. złożył rezygnację z zajmowanych stanowisk i przeszedł na wcześniejszą emeryturę.
Działalność naukowa.
Prace naukowe Kaleckiego dotyczyły analizy cykli koniunkturalnych, efektywności inwestycji, teorii dochodu narodowego, teorii wzrostu w gospodarce socjalistycznej, ekonometrii i metodologii planowania.
Na trzy lata przed publikacją "The General Theory of Employment, Interest and Money" Johna Maynarda Keynesa opublikował "Próbę teorii koniunktury" (1933), w której podjął kwestię wpływu popytu globalnego na rozmiary i strukturę dochodu narodowego, wskazując w niej na decydującą rolę inwestycji. Swoje tezy, występujące później w teorii Keynesa, pogłębił, wbudowując je w model niedoskonałej konkurencji. W "Teorii dynamiki gospodarczej" (1954) zawarł syntezę badań nad procesami wzrostu gospodarki rynkowej. Sam Kalecki twierdził prywatnie, iż w dużym stopniu wyprzedził Keynesa co do zasad sformułowanych przez niego w "Ogólnej Teorii", a jego artykuły z lat 1933–1935 publikowane były w języku polskim lub francuskim i przez to pozostały praktycznie niezauważone. Jego pozycja była wspierana przez znaną brytyjską ekonomistkę Joan Robinson. Był twórcą teorii koniunktury w kapitalizmie. Opracował plan racjonowania dóbr w warunkach wojennych, wykorzystany częściowo w czasie II wojny światowej przez rząd Wielkiej Brytanii; współpracował w tym okresie z Johnem Keynesem. Publikował na łamach „Przeglądu Gospodarczego”, „Przemysłu i Handlu”, „Koniunktury Gospodarczej”. Uważał się za lewicowca, choć przed wojną nie sympatyzował z żadną z partii politycznych.
W swoich analizach problemów ekonomicznych krajów rozwijających się zwracał uwagę na centralne znaczenie reformy rolnej oraz opodatkowania właścicieli ziemskich i klasy średniej. Był sceptyczny wobec potencjału inwestycji zagranicznych jako środka stymulującego rozwój ekonomiczny.
Interesowała go zawsze matematyka, którą zajął się naukowo pod koniec swej aktywności twórczej. Niezwykłym faktem jest, że w wieku 66 lat uzyskał wybitne wyniki w teorii liczb, m.in. związane z twierdzeniami o asymptotycznej gęstości liczb pierwszych.
W 1970 r. był kandydatem do Nagrody Nobla w dziedzinie ekonomii.

</doc>
<doc id="187603" url="https://pl.wikipedia.org/wiki?curid=187603" title="Kopiec Jagiełły">
Kopiec Jagiełły

Kopiec Jagiełły – 5-metrowy kopiec usypany w sierpniu 1959 przez uczestników Ogólnopolskiego Zlotu Zuchowych Kręgów Pracy Związku Harcerstwa Polskiego, w odległości 1,3 km na południowy wschód od Grunwaldzkiego Pomnika (Pomnika Zwycięstwa Grunwaldzkiego) na polu bitwy pod Grunwaldem. Miejsce to jest hipotetycznym stanowiskiem dowodzenia króla Władysława Jagiełły na krótko przed bitwą oraz w jej pierwszej fazie. Na szczycie kopca znajduje się maszt z symbolicznymi chorągwiami królewskimi.
U stóp kopca znajdują się dwa harcerskie głazy:
Z kopca rozpościera się rozległy widok na pole bitwy. W miejscu tym odbywają się ogniobrania w trakcie Zlotów Grunwaldzkich, organizowane przez „Wspólnotę Drużyn Grunwaldzkich” i Chorągiew Warmińsko-Mazurską Związku Harcerstwa Polskiego.

</doc>
<doc id="187606" url="https://pl.wikipedia.org/wiki?curid=187606" title="Mathias Zöpf">
Mathias Zöpf



</doc>
<doc id="187607" url="https://pl.wikipedia.org/wiki?curid=187607" title="Mathias Zopf">
Mathias Zopf



</doc>
<doc id="187612" url="https://pl.wikipedia.org/wiki?curid=187612" title="Warzelnia piwa">
Warzelnia piwa

Warzelnia piwa – dział browaru, w którym znajduje się aparatura służąca do przygotowania brzeczki.
W skład warzelni wchodzą najczęściej następujące urządzenia:
Ciecz opuszczająca warzelnię nosi nazwę brzeczki nastawnej. Pompowana jest ona następnie do fermentowni, gdzie zadaje się ją drożdżami w celu rozpoczęcia kolejnego etapu produkcji piwa czyli fermentacji.

</doc>
<doc id="187620" url="https://pl.wikipedia.org/wiki?curid=187620" title="Neurosis">
Neurosis

Neurosis – amerykańska grupa grająca muzykę z pogranicza gatunków sludge metal, industrial, jej styl podlega jednak ciągłej ewolucji i jest trudny do zaklasyfikowania. Powstali w 1985 roku w Oakland w Kalifornii. Wydali dziesięć albumów długogrających (2007). Ich styl ewoluował od hardcore punka (płyty Pain of Mind i The Word as Law) poprzez doom metal aż do ambientowych produkcji Tribes of Neurot (side-project muzyków).
Historia.
Zimą 1985 roku Scott Kelly i Dave Edwardson (byli członkowie Violent Coercion) wraz z Jasonem Roederem zakładają zespół. Z racji przeszłości muzyków grupa zostaje zaliczona do sceny hardcore, jednakże ciągłe eksperymenty muzyczne uniemożliwiają przyporządkowanie jednemu stylowi (z tego powodu został ukuty termin "neurotic metal"). W takim składzie nagrywają swoje pierwsze utwory (pierwsze demo-singel Black (singel) powstał w 1986 roku). Nakładem Alchemy Records w 1987 roku powstaje pierwszy album grupy – Pain of Mind. Zespół ustala dosyć konserwatywne hardcore'owe brzmienie, które utrzyma się jeszcze na drugim długogrającym wydawnictwie – The Word as Law. Tymczasem do grupy dołącza drugi gitarzysta – Chad Salter, z którym nagrywają i wydają w 1989 EPkę Aberration. "The Word as Law" została nagrana po zmianie w składzie zespołu – miejsce Saltera na gitarze zajmuje Steve Von Till (okaże się stałym członkiem). Odejściem od stylistyki hardcore'owej i zarazem rozpoczęciem poszukiwań oryginalnego brzmienia było nagranie w 1992 trzeciego krążka – Souls at Zero (pierwsza płyta wydana w Alternative Tentacles). Jest to także pierwsza produkcja zespołu, w którą został zaangażowany specjalista od wizualizacji prezentowanych w trakcie koncertów – Adam Kendall. Stało się to pewnym znakiem rozpoznawczym grupy oraz było ewenementem w tamtym czasie.
Inspiracje.
Grupa jest uważana za jednego z prekursorów nurtu post-metal, razem z zespołami Melvins oraz Godflesh.
Zespół Neurosis zainspirował wiele innych grup do muzycznych poszukiwań. Warto tu wymienić m.in. Isis oraz Cult of Luna, które tworzą muzykę osadzoną w bardzo podobnym klimacie, proponując jednak własne, oryginalne rozwiązania.

</doc>
<doc id="187622" url="https://pl.wikipedia.org/wiki?curid=187622" title="Falkon (konwent)">
Falkon (konwent)

Falkon – ogólnopolski Festiwal Miłośników Fantastyki, odbywający się dorocznie w Lublinie w listopadzie. Jeden z największych i najważniejszych konwentów w Polsce, organizowany od 2000 roku przez Lubelskie Stowarzyszenie Fantastyki „Cytadela Syriusza”.
Historia.
W latach 2000–2006 Falkon odbywał się w IV Liceum Ogólnokształcącym im. Stefanii Sempołowskiej oraz dodatkowo (w latach 2004–2006) w Gimnazjum nr 19. W latach 2007–2011 miejscem Falkonu była Wyższa Szkoła Przedsiębiorczości i Administracji (dodatkowo w 2009 roku Liceum Ogólnokształcące nr 14, w 2010 roku Gimnazjum nr 19, a w 2011 roku Międzynarodowe Szkoły im. Paderewskiego). W roku 2012 nowym miejscem organizacji imprezy stały się Targi Lublin oraz Szkoła Podstawowa nr 20 im. Jarosława Dąbrowskiego. Festiwal odbywał się początkowo w trzeci weekend listopada, od roku 2010 miał miejsce w drugi weekend listopadowy i w miarę możliwości (11 listopada) trwał cztery dni (lata 2010–2011 oraz 2013–2014). Od roku 2016, odbywa się w pierwszy weekend listopada.
Festiwal z roku na rok odwiedza coraz większa liczba uczestników. Pierwsza edycja w roku 2000 zgromadziła 430 osób, w roku 2004 po raz pierwszy przekroczona została liczba 1000 odwiedzających, w roku 2010 było ich już ponad 2000. W 2011 roku Falkon zgromadził ponad 2500 uczestników, w roku 2012 – ponad 3000 osób, a w roku 2013 – 4500 osób, a w roku 2016 przekroczył 9500 uczestników. Falkon gości polskich twórców związanych z fantastyką. Przybywają na niego również goście zagraniczni: w 2001 roku – brytyjska pisarka science fiction Pat Cadigan, w 2010 roku – artysta Wojciech Siudmak, w 2011 – kanadyjski pisarz s-f Peter Watts, w 2012 – rosyjski pisarz fantastyki postapokaliptycznej Andriej Diakow, w roku 2013 – Kevin J. Anderson. W roku 2014 organizatorzy zaprosili Davida Webera, Michaela Swanwicka, Marka Rein•Hagena.
Falkon jest również areną wielu nagród branżowych. W latach 2008–2011 miała na festiwalu miejsce uroczysta gala Nagrody Literackiej im. Jerzego Żuławskiego, a w 2010 roku uroczysta gala Nagrody Nautilus oraz gala konkursu literackiego „Horyzonty Wyobraźni”. Ponadto w latach 2006, 2010–2012 na Falkonie odbywał się Puchar Mistrza Mistrzów – ogólnopolski turniej na najlepszego Mistrza Gry RPG. Od 2011 roku w ramach Falkonu odbywa się NEЯD – konkurs dla graczy, w roku 2013 miała miejsce premierowa edycja konkursu Larpy Najwyższych Lotów.
Falkon jest zaliczany do najważniejszych i największych imprez kulturalnych Lublina. 14. edycja festiwalu otrzymała od Prezydenta Lublina nagrodę za najlepszą inicjatywę miejską zrealizowaną w roku 2013.
Bloki tematyczne.
W programie można znaleźć kilkaset wydarzeń rozbitych na kilkanaście bloków tematycznych:

</doc>
<doc id="187627" url="https://pl.wikipedia.org/wiki?curid=187627" title="Maria Meyer">
Maria Meyer

Maria Meyer (ur. 1958 w Olsztynie) – polska aktorka teatralna i filmowa. 
Życiorys.
Zadebiutowała w Teatrze im. S. Jaracza w Olsztynie w roku 1977. Zagrała m.in. Biankę w "Białym małżeństwie" T. Różewicza, Inez w "Zielonym Gilu" T. de Moliny, Klarę w "Ślubach Panieńskich" A. Fredry. W 1981 roku wygrała Przegląd Piosenki Aktorskiej we Wrocławiu. Z Olsztyna przeniosła się do Teatru Śląskiego im. S. Wyspiańskiego w Katowicach (1983), gdzie zagrała m.in. Albertynkę w "Operetce" W. Gombrowicza, Ofelię w "Hamlecie" W. Szekspira i Szimenę w "Cydzie" P. Corneille'a. W 1985 roku wystąpiła gościnnie w Teatrze Rozrywki w Chorzowie jako Gizela w "Huśtawce" (Seesaw) Cy Colemana.
Od 1988 roku związana jest etatowo ze sceną chorzowską. Zagrała tu wiele pierwszoplanowych ról musicalowych, z powodzeniem prezentując wyjątkową umiejętność łączenia liryki z dramatyzmem. Po gościnnych prezentacjach "Evity" w warszawskim Teatrze Dramatycznym, okrzyknięto ją najlepszą polską aktorką musicalową. Z czasem ujawniła również talenty komediowe, którymi również uwodzi widzów w kilku spektaklach.
Zaproszona przez Jana Pietrzaka do stałej współpracy, wiele lat występowała z Kabaretem "Pod Egidą". Z tym właśnie zespołem brała udział w tournée po Szwajcarii, Niemczech i Włoszech, a także USA i Kanadzie. W czerwcu 2000 roku gościła na scenie Polskiego Ośrodka Kultury w Londynie, zaś rok później reprezentowała Polskę podczas Międzynarodowego Festiwalu Piosenki Chansonfest 2001 w Zagrzebiu (Chorwacja). Występowała również z Filharmonią Śląską oraz Zielonogórską i Zabrzańską. Wciąż współpracuje z orkiestrą KWK „Staszic” w Katowicach. W sierpniu 2003 roku brała udział w Europejskim Festiwalu im. Jana Kiepury w Krynicy Górskiej z przedstawieniem "Ordonka. Miłość ci wszystko wybaczy", a rok później – z przedstawieniem "Ja, Josephine." Wystąpiła tam również ze spektaklem "Na końcu tęczy." W czerwcu 2004 r. Maria Meyer została zaproszona na Międzynarodowy Wieczór Pieśni, zorganizowany z okazji 10-lecia Café Teater w Lublanie (Słowenia) oraz na I Ogólnopolski Festiwal Piosenki Retro im. Mieczysława Fogga w Krakowie, na którym otrzymała „Złoty Liść Retro”. W styczniu 2005 roku po raz pierwszy wystąpiła w Pradze, gdzie spotkała się z entuzjastycznym przyjęciem publiczności. Zaowocowało to kolejnymi recitalami, m.in. na I Mezinárodnim Festivalu Šansonu, podczas Dni Polskich w Maroku oraz Dni Polskich w Le Pradet (Francja). 
W 1998 roku aktorka założyła własny teatr pod nazwą Ma Scala – Teatr Marii Meyer, którego pierwszą produkcją był spektakl "Jestem znów. Maria Meyer śpiewa Brela". Druga propozycja Ma Scali, przygotowana wespół z Teatrem Rozrywki, to spektakl "Ordonka. Miłość ci wszystko wybaczy". Warto dodać, że specjalny pokaz przedpremierowy spektaklu odbył się podczas Międzynarodowego Festiwalu Twórczości Kobiecej w Tel Awiwie (Izrael). Piosenki z powyższych spektakli utrwalone zostały na dwóch płytach, wydanych przez Marię Meyer w roku 2004. Kolejne spektakle Ma Scali to "Graj dla nas graj. Wieczór pieśni żydowskich, Nie żałuję. Kobieta w polskim kabarecie, Tango Italiano, czyli pranie po włosku", "Dietrich. Taka jestem" oraz najnowszy: "Jestem w niebie."

</doc>
<doc id="187633" url="https://pl.wikipedia.org/wiki?curid=187633" title="Kaspersky Anti-Virus">
Kaspersky Anti-Virus

Kaspersky Anti-Virus (dawniej AntiViral Toolkit Pro) – program antywirusowy rosyjskiej firmy Kaspersky Lab, zapewniający ochronę przed zagrożeniami płynącymi z sieci Internet (wirusy, robaki, konie trojańskie, oprogramowanie szantażujące, reklamowe, szpiegujące i inne formy szkodliwego kodu). Kaspersky Anti-Virus pracuje z systemami Windows 98/Me oraz Windows NT, 2000, XP, Vista, 7.
Dostępnych jest kilka wersji programu:
Cechy programu Kaspersky Anti-Virus:
Premiery wersji
Bezpieczeństwo.
W marcu 2015, agencja prasowa Bloomberg oskarżyła Kasperskiego o bliskie związki z rosyjskim wojskiem i wywiadem.
Kasperski nazwał artykuł winnym „wykorzystywania paranoi”, aby przyciągnąć czytelników, lecz nie odniósł się wprost do tego, czy oskarżenia te są prawdziwe, czy nie.

</doc>
<doc id="187635" url="https://pl.wikipedia.org/wiki?curid=187635" title="Robert Klein">
Robert Klein

Robert Klein (ur. 8 lutego 1942) – amerykański komik i aktor komediowy, w latach 70. gospodarz serii programów "Comedy Tonight", w roku 1981 nagrał własny program telewizyjny "The Robert Klein Show".

</doc>
<doc id="187636" url="https://pl.wikipedia.org/wiki?curid=187636" title="Hipolit Rościszewski">
Hipolit Rościszewski

Hipolit Rościszewski (ur. 23 czerwca 1858 w majątku Śmiłowo, zm. 27 czerwca 1924 w Płocku) – polski nauczyciel, dyrektor Seminarium Nauczycielskiego Męskiego w Płocku.
Zarys biografii.
Był synem Jana (dzierżawcy dóbr) i Józefy ze Strupczewskich. W 1881 ukończył gimnazjum w Płocku, następnie podjął studia przyrodnicze na uniwersytecie w Petersburgu u Dymitra Mendelejewa. Przez wiele lat pracował w Płocku jako nauczyciel przyrody i chemii w Gimnazjum Polskim (późniejszym Gimnazjum im. Władysława Jagiełły) i Gimnazjum Polskim Męskim (późniejszym Gimnazjum im. Stanisława Małachowskiego). W czasie I wojny światowej uczył na specjalnych kompletach wakacyjnych, przeznaczonych dla uczniów, którzy wskutek działań wojennych stracili część roku szkolnego. Działał w Zrzeszeniu Nauczycieli Ziemi Płockiej oraz Okręgowej Radzie Szkolnej, w której pełnił funkcję sekretarza. Był członkiem Społecznego Komitetu Organizacyjnego Seminarium Nauczycielskiego Męskiego w Płocku, otwartego jesienią 1916. Został pierwszym dyrektorem seminarium (do sierpnia 1920), ucząc także przyrody, chemii i geografii. Po opuszczeniu stanowiska dyrektora pozostał w seminarium jako nauczyciel przyrody żywej i martwej. Obok prowadzenia zajęć zajmował się również przygotowaniem etycznym przyszłych nauczycieli.
Został pochowany na cmentarzu w Płocku. Dla uczczenia jego pamięci nauczyciele płoccy utworzyli fundusz stypendialny, zapewniający utrzymanie w internacie jednemu uczniowi.

</doc>
<doc id="187642" url="https://pl.wikipedia.org/wiki?curid=187642" title="Grzegorz Piotrowski (lotnik)">
Grzegorz Piotrowski (lotnik)

Grzegorz Piotrowski, właśc. Grzegorz Junosza-Piotrowski (ur. 1 stycznia 1881, zm. 1 kwietnia 1935) – polski lotnik z pionierskiego okresu lotnictwa, oficer marynarki rosyjskiej.
Młodość i początek służby.
Urodził się 1 stycznia 1881 w Krakowie. Pochodził z rodziny szlacheckiej, posiadającej majątek w okolicy Smoleńska, a dzieciństwo spędził w Noworosyjsku, gdzie jego ojciec był zatrudniony jako inżynier przy budowie kolei. Ukończył studia prawnicze w Warszawie, lecz następnie podjął naukę w Szkole Morskiej w Petersburgu i wstąpił do rosyjskiej marynarki wojennej. Przez 6 lat służył jako oficer nawigacyjny we Flocie Bałtyckiej, pływając na krążownikach. W 1909 zainteresował się lotnictwem. Zgłosił się następnie na ochotnika na wyjazd do szkoły lotniczej do Francji, gdzie przybył wiosną 1910 z grupą innych oficerów rosyjskich, w tym Bronisławem Matyjewiczem-Maciejewiczem.
Wczesna kariera lotnicza.
We Francji odbył kurs pilotażu w szkole lotniczej Bleriota w Pau, którą ukończył 29 sierpnia 1910, otrzymując dyplom pilota Aeroklubu Francji ("brevet") numer 195. Przy wydaniu dyplomu doszło do spięcia z władzami, gdyż Piotrowski i Maciejewicz zażądali wpisania w rubryce "narodowość" narodowości polskiej, co mogło doprowadzić do problemów w stosunkach Francji z Rosją z uwagi na pozostawanie Polski pod zaborami. Ostatecznie, kompromisowo jako narodowość wpisano "polonais-russe" (polsko-rosyjską).
Po powrocie do Petersburga, Piotrowski wziął udział w pierwszym Wszechrosyjskim Mityngu Lotniczym we wrześniu 1910, latając samolotem Bleriot IX 2bis i zabierając pasażerów. 22 września 1910, z pasażerem – korespondentem dziennika "Russkoje Słowo", wykonał 27-kilometrowy przelot nad morzem z Petersburga do twierdzy Kronsztad na wyspie Kotlin, gdzie wylądował na podwórzu koszar. Przelot tej długości z pasażerem był wówczas sensacją światową i przyniósł mu dużą popularność. Podczas jednak lotu powrotnego kilka dni później, z mechanikiem bosmanmatem Czerepanowem, samolot rozbił się i Piotrowski odniósł poważne obrażenia.
Po wyzdrowieniu, w 1911 był przez kilka miesięcy instruktorem pilotażu w Wojskowej Szkole Pilotów w Sewastopolu. Następnie był wysłany do krajów Europy zachodniej w celu zapoznania się z systemami szkolenia lotników. Awansowany na kapitana, w 1913 został skierowany na stanowisko referenta lotniczego w Morskim Sztabie Generalnym. Pisał też artykuły do prasy, oraz napisał książkę "Hydroawiacja" (po rosyjsku), poświęconą przyszłemu rozwojowi lotnictwa morskiego. W ramach funkcji w sztabie morskim, brał udział w organizowaniu baz wodnosamolotów nad Morzem Bałtyckim i Czarnym.
I wojna światowa i okres międzywojenny.
Podczas I wojny światowej został włączony w skład misji adm. Wiesiołkina do Serbii. Był komendantem statku transportowego wożącego amunicję z Rosji do Belgradu przez Morze Czarne i Dunaj, a następnie adiutantem admirała. W styczniu 1915 został wyznaczony na rosyjskiego oficera łącznikowego do spraw lotnictwa morskiego przy Admiralicji brytyjskiej i wysłany do Wielkiej Brytanii. Delegowany następnie z misją wojskową do USA, organizował tam zakupy amerykańskich samolotów morskich dla Rosji, przewożonych drogą morską do Archangielska. Incydentalnie odbył loty bojowe wodnosamolotem w charakterze obserwatora z Zatoki Noworosyjskiej. W 1916 został mianowany zastępcą attaché morskiego, do spraw lotniczych, przy ambasadzie Rosji w Waszyngtonie. Przebywał głównie w Nowym Jorku, gdzie nawiązał kontakt z organizacjami Polonii. Pozostał tam przez pewien czas po zakończeniu wojny, w ramach organizujących się polskich placówek zagranicznych. W 1919 roku powrócił do Polski.
W 1932 roku wydał w Warszawie wspomnienia "Z wysokości lotu i w perspektywie czasu (Reportaż lotnika)". Zmarł 1 kwietnia 1935 w Warszawie. Pochowany na cmentarzu Powązkowskim (kwatera 87-2-8).

</doc>
<doc id="187643" url="https://pl.wikipedia.org/wiki?curid=187643" title="Grzegorz Piotrowski">
Grzegorz Piotrowski



</doc>
<doc id="187647" url="https://pl.wikipedia.org/wiki?curid=187647" title="Cezary Michalski">
Cezary Michalski

Cezary Ryszard Michalski (ur. 21 października 1963 w Toruniu) – polski eseista, prozaik i publicysta, z wykształcenia filolog polski.
Życiorys.
Syn historyka Ryszarda Michalskiego. 
W 1985 został sygnatariuszem deklaracji założycielskiej Ruchu Wolność i Pokój W 1988 ukończył studia polonistyczne na Uniwersytecie Jagiellońskim. Pod koniec lat 80. wyjechał razem z ówczesną żoną, Manuelą Gretkowską do Francji. Pracował tam jako sekretarz Józefa Czapskiego. W 1991 uzyskał w Paryżu dyplom DEA (Diplôme d'études approfondies). Od pierwszego numeru publikował w wydawanym od 1987 piśmie „brulion” i był stałym współpracownikiem pisma także w czasie pobytu na emigracji. Zamieszczał tam m.in. swoje felietony, do 1996 posługiwał się na jego łamach pseudonimem "Marek Tabor" i wariacjami tego pseudonimu.
Na początku lat. 90. współpracował z "Tygodnikiem Literackim", dla którego przygotowywał przeglądy zagraniczne. W latach 1994-1996 kierował redakcją publicystyki kulturalnej i społecznej w Programie I Telewizji Polskiej, należał do środowiska tzw. pampersów. Po odwołaniu w 1996 z funkcji prezesa TVP Wiesława Walendziaka odszedł razem z innymi członkami swojego środowiska do RTL 7. W latach 1997-1998 był zastępcą dyrektora ds. programowych Radia Plus. W 1997 został także sekretarzem Rady ds. Inicjatyw Wydawniczych i Upowszechniania Kultury powołanej za rządów AWS i Unii Wolności. W latach 2000-2001 pracował w Telewizji Familijnej. Wraz z Kingą Dunin i Sławomirem Sierakowskim prowadził pokazywany w latach 2005-2007 program "Lepsze książki" w TVP Kultura. 
W ukazującej się od kwietnia 2006 do września 2009 gazecie "Dziennik Polska-Europa-Świat" był początkowo szefem działu opinie, a od maja 2006 do maja 2008 zastępcą redaktora naczelnego, pozostał jednak w redakcji do połowy 2009 jako publicysta. W 2010 został komentatorem „Krytyki Politycznej”, następnie został równocześnie publicystą „Newsweeka”, od 2012 współpracował przejściowo z tygodnikiem "Wprost", następnie powrócił do „Newsweeka”. W 2016 był krótko jednym z prowadzących program "Dwie prawdy" pokazywany w TV24. W 2018 dołączył do zespołu CrowdMedia.pl.
Jest członkiem Stowarzyszenia Pisarzy Polskich. Zasiada w Radzie Nadzorczej Fundacji im. Immanuela Kanta.
Jego powieść "Siła odpychania" została w 2003 nominowana do Nagrody Literackiej im. Józefa Mackiewicza. W 2008 otrzymał Nagrodę im. Beaty Pawlak za cykl "Listy z Ameryki" ukazujący się na łamach "Dziennika".

</doc>
<doc id="187649" url="https://pl.wikipedia.org/wiki?curid=187649" title="Zool">
Zool

Zool – gra platformowa stworzona i wydana przez Gremlin Interactive w październiku 1992.
Jest jednocześnie reklamą grupy Chupa Chups (firmy zajmującej się produkcją słodyczy, chipsów i innej typowo dziecięcej żywności), w której motywem przewodnim i najczęściej utożsamianym elementem z tą grą jest wszechobecny lizak firmy Chupa Chups (w pierwszych trzech poziomach "Sweet Zone").
W grze sterujemy postacią mrówki ninja, która według opisu producenta trafiła na Ziemię z któregoś z n-tego wymiaru i aby dostać się do czołówki rankingu ninja musi zmierzyć się z mieszkańcami sześciu światów. Postać biega, skacze, chwyta się ścian, zbiera słodycze, rzuca złotymi kulkami, lub rozgniata upadając na stwory wypełnione słodyczami. Gra zawiera również szereg wbudowanych mini-gier, w tym kilku gier logiczno - zręcznościowych, kosmiczna strzelanina oraz ciekawa koncepcja dostępna tylko z poziomu tej gry, polegająca na odegraniu pewnej melodii na fortepianie. 
Pierwotnie twórca gry George Allen po krytyce i wielu negatywnych opiniach za monotonność rozgrywki jego poprzedniej gry Switchblade II, postanowił stworzyć dynamiczną grę platformową, w której postać mogłaby po zebraniu odpowiednich mikstur używać czarów. Czary miały umożliwiać jej np. wysokie skakanie by pokonać przeszkodę niezbędną do ukończenia dalszego etapu gry, czy też stworzenie własnej kopii, podwajającej w ten sposób siłę ognia. Pierwotny projekt nazywał się Pootz. W ostatecznej wersji, czary zostały zastąpione kolekcjonowaniem bonusów a wszelkie pozostałe elementy mistyczne zaniechane.
Firma Commodore zafascynowana popularnością gry planowała premierę nowej konsoli Amiga CD32 zbiec z wydaniem gry Zool 2, jednak 3 miesiące przed premierą, gra była gotowa dopiero w 40%, co uniemożliwiło ukończenie jej w terminie.

</doc>
<doc id="187650" url="https://pl.wikipedia.org/wiki?curid=187650" title="Ishar (seria)">
Ishar (seria)

Ishar – seria komputerowych gier fabularnych wydanych na Atari ST, Atari Falcon, Amigę i komputery osobiste przez firmę Silmarils. Pierwowzorem serii była gra "Crystals of Arborea" (1990), która chronologicznie poprzedza wątki z "Ishara". W ramach głównej serii zostały wydane: ' (1992), ' (1993) oraz "" (1994).

</doc>
<doc id="187653" url="https://pl.wikipedia.org/wiki?curid=187653" title="Jazz Jackrabbit">
Jazz Jackrabbit

 Jazz Jackrabbit – gra platformowa wydana przez Epic Games na PC w 1994. Gra wyszła zarówno na dyskietkach jak i na płytach CD-ROM i są do niej dostępne dwa dodatki o tematyce świątecznej pt. "Holiday Hare '94" i "Holiday Hare '95". W 1998 roku wydano sequel gry zatytułowany "Jazz Jackrabbit 2" oraz dwa dodatki do niego - "Jazz Jackrabbit 2: The Secret Files" i "Jazz Jackrabbit 2: The Christmas Chronicles". Od 30 listopada 2017 obie gry wraz ze wszystkimi dodatkami są dostępne poprzez serwis GOG.com.
Historia opowiedziana w grze.
Tytułowy bohater jest zielonym królikiem z czerwonymi bransoletami, bandaną na czole i bronią. Kiedy księżniczka Ewa Długouszka (ang. Eva Earlong) zostaje porwana przez złego żółwia Devana Skorupę (ang. Devan Shell), Jazz postanawia ją odbić ratując przy tym swoją galaktykę przed wrogą rasą żółwi będących pod władzą Devana.
Rozgrywka.
Jest to dwuwymiarowa platformówka, w której gracz kieruje głównym bohaterem po rozległych poziomach i za pomocą różnych broni pozbywa się przeróżnych wrogów - podwładnych złego żółwia Devana i musi dotrzeć do wyjścia. Po przejściu 3 poziomów i pokonaniu bossa znajdującego się na końcu trzeciego akcja przenosi się na kolejną planetę. Główna część gry ma 6 epizodów, każdy składający się na 6 poziomów, nie licząc poziomów bonusowych 3D odbywających się między zwykłymi poziomami. W wersji CD poza 6 głównymi epizodami dostępne są także 3 dodatkowe epizody jak również możliwość grania wyłącznie w poziomy bonusowe.

</doc>
<doc id="187654" url="https://pl.wikipedia.org/wiki?curid=187654" title="Legion (gra komputerowa)">
Legion (gra komputerowa)

Legion – polska gra strategiczna i RPG z elementami gry przygodowej. Pierwotnie została wydana w wersji polskiej, później przetłumaczona na angielski. Gra jest osadzona w świecie fantasy.
Możliwości gry:

</doc>
<doc id="187655" url="https://pl.wikipedia.org/wiki?curid=187655" title="Misja Harolda">
Misja Harolda

Misja Harolda – komputerowa gra przygodowa stworzona przez polskie studio Art4 i wydana na 10 dyskietkach przez firmę MarkSoft na platformę Amiga w 1995 roku.
Fabuła.
W pewnej Sieci komputerowej żyła sobie błogo rasa Pixeli. Lud rozwijał się bardzo szybko i zaczął przejmować kontrolę nad czasem procesora. Współlokatorzy pamięci postanowili więc stworzyć superwirusa: Bandytę Systemu. Zajął on Pałac IFF i wygnał rasę Pixeli z ich ojczyzny. Harold, jako najemny morderca i agent specjalny, który wyruszą z misją uratowania Pixeli.

</doc>
<doc id="187656" url="https://pl.wikipedia.org/wiki?curid=187656" title="Road Rash">
Road Rash

Road Rash – seria gier komputerowych stworzonych przez Electronic Arts, zręcznościowych wyścigów motocyklowych. Była to pierwsza seria wyścigowa, w której istniała możliwość bicia przeciwników. Gry były wydawane w latach 1991-2004. Ostatnia gra serii została wydana na Game Boy Advance.

</doc>
<doc id="187657" url="https://pl.wikipedia.org/wiki?curid=187657" title="Lemmings">
Lemmings

Lemmings – seria komputerowych gier logiczno-zręcznościowych. Pierwsza część gry została stworzona przez firmę DMA Design na platformę Amiga, a opublikowana przez Psygnosis w 1991 roku.
Celem jest doprowadzenie do wyjścia grupy gryzoni zwanych lemingami (stworzenia te przyodziano we fioletowe tuniki i zielone czupryny, by nadać im nieco ludzkiego charakteru). Aby osiągnąć ten cel, należy przydzielać lemingom odpowiednie zadania (np. kopanie, budowanie schodków itp.). Bohaterami gry są zwierzęta, które były przez wiele lat posądzane o popełnianie zbiorowych samobójstw w trakcie migracji; komputerowe "lemingi" należy uratować od podobnej zagłady (czyli od np. bezmyślnego wpadnięcia w dziurę lub wodę/kwas czy spadku z dużej wysokości) poprzez przydzielanie im konkretnych funkcji, w efekcie tworząc wolną od niebezpieczeństw drogę do celu.
Rozgrywka.
Zadaniem gracza jest uratowanie (doprowadzenie do wyjścia) określonej dla danego poziomu gry (lub większej) liczby lemingów. Same lemingi to małe stworzenia o kremowej maści, dużym nosie i zielonych włosach. W celu zapewnienia lemingom bezpiecznej drogi do celu, gracz ma do dyspozycji różne ich umiejętności, które może im przydzielać.
Gry z serii Lemmings.
Lemmings.
Pierwsza gra z serii. Oferowała ona 125 plansz i 4 poziomy trudności. W grze nie było opcji zapisania gry, dlatego każda plansza oznaczona była kodem, aby można było zacząć grę właśnie od niej.
Oh, no! More Lemmings.
Dla użytkowników komputerów Amiga był to dodatek do gry, ale Psygnosis zdecydowało się ją wydać jako osobną publikację i w takiej formie dotarła ona do innych platform.
Holiday Lemmings 1991/2/3/4.
Nowe plansze, w tych grach lemingi mają świąteczny strój
Lemmings 2: The Tribes.
Druga gra z serii. W stosunku do poprzedniej części jest ona znacznie rozbudowana, dodano nowe umiejętności (ponad 60) lemingów a także możliwość zapisu stanu gry. Dodano również fabułę – lemingi muszą znaleźć 12 części potężnego talizmanu, by móc uruchomić arkę, która uratuje stworzonka od zagłady. Zadanie jest to samo co w poprzedniej części – doprowadzić lemingi do celu.
Lemmings 3D.
Trójwymiarowe Lemingi, nie zdobyły jednak dużej popularności.
Lemmings Paintball.
W tej grze sterujemy pojedynczymi lemingami strzelając do innych kulkami z farbą. Sekwencje filmowe gry (intro, outro oraz scenki wtrącane) zostały zrobione techniką animacji poklatkowej – postacie lemingów zrobione są z plasteliny.
Lemmingi Rewolucja.
"Lemmingi Rewolucja" (ang. "Lemmings Revolution") to gra, w której poziomy skonstruowano na planie walca.
Lemmings for PSP.
Wersja na konsolę przenośną Sony PSP zawiera wszystkie plansze z pierwotnej części gry z poprawioną grafiką i trójwymiarowymi tłami.
Dodatkowo wersja ta zawiera 36 specjalnych plansz tylko dla PSP oraz możliwość tworzenia własnych oraz ściągania innych z internetu.
Muzyka.
Utwory zastosowane w grach serii Lemmings zostały stworzone przez Tima Wrighta i są to w większości adaptacje utworów klasycznych lub folkowych (zrobiono tak, by ominąć prawa autorskie), skomponowane na komputerze Amiga 500. Wśród tych utworów można odnaleźć m.in. "Rondo Alla Turca" Mozarta, marsz żałobny Chopina czy fragmenty "Jeziora łabędziego" Piotra Czajkowskiego.

</doc>
<doc id="187658" url="https://pl.wikipedia.org/wiki?curid=187658" title="Maniac Mansion">
Maniac Mansion

Maniac Mansion – komputerowa gra przygodowa wydana przez Lucasfilm Games. Wyznaczyła standardy gier przygodowych na następne dziesięć lat. Dzięki wyborowi spośród kilku postaci, mających różne umiejętności, grę można ukończyć na kilka sposobów. Kontynuacją była gra "Day of the Tentacle".
21 maja 2004 pod nazwą "Maniac Mansion Deluxe" ukazał się remake tej gry, wydany przez fanów. W grze została poprawiona grafika, a także został dodany interfejs w stylu SCUMM znany z gry "Day of the Tentacle".

</doc>
<doc id="187659" url="https://pl.wikipedia.org/wiki?curid=187659" title="21st Century Entertainment">
21st Century Entertainment

21st Century Entertainment – nieistniejąca już firma zajmująca się głównie wydawaniem komputerowych wersji flipperów (pinballi) na platformy: Amiga, Atari i IBM-PC.

</doc>
<doc id="187661" url="https://pl.wikipedia.org/wiki?curid=187661" title="Gobliiins">
Gobliiins

Gobliiins – seria czterech komputerowych gier przygodowych, wydanych przez firmę Coktel Vision. W grach z serii gracz kieruje stworzeniami zwanymi goblinami, a jego zadaniem jest rozwiązywanie zagadek logicznych. Gry "Gobliiins" cechuje pełen absurdu humor oraz karykaturalne przedstawienie świata.

</doc>
<doc id="187662" url="https://pl.wikipedia.org/wiki?curid=187662" title="Witold Roszkowski">
Witold Roszkowski

Witold Roszkowski (ur. 9 września 1878 w Warszawie, zm. 11 lutego 1939 we Lwowie) – polski leśnik, profesor użytkowania lasu Politechniki Lwowskiej, prezes Polskiego Towarzystwa Leśnego.
Życiorys.
Był synem Gustawa (prawnika, profesora Uniwersytetu Lwowskiego) i Katarzyny z domu Maringe (ur. 1854). Uczęszczał do gimnazjum we Lwowie, następnie studiował leśnictwo w wiedeńskiej Hochschule fűr Bodenkultur (1896–1899). Po studiach pracował jako elew w Dyrekcji Lasów Państwowych we Lwowie, później był asystentem, leśniczym i nadleśniczym w leśnictwach w Bolechowie i Polanicy (powiat doliński) oraz nauczycielem w Niższej Szkole Lasowej w Bolechowie, gdzie uczył entomologii i ochrony lasu. Od 1912 ponownie urzędnik lwowskiej Dyrekcji Lasów Państwowych, w latach 1918–1931 był inspektorem tej dyrekcji; kierował także Okręgiem Lasów Państwowych w Radomiu (1915–1918).
Zajmował się jednocześnie pracą dydaktyczną. Od 1919 był wykładowcą Politechniki Lwowskiej, wcześniej przez kilka lat prowadził także zajęcia w Wyższej Szkole Lasowej we Lwowie. Na Politechnice wykładał encyklopedię leśnictwa, administrację lasu, łowiectwo dla rolników, użytkowanie lasu, transport drewna, mechaniczną technologię drewna; od 1930 kierował Katedrą Użytkowania Lasu na Oddziale Lasowym Politechniki Lwowskiej. Przyczynił się do cofnięcia decyzji o likwidacji oddziałów lasowych Politechniki Lwowskiej i Uniwersytetu Poznańskiego. Działał w Małopolskim Towarzystwie Leśnym (wieloletni członek zarządu), Polskim Towarzystwie Leśnym (1934–1937 wiceprezes, od 1937 prezes, członek honorowy), należał ponadto m.in. do Polskiego Towarzystwa Politechnicznego, Polskiego Towarzystwa Dendrologicznego, Ligi Ochrony Przyrody, Małopolskiego Towarzystwa Łowieckiego, Polskiego Czerwonego Krzyża.
Orędownik ochrony przyrody i miłośnik łowiectwa, miał opinię dobrego wykładowcy, nie pozostawił natomiast znaczącego dorobku naukowego. Z małżeństwa z Heleną z Gebertów miał troje dzieci - córkę Helenę (inżyniera rolnika) oraz synów Andrzeja (inżyniera leśnika) i Leszka (prawnika).
Zmarł we Lwowie. Został pochowany na Cmentarzu Łyczakowskim.

</doc>
<doc id="187663" url="https://pl.wikipedia.org/wiki?curid=187663" title="Bajtek (wydawnictwo)">
Bajtek (wydawnictwo)

Wydawnictwo Bajtek – spółdzielnia wydawnicza, wydająca czasopisma komputerowe, działająca w latach 1989–1996. Siedziba wydawnictwa początkowo mieściła się w Warszawie przy ul. Wspólnej, potem przy ul. Raperswilskiej, by w końcu wylądować przy ul. Służby Polsce 2.
Czasopismo Bajtek ukazywało się od 1985 roku nakładem Robotniczej Spółdzielni Wydawniczej Prasa-Książka-Ruch. Po likwidacji RSW, redaktorzy czasopisma założyli w 1989 roku własne wydawnictwo, które przejęło Bajtka, a z czasem zaczęło publikować także i inne tytuły:

</doc>
<doc id="187668" url="https://pl.wikipedia.org/wiki?curid=187668" title="Monika Seleš">
Monika Seleš



</doc>
<doc id="187669" url="https://pl.wikipedia.org/wiki?curid=187669" title="Elżbieta Okupska">
Elżbieta Okupska

Elżbieta Okupska (ur. 1953 w Koszalinie) – aktorka teatralna i filmowa.
Życiorys.
Urodziła się w Koszalinie, tam też debiutowała na scenie i zdobyła dyplom aktorski. Po jego zdobyciu przeniosła się do Szczecina, gdzie grała przez cztery sezony. Kilka lat później została laureatką wrocławskiego Przeglądu Piosenki Aktorskiej, po czym trafiła w 1986 do chorzowskiego Teatru Rozrywki.
Ma na koncie cztery Złote Maski za "Jeszcze gramy w zielone", "Cabaret", "Ubu Król, Polacy", czy "Madame Therese" oraz Nagrodę Prezydenta Miasta Chorzowa w dziedzinie kultury.
W 1995 po raz pierwszy zaprezentowała swój recital pt. "Uczciwe życie", złożony z piosenek Bertolda Brechta, który później trafił na płytę "Okupska śpiewa Brechta".
W 1997 otrzymała wyróżnienie indywidualne za rolę w przedstawieniu "Niedźwiedź, Oświadczyny", prezentowanym przez Teatr Korez z Katowic na VI Konkursie Teatrów Ogródkowych.
Filmografia
Role teatralne (wybrane)
Przedstawienia

</doc>
<doc id="187670" url="https://pl.wikipedia.org/wiki?curid=187670" title="Paolo di Dono">
Paolo di Dono



</doc>
<doc id="187673" url="https://pl.wikipedia.org/wiki?curid=187673" title="Programowanie aspektowe">
Programowanie aspektowe

Programowanie aspektowe (aspect-oriented programming, AOP) to paradygmat tworzenia programów komputerowych wspomagający separację zagadnień i rozdzielenie programu na części w jak największym stopniu niezwiązane funkcjonalnie.
Autorem koncepcji jest Gregor Kiczales i jego zespół w firmie Xerox PARC. Stworzyli oni również pierwsze i wciąż najbardziej popularne aspektowe rozszerzenie dla języka Java - AspectJ.
Przyczyna zapotrzebowania.
Każde realizowane zagadnienie pociąga za sobą w praktyce potrzebę realizacji zagadnień pobocznych. Na przykład program przelewający pieniądze na kontach bankowych realizuje nie tylko swój główny cel (tj. pomniejszenie zawartości jednego konta i powiększenie zawartości drugiego), ale równocześnie z nim również zagadnienia logowania, bezpieczeństwa, spójności transakcyjnej, autoryzacji, synchronizacji wielowątkowej i wiele innych. Jest to zjawisko normalne, wynikające ze złożoności wymagań klienta. Zagadnienia te są w dużym stopniu rozłączne pomiędzy sobą pod względem funkcjonalnym. Aby je zrealizować, programista musi poprzeplatać ich implementacje (tzw. "warkocz"), co czyni kod mniej czytelnym, bardziej podatnym na błędy, trudniejszym w modyfikacji.
Programowanie aspektowe zapobiega tym negatywnym skutkom oddzielając fizycznie kod każdego zagadnienia poprzez umieszczenie ich w oddzielnych aspektach i logiczne zdefiniowanie punktów interakcji pomiędzy nimi.

</doc>
<doc id="187674" url="https://pl.wikipedia.org/wiki?curid=187674" title="Filantrop">
Filantrop



</doc>
<doc id="187678" url="https://pl.wikipedia.org/wiki?curid=187678" title="Stereofonia">
Stereofonia

Stereofonia (pot. stereo z gr. "στερεός" "twardy, stały, sztywny, przestrzenny" i "φωνή" "dźwięk, ton, głos") – elektroakustyczna metoda odbierania, zapisywania, transmitowania i odtwarzania dźwięku, tak aby u słuchającego wywołać wrażenie przestrzennego rozmieszczenia jego źródeł. Zapis dźwięku odbywa się za pomocą co najmniej dwóch niezależnych mikrofonów, osobno dla kanału lewego i prawego, transmisja zaś poprzez dwa oddzielne kanały do dwóch osobnych głośników.
Rozwinięciem stereofonii jest stereofonia wielokanałowa.
Stereofoniczne techniki mikrofonowe.
Rozróżnia się dwa podstawowe ustawienia mikrofonów stereofonicznych: XY i AB. Przy ich użyciu kierunek, a nawet miejsce, rzeczywistego źródła dźwięku może być dowolny. Wyróżnia się również stereofonię słuchawkową, jednakże wymaga ona specjalnych nagrań przy użyciu dwóch mikrofonów zamontowanych w miejsce bębenków usznych na sztucznej głowie manekina (jest to tzw. nagrywanie binauralne). Takie nagrania są rzadkością, a tylko wtedy przy użyciu słuchawek meloman odczuwa właściwą lokalizację pozornych źródeł dźwięku.
Rozróżnia się następujące rodzaje stereofonicznych technik mikrofonowych:
Stereofonia w radio.
Obecnie większość transmisji radiowych w paśmie UKF (FM) realizowana jest jako transmisja stereofoniczna. W celu zachowania zgodności z poprzednio nadawanym sygnałem monofonicznym w radiofonii UKF, sygnał nadawany jest w technice Mid/Side, czyli jako sygnał sumy, odtwarzany przez odbiorniki monofoniczne, oraz sygnał różnicy pozwalający na wydzielenie obu kanałów dla odbiorników stereofonicznych
Stereofonia w telewizji.
Od chwili powstania telewizji przez długi czas nie przywiązywano większego znaczenia do jakości odtwarzania dźwięku towarzyszącego obrazowi. Dotyczyło to szczególnie ubogich możliwości w zakresie przetwarzania niskich częstotliwości i zakłóceń wnoszonych do toru fonii przez sygnały wizyjne. W miarę rozpowszechniania się techniki hi-fi, zaczęto udoskonalać i rozbudowywać tor foniczny telewizora, stosując zespoły głośników o znacznie lepszych parametrach elektroakustycznych i większej mocy.
Podstawowym kanałem transmisji fonii towarzyszącej obrazowi był kanał monofoniczny o pasmie przenoszenia ograniczonym od dołu przydźwiękiem 50 Hz, pochodzącym zarówno z zasilacza, jak i układu odchylania pionowego, a od góry częstotliwością wybierania linii ok. 15 kHz. Nośna fonii, zmodulowana w częstotliwości, zajmowała miejsce w górnej części kanału telewizyjnego, zaraz powyżej górnej wstęgi sygnału wizyjnego i jest oddalona od nośnej wizji o:
Rozpowszechnienie stereofonicznych płyt gramofonowych LP i radiofonii stereofonicznej UKF FM dodatkowo uwypukliło niską jakość dźwięku wydobywającego się z głośniczka typowego telewizora. Jednak długo jeszcze utrzymywała się wśród specjalistów opinia, że stereofonia zapewniająca szeroką bazę odsłuchową nie pasuje do niewielkiego obrazu, a nawet może utrudniać odbiór. Pozytywne efekty otrzymywano jedynie przy projekcji obrazu na dużym ekranie. Dlatego pierwsze próby wprowadzenia drugiego kanału fonicznego były prowadzone w krajach wielojęzycznych (Szwajcaria, Belgia), aby zapewnić widzom możliwość wyboru innej ścieżki językowej.
W latach 70. XX w. Telewizja Polska wspólnie z Programem II Polskiego Radia prowadziły transmisje stereofoniczne z koncertów symfonicznych pod nazwą „Stereo i w Kolorze”. Do odbioru takiego sygnału należało mieć telewizor i stereofoniczny radioodbiornik UKF FM. Podobne transmisje miały miejsce w Wielkiej Brytanii.
Założono, że system dźwięku dwukanałowego w telewizji powinien umożliwiać następujące tryby transmisji:
System taki określa się w skrócie jako MSDD. W tej chwili w Europie używa się dwóch systemów MSDD: analogowego A2 i cyfrowego NICAM.
System A2.
System A2 został wprowadzony w Niemczech w latach 80. XX w. Urządzenia nadawcze zostały skonstruowane przez firmę Rohde &amp; Schwarz. Symbol systemu (A2 – audio zwei) nawiązuje do systemu transmisji i został wdrożony przez 2. program TV niemieckiej.
Dodatkowa fonia jest transmitowana na nośnej FM umieszczonej ok. 242 kHz powyżej nośnej dźwięku podstawowego. Częstotliwość i poziom drugiej nośnej został dobrany tak, by zminimalizować widoczność zakłóceń na ekranie. Na drugiej nośnej transmituje się sygnał kanału prawego lub dodatkową fonię monofoniczną. System ten rozpowszechnił się głównie w krajach niemieckojęzycznych Europy stosujących standard B i G.
Istnieje druga wersja tego rozwiązania dostosowana do standardu wschodnioeuropejskiego D i K, z nośną fonii podstawowej 6,5 MHz, zwana czeską. W tym wypadku druga nośna została umieszczona 242 kHz poniżej nośnej fonii podstawowej. W Polsce była stosowana przez niektóre sieci telewizji kablowej przed oficjalnym wyborem standardu przez Telewizję Polską.
NICAM.
System NICAM (ang. "Near-Instantaneously Companded Audio Multiplex") opracowano w laboratoriach badawczych BBC w pierwszej połowie lat 80. i wdrożono w Wielkiej Brytanii w 1986 r. Pełne oznaczenie – NICAM 728, pochodzi od przepływności sygnału, wynoszącej 728 kbit/s. System zapewnia transmisję stereofoniczną o jakości nieco niższej od płyty CD (stosunek sygnału do szumu 60 dB, pasmo 15 kHz, częstotliwość próbkowania 32 kHz, kwantyzacja nierównomierna 14/10 bitów). Transmisja odbywa się na dodatkowej nośnej przy użyciu modulacji DQPSK z rozpraszaniem widma. Nośna ta została umieszczona 552 kHz powyżej nośnej fonii podstawowej (6 MHz w standardzie I). W celu ograniczenia widoczności zakłóceń na ekranie moc dodatkowego sygnału została obniżona do 20 dB poniżej nośnej wizji, a widmo zostało ukształtowane filtrem o szerokości ok. 700 kHz.
W standardzie B i G, gdzie nośna fonii jest oddalona o 5,5 MHz od nośnej wizji, wprowadzono NICAM na nośnej oddalonej o ok. 350 kHz powyżej nośnej fonii, czyli 5,85 MHz powyżej nośnej wizji. W celu ograniczenia widoczności zakłóceń na ekranie moc dodatkowego sygnału obniżono do 20 dB poniżej nośnej wizji, a widmo zostało ukształtowane filtrem o szerokości ok. 500 kHz. Ta wersja upowszechniła się najpierw w krajach skandynawskich, a potem w innych krajach, także poza Europą. Również Polska i Francja wprowadziły odmianę skandynawską u siebie, chociaż druga nośna wypada poniżej nośnej fonii podstawowej.
W Polsce TVP rozpoczęła próbne transmisje stereofoniczne NICAM w Łodzi w roku 1994, a regularne w styczniu 1997 r.

</doc>
<doc id="187679" url="https://pl.wikipedia.org/wiki?curid=187679" title="Puchar Kontynentalny w skokach narciarskich 2004/2005">
Puchar Kontynentalny w skokach narciarskich 2004/2005

Puchar Kontynentalny w skokach narciarskich 2004/2005 – rozpoczął się 4 grudnia 2004 w Rovaniemi, a zakończył 12 marca 2005 w Zakopanem. Zakończenie planowane było na dzień kolejny, lecz z powodu niekorzystnych warunków atmosferycznych zawody zostały odwołane. Zwycięzcą cyklu został Norweg Anders Bardal. Pozostałe miejsca na podium zajęli dwaj Austriacy Balthasar Schneider i Stefan Thurnbichler.
Kalendarz i wyniki.
Opracowano na podstawie
Klasyfikacja końcowa.
Opracowano na podstawie
Kwoty startowe.
Na podstawie Kontynentalnej Listy Rankingowej (CRL) wyznaczono kwoty startowe dla poszczególnych krajów na dane periody Pucharu Kontynentalnego 2004/2005. Kwota oznacza maksymalną liczbę reprezentantów, którą dany kraj ma prawo wystawić w zawodach.
Poniżej wykaz kwot startowych, przysługujących danym krajom w poszczególnych periodach. Państwa, których nie podano w poniższej tabeli mogły wystawić do każdego konkursu co najwyżej dwóch skoczków.

</doc>
<doc id="187681" url="https://pl.wikipedia.org/wiki?curid=187681" title="Mereologia">
Mereologia

Mereologia jest to trzeci z tzw. systemów Leśniewskiego (obok prototetyki i ontologii), dla którego prototetyka i ontologia są systemami wcześniejszymi. Teoria ta została stworzona, aby rozwiązać problem antynomii znalezionych w teorii mnogości i dać wyraz nominalistycznym intuicjom Leśniewskiego.
Mereologia jest teorią stosunku części do całości – przyjmuje się również, że jest to teoria zbioru i klasy w znaczeniu kolektywnym. Mówiąc nieco bardziej formalnie jest to teoria zbiorów z przechodnią relacją 'należenia do'. Zbiór w sensie kolektywnym (jego przeciwieństwem jest "zbiór w sensie dystrybutywnym") określić można tak: "Zbiór X-ów jest to pewna całość, na którą składają się poszczególne X-y". Przez zdanie "x należy do zbioru X" należy rozumieć tylko to, że "x" spełnia pewien warunek "X" (posiada własność "X"). Obrazując to powiedzieć można np., że odpowiednio zgromadzone w bezpośrednim sąsiedztwie cegły tworzą dom, lub zgromadzone w bezpośrednim sąsiedztwie ziarnka piasku tworzą kupę piasku. Wyrażając się nieco mniej precyzyjnie powiedzieć można, że zbiór jako całość jest sumą swoich elementów.
Historia.
Okoliczności powstania mereologii po części wyjaśnia Kotarbiński (cytat za Woleńskim):I oto zdarzyło się, że Leśniewski (a było to bodaj tuż niemal przed wojną światową) podjął się odczytu o antynomii Russella [...]. Otóż przygotowując się do owego odczytu nasz prelegent w pewnej chwili stwierdził, że obmyślona przezeń krytyka omawianej antynomii zawiera błąd, «leży w gruzach», jak zwykle był mawiać w podobnych przypadkach. Prawdziwa rozpacz! Za parę godzin odczyt, słuchacze się zejdą, sytuacja grozi kompromitacją. Postanowił tedy maksymalnie wytężyć uwagę, pomagając sobie chrupaniem czekolady. A rezultat był taki, że wedle jego własnej diagnozy z czekolady urodziła się mereologia. Bo czyż nie jest jasne, że chociaż coś, co jest "M"-em, jest przeto elementem klasy "M"-emów, jednak bynajmniej nieprawda, że coś, co jest elementem klasy "M"-emów, samo też musi być "M"-em z tej racji.
Aksjomatyka.
Jedną z możliwych aksjomatyk mereologii Leśniewski wyłożył w 1930:

</doc>
<doc id="187684" url="https://pl.wikipedia.org/wiki?curid=187684" title="Zacieranie (żywność)">
Zacieranie (żywność)

Zacieranie – proces technologiczny otrzymywania zacieru, polegający na przeprowadzeniu składników nierozpuszczalnych w wodzie (takich jak np. skrobia i białka) w składniki proste rozpuszczalne w wodzie, pod wpływem enzymów. 
Proces ten jest wykorzystywany w technologii produkcji piwa oraz alkoholu etylowego.

</doc>
<doc id="187686" url="https://pl.wikipedia.org/wiki?curid=187686" title="Architektura neogotycka">
Architektura neogotycka



</doc>
<doc id="187688" url="https://pl.wikipedia.org/wiki?curid=187688" title="Będzino (gmina)">
Będzino (gmina)

Będzino – gmina wiejska w woj. zachodniopomorskim, w powiecie koszalińskim, położona na Pobrzeżu Koszalińskim. Siedzibą gminy jest wieś Będzino.
Według danych z 1 stycznia 2010 roku gmina miała 8369 mieszkańców.
Miejsce w województwie (na 114 gmin):
powierzchnia 60., ludność 37.
Położenie.
Według danych z 1 stycznia 2010 powierzchnia gminy wynosiła 166,19 km². Gmina stanowi 10,8% powierzchni powiatu.
Gmina Będzino leży w pasie nadmorskim, w północno-zachodniej części powiatu koszalińskiego. Jest to gmina o charakterze rolniczym, choć ze względu na 5 kilometrowy odcinek wybrzeża morskiego i jezioro Jamno oraz położenie wzdłuż drogi krajowej nr 11.
Sąsiednie gminy:
Do 31 grudnia 1998 r. wchodziła w skład województwa koszalińskiego.
Demografia.
Gminę zamieszkuje 14,5% ludności powiatu.
Przyroda i turystyka.
Gmina leży na Równinie Białogardzkiej, zachodnia część nad Morzem Bałtyckim. W południowej części znajduje się fragment rezerwatu torfowiskowo-leśnego Wierzchomińskie Bagno należącego do Nadleśnictwa Karnieszewice. Północno-wschodnia część przylega do jeziora Jamno. Tereny leśne zajmują 10% powierzchni gminy, a użytki rolne 80%.
Przez teren Gminy przepływają dwa większe cieki wodne – rzeki Strzeżenica i Glinianka (dopływ Dzierżęcinki).
Na obszarze gminy znajduje się rezerwat florystyczny Wierzchomińskie Bagna oraz 6 zespołów pałacowo-ogrodowych w miejscowościach: Dobre, Dworek, Kładno, Mścice, Pleśna i Strzepowo. Przy pałacach i dworach rośnie wiele drzew o rozmiarach pomnikowych.
Przy miejscowości Dobrzyca znajdują się Ogrody Tematyczne Hortulus oraz Ogrody Hortulus Spectabilis z wieżą widokową i labiryntem grabowym.
Historia.
1 stycznia 2010 roku z gminy Będzino został odłączony obszar dwóch sołectw: Jamno i Łabusz, które zostały przyłączone do Koszalina. Powierzchnia gminy została zmniejszona o 15,02 km². Do tego dnia gmina sąsiadowała z gminą Sianów.
Komunikacja.
Drogi.
Przez gminę Będzino prowadzi droga krajowa nr 11 łącząca Będzino z Koszalinem (15 km) i przez Ustronie Morskie (16 km) do Kołobrzegu (27 km) oraz drogi wojewódzkiej nr 165 z Mścic do Mielna (5 km).
Kolej.
Będzino uzyskało połączenie kolejowe w 1899 r. po połączeniu Kołobrzegu z Koszalinem. W 1988 r. linia ta została zelektryfikowana. Obecnie czynnych jest 5 stacji: Mścice, Będzino, Słowienkowo, Miłogoszcz i Tymień.
W 1905 r. od stacji Mścice wybudowano linię kolejową do miasta Mielno. W 1913 r. linię zelektryfikowano i wydłużono do Unieścia. W 1989 r. linię ponownie zelektryfikowano. W latach 1994-2008 linia Mścice-Mielno była nieczynna. Od lipca 2008 r. jest obsługiwana przez szynobus. więcej
Poczta.
W gminie czynne są 4 urzędy pocztowe: Mścice (nr 76-031), Tymień (nr 76-035), Będzino (nr 76-037) i Dobrzyca k. Koszalina (nr 76-038).
Podział administracyjny.
Gmina Będzino utworzyła 25 jednostek pomocniczych gminy, będących sołectwami.
Administracja.
W 2016 r. wykonane wydatki budżetu gminy Będzino wynosiły 37,9 mln zł, a dochody budżetu 39,8 mln zł. Zobowiązania samorządu (dług publiczny) według stanu na koniec 2016 r. wynosiły 11,7 mln zł, co stanowiło 29,3% poziomu dochodów.

</doc>
<doc id="187689" url="https://pl.wikipedia.org/wiki?curid=187689" title="Pistolet maszynowy Carl Gustaf m/45">
Pistolet maszynowy Carl Gustaf m/45

Carl Gustaf m/45 – szwedzki pistolet maszynowy skonstruowany w końcowym okresie II wojny światowej.
Historia konstrukcji.
Przed drugą wojną światową armia szwedzka, podobnie jak większość armii świata, nie miała na uzbrojeniu pistoletu maszynowego. Dopiero w 1937 roku zakupiono małą liczbę pistoletów maszynowych Suomi. Zostały one wyprodukowane w szwedzkich zakładach Husqvarna Vapenfabrik AB i przyjęte do uzbrojenia jako Kulsprutepistol m/37 (Kpist m/37). Suomi w wersji szwedzkiej strzelał przepisowym szwedzkim nabojem pistoletowym 9 × 20 mm SR Browning Long. Po przyjęciu w 1939 roku do uzbrojenia pistoletu m/39 (niemiecki Walther P 38) i naboju 9 x 19 mm Parabellum do uzbrojenia przyjęto pistolet maszynowy m/37-39 (Suomi ze skróconą lufą, kalibru 9 × 19 mm Parabellum).
Zaostrzająca się sytuacja międzynarodowa sprawiła, że postanowiono zakupić większe partie pistoletów maszynowych. Tymczasem wybuchła wojna zimowa i produkowane przez Husqvarnę Suomi były wysyłane do Finlandii. Próbowano więc zakupów zagranicznych. Jako pierwsze zakupiono niemieckie MP35 (jako Kpist m/39), ale dostawy tych pistoletów maszynowych zostały szybko wstrzymane przez Niemców. Później zakupiono w USA Thompsony M1928 (Kpist m/40), ale wkrótce dostawy także zostały zatrzymane.
Po zakończeniu wojny zimowej możliwe stały się znowu dostawy pistoletów maszynowych m/37-39, ale coraz bardziej widoczne było, że Suomi jest bronią przestarzałą, drogą i skomplikowaną w produkcji. Kiedy w 1941 roku Finlandia znowu znalazła się w stanie wojny ze Związkiem Radzieckim i ponownie zarezerwowała całą produkcję Husqvarny, podjęto decyzję o rozpoczęciu prac nad nowym pistoletem maszynowym.
Za najlepsze konstrukcje zagraniczne uznano niemieckiego MP40 i angielskiego STENa. Na początku 1943 roku zamówiono po sześć egzemplarzy tych pistoletów maszynowych. Po badaniach uznano, że optymalna konstrukcja będzie łączyła ogólny układ i mechanizm spustowy MP40 z prostotą konstrukcyjną STENa.
W 1944 roku rozpoczęto próby prototypów skonstruowanych w firmach Husqvarna Vapenfabrik AB (HVA czyli Hovea) i Carl Gustaf Stads Gevärfaktori. Pierwsza przedstawiła konstrukcję oznaczoną jako Hovea fm/44, druga Carl Gustaf fm/1944. Po próbach do uzbrojenia przyjęto w 1945 roku konstrukcję zakładów Carl Gustaf która otrzymała oznaczenie Kulsprutepistol m/45.
W następnych latach pistolety maszynowe m/45 zastępowały m/37-39 w uzbrojeniu szwedzkich żołnierzy. Jednocześnie trwało stałe doskonalenie konstrukcji.
Początkowo m/45 był zasilany ze standardowych magazynków czterorzędowych (wprowadzonych do uzbrojenia razem z m/37-39), ale wkrótce uznano je za niepraktyczne i postanowiono wprowadzić nowe magazynki pudełkowe. Nowe magazynki pojawiły się w 1948 roku i wkrótce okazało się, że jeśli nadal magazynek ma służyć za przedni chwyt, należy wzmocnić jego mocowanie. Ponieważ chciano zachować możliwość zasilanie z magazynków czterorzędowych, skonstruowano specjalną prowadnicę montowaną na gnieździe magazynka. Stosowana wraz z magazynkiem pudełkowym zapewniała jego pewne mocowanie. Jeśli do zasilania miały być stosowane szersze magazynki czterorzędowe prowadnicę demontowano (była mocowana przy pomocy drucianej klamry).
W 1955 roku po wycofaniu z uzbrojenia Suomi i magazynków czterorzędowych prowadnicę magazynka zaczęto mocować na stałe, jednocześnie wprowadzono kilka drobnych zmian w budowie broni. Zmodernizowaną konstrukcję oznaczono jako Kpist m/45B. Pojawiła się także wersja posiadająca podstawę bagnetu (Kpist m/45C). Rozpoczęto też produkcję wersji przeznaczonych dla policji – m/45BE i m/45BET.
Po 1964 roku i wprowadzeniu do uzbrojenia karabinu G3 (jako Ak4) produkcję m/45 wstrzymano. Jednocześnie większość pistoletów maszynowych znajdujących się w jednostkach zastępowano karabinami Ak4. Wycofywane z uzbrojenia pistolety maszynowe sprzedawano za granicę. Do pierwszych nabywców należały Chile (głównie wersja m/45BE), Indonezja i Irlandia.
Sporo pistoletów maszynowych m/45 zakupiła CIA, która potrzebowała prostej w obsłudze i taniej broni dla tworzonych w Wietnamie grup samoobrony CIDG. Egzemplarze zakupione przez CIA były używane jako "Swedish K". Amerykanie przebudowali też część z zakupionych kilku tysięcy m/45 na wersję wytłumioną (z integralnym tłumikiem dźwięku). Po zwiększeniu liczby amerykańskich żołnierzy w Wietnamie w 1964 roku rząd szwedzki odmówił sprzedaży następnych partii m/45. Amerykanie początkowo próbowali skopiować szwedzką konstrukcję (S&amp;W Model 76), żeby ostatecznie zastąpić ją pistoletem maszynowym MAC 10.
Tymczasem pojawił się nowy kupiec. Egipt początkowo kupował wycofywane z uzbrojenia m/45, żeby w końcu odkupić od zakładów Carl Gustaf linię produkcyjną pistoletów maszynowych m/45. W połowie lat sześćdziesiątych w Egipcie rozpoczęto produkcję pistoletów maszynowych m/45 pod nazwą Port Said. Po wprowadzeniu do uzbrojenia karabinu AK produkcję Port Saida wstrzymano pod koniec lat 60. W latach 70. opracowano w Egipcie skróconą wersję m/45 oznaczoną jako Akaba. Wersja ta nie była zbyt udana i szybko zaprzestano produkcji.
Obecnie pistolety maszynowe m/45 nadal pozostają na uzbrojeniu jednostek rezerwowych szwedzkiej armii.
Opis konstrukcji.
Pistolet maszynowy m/45 był indywidualną bronią samoczynną. Automatyka była oparta na zasadzie odrzutu swobodnego zamka. Ryglowanie odbywa się masą swobodnego zamka, podpartego sprężyną powrotną. Strzelanie z zamka otwartego seriami. Mechanizm spustowy umożliwia strzelanie tylko ogniem ciągłym. Zasilanie jest z magazynka pudełkowego o pojemności 36 nabojów, rozmieszczonych w szachownicę. Przyrządy celownicze składają się z muszki w osłonie i celownika przerzutowego (nastawy 100, 200 i 300 m). Lufa w osłonie. Kolba metalowa składana na prawy bok broni.

</doc>
<doc id="187691" url="https://pl.wikipedia.org/wiki?curid=187691" title="Filonek Bezogonek">
Filonek Bezogonek

Filonek Bezogonek "(szw. Pelle Svanslös)" – postać z książek dla dzieci, mały kotek bez ogona, który wraz z kilkoma innymi kotkami mieszka i przeżywa różne przygody w małych zaułkach położonych niedaleko głównego gmachu biblioteki Uniwersytetu w Uppsali. Jest on bohaterem serii książek szwedzkiego autora Gösty Knutssona, w skład której wchodzą między innymi (wydane w Polsce):
Dwie pierwsze książki są lekturą dla klasy drugiej szkoły podstawowej.
Filonek to częściowo alter ego autora, podczas gdy kotka Maja Śmietanka, w której Filonek podkochuje się, jest wzorowana na jego żonie Ernie. Również i inne kotki są wzorowane na rzeczywistych postaciach w otoczeniu autora.
Każdego lata są w Uppsali organizowane spacery z przewodnikami dla małych dzieci śladami przygód Filonka i jego przyjaciół.

</doc>
<doc id="187693" url="https://pl.wikipedia.org/wiki?curid=187693" title="Efekt Pockelsa">
Efekt Pockelsa

Efektem Pockelsa nazywa się liniowy efekt elektrooptyczny, czyli inaczej mówiąc dwójłomność wymuszoną. Zjawisko polega na zmianie współczynnika załamania światła proporcjonalnie do zewnętrznego pola elektrycznego.
Występuje tylko w kryształach, które nie wykazują symetrii inwersji (a więc wykazują efekt piezoelektryczny). Jedną z właściwości liniowego efektu elektrooptycznego jest mała bezwładność, co pozwala modulować światło w zakresie dużych częstotliwości rzędu kilkudziesięciu gigaherców. Efekt ten opisuje się liniową zależnością między zmianą współczynników indykatrysy optycznej kryształu a zewnętrznym polem elektrycznym. Zewnętrzne pole elektryczne powoduje obrót i deformacje elipsoidy współczynników załamania. W ogólnym przypadku główne osie elipsoidy nie pokrywają się z pierwotnymi osiami głównymi. Równanie indykatrysy w układzie XYZ przyjmuje postać:
W przypadku liniowego efektu elektrooptycznego zmiana współczynników indykatrysy
jest liniową funkcją natężenia przyłożonego pola elektrycznego
gdzie formula_4 formula_5
Współczynnik formula_6 charakteryzuje tensor trzeciego rzędu, posiadający w ogólnym przypadku 18 różnych składowych. Symetria kryształów narzuca, w każdym oddzielnym przypadku, ograniczenia na składowe formula_7 Część z nich jest równa zeru, inne zaś są sobie równe.
Aby zaobserwować efekt Pockelsa należy przyłożyć pole elektryczne do kryształu równolegle do propagującego się promienia światła.
Efekt został odkryty przez Friedricha Carla Alwina Pockelsa w 1893 roku.

</doc>
<doc id="187696" url="https://pl.wikipedia.org/wiki?curid=187696" title="Owoce morza">
Owoce morza

Owoce morza ( ‘owoce morza’) – jadalne skorupiaki i mięczaki morskie spożywane przez ludzi, rozmaicie przyrządzane lub surowe. W krajach śródziemnomorskich stanowią popularne danie.
Spożywane gatunki.
Wśród owoców morza spożywane są głównie skorupiaki (homary, langusty, homarce, kraby i krewetki) oraz mięczaki, w tym małże (m.in. ostrygi, omułki, przegrzebki, sercówki), ślimaki (uchowiec, trąbiki, pobrzeżki) i głowonogi (mątwy, kałamarnice i ośmiornice).
Oddzielną grupą są szkarłupnie, np. jeżowce.
Wartości odżywcze.
Owoce morza są dobrym źródłem wysokowartościowego białka, są źródłem witamin z grupy B (PP, B12), jodu, wapnia, selenu oraz fluoru. Ponadto zawierają umiarkowane ilości żelaza, cynku i magnezu. Dodatkowo ostrygi są najbogatszym w diecie naturalnym źródłem cynku, dzięki czemu cieszą się opinią silnego afrodyzjaku. Podobnie jak większość produktów pochodzenia zwierzęcego, także owoce morza zawierają cholesterol: mięczaki 40–100 mg/100 g, skorupiaki 100–200 mg/100 g, największe zaś ilości znajdują się w kawiorze.
Tradycja kulinarna.
Tradycyjnie spożywane są powszechnie w krajach śródziemnomorskich oraz w Australii, prawdopodobnie odgrywały ważną rolę w odżywianiu człowieka już od początków jego historii, o czym świadczą znaleziska archeologiczne z epoki kamiennej.

</doc>
<doc id="187697" url="https://pl.wikipedia.org/wiki?curid=187697" title="Wniebowzięcie">
Wniebowzięcie

Wniebowzięcie – według teologii chrześcijańskiej to zabranie osoby świętej przez Boga do nieba za życia lub po śmierci wraz z ciałem i duszą. 
Według Biblii Bóg zabrał do nieba dwie osoby:
Biblia zapowiada także, że po paruzji wszyscy sprawiedliwi zostaną zabrani przez Boga do nieba i będą żyć wiecznie (por. 1. List do Tesaloniczan 4,17).
Według Tradycji katolickiej, potwierdzonej przez dogmat ogłoszony w konstytucji apostolskiej "Munificentissimus Deus" w 1950 roku, Wniebowzięcie Najświętszej Maryi Panny z duszą i ciałem dokonało się u schyłku jej życia.

</doc>
<doc id="187698" url="https://pl.wikipedia.org/wiki?curid=187698" title="Wniebowzięcie NMP">
Wniebowzięcie NMP



</doc>
<doc id="187704" url="https://pl.wikipedia.org/wiki?curid=187704" title="Trzebieszowice">
Trzebieszowice

Trzebieszowice (po 1945 "Łacko", ) – wieś w Polsce położona w województwie dolnośląskim, w powiecie kłodzkim, w gminie Lądek-Zdrój, leży przy drodze Lądek-Zdrój – Kłodzko, w dolinie Białej Lądeckiej. 
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Demografia.
Jest to największa wieś gminy Lądek-Zdrój. Według Narodowego Spisu Powszechnego posiadała 1139 mieszkańców.
Historia.
Dawna nazwa: "Kunzendorf" utworzona została zapewne od zdrobniałej formy imienia Konrad i oznaczała wieś Konrada, jej właściciela lub założyciela. Trzebieszowice "(Kunzendorf an der Biele)", wieś usytuowana w dolinie Białej Lądeckiej, przy tak zwanej Drodze Solnej, łączącej Śląsk poprzez Lądek i Kłodzko z Pragą. Jest jedną z najstarszych miejscowości ziemi kłodzkiej. Znana jest już w roku 1269 jako "Chunchons villa" i z tego roku pochodzi zapis o istnieniu we wsi kościoła. Wiadomo, że Trzebieszowice lokowano na prawie niemieckim, ale nie rozstrzygnięte jest, czy na terenie jakiejś starszej wsi, czy też na obszarze lasów, przez które przebiegała Solna Droga z Krakowa na zachód i południe Europy.
W najdawniejszych czasach Trzebieszowice (Gross-Kunzendorf) dzieliły się na 4 części:
Z rodu von Reichenbachów wywodzą się liczni posiadacze ziemscy. W Kotlinie Kłodzkiej herby rodu von Reichenbach możemy spotkać również w pobliskim Radochowie, na tablicach nagrobnych w miejscowym kościele. W kościele w Idzikowie, na chrzcielnicy jako dokument zbiorowej fundacji. Również w Starej Łomnicy, nad portalem drzwiowym dawnego dworu (Dworu Średniego).
Drugim rodem, który niezwykle mocno wpisał się w historię pałacu, byli Wallisowie, którzy od roku 1200 mieszkali w irlandzkim zamku Carighmain. Tak też brzmiało początkowo ich nazwisko. Po wejściu w posiadanie gór walijskich, dołączyli do niego drugi człon – Wallis. Brzmiało więc ono wówczas Carighmain-Wallis. 
W latach 1832–1834 ziemię kłodzką nawiedziła epidemia cholery, która nie ominęła także Trzebieszowic. Jej ofiar, z obawy na rozprzestrzenianie się choroby nie pochowano na przykościelnym cmentarzu. Zorganizowano w tym celu cmentarz na północ od pałacu. Oddalony od wsi, położony wśród pól na rozdrożu, bez śladów grobów, dziś zupełnie zapomniany. Stoi przy nim kamienna figura Św. Jana Nepomucena.
Do połowy XIX stulecia Trzebieszowice podzielone były, zgodnie z ilością tutejszych dóbr, na cztery części. Po scaleniu wieś stała się siedzibą urzędu grodzkiego i urzędu stanu cywilnego.
W pierwszej połowie XIX wieku właścicielką majątku w Trzebieszowicach, na który składało się 7 folwarków, była landgrafini von Fürstenberg de domo von Schlabrendorf ze Stolca, później majątek odziedziczyła Theresia von Harbuval-Chamaré de domo von Schlabrendorf ze Szczepowa, a po niej 9 września 1898 dobra przejął syn Pius. W początkach XX stulecia majątek należał do wdowy Wandy von Harbuval-Chamaré. Jej pełnomocnikiem był wtedy (1910 r.) poborca (Rentmeister) J. Ciecierski. W okresie I wojny światowej pałac stał się własnością Stanislausa von Harbuval.
W latach 1949–1957 w Trzebieszowicach mieszkał Henryk Worcell. Pisarz pracował w miejscowej bibliotece i krytycznie opisywał miejscowe stosunki społeczne. Potem przeniósł się wraz z rodziną, w tym synem, Wojciechem Kurtyką, do Wrocławia. 
Powódź stulecia.
Wieś poniosła poważne straty w powodzi tysiąclecia latem roku 1997.
Zabytki.
Do wojewódzkiego rejestru zabytków wpisane są obiekty:

</doc>
<doc id="187705" url="https://pl.wikipedia.org/wiki?curid=187705" title="Niemcza">
Niemcza

Niemcza () – miasto i gmina w województwie dolnośląskim, w powiecie dzierżoniowskim, siedziba władz gminy miejsko-wiejskiej Niemcza. Położone nad rzeką Ślęzą, na obszarze Wzgórz Niemczańsko-Strzelińskich. Historycznie leży na Dolnym Śląsku. W latach 1975–1998 miasto administracyjnie należało do woj. wałbrzyskiego.
Według danych GUS z 31 grudnia 2019 r. miasto liczyło 2963 mieszkańców.
Obecnie ośrodek usługowy regionu turystycznego. Niewielkie zakłady przemysłu maszynowego, odzieżowego, drzewnego, dziewiarskiego i spożywczego.
Toponimia.
Nazwa miasta, nadana przez Słowian, przybyłych na Śląsk w VI wieku n.e., wywodzi się prawdopodobnie od prasłowiańskiego słowa '*nemьcь' ("niemy"), Nazywano tak ludzi niewładających językiem Słowian, obcych. Już od końca IX w. wyraz ten z pewnością odnosił się do germańskich sąsiadów plemion zachodniosłowiańskich. Najstarsze zapisy nazwy grodu: 990, 1125, 1177 "Nemci," 1018, 1155 "Nemechi", należy odczytywać jako "Niemcy." To stara nazwa etniczna, typowa m.in. dla tzw. osad jenieckich (tak jak "Czechy, Węgry, Pomorzany"). Ponieważ nazwa została zanotowana w zaginionym Roczniku Praskim jako nazwa istniejącego już i znanego grodu pod datą 990, jej powstanie należy łączyć z okresem władztwa wielkomorawskiego i czeskiego, a więc z okresem od schyłku IX w. do roku 989. Według wzmianki z kroniki Thietmara z Merseburga nazwa grodu pochodzi od Niemców, którzy mieli gród założyć czy zbudować. Można to interpretować tak, że wzięci do niewoli przez Czechów czy Morawian Niemcy – rzemieślnicy, cieśle i in. wykonywali prace przy budowie grodu. Takie podania znane były dawniej w samej Niemczy.
W dokumencie łacińskim z 1290 pojawia się określenie ziemi niemczańskiej "in territorio Nympczensi", które zawiera w sobie nowszą postać nazwy grodu, można ją rekonstruować jako "Niemcz" lub "Niemcza. ("polską nazwę "Niemcz" wymienił w książce „Krótki rys jeografii Szląska dla nauki początkowej” wydanej w Głogówku w 1847 śląski pisarz Józef Lompa. Słownik geograficzny Królestwa Polskiego podaje polską nazwę w formie "Niemcz" oraz zgermanizowaną "Nimptsch".). Formy te stały się podstawą dla nazwy niemieckiej "Nimptsch" oraz nazwiska "von Nimpsch, von Nimtsch" odnoszącego się do rycerskiego, potem pańskiego i hrabiowskiego rodu wywodzącego się ze Starej Niemczy. W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Nimitium".
Obecna nazwa została administracyjnie zatwierdzona 7 maja 1946.
Archeologia.
Na cmentarzysku wczesnośredniowiecznym w Niemczy odkryto grupowe rodzinne pochówki szkieletowe zaopatrzone w naczynia gliniane, ozdoby i monety nie łączące się w żaden sposób z obecnością chrześcijan, odmienny obrządek pogrzebowy z VII-X wieku manifestuje na tych ziemiach odrębność religijną jeszcze przed przyjęciem chrztu przez Mieszka I
Demografia.
Piramida wieku mieszkańców Niemczy w 2014 roku.
Zabytki.
Do wojewódzkiego rejestru zabytków wpisane są obiekty:
inne zabytki:
Transport.
Międzynarodowa trasa E67 (DK8) Wilno – Praga przebiega w granicach administracyjnych miasta, ale faktycznie jest traktowana jako jego obwodnica, gdyż nie przecina terenów zamieszkanych. Ponadto istnieją pozostałości linii kolejowej Kobierzyce – Piława Górna, wybudowanej w 1884. Odcinek do Kobierzyc zamknięto w 1995, a 5 lat później odcinek do Piławy Górnej (od 2006 cała linia kolejowa jest nieprzejezdna).
Według stanu na luty 2018 r. miejscowość jest objęta siecią publicznej komunikacji autobusowej funkcjonującej na obszarze powiatu dzierżoniowskiego, organizowanej przez Zarząd Komunikacji Miejskiej w Bielawie.
W lutym 2023 do Niemczy dotarły 4 elektryczne minibusy firmy «Automet», które mają posłużyć do utworzenia komunikacji zbiorowej.
Muzeum.
Muzeum w Niemczy ("Nimptscher Heimatmuseum") założono w 1926 roku. Po przejęciu miasta przez Polaków działało jeszcze do 1951, po czym zostało zlikwidowane, a jego zbiory przekazano muzeum w Ziębicach. Obecnie działa Stowarzyszenie Muzeum Ziemi Niemczańskiej, prowadzące Wirtualne Muzeum Ziemi Niemczańskiej; jedynym fizycznie istniejącym działem Muzeum jest Piernikarnia Śląska.
Współpraca międzynarodowa.
Miasta partnerskie:
Szlaki turystyczne.
 droga Szklary-Samborowice – Jagielno – Przeworno – Gromnik – Biały Kościół – Nieszkowice – Czerwieniec – Żelowice – Błotnica – Piotrkówek – Ostra Góra – Niemcza – Tatarski Okop – Dolina Piekielnego Potoku – Gilów – Piława Dolna – Owiesno – Góra Parkowa – Bielawa – Kalenica – Nowa Ruda – Tłumaczów – Radków – Pasterka – Karłów – Skalne Grzyby – Batorów – Duszniki-Zdrój – Szczytna – Zamek Leśna – Polanica-Zdrój – Bystrzyca Kłodzka – Igliczna – Międzygórze – Przełęcz Puchacza
 Jordanów Śląski – Glinica – Janówek – Sokolniki – Łagiewniki – Przystronie – Jasinek – Niemcza – Stasin – Starzec – Strachów – Żelowice

</doc>
<doc id="187710" url="https://pl.wikipedia.org/wiki?curid=187710" title="XD Picture Card">
XD Picture Card

Karta pamięci xD (ang. "xD Picture Card") – karta pamięci flash stosowana dawniej głównie w aparatach cyfrowych Olympus i Fujifilm. xD jest skrótem od extreme Digital. Karty te zadebiutowały na rynku w lipcu 2002 r. Produkowały je Toshiba i Samsung dla Olympus i Fujifilm, a sprzedawały je również pod swoimi markami Kodak, SanDisk oraz Lexar. Ostatnim obsługującym je aparatem fotograficznym był Fujifilm FinePix F200EXR, który trafił na rynek w 2009 roku.
Dane techniczne.
Z kart pamięci xD korzystały cyfrowe aparaty fotograficzne Olympus oraz Fujifilm, a także cyfrowe dyktafony Olympus. Fujifilm wyprodukował też odtwarzacz MP3 używający kart xD. Karty dostępne były w sprzedaży o pojemnościach 16 MB, 32 MB, 64 MB, 128 MB, 256 MB, 512 MB, 1 GB oraz 2 GB. Karta ma wymiary 20 × 25 × 1,78 mm (porównywalne ze znaczkiem pocztowym) i waży 2,8 g.
Typ M, M+ i typ H (wycofany ze sprzedaży).
Karty typu M wykorzystują architekturę Multi Level Cell (MLC) co dawało im teoretyczną możliwość produkcji kart o pojemnościach do 8 GB. 
Karty typu M+ oferowały półtora razy większą prędkość odczytu i zapisu od kart typu M. Są kompatybilne z „efektami artystycznymi, 3D i panoramicznymi” dostępnymi w aparatach cyfrowych Olympus (w przeciwieństwie do kart typu M). Pozwalały wtedy na nagrywanie filmów najwyższej jakości aż do całkowitego zapełnienia karty, a nie jak ma to miało miejsce w typie M, jedynie 15 sekundowych kawałków. Zastąpiły one zawodne karty typu H.
Karty typu H oferowały teoretycznie trzykrotnie wyższej prędkości odczytu i zapisu od kart typu M, lecz były dostępne jedynie w pojemnościach 256 MB, 512 MB i 1 GB. Były także kompatybilne z „efektami specjalnymi” dostępnymi w aparatach cyfrowych Olympus.
Z powodu zmian w architekturze, nowsze modele typu M i H mogą być niekompatybilne z niektórymi starszymi aparatami oraz czytnikami kart.

</doc>
<doc id="187711" url="https://pl.wikipedia.org/wiki?curid=187711" title="Edouard Herriot">
Edouard Herriot



</doc>
<doc id="187714" url="https://pl.wikipedia.org/wiki?curid=187714" title="Łada 2107">
Łada 2107

Łada 2107 – samochód osobowy typu sedan produkowany przez rosyjskiego producenta Łada. Model znany był w Europie Wschodniej jako Łada Nova, w Europie Zachodniej jako Łada Riva, a w Kanadzie jako Łada 1500 i Łada Signet. Samochód bazujący pośrednio (poprzez starsze Łady 2104, 2105, 2106, 2103, 2102, 2101) na samochodzie Fiat 124. Łada 2107 występuje w następujących wersjach silnikowych: gaźnikowe 1300, 1500 oraz silniki o pojemności 1600 i 1700 z wtryskiem paliwa. Łada 2107 1300 z silnikiem o mocy 65 KM i osiąga 140 km/h (przyspieszenie 0–100 km/h 20 s), kolejna wersja – 1500 ma 75 KM i osiąga 150 km/h (przyśpieszenie 0-100km-h 17s), oraz pod koniec produkcji wersja z sinikami z wtryskiem jednopunktowym: o mocy 75 KM ale z wyższym momentem obrotowym 122Nm/3000, osiąga 155 km/h (przyśpieszenie 0–100 km/h 16s) oraz 1700 o mocy 80 KM i osiąga 157 km/h (przyspieszenie 0-100km/h 14 s) – obie wersje z tylnym mostami o przełożeniu 3:9, ostatnie wersje z czarną osłoną chłodnicy. Łada 2107 była produkowana w zakładach Łady (AwtoVAZ) w Togliatti w Rosji, również na eksport. Eksport do Polski zakończono w 1995 roku.
2107 była jednym z najdłużej produkowanych samochodów osobowych w historii motoryzacji. Jej produkcja trwała od 1982 roku, a zakończono ją w Rosji 30 lat później, w roku 2012 (ostatni samochód zjechał z taśmy zakładów IżAwto 17 kwietnia 2012). Powodem zakończenia produkcji była m.in. przestarzała konstrukcja nie przystająca do obecnych wymogów bezpieczeństwa. Następcą 2107 został nowy miejski sedan Granta. Montaż modelu 2107 był natomiast kontynuowany jeszcze przez dwa lata w Egipcie.

</doc>
<doc id="187716" url="https://pl.wikipedia.org/wiki?curid=187716" title="Międzynarodowy Festiwal Filmowy w Karlowych Warach">
Międzynarodowy Festiwal Filmowy w Karlowych Warach

Międzynarodowy Festiwal Filmowy w Karlowych Warach () – festiwal filmowy, który odbywa się od 1946 w czeskim uzdrowisku Karlowe Wary. Najlepszy film pokazany w konkursie głównym tej imprezy otrzymuje od międzynarodowego jury nagrodę Kryształowego Globusa.

</doc>
<doc id="187723" url="https://pl.wikipedia.org/wiki?curid=187723" title="Gmach dawnego Liceum im. Stanisława Staszica w Sosnowcu">
Gmach dawnego Liceum im. Stanisława Staszica w Sosnowcu

Gmach dawnego Liceum im. Stanisława Staszica w Sosnowcu – 3-piętrowy budynek neorenesansowy o architekturze nawiązującej do stylu włoskiego. Układ budynku z przestronnymi salami i aulami, przystosowany do celów edukacyjnych. Do najlepiej zachowanych należy aula główna na najwyższym piętrze, bogato zdobiona freskami, z dużymi frontowymi panoramicznymi oknami.
Historia.
W dniu 29 października 1894 roku w obecności przedstawiciela carskiej Rosji (pod której zaborem znajdował się Sosnowiec) i licznie zgromadzonych mieszkańców miasta, otwarta została Sosnowiecka Szkoła Realna – pierwsza szkoła średnia w Zagłębiu Dąbrowskim, ufundowana przez niemieckiego przemysłowca Heinricha Dietla.
Przez trzy lata szkoła mieściła się w odpowiednio przystosowanym do tego celu budynku fabrycznym, jednak ciągły wzrost liczby uczniów i rozwój szkoły pod względem programowym spowodowały, że Heinrich Dietel postanowił wybudować dla jej potrzeb nowy gmach. Nowy budynek wzniesiono w latach 1895 - 1898. Uroczyste otwarcie nowego budynku miało miejsce 3 grudnia 1898 roku.
W latach 1894–1970 siedzibę Szkoły Realnej przekształcono w Gimnazjum, a następnie Liceum im. S. Staszica. W latach 1970–2009 główna siedziba Wydziału Techniki Uniwersytetu Śląskiego.

</doc>
<doc id="187727" url="https://pl.wikipedia.org/wiki?curid=187727" title="Nazwa pozorna">
Nazwa pozorna

Nazwa pozorna (nazwa bezprzedmiotowa, nazwa pusta, nazwa nieoznaczająca, nibynazwa, onomatoid) – nazwa, która nie ma desygnatów, czyli nie jest znakiem żadnego istniejącego przedmiotu. Przykłady: „wysokogórska łódź podwodna”, „ojciec Sherlocka Holmesa”, „obecny król Polski”, „kwadratowe koło”, „złota góra”.
Nazwy pozorne dzielą się na:
Przeciwieństwem tych nazw są nazwy rzetelne (inaczej: przedmiotowe, niepuste, oznaczające), czyli takie nazwy, które są znakami realnie istniejących przedmiotów, jak np. „obecny prezydent Polski”, „plaża w Ustce”.

</doc>
<doc id="187730" url="https://pl.wikipedia.org/wiki?curid=187730" title="Festiwal Filmowy w Karlovy Vary">
Festiwal Filmowy w Karlovy Vary



</doc>
<doc id="187733" url="https://pl.wikipedia.org/wiki?curid=187733" title="Onomatoid">
Onomatoid



</doc>
<doc id="187734" url="https://pl.wikipedia.org/wiki?curid=187734" title="Ale Kino+">
Ale Kino+

Ale Kino+ – polski kanał filmowy nadający filmy z całego świata, klasykę, filmy kultowe i niezależne. Poza filmami w ramówce pojawiają się także reportaże poświęcone kinematografii, wywiady i magazyny. Rozpoczął nadawanie 16 kwietnia 1999.
11 listopada 2011 kanał Ale Kino! otrzymał nową nazwę Ale Kino+ i rozpoczął nadawanie w jakości HD. Kanał nadaje w godzinach 7:30-6:25. Do 2022 nadawał w godzinach 8:00-5:55.
Kanał jest dostępny na platformach satelitarnych Canal+, Polsat Box i w sieciach kablowych.

</doc>
<doc id="187735" url="https://pl.wikipedia.org/wiki?curid=187735" title="Dom żołnierza">
Dom żołnierza



</doc>
<doc id="187739" url="https://pl.wikipedia.org/wiki?curid=187739" title="Nazwa rzetelna">
Nazwa rzetelna

Nazwa rzetelna (inaczej: niepusta, oznaczająca, przedmiotowa) – nazwa, która jest znakiem istniejącego przedmiotu. Np. "„"obecny prezydent Polski”, "„"plaża w Ustce”. Jej przeciwieństwem jest nazwa pozorna.

</doc>
<doc id="187741" url="https://pl.wikipedia.org/wiki?curid=187741" title="If...">
If...



</doc>
<doc id="187744" url="https://pl.wikipedia.org/wiki?curid=187744" title="Ale Kino! (festiwal)">
Ale Kino! (festiwal)

Międzynarodowy Festiwal Filmów Młodego Widza Ale Kino! – festiwal filmowy, odbywający się co roku w Poznaniu, mający na celu promocję dobrego kina dla młodych widzów.
Organizatorem Festiwalu jest Centrum Sztuki Dziecka w Poznaniu, a jego dyrektorem Jerzy Moszkowicz. W roku 2010 Festiwal ruszył w Polskę; do małych miejscowości, gdzie dzieci na co dzień nie mają szans na spotkanie z dobrym kinem.
Historia.
Początek Festiwalu przypada na lata 60. XX wieku. W latach 1963–1966 w Poznaniu odbywał się "Przegląd Filmów Animowanych i Dziecięcych". W roku 1969 miał miejsce "I Ogólnopolski Festiwal Filmów dla Dzieci i Młodzieży". Kolejne edycje odbywały się co dwa, a później co cztery lata, najczęściej w okresie ferii zimowych. W latach 80. XX wieku obszernie relacjonowany był przez Telewizję Polską, a udział w nim brały również polskie i zagraniczne seriale telewizyjne. Utworem przewodnim festiwalu była piosenka "Czekamy na filmy" w wykonaniu poznańskiego zespołu dziecięcego Łejery.
Prestiżową imprezą międzynarodową stał się w roku 1994. W roku 1995 został objęty patronatem "International Centre of Films for Children and Young People". Do 2005 roku odbywał się wtedy w czerwcu, a w 2006 roku termin imprezy został przeniesiony na grudzień.
Festiwal otrzymał następujące nagrody:
Od 2015 roku Festiwalowi towarzyszą AleKiniaki – postacie stworzone przez Jana Kallwejta.
Nagrody.
Nagrodą Festiwalu są „Złote Koziołki”. Filmy konkurują między sobą podzielone na cztery kategorie – filmy animowane dla dzieci, filmy animowane dla młodzieży, filmy aktorskie dla dzieci i filmy aktorskie dla młodzieży. Przyznawane są również „Platynowe Koziołki”, stanowiące nagrodę organizatorów Festiwalu dla osób szczególnie zasłużonych dla filmu dla młodego widza. Oprócz nagród „dorosłego” jury, swoją nagrodę „Marcinka” przyznaje jury dziecięce oraz nagrodę „Marcina” – jury młodych.

</doc>
<doc id="187747" url="https://pl.wikipedia.org/wiki?curid=187747" title="Ale Kino (festiwal)">
Ale Kino (festiwal)



</doc>
<doc id="187769" url="https://pl.wikipedia.org/wiki?curid=187769" title="Festiwal Dobrego Humoru">
Festiwal Dobrego Humoru

Festiwal Dobrego Humoru – festiwal odbywał się w Gdańsku w latach 2000-2012 (w kolejnym roku nie odbył się z uwagi na trudności w pozyskaniu sponsorów) i w 2014 roku (XIV festiwal). Nagrody, w tym główna: Błękitnego Melonika Charliego, przyznawane są najlepszym komediowym filmom, serialom oraz ich twórcom m.in. aktorom, reżyserom.
I Festiwal Dobrego Humoru (2000).
Jury I Festiwalu Dobrego Humoru w składzie:
II Festiwal Dobrego Humoru (2001).
Nagroda Akademii Dobrego Humoru „Za całokształt twórczości artystycznej”.
Hanka Bielicka
III Festiwal Dobrego Humoru (2002).
Jury III Festiwalu Dobrego Humoru:
Laureaci nagród telewidzów.
wyłonieni w plebiscycie czytelników ogólnopolskiego dziennika „Superexpress”:
IV Festiwal Dobrego Humoru (2003).
Skład Jury IV Festiwalu Dobrego Humoru:
Indywidualne nagrody specjalne.
Jury przyznało także dwie Nagrody Specjalne:
V Festiwal Dobrego Humoru (2004).
Skład Jury V Festiwalu Dobrego Humoru:
Nagrody indywidualne Jury.
Jury przyznało także 3 nagrody specjalne:
Biesiada Dobrego Humoru.
W kategorii Biesiada Dobrego Humoru statuetkę Melonika otrzymało Stowarzyszenie Polskich Kucharzy i Cukierników Region Pomorski – za rozwój kultury kulinarnej Wybrzeża.
Laureatami nagród w konkursie „Biesiadny stół dobrego humoru” zostali:
Konkurs Młodych Twórców Kabaretowych - Debiuty.
Programy festiwalowego konkursu młodych twórców kabaretowych: „Debiuty” oceniane były przez Jury w składzie: Krzysztof Janicki (Piwnica pod Baranami), Rafał Kmita (Grupa Rafała Kmity) oraz Agnieszka Litwin (kabaret Jurki). Jury nagrodziło kabaret Zygzak z Warszawy. Jury przyznało także 4 równorzędne drugie nagrody kabaretom: Czesuaf, Ścięgno, Kabaret Skeczów Męczących i Profil.
Okrągły Stół Satyryków 2004.
Raport Komisji Śledczej Satyryków Okrągłego Stołu.
Satyrycy polscy, zebrani podczas Okrągłego Stołu Satyryków V Festiwalu Dobrego Humoru podjęli jednogłośnie decyzję o przeobrażeniu się w Komisję Śledczą Satyryków. Komisja wbrew modzie na niewyciąganie wniosków z obrad komisji śledczych, wnioski wyciągnęła i nominowała następujące zjawiska w swoim raporcie:
Kategorie dodatkowe:
Na tym raport zakończono i podpisano ku uciesze zebranych. Wieloosobowy Przewodniczący Komisji Śledczej Satyryków: Jacek Borzych, Michał Ogórek, Krzysztof Skiba, Maciej Siembieda.
VI Festiwal Dobrego Humoru (2005).
Skład Jury VI Festiwalu Dobrego Humoru:
Nagroda specjalna.
"w postaci parasola ochronnego” dla twórców serialu „Co tu jest grane”, reż. Jacek Kącik (TVP1): "Jury pieści w sercu nadzieję, że ów sprzęt skutecznie ochroni twórców programu przed próbami zdjęcia z anteny lub ograniczenia funduszy produkcyjnych."
Za całokształt twórczości artystycznej.
przyznawana przez Akademię Dobrego Humoru - Stanisław Tym
Konkurs Młodych Twórców Kabaretowych-Debiuty.
Jury w składzie: Sonia Bohosiewicz, Krzysztof Janicki, Marek Gałązka przyznało nagrody:
W festiwalowym konkursie wzięło udział 9 kabaretów: Kabaret Młodych Panów, Noł Nejm, Kabaret Skeczów Męczących, Aplauss, Grupa Inicjatyw Teatralnych, Ramol, Fraszka, Mimika i Egri Bikaver Ensemble
VII Festiwal Dobrego Humoru (2006).
Skład Jury VII Festiwalu Dobrego Humoru:
Za całokształt twórczości artystycznej.
Jury ponadto przyznało dwie dodatkowe nagrody:
Konkurs Młodych Twórców Kabaretowych-Debiuty.
Jury w składzie: Agnieszka Litwin, Mieczysław Giedrojć i Rafał Hibner nagrodziło:
Jury przyznało ponadto dwa wyróżnienia kabaretom: Nikolli i Ramol.
W festiwalowym konkursie wzięło udział 8 kabaretów: Kabaret Młodych Panów, Kabaret Skeczów Męczących, Szrederus, Smile, Polonez (Grodno), Ramol, Nikolli i Paranienormalni
Gdańska Galeria Dobrego Humoru (2006).
Rysownicy: Julian Bohdanowicz, Henryk Cebula, Zbigniew Jujka, Zbigniew Kołaczek, Andrzej Lichota, Edward Lutczyn, Marian Matocha, Leszek Ołdak, Henryk Sawka, Mariusz Stawarski, Janusz Stefaniak, Robert Szecówka ROBS
Wystawa: czerwiec – VII Festiwal Dobrego Humoru, Gdańsk
Okrągły Stół Satyryków (2006).
Satyrycy polscy, zebrani 30 czerwca 2006 w gdańskim Dworze Artusa, przyznali następując nominacje satyryczne, w poniższych kategoriach:
Kategoria dodatkowa Okrągłego Stołu Satyryków 2006:
13. Skrót roku: MGR – Minister Giertych Roman LPR – Lepper
VIII Festiwal Dobrego Humoru (2007).
Nagrody indywidualne Jury.
Nagrody dodatkowe Jury:
Konkurs Młodych Twórców Kabaretowych-Debiuty.
Programy festiwalowego konkursu młodych twórców kabaretowych: „Debiuty” oceniane były przez Jury w składzie: Lary Okey Ugwu, Agnieszka Litwin, Michał Półtorak i Paweł Dłużewski.
Jury przyznało ponadto wyróżnienie dla Kabaretu Snobów.
Gdańska Galeria Dobrego Humoru (2007).
Rysownicy: Julian Bohdanowicz, Jacek Frąckiewicz, Andrzej Graniak, Zbigniew Jujka, Zbigniew Kołaczek, Małgorzata Lazarek, Andrzej Lichota, Marian Matocha, Ireneusz Parzyszek, Henryk Sawka, Janusz Stefaniak, Grzegorz Szumowski, Jakub Wiejacki, Zygmunt Zaradkiewicz, Zbigniew Ziomecki
Wystawy: czerwiec 2007 - VIII Festiwal Dobrego Humoru, Gdańsk
lipiec/sierpień 2007 – Ełk „Mulatka” (ECK)
Okrągły Stół Satyryków (2007).
Satyrycy polscy, zebrani na VII Okrągłym Stole Satyryków, przyznali nominacje satyryczne, w następujących kategoriach:
IX Festiwal Dobrego Humoru (2008).
Jury IX Festiwalu Dobrego Humoru w składzie:
Indywidualne nagrody specjalne.
Jury postanowiło także przyznać trzy nagrody specjalne:
Grand Prix Festiwalu.
Członek Jury Larry Ugwu przyznał i ufundował nagrodę pozaregulaminiową – Melonik Malin dla Jacka Kurskiego za „reżyserię” teledysku pt: „Orędzie Prezydenta” z cyklu „Ciemny lud to kupi”.
Konkurs Twórców Kabaretowych – Debiuty.
Młodzi twórcy kabaretowi, biorący udział w konkursie festiwalowym – „Debiuty” oceniani byli przez Jury w składzie: Agnieszka Litwin, Michał Półtorak i Rafał Kmita.
Ponadto Jury przyznało trzy równorzędne wyróżnienia:
Jury przyznało również wyróżnienie indywidualne Piotra Mocarskiego z kabaretu Widelec.
Gdańska Galeria Dobrego Humoru (2008).
Rysownicy: Julian Bohdanowicz, Jacek Frąckiewicz, Andrzej Graniak, Zbigniew Jujka, Zbigniew Kolaczek, Andrzej Lochota, Witold Mysyrowicz, Andrzej Andre Pijet, Juliusz Puchalski, Henryk Sawka, Janusz Stefaniak
Wystawa: czerwiec 2008 – IX Festiwal Dobrego Humoru, Gdańsk
Okrągły Stół Satyryków (2008).
Satyrycy polscy, zebrani na VIII Okrągłym Stole Satyryków, przyznali nominacje satyryczne, w następujących kategoriach:
X Festiwal Dobrego Humoru (2009).
Jury X Festiwalu Dobrego Humoru w składzie:
Nagrody indywidualne.
Jury przyznało również panu Tomaszowi Karolakowi nagrodę specjalną – skuter.
Nagroda Gdańskiej Galerii Dobrego Humoru.
Nagroda ufundowana przez Ministra Kultury i Dziedzictwa Narodowego Bogdana Zdrojewskiego
Grand Prix Festiwalu.
Nagrodę ufundowało Stowarzyszenie Filmowców Polskich.
Konkurs Twórców Kabaretowych – Debiuty.
Nagrody w konkursie, wysokości 10 000 zł ufundował minister kultury i dziedzictwa narodowego pan Bogdan Zdrojewski
Nagrody rzeczowe w konkursie ufundowane przez Krajową Izbę Gospodarczą Elektroniki i Telekomunikacji.
Honorowe Statuetki Melonika za 10-letnią współpracę otrzymali:
Gdańska Galeria Dobrego Humoru (2009).
Rysownicy: Julian Bohdanowicz, Henryk Cebula, Jacek Frąckiewicz, Andrzej Graniak, Zbigniew Jujka, Zbigniew Kołaczek, Paweł Kuczyński, Małgorzata Lazarek, Andrzej Lichota, Sławomir Łuczyński, Marian Matocha, Witold Mysyrowicz, Andrzej Andre Pijet, Henryk Sawka, Janusz Stefaniak, Grzegorz Szumowski
Wystawa: 2009 czerwiec – X Festiwal Dobrego Humoru, Gdańsk
2010 lipiec/sierpień – Miejska Biblioteka Publiczna, Rumia
Okrągły Stół Satyryków (2009).
Dwór Artusa 26.06.2009 godz. 13.30
XI Festiwal Dobrego Humoru (2010).
Plebiscyt telewidzów przeprowadzony na portalu www.gdansk.naszemiasto.pl.
Nagroda dodatkowa w plebiscycie Gdańska Galeria Dobrego Humoru – paleta papieru ufundowana przez Burmistrza Miasta Kwidzyna Andrzeja Krzysztofiaka – Grzegorz Szumowski.
Gdańska Galeria Dobrego Humoru (2010).
Rysownicy: Julian Bohdanowicz, Tomasz Broda, Zbigniew Jujka, Zbigniew Kołaczek, Paweł Kuczyński, Sławomir Łuczyński, Witold Mysyrowicz, Henryk Sawka, Mariusz Stawarski, Janusz Stefaniak, Grzegorz Szumowski
Wystawa: czerwiec 2010 – Nadbałtyckie Centrum Kultury, Gdańsk
lipiec/sierpień 2011 – Miejska Biblioteka Publiczna, Rumia
Okrągły Stół Satyryków.
Nominacje Okrągłego Stołu Satyryków Gdańsk Nadbałtyckie Centrum Kultury 2010
Konkluzja: Warto rozmawiać, nie warto oglądać ...
XII Festiwal Dobrego Humoru (2011).
Gdańska Galeria Dobrego Humoru (2011).
Rysownicy: Julian Bohdanowicz, Jerzy Głuszek, Zbigniew Jujka, Zbigniew Kołaczek, Paweł Kuczyński, Małgorzata Lazarek, Andrzej Lichota, Dariusz Łabędzki, January Misiak, Witold Mysyrowicz, Henryk Sawka, Anna Sokolska, Janusz Stefaniak, Grzegorz Szumowski
Wystawy:

</doc>
<doc id="187787" url="https://pl.wikipedia.org/wiki?curid=187787" title="Jerzy Roszak (dyplomata)">
Jerzy Roszak (dyplomata)

Jerzy Roszak (ur. 6 lutego 1924 w Łodzi, zm. 31 sierpnia 1983 w Warszawie) – polski działacz państwowy, dyplomata, członek lokalnych władz PZPR w Łodzi i Wrocławiu.
Życiorys.
Był synem Jana (podoficera zawodowego) i Olgi z Sokołowskich. Kształcił się przed wojną w Gimnazjum Zgromadzenia Kupców w Łodzi. We wrześniu 1939 uczestniczył w młodzieżowych oddziałach samoobrony „Sokół”, potem był więziony w stalagu w Norymberdze oraz przebywał na robotach przymusowych w Hesji. Powrócił do Polski w sierpniu 1945; dwa lata później zdał maturę w liceum w Łodzi. Pracował w łódzkim Urzędzie Miejskim oraz firmach „Wagner” i „Cetech”; zaangażował się w działalność w PPR, był instruktorem w Komitecie Łódzkim PPR, potem II sekretarzem Komitetu Dzielnicowego PZPR Łódź Fabryczna i I sekretarzem Komitetu Dzielnicowego Łódź Widzew. W lipcu 1952 ukończył dwuletnią Szkołę Partyjną przy Komitecie Centralnym PZPR w Warszawie i został wysłany do pracy partyjnej we Wrocławiu, gdzie kierował Wydziałem Propagandy i był sekretarzem Komitetu Wojewódzkiego.
W maju 1957 przeszedł do pracy w Ministerstwie Spraw Wewnętrznych na stanowisko dyrektora Biura Paszportów Zagranicznych; w tym samym czasie ukończył zaocznie studia na Wydziale Dyplomatyczno-Konsularnym Szkoły Głównej Służby Zagranicznej (1960). W latach 1960–1964 pełnił funkcję dyrektora Departamentu Konsularnego Ministerstwa Spraw Zagranicznych, gdzie zajmował się m.in. przygotowaniami do konwencji wiedeńskiej o stosunkach konsularnych (zawartej 24 kwietnia 1963). W maju 1964 został ambasadorem PRL w Republice Austrii. Po zakończeniu misji w Wiedniu ponownie objął kierownictwo Departamentem Konsularnym (1969), a w 1972 Departamentem I MSZ (ds. stosunków z europejskimi krajami socjalistycznymi).
W latach 1977–1980 był ambasadorem w Królestwie Norwegii, z jednoczesną akredytacją w Islandii. Po 1980 pracował jako dyrektor Centrum Informacji MSZ, a od 1982 dyrektor Departamentu ds. Stosunków z ZSRR. Był odznaczony m.in. Krzyżem Komandorskim Orderu Odrodzenia Polski oraz Orderem Sztandaru Pracy II klasy. Z zawartego w 1945 małżeństwa z Tamirą z Korsaków miał dwoje dzieci – syna Cezarego i córkę Elżbietę. Pochowany na cmentarzu Powązki Wojskowe w Warszawie (kwatera C39-2-3).

</doc>
<doc id="187790" url="https://pl.wikipedia.org/wiki?curid=187790" title="Sysop">
Sysop

Sysop (od ), operator systemu – często używane określenie administratorów BBS-ów albo, historycznie, operatorów dowolnych systemów komputerowych, w szczególności klasy mainframe.

</doc>
<doc id="187792" url="https://pl.wikipedia.org/wiki?curid=187792" title="Mainframe">
Mainframe

Mainframe (ang. "main" – główny, "frame" – struktura) (często w Stanach Zjednoczonych nazywany „Big Iron”, dawniejsze polskie określenie to „komputery głównego szeregu”) – klasa komputerów używanych głównie przez duże organizacje dla krytycznych aplikacji (np. finansowych, statystycznych).
Termin mainframe pochodzi od wczesnych maszyn tego typu, ze względu na ich rozmiary i fakt, że kompletny system komputerowy składał się z wielu oddzielonych od siebie jednostek (szaf, obudów) – "main frame" była to główna jednostka przetwarzająca dane. Pierwsze komputery mainframe były wykonane z zastosowaniem lamp elektronowych, potem tranzystorów. Późniejsze korzystały z układów scalonych o niskiej skali integracji, na przykład w komputerze UNIVAC 9000 z połowy lat sześćdziesiątych XX w. 256 kB pamięci było zbudowane z ponad 1200 układów scalonych Intela. Dzisiaj nazwa używana jest zazwyczaj do komputerów kompatybilnych z linią IBM System/360 zaprezentowaną w 1965 roku. Słowo mainframe nie jest zastrzeżoną nazwą, ani nie istnieje formalna definicja komputera mainframe. Istniały też systemy niekompatybilne z rodziną System/360 również nazywane mainframe – np. produkty firmy Unisys, która powstała z połączenia firm Burroughs i Sperry, a także rodzina Siemens BS2000, ICL, GECOS (Bull i NEC, dawniej Honeywell, a jeszcze wcześniej General Electric) i NCR.
Polscy konstruktorzy również podejmowali próby konstruowania komputerów typu mainframe. Odra 1001 to prototyp lampowego komputera pierwszej generacji wykonany w Zakładach Elektronicznych Elwro w 1961. Konstrukcja komputera oparta była na niedokończonym projekcie przelicznika S-1, opracowanego przez zespół Jerzego Gradowskiego w Zakładzie Aparatów Matematycznych PAN.
Była pierwszą Odrą, ale nie uzyskała zadowalającej niezawodności i nie weszła do produkcji. Wykonana została tylko w jednym egzemplarzu.
Rynek (sektor).
Na początku 2006 roku 90% rynku urządzeń mainframe należało do IBM. Unisys stworzył mainframe’y ClearPath Plus z systemami operacyjnymi OS2200 i MCP wywodzącymi się ze Sperry i Burroughs oraz jednocześnie umożliwiającymi uruchomienie systemów Linux i MS Windows. Hitachi współprojektowało zSeries 800 z IBM w celu zmniejszenia kosztów. Hewlett-Packard sprzedał swoje unikalne systemy NonStop firmie Tandem Computers i Group Bull’s DPS. W Europie są dostępne mainframe’y DPS grupy Bull.
Platform Solutions Inc. wprowadziła na rynek serwery z procesorami Intel Itanium 2 wyposażone w firmware emulujący IBM System z. PSI i IBM są zaangażowane w serie sporów prawnych. IBM oskarża PSI o naruszenie patentów i odmawia udzielenia licencji na swój software uruchamiany na platformie PSI, podczas gdy PSI skarży IBM o złamanie praw anty-monopolowych.
Historia.
Produkcja komputerów mainframe zaczęła się pod koniec roku 1950. Pierwsze komputery mainframe produkowały firmy nazywane „IBM and the Seven Dwarfs” („IBM i siedmiu krasnoludków”): IBM, Burroughs, Control Data Corporation, General Electric, Honeywell, NCR, RCA i UNIVAC. Dominacja IBM, osiągnięta dzięki ich systemowi 700/7000, jeszcze wzrosła dzięki przełomowej serii System/360. Z czasem technologia ta rozwijała się i ewoluowała do obecnej „z/Architecture”. UNIVAC został wchłonięty przez Sperry, który kontynuował rozwój tej linii w postaci 2200 Series z systemem operacyjnym OS/2200. Burroughs rozwijał swoją linię B5000 z systemem operacyjnym MCP. Jednocześnie dostawcami spoza USA byli: Siemens, Telefunken w Niemczech, ICL w Anglii oraz Fujitsu, Hitachi, Oki i NEC w Japonii. Podczas zimnej wojny państwa należące do Układu Warszawskiego produkowały klony „System/360” pod nazwą RIAD. W Polsce produkowano własne konstrukcje oraz klony mainframów ICL pod nazwą Odra. W Związku Radzieckim opracowywano własne systemy, takie jak Ural i Strela.
W latach 70 XX w. i 80 XX w. korporacje odkryły rozwiązania bazujące na minikomputerach, które można było uruchomić za ułamek ceny mainframe i które oferowały lokalnym użytkownikom o wiele większą kontrolę nad systemem. Terminale używane do interakcji systemu mainframe z użytkownikiem zostały zastąpione poprzez komputery osobiste. Nowe instalacje systemów mainframe ograniczyły się do nielicznych zastosowań, takich jak np. kluczowe hurtownie danych. Honeywell zostało wykupione przez Bull, UNIVAC został działem Sperry Corporation, który potem w roku 1986 połączył się z Burroughs w firmę o nazwie Unisys. Sperry i Burroughs po fuzji ciągle wspierają oraz rozwijają swoje mainframe, które obecnie wyewoluowały w platformę Clearpath Plus. W roku 1991 AT&amp;T przemianowano na NCR.
Mainframe a superkomputer.
Różnica pomiędzy superkomputerem i mainframe nie jest zbyt oczywista. Można powiedzieć, że superkomputery stosuje się do rozwiązywania problemów które wymagają dużej szybkości obliczeń, podczas gdy mainframe’y stosuje się, gdy potrzebna jest wysoka wydajność I/O, niezawodność oraz jednoczesna obsługa różnorodnych procesów biznesowych (ang. "mixed workload").
Szybkość i wydajność.
Szybkość CPU dawniej mierzona była w MIPS (milionach operacji na sekundę), a używano tej miary do porównywania możliwości obliczeniowych procesorów/systemów. Najmniejszy dzisiaj system mainframe IBMa ma prędkość 26 MIPSów (IBM z9 BC A01), największy – 17801 MIPS (według IBM Reference Performance szybkość systemu mainframe IBM z9 EC model 754). Dla porównania współczesny procesor Intel Core 2 X6800 przy prędkości 2,93 GHz osiąga 27079 MIPS, czyli prawie dwukrotnie więcej na korzyść procesora stosowanego w zwykłym komputerze x86. Z kolei jednak rozwiązanie "Parallel Sysplex" pozwala połączyć do 32 komputerów takich jak z9, powodując że zachowują się one jako jedna logiczna jednostka, uzyskując dzięki temu wydajność około 569 632 MIPS.
Od 2017 roku trwają pracę nad udostępnieniem na rynku komputerów kwantowych. Szacunkowa moc obliczeniowa początkowo ma być niewielka ~50 qubitów.

</doc>
<doc id="187793" url="https://pl.wikipedia.org/wiki?curid=187793" title="Spin-off">
Spin-off



</doc>
<doc id="187796" url="https://pl.wikipedia.org/wiki?curid=187796" title="Stronicowanie pamięci">
Stronicowanie pamięci

Stronicowaniem pamięci nazywamy w komputerowych systemach operacyjnych jeden ze sposobów zarządzania pamięcią, w którym komputer przechowuje i pobiera dane z pamięci dodatkowej do wykorzystania w pamięci podstawowej. Dane pobierane są z pamięci dodatkowej w blokach o jednakowym rozmiarze nazywanych stronami. Stronicowanie jest istotnym elementem implementacji pamięci wirtualnej, we współczesnych systemach operacyjnych, pozwalającym na przekroczenie ograniczeń komputera wynikających tak z ilości dostępnej pamięci fizycznej, jak też np. wykorzystywanej architektury procesora (potrafiącego zaadresować mniejszą ilość pamięci niż faktycznie dostępna).
Podstawowa filozofia stronicowania: 
Historia.
W światowym przemyśle komputerowym stronicowanie stosowano od wczesnych lat 60. Firma Ferranti wprowadziła stronicowanie w komputerze ATLAS, termin stron pamięci na rynku masowym w odniesieniu do architektury komputerowej był wykorzystywany, niezależnie od tego, czy strona była przenoszona między obszarami pamięci RAM czy między pamięcią RAM a dyskiem. Na przykład w komputerze PDP-8 7 bitów instrukcji zawierało adres pamięci, który wybierał jedno ze 128 słów. Ta strefa pamięci została nazwana stroną. Takie użycie terminu jest obecnie rzadkie. W latach 60. zamiana stron pamięci była wczesną techniką pamięci wirtualnej pozwalając na podmianę całych programów (podmieniony program stawał się nieaktywny w czasie gdy pamięć RAM wykorzystywana była przez inny program).
Wynalezienie tablicy stron pozwoliło procesorowi działać na dowolnych stronach w dowolnym miejscu pamięci RAM jako pozornie ciągła logiczna przestrzeń adresowa. Strony te stały się jednostkami wymienianymi między dyskiem a pamięcią RAM.
W Polsce inż. Jacek Karpiński wykorzystał stronicowanie pamięci przy konstruowaniu komputera K-202 w latach 1970–1973 w celu adresowania większej ilości pamięci. Inne porównywalne ówczesne komputery 16-bitowe dostępne na świecie mogły zaadresować jedynie 64 kilobajty (były to Super-Nova i Modular One). Dzięki owemu mechanizmowi komputer K-202 adresował do 8 megabajtów (MB) pamięci operacyjnej.
Stronicowanie pamięci fizycznej.
Stronicowanie pamięci fizycznej wykonywane było z powodu ograniczenia przestrzeni adresowej procesora (stronicowanie fizyczne). Stronicowanie takie stosowano w systemach 8 i 16-bitowych, w których ilość zainstalowanej pamięci przekraczała możliwości adresowania pamięci przez procesor.
W pamięciach flash.
W niektórych pamięciach EEPROM, podczas zapisu może nastąpić jedynie zmiana stanu komórki pamięci z 1 na 0, a zmiana z 0 na 1 przebiega znacznie dłużej i jest nazywana kasowaniem. Tego typu pamięć jest dzielona na strony, kasowanie przebiega jednocześnie dla wszystkich komórek strony, zapis do pamięci następuje poprzez wypełnienie bufora (strony) i następnie na rozkaz: bufor zostaje przeniesiony do pamięci, co trwa od 1 ms do 10 ms. Tak zorganizowana pamięć nazywana jest Flash EEPROM.
Stronicowanie pamięci w systemie MS-DOS.
System MS-DOS używa procesora 8086 lub jego następcy w trybie rzeczywistym. W trybie tym procesor może zaadresować 1 MB pamięci. Na początku lat dziewięćdziesiątych pojawiła się koncepcja wykorzystania w MS-DOS pamięci z obszaru ponad 1 MB, pamięć ta była dzielona na bloki (strony) o wielkości 16 kB i dostępna przez okno o wielkości 64 kB składające się z 4 ramek w obszarze UMA. Ten rodzaj pamięci nazywano EMS.
Stronicowanie pamięci w procesorach 80386.
Procesory 80386 i nowsze pracujące w trybie chronionym umożliwiają dowolne mapowanie adresów logicznych na adresy fizyczne – mechanizm ten nazywany jest "stronicowaniem" (ang. "paging"). Adresy logiczne obejmują całą przestrzeń adresową procesora, czyli 4 GB, niezależnie od tego, ile w rzeczywistości w komputerze zainstalowano pamięci. Zadaniem systemu operacyjnego jest odpowiednie mapowanie adresów logicznych na adresy pamięci fizycznej, co pozwala zwykłym programom użytkowym przez cały czas działania odwoływać się do tych samych adresów logicznych.
Jeśli włączone jest stronicowanie, wówczas cała pamięć (4 GB) dzielona jest na bloki – "strony" o rozmiarach 4 kB; w procesorach Pentium i nowszych możliwe jest także używanie stron o rozmiarach 4 MB. Gdy program odwołuje się do pamięci, podaje adres właściwej komórki pamięci. Adres ten jest 32-bitową liczbą, która składa się z trzech części:
Katalog stron zawiera wskaźniki do tablic stron, tablice stron przechowują adresy fizyczne stron. (System operacyjny może zarządzać wieloma katalogami i tablicami stron).
Zatem pierwsza część adresu wybiera z katalogu stron tablicę stron. Druga część adresu wybiera pozycję z tablicy stron, która wyznacza fizyczny adres konkretnej strony. Przesunięcie jest adresem lokalnym w obrębie wybranej strony. Ostatecznie adres fizyczny, na który zamapowano adres logiczny, wyznaczany jest z dwóch składników: adresu fizycznego strony i przesunięcia.
Ponieważ uzyskiwanie dostępu do pamięci w celu odczytania informacji o stronie jest czasochłonne, dlatego procesory posiadają pamięć podręczną (ang. TLB, "Translation Lookaside Buffer"), w której pamiętane są ostatnio wyznaczone adresy fizyczne stron. TLB przechowuje 32, 64, 256 lub więcej pozycji.
Każda pozycja w tablicy stron przechowuje pewne dodatkowe informacje dotyczące strony pamięci, także te przydatne w realizacji pamięci wirtualnej:

</doc>
<doc id="187798" url="https://pl.wikipedia.org/wiki?curid=187798" title="Białogard (gmina wiejska)">
Białogard (gmina wiejska)

Białogard – gmina wiejska w Polsce położona w północnej części województwa zachodniopomorskiego, w powiecie białogardzkim. Siedzibą gminy jest miasto Białogard, które nie wchodzi w skład gminy, jest osobną gminą miejską. Jest to jedyna gmina wiejska w powiecie.
Według danych z 31 grudnia 2016 r. gmina miała 7767 mieszkańców. Natomiast według danych z 31 grudnia 2017 roku gminę zamieszkiwały 7682 osoby.
Miejsce w województwie (na 114 gmin):
powierzchnia 16., ludność 50.
Gmina stanowi 38,8% powierzchni powiatu.
Położenie.
Gmina znajduje się w północnej części województwa zachodniopomorskiego, w środkowej części powiatu białogardzkiego. Gmina leży na Równinie Białogardzkiej. Przez gminę przepływają rzeki: Parsęta, wpadająca do niej Radew (wyznaczająca część północnej granicy gminy) oraz mniejszy dopływ Parsęty, Liśnica przez które prowadzi szlak kajakowy. Tereny leśne zajmują 33% powierzchni gminy, a użytki rolne 56%.
Sąsiednie gminy:
Do 31 grudnia 1998 r. wchodziła w skład województwa koszalińskiego.
Najwyższy punkt gminy to wzniesienie Iwki niedaleko Rychówka o wysokości 114,87 m n.p.m., natomiast najniższy punkt o wysokości 11,3 m n.p.m. leży u ujścia rzeki Radwi do Parsęty.
Demografia.
Według danych z 31 grudnia 2016 r. gmina miała 7767 mieszkańców. Gminę zamieszkuje 16,1% ludności powiatu. Gęstość zaludnienia wynosi 23,7 osoby na km².
Dane z 31 grudnia 2016 r.:
Komunikacja.
Transport drogowy.
Przez gminę Białogard prowadzą następujące drogi wojewódzkie:
Transport kolejowy.
Miasto Białogard jest węzłem kolejowym, uzyskało połączenie już w 1859 r. po doprowadzeniu linii ze Szczecina do Koszalina, 11 lat później linia została przedłużona do Gdańska. Także w 1859 r. wybudowano drugą ważną linię z Kołobrzegu, w 1878 r. przedłużoną do Szczecinka, a rok później do Poznania. W 1895 r. otwarto wąskotorową linię kolejową do Świelina, a w 1909 r. do Rarwina. Obie linie miały rozstaw torów 750 mm, a krótko po II wojnie światowej zmieniono rozstaw w obu liniach na 1000 mm oraz zbudowano odcinek z Rarwina do Lepina. Pod koniec lat 80. XX wieku obie linie normalnotorowe zostały zelektryfikowane. W 1991 r. zamknięto linię Białogard Wąsk.- Lepino Trójkąt, a 5 lat później tę do Świelina. Obecnie w gminie czynne są 3 stacje: Czarnowęsy Pomorskie, Kościernica i Nosówko (na trasie Szczecin – Gdańsk).
Poczta.
Gminę obsługują urzędy pocztowe w Białogardzie.
Zabytki.
Na terenie gminy znajduje się 16 zabytków nieruchomych, które chronione są prawem (stan na dzień 31 grudnia 2008):
Administracja i samorząd.
W 2016 r. wykonane wydatki budżetu gminy wynosiły 29,9 mln zł, a dochody budżetu 30,2 mln zł. Zobowiązania samorządu (dług publiczny) według stanu na koniec 2016 r. wynosiły 19,4 mln zł, co stanowiło 64,5% poziomu dochodów.
Mieszkańcy gminy Białogard razem z mieszkańcami gminy Tychowo wybierają 5 radnych do Rady Powiatu w Białogardzie, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Gmina wiejska Białogard jest obszarem właściwości Sądu Rejonowego w Białogardzie i Sądu Okręgowego w Koszalinie. Gmina (właśc. powiat białogardzki) jest obszarem właściwości miejscowej Samorządowego Kolegium Odwoławczego w Koszalinie.
Podział administracyjny.
Gmina wiejska Białogard utworzyła 33 jednostek pomocniczych, będących sołectwami.

</doc>
<doc id="187799" url="https://pl.wikipedia.org/wiki?curid=187799" title="Mediatravel">
Mediatravel

Międzynarodowy Festiwal Odkrywców, Podróżników i Ludzi Aktywnych "Mediatravel" - festiwal powstały w 2001 r. w Łodzi, którego celem jest propagowanie idei odkrywania nowych miejsc i nowych kultur, przy jednoczesnym kształceniu umiejętności w dziedzinie filmu, fotografii, Internetu, plastyki i dziennikarstwa.
Festiwal Mediatravel w swej istocie nastawiony jest na poszanowanie odmienności, tak geograficznych, jak i kulturowych, stawiając sobie za cel nagradzanie twórców dziennikarstwa profesjonalnego i amatorskiego za publikacje tematyczne obejmujące właśnie ten szacunek. Obecnie Festiwal odbywa się corocznie i nagradza twórców-odkrywców statuetkami w następujących kategoriach: film, program telewizyjny, audycja radiowa, strona internetowa, artykuł w prasie, muzyka i fotografia.

</doc>
<doc id="187802" url="https://pl.wikipedia.org/wiki?curid=187802" title="Pułki kawalerii polskiej w 1939">
Pułki kawalerii polskiej w 1939



</doc>
<doc id="187807" url="https://pl.wikipedia.org/wiki?curid=187807" title="Another World">
Another World



</doc>
<doc id="187808" url="https://pl.wikipedia.org/wiki?curid=187808" title="Another World (gra komputerowa)">
Another World (gra komputerowa)

Another World (ang. "Inny świat"; w Stanach Zjednoczonych wydany jako "Out of This World") – komputerowa gra platformowa autorstwa Érica Chahiego, wydana w 1991 roku. Pierwotnie ukazała się na Amidze, później została przeniesiona na inne platformy. W "Another World" gracz wciela się w młodego naukowca, który wskutek nieudanego eksperymentu znalazł się w alternatywnym, futurystycznym świecie.
Choć Éric Chahi należał do francuskiego studia Delphine Software, w rzeczywistości samodzielnie pracował nad grą. Muzykę do "Another World" stworzył Jean-François Freitas. Po wydaniu gra uzyskała jednoznacznie pozytywne oceny krytyków, którzy chwalili ją za oryginalność rozgrywki, kinową fabułę oraz oprawę audiowizualną. "Another World" ustanowił nowy kanon tworzenia gier w dziejach elektronicznej rozgrywki, nastawiony na zróżnicowane zadania stawiane przed graczem oraz rozbudowaną i pełną przygód akcję. W 2006 roku ukazała się reedycja gry pod nazwą "Another World: 15th Anniversary Edition", z odświeżoną oprawą audiowizualną, a w 2011 roku – jubileuszowa wersja pod tytułem "Another World – 20th Anniversary". W latach 90. XX wieku sprzedano ok. 1 miliona egzemplarzy gry.
Fabuła.
W "Another World" gracz wciela się w młodego naukowca, profesora fizyki Lestera Chaykina. Akcja gry rozpoczyna się nocą, gdy Lester dojeżdża do swojej skomputeryzowanej kwatery. W jej wnętrzu rozpoczyna zaprogramowany eksperyment wywołany w celu badań nad przyśpieszaniem cząstek elementarnych. Jednak w trakcie jego aktywacji w zakład Lestera uderza piorun. Wskutek wyładowania Lester traci kontrolę nad eksperymentem i zostaje wchłonięty do innej rzeczywistości. Chaykin odnajduje się w futurystycznym świecie alternatywnym, w basenie zamieszkanym przez ośmiornicę. Po wypłynięciu z wody Lester idzie przed siebie. Niespodziewanie atakuje go bestia przypominająca lwa. Uciekając przed nią, naukowiec zostaje pochwycony przez humanoidalnych tubylców, którzy pozbawiają go przytomności.
Budzi się w klatce wraz z innym więźniem, przyjaźnie do niego nastawionym tubylcem. Obaj, rozbujawszy klatkę, powodują jej upadek i zabicie pobliskiego strażnika. Lester bierze pistolet laserowy zabitego i obaj więźniowie rozpoczynają ucieczkę. Obcy sojusznik ukrywa naukowca w kanalizacji. Ten rozpoczyna ucieczkę na własną rękę, wędrując przez ruiny miasta, jaskinię oraz tunele. W pogoń za nim udają się uzbrojeni strażnicy, a Lester znajduje się w ślepym zaułku. Jednak zostaje wyciągnięty przez swego przyjaciela na powierzchnię. Obaj stają nad przepaścią. Obcy sojusznik przerzuca Chaykina na drugą stronę, sam jednak nie daje rady tam wskoczyć. Lester znów zostaje sam, jednak uciekając przez arenę, spotyka ponownie swego przyjaciela. Dosiada czołgu, którym przedostaje się przez arenę, jednak w obliczu narastającego ostrzału wrogów wyposażonych w granaty katapultuje się.
Katapulta z Lesterem ląduje w łaźni. Ten kontynuuje ucieczkę wraz ze swoim sojusznikiem. Jednak celny strzał jednego z wrogich humanoidów powoduje rozkruszenie podestu pod nim. Spada w przepaść, zostaje wyciągnięty przez jednego ze strażników, który brutalnie go kopie. Lestera przed śmiercią ratuje przyjaciel, który wdaje się w bójkę ze strażnikiem. W tym czasie Chaykin ostatkiem sił dociera do włazu i otwierając go, zabija strażnika. Pod wrogim ostrzałem dostaje się do wyjścia.
Pod koniec gry wycieńczony Lester znajduje się na głazie. Przyjaciel zabiera go ze sobą i obaj odlatują na grzbiecie zwierzęcia przypominającego pterodaktyla.
Rozgrywka.
Gracz wciela się w postać, która porusza się po dwuwymiarowej przestrzeni. Na ekranie nie ma żadnych dodatkowych wskaźników ułatwiających rozrywkę. Kierowana postać potrafi poruszać się w lewo lub w prawo, skakać i atakować wrogie cele znajdujące się na ziemi. W trakcie gry gracz zdobywa też pistolet laserowy, dzięki któremu może eliminować przeciwników znajdujących się na drodze. Pistolet nie tylko służy do oddawania strzałów w kierunku wroga, ale umożliwia także stworzenie osłony chroniącej gracza przed wrogim ostrzałem i – po dłuższym przytrzymaniu przycisku akcji – likwidację podobnych osłon stawianych przez przeciwników.
Śmierć kierowanej postaci oraz jej sojusznika oznacza koniec gry. W takim wypadku gra powraca do ostatniego punktu kontrolnego (miejsca automatycznego zapisania rozgrywki). Na starszych platformach, które nie obsługują punktów kontrolnych, przejście do określonego stanu gry jest możliwe poprzez wpisanie kodu dostępu.
Tworzenie.
Twórca "Another World", Éric Chahi, rozpoczął karierę projektanta gier komputerowych w 1983 roku, ale do czasu "Another World" tworzył głównie gry amatorskie. W 1989 roku otrzymał pracę twórcy grafik dla gry "Future Wars", wyprodukowanej przez francuskie studio Delphine Software. Po sukcesie tej gry postanowił jednak stworzyć własne, niezależne dzieło.
Bezpośrednią inspiracją dla Chahiego stanowił port gry "Dragon’s Lair" na komputer Amiga. Twórcy tej gry zdołali zmieścić na dyskietce szczegółowe wówczas animacje przypominające kreskówkę, co było wtedy wysokim osiągnięciem technologicznym. Chahi zamierzał stworzyć grę o podobnej oprawie graficznej, ale w pełni opartą na wielokątach, co zapewniało mniejsze obciążenie sprzętu i rozwiązywało problem rozpikselowania tekstur. Ukończywszy program testujący przyjęte przez niego rozwiązanie, przekonał się, że użycie wielokątów jest najwłaściwszym rozwiązaniem pod względem płynności animacji. Najpierw Chahi napisał edytor grafiki opartej na wielokątach (czyli grafiki wektorowej), napisany w języku programowania asembler. Silnik gry natomiast został ukończony w grudniu 1989 roku. Animacje zostały wykonane przy użyciu rotoskopu, co nadawało płynność ruchom bohaterów.
Chahi starał się stworzyć fabułę, która miała wywołać w graczu doznania podobne do seansu w kinie. W tym stylu tworzona była sekwencja początkowa, a także zaskakujący graczy pierwszy moment interaktywny, w którym główny bohater gry znajduje się nagle w basenie z ośmiornicą. Twórca gry umieścił w niej pistolet laserowy w wyniku inspiracji filmem ""; inspirację stanowiły dla niego także gra "Karateka" Jordana Mechnera, komiksy oraz książki fantastycznonaukowe. Podczas kolejnego etapu pracy nad grą, od 1990 roku, Chahi wzbogacił grę o elementy urozmaicające rozgrywkę, takie jak łamigłówki czy współpraca z komputerowym sojusznikiem. W momencie zakończonych niepowodzeniem rozmów ze studiem Virgin Games zastanawiał się nawet nad przekształceniem "Another World" w grę przygodową typu „wskaż i kliknij”. Samotna praca nad "Another World" przyczyniła się do dodania grze klimatu odosobnienia i samotności w nieznanym świecie.
Publikacją gry zajęło się studio Delphine Software, dla którego Chahi pracował, nie ingerowało jednak w ogóle w samą grę – Éric Chahi w praktyce stworzył niemal jej całość własnoręcznie, natomiast ścieżkę dźwiękową wykonał jego przyjaciel, Jean-François Freitas. Natomiast z inicjatywy amerykańskiego wydawcy "Another World", Interplay Entertainment, dokonano poprawek technicznych i usunięto luki w programie.
Wydanie gry.
"Another World" został początkowo wydany w wersji na komputer Amiga, w listopadzie 1991 roku. Nie testowano jej należycie, w związku z czym zawierała mnóstwo błędów technicznych. Była też krótsza od późniejszych wersji. Port gry na platformę MS-DOS został wykonany przez Daniela Morais i rozszerzony o jeden poziom w stosunku do oryginalnej wersji. Jego premiera odbyła się 11 lutego 1992 roku.
Konsolowa edycja gry na platformy SNES (1 grudnia 1992) i Sega Mega Drive (4 maja 1994) pod naciskiem Interplay została ocenzurowana; usunięto z niej krew oraz scenę nagości (konkretnie wizję samic obcych w łaźni). Natomiast port na konsolę 3DO został wydany 24 czerwca 1994 roku i oferował poprawione tła. Wersja na komputery Macintosh ukazała się 2 lutego 1996 roku i oprócz obsługi wyższej rozdzielczości była identyczna z dostępną na MS-DOS-ie.
Grę nieoficjalnie przeniesiono także na konsole Game Boy Advance (autor – Cyril Corgordan) i GP32 (autor – Philippe Simons).
Reedycje.
14 kwietnia 2006 roku, w 15. rocznicę publikacji "Another World", została wydana na platformie Windows unowocześniona wersja gry z podtytułem "15th Anniversary Edition". Jej światowym wydawcą było przedsiębiorstwo Lexicon Entertainment. Nowe wydanie gry umożliwiło graczom wybór wyższej rozdzielczości (do 1280x800). Poprawiono też wygląd teł w grze i zremasterowano ścieżkę dźwiękową w niej występującą. Do pudełkowej wersji "Another World: 15th Anniversary Edition" dołączono 18-minutowy wywiad z twórcą gry oraz jego dziennik relacjonujący jej powstawanie. 22 września 2011 roku kolejna reedycja ukazała się na platformie iOS, pod nazwą "Another World – 20th Anniversary". 16 marca 2012 roku wydano odnowioną wersję gry także na platformie Android. 19 czerwca 2014 roku wersja "20th Anniversary" pojawiła się na konsolach Nintendo 3DS i Wii U, a 25 czerwca na PlayStation 3, PlayStation 4 i PlayStation Vita i Xbox One.
Odbiór gry.
"Another World" odniósł międzynarodowy sukces, uzyskując w latach 90. XX wieku sprzedaż wynoszącą około miliona egzemplarzy. W 1993 roku Waldemar Nowak z pisma „Secret Service” nazwał dzieło francuskie „wydarzeniem ubiegłego [1992] roku”. Redaktorzy pisma „Top Secret”, Aleksy Uchański i Piotr Gawrysiak, określili "Another World" mianem najlepszej gry komputerowej, jaką widzieli w życiu.
Kristan Reed ze strony Eurogamer pisał, że "Another World" był jedną z pierwszych gier komputerowych, dla których można by użyć terminu „kinowa”. Zauważył, iż gra przyciągała graczy mrocznym klimatem, ludzkim bohaterem nieprzystającym do standardów występujących w czysto komercyjnych grach oraz imponującą jak na tamte czasy sekwencją wprowadzającą. Ostatecznie nazwał ją „jedną z najbardziej wizjonerskich i zapadających w pamięć gier wszech czasów”. Mateusz Gołębiowski ze strony Imperium Gier (części portalu Wirtualna Polska) określił "Another World" mianem ambitnego dzieła, w które się nie gra, ale wczuwa w jego atmosferę.
Lisa Karen Savignano ze strony AllGame chwaliła grę za znakomitą oprawę audiowizualną (w tym za wizję plastyczną przypominającą film interaktywny), aczkolwiek narzekała na zbyt wysoki poziom trudności. Przekonywała jednak, że scena końcowa gry jest powodem, dla którego warto ją przejść. Levi Buchanan z portalu IGN nazwał grę „kinowym arcydziełem”, które potrafiło wzbudzić w graczach poczucie empatii, strachu i zachwytu wizją plastyczną.
Reedycje.
"Another World: 15th Anniversary Edition" na system operacyjny Windows uzyskała zróżnicowane opinie krytyków. Średnia ocen reedycji na Windows wynosi 73% według agregatora GameRankings. Kristan Reed z Eurogamera, przedtem przychylnie nastawiony do "Another World", zmienił swą opinię po zagraniu w reedycję. Twierdził, że bardzo wysoki poziom trudności (w praktyce niezmieniony w stosunku do oryginalnej wersji), wespół z problematycznym sterowaniem i przestarzałą oprawą graficzną, skutecznie zniechęca do grania. Will Freeman ze strony VideoGamer.com również sceptycznie podszedł do nowej wersji, krytykując poziom trudności zmuszający do niepospolitej zręczności w obsłudze klawiatury, ale chwaląc zarazem stronę artystyczną gry. Polscy krytycy byli przychylniej nastawieni do gry. Piotr Szablata ze strony Imperium Gier wystawił "Another World" najwyższą ocenę, bardzo pozytywnie oceniając fabułę, klimat gry oraz poprawioną oprawę graficzną. Chwalił również bogate w dodatki wydanie pudełkowe polskiej wersji w dystrybucji IQ Publishing. Patryk Sawicki z „CD-Action” również zachęcał do kupna gry, choć przyznał, że nie jest ona dla osób kładących główny nacisk na oprawę graficzną.
Wersja jubileuszowa "Another World" na system operacyjny iOS, w odróżnieniu od edycji na Windows, spotkała się z pozytywnym odbiorem recenzentów. Średnia ocen "Another World – 20th Anniversary" wynosi 82%. Stephen Lambrechts z portalu IGN uznał grę za arcydzieło, twierdząc, że port gry na platformy Apple był dla niego pełnym sukcesem. Wskazywał na znaczącą poprawę oprawy graficznej w stosunku do oryginału. Zaznaczył też, że mimo wysokich wymagań stawianych graczowi gra szybko uzależnia. Christian Donlan z Eurogamera był bardziej sceptyczny. Twierdził, że gra może dzielić graczy na dwie grupy: tych, którzy będą się rozkoszować wspaniałą atmosferą "Another World" oraz tych, którzy będą sfrustrowani wysokim poziomem trudności.
Wpływ i kontynuacje.
"Another World" miał zdaniem dziennikarza Bartłomieja Kluski znaczący wpływ na rozwój całej branży gier komputerowych. W odróżnieniu od gier współczesnych dziełu Chahi, które były proste, powtarzalne w akcji i pozbawione ambicji fabularnych, "Another World" oferował rozbudowaną historię, pełną zróżnicowanych etapów i zwrotów akcji. Ponadto była to jedna z pierwszych gier pozbawionych jakichkolwiek wskaźników oraz napisów. Piotr Mańkowski wskazywał na oryginalność tej produkcji względem innych gier komputerowych, zwracając uwagę na jej zbliżenie do sztuki filmowej. Zaliczył ją pod względem artystycznym do „jednej z najbardziej wyróżniających się gier” w historii. Tymon Smektała z pisma „CD-Action” umieścił "Another World" na liście „gier wiecznie żywych”, zaznaczając, że była to jedna z pierwszych gier całkowicie zrozumiałych dla graczy z całego świata, mimo że nie pada w niej ani jedno słowo. Adam Smith ze strony Rock, Paper, Shotgun opisał grę jako arcydzieło pod względem komunikacji wizualnej i ukazania przyjaźni, ukazujące pełen rozmachu świat za pomocą minimalistycznych środków; stworzony przez Chahiego towarzysz gracza został oceniony przez redaktora jako jeden z najlepszych w historii elektronicznej rozrywki.
Fenomen gry "Another World" przyczynił się do powstawania gier wzorujących się na niej pod względem sposobu rozgrywki. Delphine Software wyprodukowało gry dyskontujące popularność dzieła Chahi: "Flashback" (1992) i "Fade to Black" (1995). Pierwsza z nich niesłusznie uważana jest za nieoficjalną kontynuację "Another World". Prawdziwy sequel gry ukazał się pod nazwą "Heart of the Alien" w 1994 roku i opowiadał oryginalną fabułę z punktu widzenia humanoidalnego przyjaciela Lestera. Początkowo projektantem gry był Éric Chahi, ale ze względu na coraz mniejszą władzę nad projektem zrezygnował z jej tworzenia. "Heart of the Alien" ukazało się jedynie na konsoli Sega CD i zostało niemal zapomniane.

</doc>
<doc id="187818" url="https://pl.wikipedia.org/wiki?curid=187818" title="Hermes (planetoida)">
Hermes (planetoida)



</doc>
<doc id="187821" url="https://pl.wikipedia.org/wiki?curid=187821" title="Marcel Szytenchelm">
Marcel Szytenchelm

Marcel Romuald Szytenchelm – polski aktor, reżyser i animator kultury związany z Łodzią.
Życiorys.
Jest absolwentem VIII Liceum Ogólnokształcącego im. Adama Asnyka w Łodzi. Powołał do życia (działające przy Widzewskich Domach Kultury) Studio Teatralne „Słup”, w którym pełni funkcje reżysera i dyrektora artystycznego. W 1990 ukończył kulturoznawstwo (specjalność: teatrologia) na Wydziale Nauk Społecznych Uniwersytetu Adama Mickiewicza w Poznaniu. W tym samym roku w Warszawie zdał egzamin dla aktorów dramatu oraz otrzymał najwyższą kategorię instruktorską "„S”" w dziedzinie teatru przyznawaną przez Ministerstwo Kultury i Sztuki. W 2000 w Warszawie zdał egzamin ZASP dla reżyserów dramatu.
Jako aktor znany głównie dzięki roli Mariana Koniuszki w serialu Stanisława Barei "Zmiennicy" (1986).
Zainicjował obchody Dnia Tuwima i Dnia Reymonta. Jest autorem lub współautorem pomników należących do Galerii Wielkich Łodzian na ulicy Piotrkowskiej:
Jest również pomysłodawcą (1999) Ławeczki Tuwima.
Od 2014 roku nagrywa autorskie teledyski „Taxi Mariana” nawiązujące do serialu "Zmiennicy", „Niemrawa Cyganeczka”, „Menela”, „Galaktyczny Reymont”, a także „Ulica palce lizać”.

</doc>
<doc id="187828" url="https://pl.wikipedia.org/wiki?curid=187828" title="Józef Grzesiak">
Józef Grzesiak



</doc>
<doc id="187836" url="https://pl.wikipedia.org/wiki?curid=187836" title="Proksenos">
Proksenos

Proksenos, proksen (gr. dla gości, gospodarz) – w starożytnej Grecji obywatel polis pełniący funkcję opiekuna dla przybyszów z innego polis, którego był proksenosem. Funkcja zbliżona do zadań dzisiejszego konsula. Fakt, że proksenos nie był urzędnikiem (wysłannikiem) państwa, którego obywatelom pomagał, upodabnia go do konsula honorowego. Spełniał również niektóre funkcje przedstawiciela dyplomatycznego.
Greckie polis nie posiadały własnych przedstawicieli w obcych miastach. Instytucja proksenii wykształciła się z powszechnego prawa gościnności. Proksenos musiał być obywatelem miasta, w którym mieszkał pełniąc swe obowiązki. Nie mógł być obywatelem tego, które reprezentował. Proksenosem zostawała najczęściej osoba mająca więzy rodzinne lub przyjacielskie z obywatelami państwa, które reprezentowała. Nieraz funkcja ta stawała się dziedziczna.
Mając zaufanie u obywateli obydwu polis, pełnił proksenos również funkcje dyplomatyczne. Za jego pośrednictwem prowadzono pertraktacje. W przypadkach konfliktów między państwami stawał się często mediatorem zwaśnionych stron. Sam używany był jako poseł.
W zamian za swoje usługi proksenos miał w mieście, które reprezentował, specjalną pozycję w porównaniu z innymi cudzoziemcami. Korzystał z przywilejów handlowych, podatkowych i sądowych oraz godności honorowych.
Rozpowszechniona w państewkach greckich proksenia stała się podstawą stosunków międzynarodowych w świecie greckim.

</doc>
<doc id="187837" url="https://pl.wikipedia.org/wiki?curid=187837" title="Cincinnatti">
Cincinnatti



</doc>
<doc id="187839" url="https://pl.wikipedia.org/wiki?curid=187839" title="Agesilaos">
Agesilaos

Imię królów Sparty

</doc>
<doc id="187842" url="https://pl.wikipedia.org/wiki?curid=187842" title="Szkoła Nauk Ścisłych">
Szkoła Nauk Ścisłych

Szkoła Nauk Ścisłych – dawna szkoła wyższa w Warszawie, obecnie autonomiczna część Wydziału Matematyczno-Przyrodniczego Uniwersytetu Kardynała Stefana Wyszyńskiego, która interdyscyplinarnie kształci studentów w zakresie matematyki, fizyki i chemii.
Historia.
Szkoła Nauk Ścisłych (SNŚ) powstała w 1993 roku jako niepaństwowa szkoła wyższa pod auspicjami instytutów Polskiej Akademii Nauk:
Największy udział w tworzeniu SNŚ mieli udział naukowcy z pierwszych trzech instytucji. Szkoła była uczelnią niepaństwową, założoną przez specjalnie powołaną do tego celu Fundację im. Stanisława Ulama. SNŚ, przy wsparciu Fundacji Bankowej im. Leopolda Kronenberga, wydawała w ramach Biblioteki Szkoły Nauk Ścisłych podręczniki napisane przez jej wykładowców. Pierwszym rektorem SNŚ był prof. dr hab. Jan Mostowski, zaś ostatnim -- prof. dr hab. Tadeusz Skośkiewicz. Drugim z kolei rektorem był prof. dr hab. Kazimierz Rzążewski, skąd uczelnia zyskała żartobliwe miano "uniwersytetu Jana Kazimierza", na pamiątkę po Uniwersytecie Jana Kazimierze we Lwowie. 
Studia w SNŚ składały się z 3-letnich studiów licencjackich na makrokierunku "fizyka, matematyka i chemia", zakończonych uzyskaniem tytułu licencjata w jednej z trzech specjalności:
Specjalności zmieniały się w ciągu istnienia szkoły, te pochodzą z 1996 roku.
Po ukończonych studiach 1. stopnia istniała możliwość kontynuacji nauki na studiach magisterskich w ramach fizyki, chemii i matematyki.
Jako uczelnia niepaństwowa istniała do 2001 roku, kiedy to została dołączona do Uniwersytetu Kardynała Stefana Wyszyńskiego w Warszawie (przyczyną były kłopoty finansowe; istniała również koncepcja połączenia SNŚ z Polsko-Japońską Wyższą Szkołą Technik Komputerowych w Warszawie, a nawet z Akademią Humanistyczną -- czyli powołania pierwszego niepaństwowego uniwersytetu). W tym samym roku (ale wcześniej) dostała nagrodę Złotego Indeksu tygodnika "Wprost". 
W 2001 roku, SNŚ stała się częścią Wydziału Matematyczno-Przyrodniczego na UKSW, co zostało odzwierciedlone przez dodanie do jego nazwy członu "Szkoła Nauk Ścisłych". Dołączenie SNŚ do uczelni o genezie religijej odbiło się negatywnie na postrzeganiu jej przez środowisko naukowe za prestiżową, co spowodowało spadek renomy uczelni, pomimo iż studiować może każdy bez względu na wyznawane poglądy, ulepszona i unowocześniona została infrastruktura, zachowany został ten sam model kształcenia, zajęcia i laboratoria dalej odbywają się w Instytucie Chemii Fizycznej, Instytucie Chemii Organicznej oraz Instytucie Fizyki pod okiem tych samych wybitnych polskich uczonych.
Model kształcenia.
Od 2001 roku można studiować na jednym z 3 kierunków:
Po licencjacie, studenci mogą kontynuować naukę na 2-letnich studiach magisterskich, na dowolnym kierunku oferowanym przez Wydział Matematyczno-Przyrodniczy. Szkołę Nauk Ścisłych UKSW:

</doc>
<doc id="187845" url="https://pl.wikipedia.org/wiki?curid=187845" title="Łukasz Grass">
Łukasz Grass

Łukasz Grass (ur. 20 lutego 1976 w Resku) – polski dziennikarz radiowy i telewizyjny. Były redaktor naczelny Business Insider Polska. Autor książek: "Trzy mądre małpy", "Najlepszy. Gdy słabość staje się siłą", "Szlag mnie trafił".
Życiorys.
Ukończył Liceum Ogólnokształcące w Łobzie i AWF w Poznaniu.
Współzałożyciel i redaktor naczelny Akademii Triathlonu, największego w Polsce portalu internetowego dla amatorów, trenujących tę dyscyplinę sportu. Sam również jest triathlonistą, startującym głównie na dystansach Ironman 70.3 (2 km pływania, 90 km jazdy rowerem i 21 km biegu) oraz Ironman (3,86 km pływania, 180 km jazdy rowerem i 42,2 km biegu).
Jest dziennikarzem radiowym i telewizyjnym. Pracował w Radiu Plus, Radiu Tok FM, jako zastępca redaktor naczelnej Ewy Wanat, szef informacji, prowadzący „Poranek Tok FM”, Był też związany z TVN24, prowadził magazyn „Polska i Świat” – z Anną Kalczyńską oraz był gospodarzem takich programów jak: „Magazyn 24 godziny”, „Cały ten świat” i serwisów informacyjnych. W TVP1 był współprowadzącym programu „Kawa czy herbata” z Klaudią Carlos, prowadził też show „Sąsiad na widelcu”. W TVP Polonia współprowadził program „Polacy tu i tam” z Magdaleną Emilianowicz. W Discovery Channel, autor cyklu („How we invented the world”, „Polska - operacja zmiana”). W Polsacie współprowadził program „Celebrity Splash” z Krzysztofem Jankowskim z Radia Eska.
W 2012 wydał książkę "Trzy mądre małpy".
Prezes spółki Wydawnictwa Sportowe i Naukowe, założyciel i redaktor naczelny Akademii Triathlonu.
Od maja 2016 był redaktorem naczelnym serwisu Business Insider Polska należącego do grupy Onet. Z funkcji zrezygnował w marcu 2019 roku, by skupić się na działalności własnego wydawnictwa.
W 2017 roku napisał powieść biograficzną o Jerzym Górskim, legendzie polskiego triathlonu. Książka "Najlepszy. Gdy słabość staje się siłą" w ciągu kilku miesięcy wskoczyła na listę bestsellerów Empiku, sprzedając się w ponad 50 tysiącach egzemplarzy. Na podstawie historii Jerzego Górskiego powstał również film "Najlepszy". Obraz w reżyserii Łukasza Palkowskiego, twórcy "Bogów", otrzymał łącznie pięć nagród podczas Festiwalu Polskich Filmów Fabularnych w Gdyni. 
29 października 2019 swoją premierę miała jego kolejna książka "Szlag mnie trafił. Są w życiu rzeczy, o które warto walczyć do końca", która opisuje historię kobiety sparaliżowanej po udarze. 
Życie prywatne.
Amatorsko trenuje triathlon. Ambasador Mistrzostw Polski w triathlonie na dystansie długim Herbalife Susz Triathlon 2011.
Ma żonę i dwie córki: Weronikę i Maję.

</doc>
<doc id="187846" url="https://pl.wikipedia.org/wiki?curid=187846" title="Klątwa">
Klątwa



</doc>
<doc id="187849" url="https://pl.wikipedia.org/wiki?curid=187849" title="Park Mużakowski">
Park Mużakowski

Park Mużakowski (niem. "Park von Muskau", "Muskauer Park" lub "Fürst-Pückler-Park") – park w Polsce i w Niemczech, zajmujący 728 ha powierzchni po obu stronach rzeki Nysy Łużyckiej, która stanowi granicę polsko-niemiecką, w województwie lubuskim, w powiecie żarskim. Jest to największy park w stylu angielskim na terenie Polski.
Polska część parku jest zarządzana przez Narodowy Instytut Dziedzictwa w Warszawie, a niemiecka – przez Fundację Fürst–Pückler–Park Bad Muskau z siedzibą w Oranżerii znajdującej się w parku.
Położenie.
Po stronie polskiej znajdują się 522 ha całego założenia parkowego, a po stronie niemieckiej 206 ha. Centralna część parku z zabudowaniami rezydencjalnymi znajduje się po zachodniej stronie rzeki przy niemieckiej miejscowości Mużaków, polska część leży przy miejscowości Łęknica.
Park Mużakowski znajduje się na terenie Parku Krajobrazowego Łuk Mużakowa oraz Geoparku Łuk Mużakowa. Jest to pierwszy w Polsce geopark przyjęty do Światowej Sieci Geoparków (ang. "Global Network of National Geoparks").
Historia.
Założycielem parku był książę Hermann Ludwig Heinrich von Pückler-Muskau (1785–1871), który po licznych podróżach, w tym do Anglii, zachwycił się parkami krajobrazowymi. W 1811 odziedziczył po zmarłym ojcu posiadłość w Muskau. Na początku XIX wieku był to zamek z otaczającym go parkiem położonym nad Nysą. W 1815 pierwszego maja Pückler wydał list otwarty do mieszkańców Muskau, w którym prosił o pomoc w zakładaniu parku przypałacowego w stylu angielskim.
W latach 1815–1845 rezydencja rozrosła się w rozległe założenie parkowe w stylu krajobrazowym. Przemodelowano teren, wybudowano mosty przez Nysę, nasadzono tysiące drzew i krzewów. Całość została perfekcyjnie wpisana w naturalne wnętrze doliny rzeki. W realizacji tego projektu brali udział: Karl Friedrich Schinkel, August Schirmer (malarz), John Adey Repton (angielski architekt) oraz Jacob Heinrich Rehder (ogrodnik). Pogłębiający się kryzys finansowy spowodowany pracami na tak ogromną skalę oraz podróżami księcia zmusił go do sprzedaży majątku. Z koncepcji obejmującej ponad 700 ha, zrealizowano nieco ponad 250 ha. W 1845 książę był zmuszony sprzedać posiadłość w Muskau i przenieść się z byłą żoną Lucie do Branitz koło Chociebuża, gdzie rozpoczął tworzenie kolejnego parku. Zmarł 4 lutego 1871 roku. Razem z Lucie został pochowany w usypanej piramidzie na jeziorze w parku w Branitz.
Kolejnym właścicielem Parku Mużakowskiego był książę Fryderyk Niderlandzki, który kontynuował prace związane z tworzeniem parku. Kazał przebudować i zmodernizować niektóre budowle. We wschodniej części parku Eduard Petzold wykonał arboretum, w którym znajduje się prawie 3000 gatunków roślin drzewiastych i krzewiastych. Kolekcja zyskała miano najbardziej znaczącej w Niemczech. Prace trwały aż do śmierci księcia w 1881.
W 1883 posiadłość przejęła rodzina von Arnim, która po odratowaniu funduszy Muskau kontynuowała dzieło swoich poprzedników. W latach 1886–1888 w miejscu, które Pückler przeznaczył na wzniesienie kaplicy grobowej powstało mauzoleum dla zmarłej tragicznie żony hrabiego von Arnim. W 1945 rodzina von Arnim została wysiedlona z Muskau.
W czasie wojny park i wiele budynków parkowych uległo zniszczeniu w tym główna rezydencja, Nowy Zamek. W centralnej kompozycji parku w pierwszych latach XX wieku ustawiono pomnik ku czci jego twórcy księcia Hermana von Pücklera. Podczas działań frontowych na Nysie Łużyckiej zostały wysadzone dwa historyczne mosty przez rzekę: "Most Podwójny" odbudowany w 2003 oraz "Most Angielski", którego odbudowa zakończyła się w roku 2011. W tym samym roku zakończyła się renowacja "Mostu Arkadowego" w polskiej części parku.
Wyróżnienia.
1 maja 2004 polska część parku została uznana za pomnik historii. 2 lipca 2004 Komitet Światowego Dziedzictwa UNESCO zdecydował jednogłośnie o wpisaniu Parku Mużakowskiego na Listę światowego dziedzictwa UNESCO, jako 12 obiekt w Polsce.

</doc>
<doc id="187853" url="https://pl.wikipedia.org/wiki?curid=187853" title="Koders">
Koders

Koders – wyszukiwarka źródeł oprogramowania Open Source, która ma pomóc programistom w znalezieniu gotowych fragmentów kodu, które można zastosować w tworzonym przez siebie oprogramowaniu. Wyszukiwanie opiera się na wyrazach kluczowych, ale dodatkowo można wybrać język programowania (ok. 30) oraz licencje (ok. 20), na bazie których udostępniany jest poszukiwany kod.
Wyszukiwarka integruje informacje zawarte w setkach repozytoriów kodu, zawierających dziesiątki tysięcy projektów informatycznych. Na początku 2005 obejmowała ok. 125 mln wierszy kodów źródłowych.

</doc>
<doc id="187854" url="https://pl.wikipedia.org/wiki?curid=187854" title="Search engine spammer">
Search engine spammer



</doc>
<doc id="187856" url="https://pl.wikipedia.org/wiki?curid=187856" title="Ras">
Ras

Ras (w języku amharskim głowa) – jeden z najwyższych tytułów arystokratycznych w cesarskiej Etiopii, utworzony najprawdopodobniej podczas reformy wojskowej w czasie wojen z Graniem XVI w., pierwotnie najwyższy tytuł w hierarchii wojskowej, przyznawany zwykle – wyłącznie przez cesarza (negusa) – zarządcom wielkich prowincji. Prawo do posługiwania się tytułem rasa mieli także zwierzchnicy kościoła etiopskiego. Częściej tytuł rasa zaczęto przyznawać w XIX w. jako tytuł arystokratyczny, przy czym zachowywano zasadę, że człowiek, noszący ten tytuł powinien wywodzić się z feudalnego rodu arystokratycznego lub rodziny cesarskiej (odpowiednik "księcia").
Cesarz Menelik II (1844–1911) miał prawo przyznawać tytuł rasa zarządcom 20 prowincji.
Tytuł ten najpowszechniej jest kojarzony z rasem Tafarim Makonnenem, który po koronacji przyjął imię Haile Selassie I.

</doc>
<doc id="187857" url="https://pl.wikipedia.org/wiki?curid=187857" title="Posłowie na Sejm Rzeczypospolitej Polskiej III kadencji (1997–2001)">
Posłowie na Sejm Rzeczypospolitej Polskiej III kadencji (1997–2001)

Posłowie na Sejm Rzeczypospolitej Polskiej III kadencji – posłowie wybrani podczas wyborów parlamentarnych, które odbyły się w dniu 21 września 1997.
Pierwsze posiedzenie odbyło się 20 października 1997, a ostatnie, 119. – 18 września 2001. Kadencja Sejmu trwała od 20 października 1997 do 18 października 2001.
Kluby i koła na pierwszym posiedzeniu Sejmu III kadencji i stan na koniec kadencji.
Przynależność klubowa.
Stan na koniec kadencji.
Posłowie III kadencji zrzeszeni byli w następujących klubach i kołach:
Przedstawicieli w Sejmie miały także koła: KPN–OP (następnie KPN-Ojczyzna), Koalicja dla Polski, Polska Racja Stanu, Polska Partia Socjalistyczna–Ruch Ludzi Pracy i Ruch Odbudowy Polski–Porozumienie Centrum.

</doc>
<doc id="187858" url="https://pl.wikipedia.org/wiki?curid=187858" title="Posłowie na Sejm Rzeczypospolitej Polskiej II kadencji (1993–1997)">
Posłowie na Sejm Rzeczypospolitej Polskiej II kadencji (1993–1997)

Posłowie na Sejm Rzeczypospolitej Polskiej II kadencji – posłowie wybrani podczas wyborów parlamentarnych, które odbyły się w dniu 19 września 1993.
Pierwsze posiedzenie odbyło się 14 i 21 października 1993, a ostatnie, 115. – 4 września 1997. Kadencja Sejmu trwała od 19 września 1993 do 20 października 1997.
Kluby i koła na pierwszym posiedzeniu Sejmu II kadencji i stan na koniec kadencji.
Przynależność klubowa.
Stan na koniec kadencji.
Posłowie II kadencji zrzeszeni byli w następujących klubach i kole parlamentarnym:

</doc>
<doc id="187859" url="https://pl.wikipedia.org/wiki?curid=187859" title="Posłowie na Sejm Rzeczypospolitej Polskiej I kadencji (1991–1993)">
Posłowie na Sejm Rzeczypospolitej Polskiej I kadencji (1991–1993)

Posłowie na Sejm Rzeczypospolitej Polskiej I kadencji – posłowie wybrani podczas wyborów parlamentarnych, które odbyły się w dniu 27 października 1991.
Pierwsze posiedzenie odbyło się 25 i 26 listopada 1991, a ostatnie, 45. – 27, 28 i 29 maja 1993. Kadencja Sejmu trwała od 25 listopada 1991 do 31 maja 1993. Pierwotnie miała upłynąć pomiędzy 29 listopada 1995 a 19 grudnia 1995, jednak Sejm został rozwiązany zarządzeniem prezydenta RP z 29 maja 1993.
Kluby i koła na pierwszym posiedzeniu Sejmu I kadencji i stan na koniec kadencji.
Przynależność klubowa.
Stan na koniec kadencji.
Posłowie I kadencji zrzeszeni byli w następujących klubach i kołach:
Przedstawicieli w Sejmie miał także Kongres Liberalno-Demokratyczny i inni.

</doc>
<doc id="187860" url="https://pl.wikipedia.org/wiki?curid=187860" title="PS">
PS



</doc>
<doc id="187861" url="https://pl.wikipedia.org/wiki?curid=187861" title="Umowa najmu">
Umowa najmu

Umowa najmu – w polskim prawie cywilnym umowa, w której wynajmujący zobowiązuje się oddać przedmiot najmu do używania najemcy, na czas oznaczony lub nieoznaczony, w zamian za wynagrodzenie w postaci czynszu płaconego przez najemcę. Przedmiotem najmu mogą być rzeczy ruchome, jak również nieruchomości, a także części rzeczy jako całości lub nawet jej części składowe. Wyłączone z najmu są rzeczy zużywalne oraz prawa.
Wynajmujący ma obowiązek wydania najemcy rzeczy w stanie przydatnym do umówionego użytku i utrzymywanie go w odpowiednim stanie przez cały czas trwania umowy na swój koszt.
Najemca ma obowiązek płacenia czynszu, który może być ustalony w pieniądzach lub innych świadczeniach, a także używania rzeczy w sposób przewidziany w umowie i sprawowania nad nią pieczy.
Stosunek najmu wygasa automatycznie z upływem okresu na jaki umowa została zawarta. Jeśli czas nie został oznaczony wygasa na skutek wypowiedzenia.
Wypowiedzenie najmu.
Zgodnie z art. 673 Kodeksu cywilnego jeżeli czas trwania najmu nie jest oznaczony, strony umowy najmu mogą wypowiedzieć najem z zachowaniem terminów umownych, a w przypadku ich braku z zachowaniem terminów ustawowych. W przypadku najmu na czas oznaczony, zarówno wynajmujący, jak i najemca mogą wypowiedzieć najem w przypadkach określonych w umowie.
Terminy ustawowe w zależności od czasu trwania najmu: 
Uregulowanie prawne.
Przepisy dotyczące umowy najmu znajdują się w Kodeksie cywilnym (księga trzecia: Zobowiązania, tytuł XVII: Najem i dzierżawa, dział I: Najem) w artykułach od 659 do 692. Ponadto zasady najmu lokali mieszkalnych zawarte są w ustawie z dnia 21 czerwca 2001 r. o ochronie praw lokatorów, mieszkaniowym zasobie gminy i o zmianie kodeksu cywilnego ().
Umowa najmu lokalu mieszkalnego.
Umowa najmu lokalu mieszkalnego – szczególna umowa najmu dotycząca lokalu służącego najemcy do zaspokojenia potrzeb mieszkaniowych jego i jego rodziny. Najem lokalu mieszkalnego podlega przepisom ogólnym Kodeksu cywilnego dotyczącym najmu (art. 659-679), a także przepisom szczególnym Kodeksu cywilnego dotyczącego najmu lokali (art. 680-692). Dodatkowo, umowa najmu lokalu mieszkalnego musi spełniać zasady określone w ustawie z dnia 21 czerwca 2001 r. o ochronie praw lokatorów, mieszkaniowym zasobie gminy i o zmianie kodeksu cywilnego. Kodeks nie zastrzega konkretnej formy dla umowy najmu nieruchomości lub pomieszczenia, jednak w przypadku umów dłuższych, niż rok, zaleca formę pisemną.
Umowa najmu lokalu mieszkalnego powinna zawierać co najmniej następujące elementy: 
Umowy pokrewne.
Najem od dzierżawy różni się zakresem uprawnień najemcy, który może tylko używać rzeczy, podczas gdy dzierżawcy przysługuje ponadto prawo pobierania przynoszących przez rzecz pożytków (plonów, zysków). Dzierżawę od najmu rozróżnia także zakres przedmiotowy umowy. Dzierżawione mogą być także prawa (np. prawo do użytkowania wieczystego).
Natomiast najem i użyczenie odróżnia odpłatność, gdyż umowa najmu jest zawsze odpłatna, a użyczenie jest umową nieodpłatną.

</doc>
<doc id="187863" url="https://pl.wikipedia.org/wiki?curid=187863" title="16 batalion dowodzenia">
16 batalion dowodzenia



</doc>
<doc id="187864" url="https://pl.wikipedia.org/wiki?curid=187864" title="XBase">
XBase

xBase – Rodzina języków programowania o orientacji bazodanowej, których podstawą jest język zapytań wywodzący się z języka dBASE, mającego swoje początki w JPLDIS.
Dodawane z biegiem czasu nowe polecenia i funkcje spowodowały, że języki xBase stały się językami uniwersalnymi, zachowując przy tym bazodanową orientację i kompatybilność z dBASE na podstawowym poziomie. Głównym obiektem zainteresowania języków xBase pozostały aplikacje wykorzystujące relacyjne bazy danych budowane z użyciem plików w formacie DBF, jednak pojawiły się też rozwiązania umożliwiające współpracę z innymi typami baz czy z wykorzystaniem architektury klient-serwer. 
Główne gałęzie rozwojowe.
W skład rodziny wchodzą trzy główne gałęzie.

</doc>
<doc id="187865" url="https://pl.wikipedia.org/wiki?curid=187865" title="Silnik bazy danych">
Silnik bazy danych



</doc>
<doc id="187868" url="https://pl.wikipedia.org/wiki?curid=187868" title="Posłowie na Sejm Ustawodawczy (1947–1952)">
Posłowie na Sejm Ustawodawczy (1947–1952)

Posłowie na Sejm Ustawodawczy zostali wybrani podczas wyborów parlamentarnych, które odbyły się w dniu 19 stycznia 1947.
Pierwsze posiedzenie odbyło się 4 lutego 1947, a ostatnie, 108. – 31 lipca i 1 sierpnia 1952. Kadencja Sejmu trwała od 4 lutego 1947 do 4 sierpnia 1952. Pierwotnie miała upłynąć 4 lutego 1952 (po 5 latach od dnia 1. posiedzenia Sejmu), jednak została przedłużona na mocy ustawy konstytucyjnej z 15 grudnia 1951.
Lista według przynależności klubowej (przed powstaniem PZPR i ZSL).
Protokół z posiedzenia Państwowej Komisji Wyborczej z 27 stycznia 1947 został ogłoszony w Monitorze Polskim z 28 stycznia 1947. Lista posłów została opublikowana 1 lutego 1947.

</doc>
<doc id="187869" url="https://pl.wikipedia.org/wiki?curid=187869" title="Query by Example">
Query by Example

Query by Example (QBE) – przyjazna dla użytkownika technika tworzenia zapytań do bazy danych, opracowana pierwotnie przez firmę IBM do użytku w komputerach mainframe, a potem zaadaptowana przez wiele innych systemów informatycznych. Technika ta polega na wypełnieniu szukanymi ciągami znaków pustego rekordu odpowiadającego dokładnie strukturze rekordów w bazie, np. "Warszawa" w polu "Miasto" czy "Kowalski" w polu nazwisko. Wynikiem zapytania jest lista wszystkich rekordów zawierających podany ciąg znaków w danym polu.
System QBE dokonuje konwersji z zapytania użytkownika do formalnego zapytania bazy danych. Dzięki temu użytkownik może wykonywać skomplikowane zapytania do bazy danych bez znajomości formalnych metod takich jak SQL.

</doc>
<doc id="187871" url="https://pl.wikipedia.org/wiki?curid=187871" title="Sojuz 31">
Sojuz 31

Salut 6 EP-4 (kod wywoławczy «Ястреб» - Jastrząb) – szósty udany załogowy lot kosmiczny na stację Salut 6. Załoga powróciła na Ziemię na pokładzie statku Sojuz 29. Bykowski i Jähn stanowili czwartą załogę odwiedzającą stację z krótkotrwałą misją orbitalną.
Przebieg misji.
Była to trzecia misja realizowana w ramach programu Interkosmos. Kosmonauta Jähn został pierwszym Niemcem i pierwszym obywatelem NRD w kosmosie. Dzień po starcie, 27 sierpnia 1978, statek przyłączył się do rufowego portu stacji kosmicznej Salut 6, na której przebywała druga stała załoga – Władimir Kowalonok oraz Aleksandr Iwanczenkow. Podczas wspólnych prac obie załogi realizowały program badawczy przygotowany przez naukowców z NRD i ZSRR.
3 września 1978 załoga powróciła na pokładzie zacumowanej do stacji kapsuły Sojuz 29. 7 września 1978 Sojuz 31 odcumował od portu rufowego stacji, zwalniając ten port cumowniczy dla statków Progress i przycumował do przedniego portu. Standardową procedurą stało się cumowanie kapsuły załogowej do przedniego portu stacji i pozostawianie nieobsadzonego portu rufowego na potrzeby statków zaopatrzeniowych.
Ciekawostki.
Sigmund Jähn zabrał na pokład Sojuza 31 miniaturowe wydanie tragedii Goethego „Faust” z 1975 r. Egzemplarz tej trzytomowej edycji, podpisany przez kosmonautów, przechowywany jest obecnie w zbiorach Klassik Stiftung Weimar.
Drugim Niemcem i pierwszym obywatelem RFN w kosmosie był Ulf Merbold – w 1983 członek załogi amerykańskiego wahadłowca STS-9.

</doc>
<doc id="187872" url="https://pl.wikipedia.org/wiki?curid=187872" title="Sojuz 32">
Sojuz 32

Salut 6 EO-3 (kod wywoławczy «Протон» - Proton) – trzecia podstawowa załoga stacji Salut 6 i zarazem siódmy udany załogowy lot kosmiczny na tę stację. Załoga powróciła na Ziemię na pokładzie statku Sojuz 34. 
Załoga.
Lądowanie.
Sojuz 32 powrócił na Ziemię bez załogi.
Przebieg misji.
Trzecia długoterminowa załoga pozostała na pokładzie stacji przez 175 dni. Podczas tej misji kosmonauci rozładowali trzy statki towarowe: Progress 5 (start z Ziemi 12.03.1979, połączenie ze stacją 14.03 - 3.04.1979), Progress 6 (start z Ziemi 13.05.1979, połączenie ze stacją 15.05 - 8.06.1979) i Progress 7 (start z Ziemi 28.06.1979, połączenie ze stacją 30.06 - 18.07.1979), a także statek bez załogi Sojuz 34 (start z Ziemi 6.06.1979, połączenie ze stacją 8.06 - 19.08.1979, w którym kosmonauci powrócili na Ziemię), które przycumowały do stacji przywożąc żywność, paliwo i wyposażenie naukowe. Łączna masa materiałów i urządzeń dostarczonych w tych pojazdach na pokład Saluta 6 wyniosła 4538 kg. 
Załoga zrealizowała obszerny program badań i eksperymentów. Główną uwagę poświęcono doświadczeniom biologicznym, badaniom medycznym oraz ćwiczeniom fizycznym. Za pomocą przyrządu „Biograwistat” zrealizowano kolejny cykl badań rozwoju wyższych roślin w warunkach sztucznej grawitacji. W kosmicznej cieplarni „Oasis” przeprowadzono badania nad rozwojem wyższych roślin, w szczególności pszenicy w warunkach nieważkości. Prowadzono również eksperymenty z dziedziny materiałoznawstwa. W urządzeniach „Spław” i „Kristałł” zrealizowano doświadczenia mające na celu uzyskanie w stanie nieważkości monokryształów germanu, arsenku indu, antymonku indu, arsenku galu i siarczku kadmu. Wykonano szereg eksperymentów przy użyciu aparatury „Wyparka” przeznaczonej do nanoszenia powłok metalicznych na różne powierzchnie metodą odparowania w warunkach próżni kosmicznej i nieważkości. W pośredniej komorze stacji Salut 6 zmontowano radioteleskop kosmiczny KRT-10 dostarczony w elementach w statku Progress 7. Radioteleskop był wykorzystywany do badań astrofizycznych i geofizycznych. Jego montaż dostarczył wiele wskazówek na temat konstruowania radioteleskopów w warunkach kosmicznych. KRT-10 składał się z anteny parabolicznej o średnicy 10 m, wielkokanałowej, bardzo czułej aparatury odbiorczej i zapisu danych pomiarowych. Radioteleskop został zmontowany po odcumowaniu Progressa 7. Badania prowadzono łącznie z obserwacjami prowadzonymi za pomocą radioteleskopu naziemnego o średnicy anteny 70 m, znajdującego się w Ośrodku Dalekosiężnej Łączności Kosmicznej na Krymie. Od 24 lipca do 9 sierpnia 1979 roku kosmonauci przeprowadzili kilka cyklów radiokartografowania Drogi Mlecznej i wydzielonych obszarów powierzchni Ziemi, a także śledzili promieniowania Słońca oraz jednego z pulsarów. 15 sierpnia Lachow i Riumin pracowali przez 1 godzinę i 23 minuty na zewnątrz stacji. Przeprowadzili demontaż anteny radioteleskopu KRT-10, która po ukończeniu badań 9 sierpnia w czasie próby oddzielenia jej od stacji została wprowadzona w drgania i uległa zablokowaniu. Kosmonauci wykonali demontaż, gdyż antena zakrywała węzeł cumowniczy stacji i po oddzieleniu odrzucili antenę w przestrzeń. W czasie przebywania na zewnątrz stacji zdjęli też z zewnętrznej ściany przyrządy układu rejestracji mikrometeorytów, a także tace z próbkami rozmaitych materiałów konstrukcyjnych, optycznych, termoizolacyjnych oraz tworzyw sztucznych. Część tych przedmiotów znajdowała się na powierzchni Saluta 6 od czasu wprowadzenia go na orbitę 29 września 1977 roku, a pozostałe zostały tam umieszczone przez W. Kowalonka i A. Iwanczenkowa w czasie ich wyjścia na zewnątrz stacji. 
W drugim miesiącu lotu stacji pojazd Sojuz 33 nie zdołał połączyć się z zespołem orbitalnym na skutek awarii silnika głównego. Z uwagi na upływający 26 maja 90-dniowy termin gwarancji bezpiecznego lotu kapsuła Sojuza 32 została odesłana na Ziemię bez załogi. Na jej pokład kosmonauci załadowali rezultaty eksperymentów i niepotrzebne wyposażenie stacji. W. Lachow i W. Riumin powrócili na Ziemię 19 sierpnia 1979 roku, lądując w odległości 170 km na płd. wsch. od Żezkazganu. Ustanowili nowy rekord pobytu w warunkach kosmicznych wynoszący 175 dni i 36 minut. Po powrocie przeszli dobrze okres readaptacji do warunków ziemskich. Dzięki lotowi udowodniono, że człowiek może przebywać i pracować w kosmosie przez okres pół roku.

</doc>
<doc id="187873" url="https://pl.wikipedia.org/wiki?curid=187873" title="Sojuz 33">
Sojuz 33

Salut 6 EP-5-1 (kod wywoławczy «Сатурн» – Saturn) – dziewiąty krótkotrwały załogowy lot kosmiczny pojazdu Sojuz 7K-T w kierunku stacji kosmicznej Salut 6. Był to czwarty lot kosmiczny zorganizowany w ramach międzynarodowego programu badań kosmicznych Interkosmos i pierwszy z udziałem bułgarskiego kosmonauty. Wyprawa w dniach 10–12 kwietnia 1979 nie osiągnęła zaplanowanego celu i w trybie awaryjnym powróciła na Ziemię.
Przebieg misji.
Sojuz 33 (ros. Союз-33) to radziecko-bułgarski lot kosmiczny realizowany w ramach programu Interkosmos. Celem misji było połączenie ze stacją Salut 6. Ze względu na awarię napędu statku kosmicznego Sojuz główny cel wyprawy nie został zrealizowany. Inżynierem-badaczem podczas tego lotu był pierwszy kosmonauta z Bułgarii Georgi Iwanow.
Po rutynowym starcie, kapsuła zbliżyła się do orbitującej stacji Salut 6. W odległości 4 kilometrów od stacji odpalony został silnik pojazdu z kosmonautami. Miał on pracować przez sześć sekund, lecz wyłączył się zaledwie po trzech. Wyłączył się także system nawigacyjny "Igła". Obserwująca dokowanie załoga stacji widziała płomienie wystrzeliwujące na boki od silnika w kierunku silnika rezerwowego.
Dokowanie odwołano i załoga rozpoczęła przygotowania do powrotu na Ziemię. Silnik zapasowy zadziałał, ale nie wyłączył się po przewidzianych 188 sekundach zapłonu. Rukawisznikow nie był pewny, czy ciąg silnika był wystarczający, zdecydował więc przedłużyć jego pracę o 25 sekund. Skutkiem tego kapsuła weszła w atmosferę pod bardzo dużym kątem, podlegając przeciążeniom do 10 G. Przyczyna awarii silnika nie była możliwa do ustalenia, gdyż pojazd odrzucił moduł serwisowy przed wejściem w atmosferę.
Zgodnie z planem, w przypadku sukcesu misji, załoga miała zamienić swoją kapsułę na zacumowanego do stacji Sojuza 32.

</doc>
<doc id="187874" url="https://pl.wikipedia.org/wiki?curid=187874" title="Sojuz 34">
Sojuz 34

Sojuz 34 – radziecka misja na stację kosmiczną Salut 6. Pojazd wystrzelono bez załogi. Na jego pokładzie wróciła trzecia długoterminowa załoga Saluta.
Załoga.
Start.
Statek wystartował bez załogi.
Przebieg misji.
Pojazd wystrzelono po niepowodzeniu misji Sojuza 33 w celu zapewnienia pozostającej na pokładzie stacji załodze pojazdu powrotnego. Zgodnie bowiem z pierwotnym planem załoga miała wrócić właśnie na pokładzie Sojuza 33. Zespół napędowy statku kosmicznego zmodyfikowano, aby nie dopuścić do powtórzenia się awarii jaka miała miejsce podczas poprzedniej wyprawy. Lachow i Riumin wylądowali po 175 dniach pobytu w przestrzeni kosmicznej. Był to nowy rekord czasu trwania załogowej wyprawy w kosmos.

</doc>
<doc id="187875" url="https://pl.wikipedia.org/wiki?curid=187875" title="Mówca umarłych">
Mówca umarłych

Mówca umarłych (ang. "Speaker for the Dead") – należąca do gatunku science fiction powieść Orsona Scotta Carda. Została wydana jako druga w cyklu o Enderze, tworzy trylogię z dwoma następnymi powieściami, Ksenocyd i Dzieci umysłu. Powieść zdobyła nagrody Hugo i Locusa w 1987 oraz Nebulę 1986, a także Nagrodę im. Kurda Lasswitza w 1989.
Tytułowy "Mówca umarłych" to rodzaj kapłana nowej religii. Jego rolą jest opowiadanie o życiu zmarłych ludzi, co ma prowadzić do rozwiązania nawarstwionych konfliktów i nieporozumień. Miejscem akcji powieści jest fikcyjna planeta Lusitania, zamieszkana przez katolicką ludność pochodzenia brazylijskiego posługującą się językiem portugalskim. Jej nazwa, wywodząca się z łaciny, oznacza Portugalię.
Fabuła.
Akcja utworu toczy się trzy tysiące lat po wydarzeniach z "Gry Endera". W tym czasie imię Ender nabrało negatywnego znaczenia, wraz z przydomkiem "Ksenobójca". Sam Ender jest młodym mężczyzną, ciągle żyjącym dzięki efektowi relatywistycznemu. Jest autorem dwóch książek: "Królowej Kopca" i "Hegemona", które opublikował pod pseudonimem "Mówca umarłych", aby wyjaśnić mentalność "robali" oraz ludzi. Książki te zapoczątkowały ruch Mówców Umarłych, których rolą jest zbadanie życia zmarłej osoby i próba jego zrozumienia, a następnie opowiedzenia.
W książce Ender podróżuje przez Wszechświat jako Mówca umarłych, ukrywając, że jest zarówno Ksenobójcą, jak i autorem "Królowej Kopca" i "Hegemona". Nikt, oprócz siostry Valentine, nie zna jego prawdziwej tożsamości. Enderowi towarzyszy wirtualna postać, Jane, istota żyjąca „w sieci filot” (zobacz: ansibl), przedstawiona jako jedyna przedstawicielka czwartego gatunku.
Ender przybywa na Lusitanię, aby spełnić obowiązek Mówcy Umarłych wobec naukowca zabitego przez badanych przez niego przedstawicieli tubylczej cywilizacji - "pequeninos". Chociaż początkowo spotyka się z niechęcią tamtejszej społeczności, wkrótce udaje mu się zjednać sobie wszystkich i wyjaśnić wiele tajemnic. Kluczem do wszystkich zagadek okazuje się śmiertelna choroba pochodząca z Lusitanii, descolada. Zamieszkujący planetę biolodzy, szukając rozwiązania - jak unieszkodliwić descoladę - odkrywają, że jest ona niezbędna dla pequeninos, pozwalając im po śmierci zamieniać się w inteligentne drzewa. Ostatecznie Ender doprowadza do zawarcia umowy między trzema cywilizacjami: ludźmi, pequeninos i robalami, jednocześnie odcinając planetę od reszty kolonii ludzkich, ze względu na zagrożenie rozprzestrzenieniem się descolady na inne światy.
Valentine wyrusza wraz z rodziną i przyjaciółmi na pomoc z odległej o 22 lata świetlne planety. Ender zakłada rodzinę oraz znajduje nowe gniazdo dla Królowej Kopca, pozwalając odrodzić się gatunkowi robali.

</doc>
<doc id="187879" url="https://pl.wikipedia.org/wiki?curid=187879" title="Sojuz 35">
Sojuz 35

Salut 6 EO-4 (kod wywoławczy «Днепр» - Dniepr) – czwarta podstawowa załoga stacji Salut 6 i zarazem ósma udana misja załogowa na tę stację. Załoga powróciła na Ziemię na pokładzie statku Sojuz 37. 
Przebieg misji.
W pierwotnie wyznaczonej załodze inżynierem pokładowym miał być Walentin Lebiediew, ale z lotu wykluczyła go kontuzja kolana odniesiona podczas ćwiczeń na trampolinie. Na jego miejsce wyznaczony został Walerij Riumin, który był członkiem poprzedniej (EO-3) stałej załogi Saluta 6. 
Po wejściu na pokład stacji, Riumin stwierdził zmatowienie iluminatorów stacji oraz liczne ubytki na ich powierzchniach, spowodowane przez mikrometeoryty i śmieci orbitalne. Kosmonauci wymienili elementy systemów orientacji i podtrzymywania życia stacji, a także zainstalowali nowy system alarmowy. Zsynchronizowano także zegary na pokładzie stacji z zegarami kontroli lotów, dodano 80 kg baterię i wymieniono powietrze ze zbiorników Progressa 8.

</doc>
<doc id="187882" url="https://pl.wikipedia.org/wiki?curid=187882" title="Ender">
Ender

Ender (właśc. Andrew Wiggin, zwany też "Enderem Ksenobójcą" i "Mówcą Umarłych") – postać fikcyjna, główny bohater "Sagi Endera", autorstwa amerykańskiego pisarza, Orsona Scotta Carda. Postać (jako Ender Wiggins) pojawiła się po raz pierwszy w opowiadaniu "Gra Endera", opublikowanym w sierpniu 1977 r. przez Analog. Tekst, rozbudowany do rozmiaru powieści "Gra Endera", ukazał się w 1985 r. i zdobył najważniejsze nagrody w literaturze fantastycznej, nagrodę Hugo oraz Nebulę, podobnie jak kontynuacja wydana rok później, "Mówca umarłych".
Historia postaci.
W powieści "Gra Endera" tytułowy bohater jest najmłodszym z trójki rodzeństwa obdarzonego wybitną inteligencją. Władze większości państw świata zezwalają na posiadanie tylko dwojga dzieci, rodzice Wigginów wyjątkowo otrzymali zgodę na trzeciego potomka, gdyż władze miały nadzieję, że będzie nadawał się na dowódcę ziemskiej floty kosmicznej. Starsze rodzeństwo Endera, siostra Valentine i brat Peter byli genialni, lecz nie spełnili pokładanych w nich nadziei.
Akcja powieści rozgrywa się w dalekiej przyszłości, kiedy Ziemia zagrożona jest zniszczeniem przez robale – owadopodobne, obce istoty spoza układu słonecznego. W celu przeciwstawienia się temu zagrożeniu ludzkość ucieka się do niecodziennej metody – wybiera spośród urodzonych na całym świecie dzieci te najinteligentniejsze i od najmłodszych lat szkoli je na żołnierzy, którzy mają pokierować ziemskimi siłami kosmicznymi w tej rozgrywce o życie.
Andrew zostaje wysłany na naukę do Szkoły Bojowej, gdzie, mimo młodego wieku, okazuje się najlepszym uczniem. W wieku 10 lat zostaje przeniesiony do elitarnej Szkoły Dowodzenia, gdzie jest uczony przez samego Mazera Rackhama, legendarnego dowódcę, który pokonał robale i ocalił Ziemię podczas inwazji. Razem ze swoim zespołem Ender radzi sobie nadzwyczaj dobrze, w końcu staje przed końcowym egzaminem. Sądząc, że kontynuuje grę strategiczną, w rzeczywistości dowodzi flotą Ziemian i pokonuje robale, niszcząc ich macierzysty świat i cała rasę.
W dalszych częściach sagi ("Mówca umarłych", "Ksenocyd" i "Dzieci umysłu") akcja toczy się trzy tysiące lat po wydarzeniach z pierwszej powieści. Ender, oceniony po czasie przez ludzkość jako ksenobójca – niszczyciel rasy – i powszechnie potępiony, jest dorosłym człowiekiem, który podróżuje anonimowo przez Wszechświat jako Mówca umarłych, przedstawiciel nowego ruchu quasireligijnego. Mówcy badają życie zmarłych osób, próbują je zrozumieć, a następnie opowiadają o tym podczas ceremonii pogrzebowej. Ender jest autorem dwóch książek: "Królowej Kopca" i "Hegemona", które opublikował pod pseudonimem "Mówca umarłych", aby wyjaśnić mentalność robali oraz ludzi. Właśnie te książki zapoczątkowały ruch Mówców Umarłych.
Ender przybywa na planetę Lusitania, aby spełnić obowiązek Mówcy Umarłych wobec naukowca zabitego przez badanych przez niego przedstawicieli tubylczej cywilizacji – pequeninos. Choć początkowo spotyka się z niechęcią tamtejszej społeczności, wkrótce udaje mu się zjednać sobie wszystkich i wyjaśnić wiele tajemnic. Ender doprowadza do zawarcia umowy między trzema cywilizacjami: ludźmi, pequeninos i robalami, jednocześnie odcinając planetę od reszty kolonii ludzkich, ze względu na zagrożenie rozprzestrzenieniem się miejscowego śmiertelnego wirusa, descolady na inne światy. Ender zakłada rodzinę oraz znajduje nowe gniazdo dla Królowej Kopca, pozwalając odrodzić się gatunkowi robali.
Charakterystyka postaci.
Ender jest obdarzony wybitną inteligencją, zdolnościami przywódczymi, ale i empatią, współczuciem i samokrytycyzmem. Umie przełamywać schematy, by osiągnąć cel. To powoduje, iż potrafi sprostać najwyższym wyzwaniom, zarówno w wojnie kosmicznej, jak i docieraniu do serc ludzi.
Jego ojciec był emigrantem z Polski, zanim przyjął nazwisko John Paul Wiggin nazywał się Jan Paweł Wieczorek.
Ekranizacja.
W adaptacji filmowej "Gra Endera", postać Endera odtwarza Asa Butterfield.

</doc>
<doc id="187883" url="https://pl.wikipedia.org/wiki?curid=187883" title="Zasada swobody umów">
Zasada swobody umów



</doc>
<doc id="187884" url="https://pl.wikipedia.org/wiki?curid=187884" title="Nazwy pozorne">
Nazwy pozorne



</doc>
<doc id="187886" url="https://pl.wikipedia.org/wiki?curid=187886" title="Fw 56">
Fw 56



</doc>
<doc id="187889" url="https://pl.wikipedia.org/wiki?curid=187889" title="Posłowie na Sejm Rzeczypospolitej Polskiej IV kadencji (2001–2005)">
Posłowie na Sejm Rzeczypospolitej Polskiej IV kadencji (2001–2005)

Posłowie na Sejm Rzeczypospolitej Polskiej IV kadencji – posłowie wybrani podczas wyborów parlamentarnych, które odbyły się w dniu 23 września 2001.
Pierwsze posiedzenie odbyło się 19 i 23 października 2001, a ostatnie, 109. – 29 sierpnia 2005. Kadencja Sejmu trwała od 19 października 2001 do 18 października 2005.
Kluby i koła na pierwszym posiedzeniu Sejmu IV kadencji i stan na koniec kadencji.
Przynależność klubowa.
Stan na koniec kadencji.
Posłowie IV kadencji zrzeszeni byli w następujących klubach i kołach:
Przedstawicieli w Sejmie miały także Federacyjny Klub Parlamentarny, Polskie Stronnictwo Ludowe–Polski Blok Ludowy i Koła Poselskie Partia Ludowo-Demokratyczna, Polska Racja Stanu i Polski Blok Ludowy.

</doc>
<doc id="187891" url="https://pl.wikipedia.org/wiki?curid=187891" title="Donald">
Donald

Donald – imię pochodzenia celtyckiego ("Dumno" + "valos"; „świat” + „potężny”, „możny”). Staroirlandzkie "Domnall" i gaelicko-szkockie "Domhnall" oznacza „silny tego świata” lub „władca świata”.
Donald imieniny obchodzi 15 lipca.

</doc>
<doc id="187892" url="https://pl.wikipedia.org/wiki?curid=187892" title="Lekarz weterynarii">
Lekarz weterynarii

Lekarz weterynarii (pot. weterynarz) – przedstawiciel jednej z trzech nauk lekarskich (obok medycyny i stomatologii). W Polsce tytuł zawodowy lekarza weterynarii posiadają osoby, które ukończyły jednolite studia magisterskie na kierunku weterynaria. Prawo do wykonywania zawodu lekarza weterynarii w Polsce nadaje okręgowa izba lekarsko-weterynaryjna. Lekarze weterynarii mają uprawnienia m.in. do badania i leczenia zwierząt oraz do kontroli środków spożywczych pochodzenia zwierzęcego.
Zadania lekarza weterynarii.
Do uprawnień lekarza weterynarii należy:
Aby wykonywać pracę lekarza weterynarii, trzeba oprócz ukończonych studiów wyższych na danym kierunku, uzyskać prawo wykonywania zawodu, które na wniosek zainteresowanego wydaje właściwa dla miejsca zamieszkania okręgowa rada lekarsko-weterynaryjna. W Polsce zawód lekarza weterynarii podlega Ustawie o zawodzie lekarza weterynarii.
W pracy lekarza weterynarii, oprócz wiedzy zdobytej na studiach, ważne są odpowiednie predyspozycje osobowościowe, zwłaszcza u lekarzy zajmujących się leczeniem małych zwierząt domowych, jak psy i koty. Praca w zakładach leczniczych dla zwierząt związana jest z dużym kontaktem z właścicielami zwierząt, którzy muszą zaufać weterynarzowi i współpracować z nim podczas leczenia zwierzęcia.
Tekst Przyrzeczenia Lekarza Weterynarii.
Jest to tekst będący integralną częścią Kodeksu Etyki Lekarza Weterynarii.
Historia zawodu.
Za pierwszego w historii lekarza weterynarii uważa się Urlugaledinna, wymienianego w zapiskach sprzed 3000 p.n.e. z Mezopotamii jako osoby leczącej zwierzęta. Kolejnych przełomów w tej dziedzinie dokonywali również i pionierzy medycyny – jak Hipokrates, czy filozofowie jak Arystoteles, czy też wynalazcy jak John Boyd Dunlop.
Pierwsza "lecznica dla zwierząt" powstała w III w. p.n.e. w Indiach za panowania króla Aśoki. Przełomowymi były również średniowieczne dzieła: "Canon medicinae" Avicenny czy "Anatomia del cavallo" Carlo Ruiniego.
Najstarszą książką weterynaryjną w języku polskim jest "Sprawa a lekarstwa końskie przez Conrada, królewskiego kowala, doświadczone: nowo s pilnosczią przełożone, a najpierwej o poznaniu konia" (wyd. Florian Ungler, Kraków, 1532), prawdopodobnie przetłumaczona z języka czeskiego.
Pierwszą kobietą lekarzem weterynarii w Polsce była Helena Jurgielewicz.
Za patrona lekarzy weterynarii uważany jest w Polsce św. Eligiusz.
Kształcenie lekarzy weterynarii w Polsce.
Medycyna weterynaryjna nauczana jest w Polsce wyłącznie w formie studiów jednolitych trwających 5,5 roku (wyjątek od Deklaracji Bolońskiej), które kończą się nadaniem tytułu lekarza weterynarii (równorzędnego z tytułem zawodowym magistra). Uprawnienia do kształcenia lekarzy weterynarii posiadają uczelnie:
Specjalizacje lekarsko-weterynaryjne.
Tytuł specjalisty w danej dziedzinie weterynarii nadaje się lekarzowi weterynarii, który:
Specjalizację przyznaje Komisja do Spraw Specjalizacji Lekarzy Weterynarii
Obecnie specjalizacje weterynaryjne prowadzone są przez:
Dziedziny, z których lekarz weterynarii może otrzymać specjalizację:

</doc>
<doc id="187894" url="https://pl.wikipedia.org/wiki?curid=187894" title="Kewin">
Kewin

Kewin – imię pochodzenia celtyckiego, powstałe od imienia "Caoimhín" (st. irl. "Coemgen"), oznaczającego „ładny, przystojny”. Imię trafiło do Polski z języka angielskiego ("Kevin") w latach 70. XX wieku.
Kewin imieniny obchodzi 3 czerwca, jako wspomnienie św. Kewina, opata.

</doc>
<doc id="187896" url="https://pl.wikipedia.org/wiki?curid=187896" title="Nissan (miesiąc)">
Nissan (miesiąc)



</doc>
<doc id="187898" url="https://pl.wikipedia.org/wiki?curid=187898" title="Afterparty">
Afterparty

Afterparty (z ang. „impreza po”) – impreza odbywająca się bezpośrednio po innym, większym wydarzeniu, np. koncercie, meczu, finale konkursu, premierze teatralnej lub filmowej.
Jej celem jest przedłużenie zabawy, a przeznaczona jest dla uczestników odczuwających niedosyt lub pragnących przedłużyć „dobry klimat” towarzyszący wydarzeniu głównemu.
W Polsce określenie modne głównie dzięki koncertom i imprezom muzyki techno oraz house, organizowane po koncercie znanego DJ lub po większym festiwalu.

</doc>
<doc id="187899" url="https://pl.wikipedia.org/wiki?curid=187899" title="Reprezentacja Polski w piłce siatkowej mężczyzn">
Reprezentacja Polski w piłce siatkowej mężczyzn

Reprezentacja Polski w piłce siatkowej mężczyzn – narodowy zespół siatkarzy, który reprezentuje Rzeczpospolitą Polską w meczach i turniejach międzynarodowych organizowanych przez FIVB i CEV. Zwyczajowo zwany również "reprezentacją narodową", "kadrą narodową" lub "drużyną narodową". Za organizację reprezentacji odpowiedzialny jest Polski Związek Piłki Siatkowej. Obecnie trenerem jest Nikola Grbić. Sześciokrotnie była wybierana najlepszą drużyną roku w Plebiscycie „Przeglądu Sportowego” w 2006, 2009, 2011, 2012, 2014 i 2018.
Najwięcej meczów.
Stan aktualny na dzień 05.06.2017
Czcionką pogrubioną zaznaczono siatkarzy obecnie aktywnych w grze reprezentacyjnej.
Mistrzowskie składy.
Drużyna mistrzów świata – Meksyk 1974
Drużyna mistrzów olimpijskich – Montreal 1976
Drużyna wicemistrzów świata – Japonia 2006
Drużyna mistrzów Europy – Turcja 2009
Drużyna zwycięzców Ligi Światowej 2012 – Sofia 2012
Drużyna mistrzów świata – Polska 2014
Drużyna mistrzów świata – Bułgaria, Włochy 2018

</doc>
<doc id="187900" url="https://pl.wikipedia.org/wiki?curid=187900" title="Reprezentacja Polski w piłce siatkowej">
Reprezentacja Polski w piłce siatkowej



</doc>
<doc id="187901" url="https://pl.wikipedia.org/wiki?curid=187901" title="Adobe ImageReady">
Adobe ImageReady

Adobe ImageReady – to wycofany z rozwoju program graficzny – edytor grafiki rastrowej firmy Adobe rozwijany w latach 1998 – 2007 jako samodzielne oprogramowanie, po 2007 jako część programu Photoshop i Fireworks.
Wersja 1.0 została wydana w lipcu 1998 roku. Począwszy od wersji 2.0, ImageReady był dołączony do programu Adobe Photoshop 5.5 i nie był już sprzedawany oddzielnie.  Wersja ImageReady 7 została zmieniona na wersję Adobe Photoshop 7. Od wersji Photoshopa oznaczonej CS3 kod oprogramowania ImageReady został zintegrowany bezpośrednio z funkcją "Zapisz dla Internetu i urządzeń a reszta j"ego funkcjonalności jako samodzielna aplikacja została zastąpiona przez Adobe Fireworks, począwszy od wersji CS3, od czasu przejęcia Macromedia przez Adobe w grudniu 2005 roku. 
Był dostępny dla systemów Windows, Classic Mac OS i Mac OS X. ImageReady został zaprojektowany do tworzenia stron internetowych i ściśle współpracował z Photoshopem; Służył do optymalizacji i przygotowywania grafik, animacji na potrzeby www. Dzięki tej aplikacji w prosty sposób można było podzielić wcześniej przygotowaną ("lub utworzoną w ImageReady") grafikę na mniejsze, umieszczone w tabelce ("lub pozycjonowane za pomocą CSS") elementy, a następnie całość wyeksportować do formatu HTML.
Oprócz podstawowych funkcji programu tego typu, w ImageReady mógł generować serie obrazków, w których np.: niezmienne pozostaje tło – a zmienia się jedynie tekst.
W wersji 8.0 umożliwiał eksport animacji i grafik bezpośrednio do formatu Flash, przy czym przechowuje warstwy i dane wektorowe, umożliwiając dalszą edycję elementów po zaimportowaniu do Flasha.

</doc>
<doc id="187902" url="https://pl.wikipedia.org/wiki?curid=187902" title="Marek Mintál">
Marek Mintál

Marek Mintál (ur. 2 września 1977 w Żylinie) – słowacki piłkarz, który występował na pozycji napastnika.
Do Niemiec przeszedł z MŠK Žilina, z którą sięgnął w 2002 i 2003 roku po mistrzostwo Słowacji. W tych latach był również królem strzelców ligi, strzelając odpowiednio 20 i 21 goli. Tak dobra postawa zaowocowała transferem do Norymbergi latem 2003 roku. Nowy klub Mintála właśnie spadł z niemieckiej ekstraklasy, a on miał pomóc w powrocie do elity. Słowak szybko stał się gwiazdą zespołu i ulubieńcem kibiców. Już w swoim pierwszym sezonie strzelił 18 goli w drugoligowych rozgrywkach zostając królem strzelców i wprowadzając Norymbergę z powrotem do ekstraklasy. Pierwszy sezon Mintála w 1. Bundeslidze okazał się jeszcze lepszy. Po raz kolejny strzelił najwięcej bramek w lidze (24) i pomógł utrzymać się w pierwszej lidze ekipie z Bawarii.
W reprezentacji Słowacji zadebiutował 6 lutego 2002 roku i rozegrał 45 spotkań, strzelając przy tym czternaście goli. W 2009 r. zakończył karierę reprezentacyjną.

</doc>
<doc id="187903" url="https://pl.wikipedia.org/wiki?curid=187903" title="Keyword">
Keyword

Keyword, słowo kluczowe, wyraz kluczowy – charakterystyczny ciąg znaków stosowany jako wyróżnik w dokumentach, wspomagający proces wyszukiwania informacji. W szczególności słowo kluczowe może być określeniem zawierającym kilka wyrazów języka, na przykład wynajem mieszkań.
Ze względu na zachowanie kompatybilności z przyjętym przez W3C nazewnictwem tagów w dokumentach HTML oraz nieformalne standardy w oprogramowaniu wyszukiwarek internetowych oraz katalogów stron w języku polskim, używa się pojęcia anglojęzycznego w zastosowaniu do tego określonego znaczenia.
Przykładowo, słowo kluczowe w dokumencie HTML jest ciągiem znaków umieszczanym w części nagłówkowej dokumentu i traktowanym jako metadane, na przykład:
 &lt;META NAME="Keywords" CONTENT="komputer, Internet, edytor, HTML"&gt;
Wpis ten informuje sieciowe programy indeksująco-wyszukiwawcze o słowach kluczowych dokumentu, zwracając przykładową wartość:
Słowa kluczowe są umieszczane w specjalnie wydzielonej sekcji bazy danych wyszukiwarki, co zwiększa szansę znalezienia strony przez użytkowników sieci. Powinny one być także wyróżniane przez stosowanie odpowiednich znaczników nagłówkowych, na przykład:
 Jaki komputer wybrać?
Co lepsze – laptop czy komputer stacjonarny?
To autor dokumentu decyduje, jakie są istotne elementy strony i w powyższym przykładzie wyróżnionymi słowami kluczowymi są "komputer, laptop" oraz "komputer stacjonarny". Wybór słów kluczowych jest jednym z najważniejszych elementów, które decydują o widoczności strony w wyszukiwarce. Dla scharakteryzowania danej strony zazwyczaj wystarcza, jedno lub dwa słowa kluczowe, a rzadziej kilka lub kilkanaście określeń – generalnie wszystko zależy od konkretnego przypadku i celu, jaki chcemy osiągnąć.
Ważnym jest również, by nie powtarzać słów kluczowych w celu tak zwanego podbicia rankingu (np. free, free, free), gdyż wiele wyszukiwarek może to potraktować jako spam lub próbę oszustwa mechanizmu i wykluczyć całkowicie stronę z indeksu. Nie należy także używać szczególnie popularnych słów kluczowych, poszukiwanych przez internautów, jeśli strona w ogóle się z nimi nie wiąże, gdyż jest to postępowanie nieetyczne, a zaawansowane mechanizmy indeksujące mogą wykryć tę manipulację i postąpić w sposób jak wyżej.
Słowa kluczowe są używane również do opisu zawartości pozycji przy tworzeniu zbiorów plików muzycznych, płyt CD, e-booków, zdjęć cyfrowych, filmów, a nawet prac dyplomowych czy magisterskich. Następnie mogą być one wykorzystywane przez użytkowników podczas definiowania zapytań w mechanizmie wyszukiwania informacji. Typowym przykładem takiego zastosowania jest wyszukiwanie wiadomości w internetowych encyklopediach (np. Wikipedii) lub słownikach (np. Wikisłowniku).

</doc>
<doc id="187904" url="https://pl.wikipedia.org/wiki?curid=187904" title="Kyuss">
Kyuss

Kyuss (IPA []) – amerykańska formacja muzyczna, uważana za pioniera stylu stoner rock. Grupa powstała w roku 1987 pod nazwą "Katzenjammer". Przez cały czas działalności grupy grała w niej dwójka przyjaciół z Palm Desert w stanie Kalifornia, gitarzysta Joshua Homme, znany także z późniejszej gry w Queens of the Stone Age i wokalista John Garcia. Wkrótce do grupy dołączyli: basista Chris Cockrell (którego jednak szybko zastępuje Nick Oliveri) oraz grający na perkusji Brant Bjork.
Historia.
Tuż przed wydaniem swojej pierwszej EP-ki projekt zmienia nazwę na Sons of Kyuss (nawiązanie do gry Dungeons and Dragons). Debiutancka płyta, zatytułowana "Sons of Kyuss", ukazała się w 1990 roku. 
Rok później utwory z pierwszego albumu uzupełnia kilka nowych, i tak powstaje pierwsze pełnometrażowe wydawnictwo — bardzo surowa w swoim brzmieniu "Wretch" (1991). Nazwa zespołu zostaje skrócona do wyrazu "Kyuss".
W 1992 premierę ma drugi album "Blues for the Red Sun". Płyta, promowana teledyskami do utworów „Green Machine” i „Thong Song” przysporzyła zespołowi wielu fanów. Na wspólne trasy koncertowe zaprasza ich między innymi: Metallica, Faith No More czy Nirvana. W dowód uznania Dave Grohl obiecał muzykom, że kupi dziesięć egzemplarzy albumu i rozda je przyjaciołom.
Dwa lata później wydana zostaje najbardziej znana płyta w dorobku artystów — opatrzona teledyskiem do piosenki „Demon Cleaner” "Welcome to Sky Valley", (1994). Nazwa wydawnictwa pochodzi od niewielkiej osady niedaleko macierzystego Palm Desert, którego grupa nie opuszcza na stałe do końca działalności. Album, w porównaniu do poprzedniego jest zdecydowanie bardziej optymistyczny, jednak zachowuje to, co w Kyuss najważniejsze — sesje nagraniowe na pustyni (wykorzystujące podpięty nielegalnie prąd) tworzące brudne, lekko zabarwione bluesem brzmienie. Odnotować należy także fakt zmiany basisty — na krótko po wydaniu "Blues for the Red Sun" (1992), Nicka Oliveriego zastępuje zaprzyjaźniony z Toolem Scott Reeder.
Kolejna zmiana w składzie grupy następuje tuż przed wydaniem ostatniej w dorobku artystów płyty "...And the Circus Leaves Town" (1995); tym razem na miejsce Branta Bjorka wszedł stary przyjaciel projektu, perkusista jazzowy Alfredo Hernandez. Muzyka z tego albumu jest jeszcze bardziej „słoneczna”, pełna życia i energii, jednak dalej nie porzuca swych korzeni. Grupa odbywa długą trasę koncertową promującą nowe wydawnictwo, gra min. w Niemczech oraz Włoszech. Do płyty powstaje również teledysk, wykorzystujący utwór „One Inch Man”.
W niecały rok później grupa rozpada się, a najbardziej prawdopodobną przyczyną tego zdarzenia jest konflikt pomiędzy Joshem Hommem a wokalistą Johnnym Garcią. Oficjalna wersja mówi jednak o zbyt dużej sławie, która odebrała muzykom radość z samotnego koncertowania na swojej ukochanej pustyni. 
Po rozpadzie większa część grupy daje początek formacji Queens of the Stone Age (grali tam Nick Oliveri oraz Alfredo Hernandez,a Josh Homme gra nadal), która kontynuuje zapoczątkowany przez Kyuss nurt muzyczny, zwany "desert rockiem" bądź "stoner rockiem", podobnie również Johnny Garcia zakładając zespół Unida. Pozostali członkowie grupy, w tym Scott Reeder nagrywają solowo albo zakończyli kariery.

</doc>
<doc id="187908" url="https://pl.wikipedia.org/wiki?curid=187908" title="Ulica Modrzejowska w Sosnowcu">
Ulica Modrzejowska w Sosnowcu

Ulica Modrzejowska w Sosnowcu − deptak i główna ulica handlowa w ścisłym centrum Sosnowca. Rozciąga się od placu Stulecia aż do zbiegu ul. Stanisława Małachowskiego, ul. Ostrogórskiej, ul. 1 Maja i ul. H. Sienkiewicza. Ruch samochodowy jest na tej ulicy bardzo znikomy (jeżdżą po niej tylko samochody dostawcze z zaopatrzeniem i właściciele sklepów). Przeznaczona jest głównie dla pieszych. 
Historia.
Nazwa ulicy pochodzi od traktu w kierunku Modrzejowa - jednej z dzielnic Sosnowca. W roku 1881 było tam tylko pustkowie porośnięte trawą. Pod koniec XIX wieku na ulicy Modrzejowskiej w Sosnowcu zaczęli osiedlać się Żydzi. Budowali oni kamienice. W tamtym czasie ulica stała się ważnym punktem handlowo-usługowym. Kiedyś znajdowała się tam Hala Towarzystwa Rozwój.
Dziś ulica Modrzejowska jest miejskim deptakiem, na którym znajduje się wiele sklepów m.in. z odzieżą, czy z żywnością. Jest tam też słynne w Sosnowcu kino Helios. W 2018 roku przeszła modernizację.

</doc>
<doc id="187910" url="https://pl.wikipedia.org/wiki?curid=187910" title="Plac Stulecia w Sosnowcu">
Plac Stulecia w Sosnowcu

Plac Stulecia w Sosnowcu (wcześniej bez oficjalnej nazwy i nazywany potocznie Patelnią) − centralny punkt Sosnowca, znajdujący się na zbiegu ulic Modrzejowskiej, Warszawskiej i 3 Maja, naprzeciw dworca kolejowego połączony z nim tunelem podziemnym.. 
Po przebudowie oraz odrestaurowaniu okolicznych zabudowań plac jest miejscem spotkań sosnowiczan, a także atrakcją turystyczną. Usytuowane są przy nim jedne z najstarszych budowli miasta, zabytkowy dworzec kolejowy oraz pomnik Jana Kiepury.

</doc>
<doc id="187911" url="https://pl.wikipedia.org/wiki?curid=187911" title="Lutynia (powiat pleszewski)">
Lutynia (powiat pleszewski)

Lutynia – wieś (dawniej miasto) w Polsce położona w województwie wielkopolskim, w powiecie pleszewskim, w gminie Dobrzyca nad rzeką Lutynia.
Lutynia uzyskała lokację miejską przed 1458 rokiem, zdegradowana po 1505 roku. 
Historia.
Pierwsza wzmianka pochodzi z 1398 roku. Lutynia swoją nazwę wzięła bądź od luty, tzn. sroga, bądź od rzeki tu przepływającej, noszącej nazwę Lutyni. W 1458 Lutynia jest wspominana jako miasteczko.
Była majątkiem rodzinnym rodziny Lutyńskich, herbu Korab. Najdawniejsi znani właściciele to Korabici z Kwiatkowa - a z nich, znany w 1414, kasztelan Jerzy Biechowski oraz, znany w 1422 r., kasztelan śremski Jan.
W Lutyni około 1600 r. urodził się Ludwik Samuel Twardowski herbu Ogończyk, XVII-wieczny poeta, znany i ceniony na dworze Wazów.
Od XVI w. majątek był w posiadaniu rodziny Pabianowskich. Od XVII w. majątek zmienił właścicieli. Najpierw przeszedł w ręce Oborskich, następnie Twardowskich i Złotnickich. W 1802 Lutynię kupił Józef Otulski, w którego rękach była to końca XIX w. Kolejni właściciele to Mukułowscy, którzy sprzedali Lutynię po 20 latach od zakupu rodzinie Skoroszewskich.
W okresie Wielkiego Księstwa Poznańskiego (1815-1848) miejscowość należała do wsi większych w ówczesnym pruskim powiecie Krotoszyn w rejencji poznańskiej. Lutynia należała do okręgu koźmińskiego tego powiatu i stanowiła odrębny majątek, którego właścicielem była wówczas Józefina Bogdańska. Według spisu urzędowego z 1837 roku wieś liczyła 210 mieszkańców, którzy zamieszkiwali 19 dymów (domostw).
Przy drodze do wsi znajdował się przystanek rozebranego odcinka Krotoszyn - Pleszew Krotoszyńskiej Kolei Dojazdowej. Pociąg zakończył bieg 12 stycznia 1986 r. W latach 1975–1998 miejscowość położona była w województwie kaliskim.
W Lutyni znajduje się kościół z początku XIX wieku. Działa tu także klub sportowy, a przez wieś przebiega żółty szlak turystyczny Pleszew – Lutynia – Dobrzyca o długości 18 km.
Przystanek kolei wąskotorowej.
Przy drodze powiatowej Pleszew - Krotoszyn, między Dobrzycą a Fabianowem zlokalizowany był przystanek osobowy zlikwidowanej 12 stycznia 1986 roku linii Krotoszyńskiej Kolei Dojazdowej relacji "Krotoszyn Wąskotorowy" - "Dobrzyca" - "Pleszew Wąskotorowy" - "Pleszew Miasto" - "Broniszewice". Odległość od przystanku do wsi wynosiła 3 km. Przystanek powstał z chwilą budowy linii relacji Dobrzyca - Pleszew Miasto w 1900 r. Pierwszy skład przejechał przez Lutynię 10 lipca 1900 r. Po likwidacji przez Polskie Koleje Państwowe KKD tory, peron i wiata zostały rozebrane.
Linki zewnętrzne.
Zobacz też: Parafia Najświętszej Maryi Panny Wniebowziętej w Lutyni

</doc>
<doc id="187915" url="https://pl.wikipedia.org/wiki?curid=187915" title="Swi">
Swi



</doc>
<doc id="187926" url="https://pl.wikipedia.org/wiki?curid=187926" title="Antoni Alster">
Antoni Alster

Antoni Alster, ps. „Antek, Hans, Komar, Sierpień, Sterowski, Tracz, Wit” (ur. 4 lutego 1903 w Rzeszowie jako Nachum Alster, zm. 29 września 1968 w Warszawie) – polski działacz komunistyczny, członek KPP, PPR oraz PZPR, oficer polityczny w Armii Polskiej w ZSRR, funkcjonariusz peerelowskich organów bezpieczeństwa, kierownik Wydziału Organizacyjnego KC PZPR, wiceminister spraw wewnętrznych, wiceminister gospodarki komunalnej, poseł do KRN, na Sejm Ustawodawczy oraz na Sejm PRL I kadencji.
Życiorys.
Okres międzywojenny.
Urodził się w Rzeszowie w rodzinie żydowskiej, jako syn Mojżesza Alstera, kupca, a wcześniej właściciela fabryki czekolady i Elki Dwojry z domu Finder. Po nauce rysunku i grafiki w szkole wieczorowej w Krakowie, od 1923 pracował w firmach prywatnych jako kreślarz-rysownik. Brał udział w wypadkach krakowskich 6 listopada tego roku. Następnie wyjechał do Sierszy Wodnej, gdzie pracował w kopalni węgla kamiennego „Wanda” jako palacz. Nawiązał kontakt z komórką KPP w kopalni. W lutym 1924 został aresztowany za rozpowszechnianie literatury komunistycznej i przez 7 miesięcy więziony w Krakowie.
Po zwolnieniu powrócił do Rzeszowa, gdzie pracował jako uczeń drukarski. Wstąpił wtedy do Komunistycznej Partii Polski. Został sekretarzem Komitetu Miejskiego tej partii w Rzeszowie. Następnie do rozwiązania tej partii przez Międzynarodówkę Komunistyczną w 1938 pełnił w niej szereg odpowiedzialnych funkcji i był między innymi sekretarzem Komitetów Okręgowych KPP w Krakowie (1925), Płocku (1928), ponownie w Krakowie (1929), Łodzi (1930), Warszawie (1931). Działał w Zagłębiu Dąbrowskim i na Górnym Śląsku. Jako delegat Górnego Śląska brał udział w VI Zjeździe KPP w 1932 w Mohylewie na Białorusi. Był zwolennikiem grupy „mniejszości” w KPP. Za działalność „wywrotową” był wielokrotnie więziony. Po kolejnym pobycie w więzieniu został skierowany do pracy w Komunistycznej Partii Zachodniej Ukrainy. Po krótkim pobycie w Pradze działał we Lwowie. Współorganizował demonstrację bezrobotnych we Lwowie w kwietniu 1936. W czerwcu tego samego roku został aresztowany i po dwuletnim śledztwie skazany na 9 lat więzienia. Karę odbywał w więzieniu we Lwowie, a następnie w Tarnowie, gdzie zastał go wybuch II wojny światowej.
II wojna światowa.
Po agresji III Rzeszy na Polskę uwolniony, przedostał się do Lwowa i Tarnopola. Po agresji ZSRR na Polskę pozostał na terenie okupacji sowieckiej. Pracował w fabryce i działał w związkach zawodowych. Na początku 1941 został dyrektorem drukarni we Lwowie. Po ataku III Rzeszy na ZSRR ewakuowany na Kaukaz, skąd został skierowany do szkoły Międzynarodowej Szkoły Leninowskiej w Kusznarenkowie (Baszkiria). Uczył się w Szkole im. Lenina przy Międzynarodówce Komunistycznej w Moskwie. Był oficerem oświatowym, później politycznym w 1. Korpusie Polskich Sił Zbrojnych w ZSRR. Od sierpnia 1943 był zastępcą szefa wydziału oświatowego 2. Dywizji Piechoty, a od listopada tego roku szefem wydziału polityczno-wychowawczego. W maju 1944 został szefem polityczno-wychowawczym Polskiego Sztabu Partyzanckiego, utworzonego na wniosek tajnego Centralnego Biura Komunistów Polski przy Komitecie Centralnym WKP (b). Po zajęciu części ziem polskich przez wojska sowieckie, przeniósł się wraz ze Sztabem do Lublina. W sierpniu 1944 został kierownikiem Wydziału Wojskowego PPR.
Okres powojenny.
W styczniu 1945 stanął na czele Pomorskiej Grupy Operacyjnej Polskiej Partii Robotniczej, której zlecono organizację struktur „władzy ludowej” w województwie pomorskim. 20 lutego tego samego roku na radzie aktywu społeczno-politycznego w Bydgoszczy wybrano tymczasowy Komitet Wojewódzki PPR i wyznaczono go na funkcję I sekretarza. W rzeczywistości stanowisko to pełnił Stanisław Kuryluk, desygnowany przez Komitet Centralny partii. Stanowisko I sekretarza Pomorskiego KW objął 23 czerwca 1945 po odwołaniu Kuryluka przez KC PPR. Równocześnie był pełnomocnikiem Rządu Tymczasowego RP przy Dowództwie 2. Frontu Białoruskiego. Wiosną tego roku działał też na terenie wyzwolonego Gdańska.
W marcu 1945 został delegowany przez PPR i Komisję Porozumiewawczą Stronnictw Politycznych do pomorskiej Wojewódzkiej Rady Narodowej w Bydgoszczy. Aktywnie pracował w niej od marca 1945 do maja 1947. Często zabierał głos w sprawach istotnych dla Pomorza. Ze szczególną uwagą traktował sprawę odbudowy gospodarczej po zniszczeniach i stratach wojennych, a także zagadnienie reformy rolnej. Opowiadał się za szybkim „odniemczeniem” ziem pomorskich. Od lipca 1945 do stycznia 1947 był posłem do Krajowej Rady Narodowej.
30 czerwca 1945 wszedł w skład Komisji Oświatowej w Bydgoszczy. Był delegatem na I Zjazd PPR w grudniu 1945, gdzie został wybrany na zastępcę członka KC. 6 maja 1946 został ponownie wybrany na stanowisko I sekretarza KW PPR w Bydgoszczy i pozostał na tym stanowisko do maja 1947.
Popierał tzw. grupę jednolitofrontową w pomorskiej organizacji Polskiej Partii Socjalistycznej, dążącą do rychłego połączenia z Polską Partią Robotniczą. Występował przeciwko działaczom PPS opowiadającym się za samodzielnością partii. Zwalczał kierownictwo Polskiego Stronnictwa Ludowego na Pomorzu. Od maja tego samego roku był zastępcą kierownika Wydziału Organizacyjnego KC PPR, następnie KC PZPR, a w latach 1952–1954 kierownikiem tego Wydziału. Od września 1948 wchodził w skład Sekretariatu KC PPR, a 3 czerwca 1948 został powołany przez plenum KC PPR na członka Biura Organizacyjnego Komitetu Centralnego. Na Kongresie Zjednoczeniowym PPR i PPS w grudniu 1948 został wybrany na członka KC PZPR. W skład KC wchodził do IV Zjazdu PZPR w 1964.
Od stycznia 1947, po sfałszowanych wyborach, poseł PPR na Sejm Ustawodawczy (pełnił mandat od 4 lutego 1947 do 4 sierpnia 1952) z okręgu nr 25 w Bydgoszczy. Następnie był posłem na Sejm PRL I kadencji (1952–1956). W latach 1954–1956 był I zastępcą (Władysława Dworakowskiego, następnie Edmunda Pszczółkowskiego) przewodniczącego Komitetu do Spraw Bezpieczeństwa Publicznego przy Radzie Ministrów.
W grudniu 1956 był podsekretarzem stanu (wiceministrem) w Ministerstwie Spraw Wewnętrznych. Powierzono mu pieczę i nadzór nad Departamentem III (działalność antypaństwowa w kraju), Biurem Ewidencji Operacyjnej, komórką analiz. Był odpowiedzialny z ramienia kierownictwa MSW za sprawy Kościoła.
Był członkiem frakcji puławian w PZPR. Rywalizując z Mieczysławem Moczarem o pierwszeństwo w resorcie, przegrał walkę i musiał odejść z MSW (4 maja 1962). W latach 1962–1967 był wiceministrem gospodarki komunalnej. W 1968 przeszedł na rentę. Zmarł 29 września tego samego roku w Warszawie. Pochowany na Cmentarzu Wojskowym na Powązkach (kwatera 32A-3-6).
Działalność pozapolityczna.
Antoni Alster był utalentowanym grafikiem. Posługiwał się przeważnie techniką drzeworytniczą, tworzył także linoryty, suchą igłę i termografię. Pasjonowała go praca ludzka (drzeworyty: "W celi", "Przy łopacie"). W 1926 jego prace zostały przyjęte na wystawę jesienną w warszawskiej Zachęcie. Potem nastąpiła 40-letnia przerwa w twórczości. Do grafiki powrócił w 1962. Pozostał wierny dawnej tematyce pracy ludzkiej, do której doszły zagadnienia wojny i zagłady ("Żołnierz", "Zamknięci w synagodze", "Nary obozowe", "Po bombardowaniu") oraz wydarzenia aktualne ("Wietnam", "Krzyk Afryki"). Drogą eksperymentów rozwinął technikę, którą nazwał termografią. Jego prace wystawiano na 9 wystawach indywidualnych i wielu zbiorowych.

</doc>
<doc id="187928" url="https://pl.wikipedia.org/wiki?curid=187928" title="Władimir Arsienjew">
Władimir Arsienjew

Władimir Kławdijewicz Arsienjew (; ur. w Petersburgu, zm. 4 września 1930 we Władywostoku) – rosyjski oficer, etnograf, badacz Dalekiego Wschodu, pisarz.
Życiorys.
Urodził się w St. Petersburgu w wielodzietnej rodzinie. Jego ojciec pracował na kolei. W 1892 Władimir wstąpił do szkoły junkrów piechoty w St. Petersburgu. Jednym z wykładowców w szkole był brat znanego ówcześnie, rosyjskiego podróżnika Grigorija Grum-Grżimaiły, który zainteresował chłopca podróżami i geografią oraz skierował jego uwagę na Daleki Wschód. Po ukończeniu szkoły Arsienjew otrzymał przydział służbowy do Polski. Pierwsze lata służby wojskowej 1896-1900 spędził jako podporucznik w Łomży. Często odbywał wędrówki nad rzekami Biebrzą i Narwią. Od 1900 służył we Władywostoku. Od 1902 organizator ekspedycji naukowo-badawczych na rosyjski Daleki Wschód. Od 1909 członek Cesarskiego Towarzystwa Geograficznego. Zmarł na zapalenie płuc w czasie kolejnej swojej wyprawy naukowej nad dolny Amur w roku 1930.
Twórczość.
Bazując na swoich notatkach podróżniczych, uprawiał pisarstwo krajoznawcze, reportaże z podróży, szkice. Debiutował cyklem reportaży "Z dziennika podróży" (1910-1912). Tematyka dalekowschodnia i podróże stanowią główny motyw jego kolejnych powieści: "Po Kraju Ussuryjskim" (1921), "Dersu Uzała" (1923), "Na bezdrożach tajgi" (1927) "W górach Sichote-Aliń" (1937). Pisarz harmonijnie połączył w nich informacje naukowe (geologia, etnografia) o rosyjskimi Dalekim Wschodzie z poetyckimi pejzażami, przygodami i opisem życia tubylców.
W 2007 rosyjskie wydawnictwo „Karski” po raz pierwszy opublikowało pełne wydanie wszystkich dzieł Arsienjewa.
Dersu Uzała.
Jego najsławniejsze książki to "Po Kraju Ussuryjskim" (1921) i "Dersu Uzała" (1923) – barwna relacja z wypraw do Krainy Ussuryjskiej odbytych w latach 1902–1908. W trakcie pierwszej z tych wypraw Arsienjew poznał Dersu Uzałę, myśliwego z plemienia Nanajów (Goldów), który został jego przewodnikiem po tajdze i bliskim przyjacielem.
Książkę ekranizowano dwukrotnie: "Dersu Uzała" (1961), wersja radziecka w reżyserii Agasi Babajana (Агаси Бабаян) i "Dersu Uzała" (1975), bardziej znana wersja japońsko-rosyjska, którą wyreżyserował Akira Kurosawa. Film dostał liczne nagrody na festiwalach filmowych w ZSRR, USA (Oscar 1975) i innych krajach, a także znalazł się na watykańskiej liście najlepszych filmów w historii kina jako „wartościowy”.
W domu rodzinnym Arsienjewa we Władywostoku znajduje się poświęcone mu muzeum oraz jego pomnik. Imieniem Arsienjew nazwano nieduże miasto w Kraju Nadmorskim (gdzie też mieści się muzeum) i lodowiec.
Życie prywatne.
Władimir Arsienjew umierając w wieku 57 lat pozostawił żonę Margeritę N. Arsienjewną. Została ona aresztowana w 1934 i w 1937 oskarżona o przynależność do podziemnej organizacji szpiegowsko-dywersyjnej, której przywódcą miał być jej zmarły mąż. 21 sierpnia 1938, po trwającej 10 minut rozprawie, sąd wojskowy skazał ją na śmierć. Wyrok został wykonany natychmiast. Córka z tego małżeństwa – Natalia, została aresztowana w kwietniu 1941 i zesłana do Gułagu.

</doc>
<doc id="187929" url="https://pl.wikipedia.org/wiki?curid=187929" title="Parada Wolności">
Parada Wolności

Parada Wolności – festiwal muzyki elektronicznej połączony z paradą uliczną organizowany w Łodzi w latach 1997–2002, reaktywowany w 2022.
Historia.
Zaczątkiem Parady Wolności były imprezy z muzyką techno organizowane w latach 1996-1997 przez założycieli łódzkiego klubu New Alcatraz. Organizatorzy tych wydarzeń założyli wówczas firmę New Alctatraz Mega Party Organisation i wpadli na pomysł, by imprezom towarzyszyła uliczna, bezpłatna parada, wzorowana na berlińskiej Love Parade. Na ul. Piotrkowskiej i w jej okolicach rozstawiano efektownie przystrojone ciężarówki – platformy, z których didżeje grali muzykę elektroniczną. Po kilku godzinach pojazdy wraz z towarzyszącymi im słuchaczami przemieszczały się do łódzkiej Hali Sportowej, gdzie odbywało się biletowane Mega Party. Festiwal ten stał się największą imprezą techno w Polsce. Organizatorzy szacują, że na ulicach Łodzi tańczyło nawet 30-40 tys. osób.
W 2003 roku zapadła decyzja o zakończeniu działalności festiwalu. Głównym oponentem imprezy był prezydent Łodzi, Jerzy Kropiwnicki. Wniosek o organizację imprezy masowej zgłoszony wówczas do Urzędu Miasta został odrzucony przez Zarząd Dróg i Transportu, a następnie zablokowany przez prezydenta. Wywołało to głośną dyskusję w mediach, na skutek której Jerzy Kropiwnicki podjął decyzję o zorganizowaniu referendum na ten temat wśród mieszkańców Łodzi. W sierpniu 2003 r. mieszkańcy miasta opowiedzieli się przeciw zakazowi organizowania imprezy, organizatorzy Parady oświadczyli jednak, że i tak jest już za późno, aby się do niej przygotować.
W 2004 r. potencjalni organizatorzy imprezy po wysondowaniu szans na uzyskanie zgody na jej organizację zdecydowali się z niej zrezygnować. W 2005 r. podjęto próbę zorganizowania na ul. Piotrkowskiej imprezy o nazwie „Boat – City Festiwal” bez tradycyjnego przemarszu, na którą władze miasta wyraziły zgodę.
W 2022 roku udało się wznowić festiwal: impreza odbyła się 30 lipca 2022. Wydarzenie zostało połączone z obchodami 599. urodzin Łodzi.
„Zakręcona Paczka 2”.
+ Special Bonus Tracks

</doc>
<doc id="187931" url="https://pl.wikipedia.org/wiki?curid=187931" title="Asa (król Judy)">
Asa (król Judy)

Asa (zm. ok. 870 p.n.e.) − król Judy z dynastii Dawida.
Życiorys.
Syn Abiasza i wnuk Roboama, królów Judy. Po śmierci ojca został królem Judy. Jako daty panowania podaje się lata 911 p.n.e.-871 p.n.e., 911-870 p.n.e. i 911–870/869 p.n.e. Jako król zabiegał o przywrócenie monoteizmu i walczył z nierządem sakralnym. W czasie walki o kult JHWH pozbawił królewskiej godności swoją babkę Maakę. W polityce zagranicznej odniósł zwycięstwa nad izraelskim królem Baszą, zdobywając przy okazji szereg miast i odzyskując skarby świątynne. Odniósł też wielkie zwycięstwo, kiedy potężna armia etiopska pod dowództwem Zeracha zaatakowała Judę. W ostatnich latach życia cierpiał na chorobę nóg. Zmarł w Jerozolimie.
Po śmierci Asy w Judzie rządy objął jego syn Jozafat.

</doc>
<doc id="187932" url="https://pl.wikipedia.org/wiki?curid=187932" title="Jozafat (król Judy)">
Jozafat (król Judy)

Jozafat, Jehoszafat, ( "Jehošaphat", „Jahwe jest Sędzią”; zm. ~848 p.n.e.) – król Judy z dynastii Dawida.
Syn Asy, króla Judy, i Azuby. Po śmierci ojca został królem Judy. Jako daty panowania podaje się lata 870–848 p.n.e., 870/869–848 p.n.e. i 871–847 p.n.e.
Rządy.
W polityce zagranicznej odnosił szereg sukcesów. Sprzymierzył się z izraelskim królem Achabem, za co został skarcony przez Jehu - proroka Bożego. Ustanowił swojego namiestnika w Edomie. Wysłał także flotę do Tarszisz po złoto – ta jednak zatonęła, co zapowiedział proroczo Eliezer, syn Dodajasza z Mareszy.
W polityce wewnętrznej popierał monoteistyczną wiarę w Jahwe. Wygnał resztę uprawiających nierząd kultowy, usunął świątyńki wyżynne i Aszery. Zabezpieczył też kraj militarnie, zatroszczył się o nauczanie ludu Słowa Bożego, przeprowadził reformę sądownictwa, nawracał osobiście swój lud do Boga, modlił się z wiarą, a Bóg odpowiadał cudami.
Po śmierci Jozafata rządy objął jego syn Joram. Oprócz Jorama Jozafat miał jeszcze sześciu synów: Azariasza (I), Jechiela, Zachariasza, Azariasza (II), Mikaela i Szefatiasza.
Wymieniony w "Ewangelii według Mateusza" w rodowodzie Józefa z Nazaretu.

</doc>
<doc id="187933" url="https://pl.wikipedia.org/wiki?curid=187933" title="Azuba">
Azuba

Azuba (X/IX w. przed Chr.) – żona (ewentualnie konkubina) Asy, króla Judy. Matka jego syna i następcy Jozafata.
Na temat jej pochodzenia źródła biblijne podają tylko tyle, że była córką niejakiego Szilchiego.

</doc>
<doc id="187934" url="https://pl.wikipedia.org/wiki?curid=187934" title="Powódź tysiąclecia">
Powódź tysiąclecia

Powódź tysiąclecia – potoczna nazwa powodzi, która nawiedziła w lipcu 1997 roku południową i zachodnią Polskę, Czechy, wschodnie Niemcy (Łużyce), północno-zachodnią Słowację oraz wschodnią Austrię, doprowadzając na terenie Czech, Niemiec i Polski do śmierci 114 osób oraz szkód materialnych w wymiarze blisko 4,5 miliarda dolarów amerykańskich. Na terenie Polski zginęło 56 osób, a szkody oszacowano na ok. 3,5 miliarda dolarów. Wylały wówczas wody dorzeczy rzek Bóbr, Bystrzyca, Kaczawa, Kwisa, Mała Panew, Nysa Kłodzka, Nysa Łużycka, Odra, Olza, Oława, Osobłoga, Prudnik, Skora, Szprotawa, Ślęza, Widawa i Złoty Potok, a także górnej Wisły i Łaby.
Przyczyny.
Powódź w 1997 roku została spowodowana przez dwie następujące po sobie fale obfitych opadów, których źródłem była sytuacja meteorologiczna określana jako Vb. Podczas niej utworzył się nad północnymi Włochami niż wywołany napływem chłodnego powietrza z Europy Zachodniej. Niż ten przesuwał się na północny wschód, kierując się nad Bałkany. Układ ten wywołał napływ mas gorącego powietrza pochodzenia morskiego znad morza Czarnego i Śródziemnego na północ. Zetknięcie się ciepłego wilgotnego powietrza z chłodnym znad Bałtyku spowodowało obfite opady na granicy obu mas powietrza. Od 4 do 8 lipca 1997 na obszarze między Wrocławiem, Katowicami i Brnem zanotowano opady powyżej 200 mm, a na części ponad 300 mm; największe opady zanotowano na Pradziadzie – 455 mm i w Raciborzu – 244 mm. Na czeskiej stacji Lysá hora w Beskidach Morawsko–Śląskich spadło od rana 4 lipca do rana 9 lipca, 586 mm, z tego 510 mm w ciągu 72 godzin. W obszarze, na którym wystąpiła powódź (od Polski do Austrii) w ciągu kilku dni spadła miesięczna ilość opadów, a w górach nawet dwumiesięczna.
Dwa tygodnie później, od 18 do 22 lipca, Czechy znalazły się w zasięgu niskiego ciśnienia z centrum nad Włochami. Niż ten spowodował długotrwałe opady głównie w Karkonoszach i w Górach Izerskich. W okresie od 18 do 21 lipca na Pradziada spadło 139 mm opadów, Wieluń – 116 mm, a na Częstochowę – 115 mm, co również jest równoważne sumie miesięcznych opadów w tych miejscach. W ciągu całego lipca suma opadów przekraczała średnią miesięczną trzy- lub czterokrotnie, a w górach nawet pięciokrotnie.
Przebieg wydarzeń podczas powodzi.
Dwie fale opadów.
W dniach 3–10 lipca 1997 na obszarze południowej Polski, Czech i Austrii wystąpiły obfite opady deszczu. Opady w Sudetach Wschodnich oraz południowej części Śląska objęły dorzecze Odry i spowodowały, że już 6 lipca pierwsze wsie i miasteczka zostały zalane przez Nysę Kłodzką, Odrę, Prudnik i Złoty Potok. Pierwszymi zalanymi polskimi miastami były Prudnik i Głuchołazy, które w dniu następnym (7 lipca) odwiedził ówczesny premier Włodzimierz Cimoszewicz. W dniu tym powódź objęła zlewnię górnej Odry (w okolicach Chałupek i Olzy). W Prudniku woda wdarła się na teren licznych zakładów przemysłowych, w tym ZPB „Frotex”, PZO „Primus“ i Spółdzielni „Pionier”, a z miasta i okolicznych wsi ewakuowano 192 osoby. 8 lipca w pobliżu Wodzisławia Śląskiego i Raciborza przepływ na Odrze wynosił około 3500 m³/s. Woda rozlała się na odcinku od Chałupek aż do Raciborza.
Lokalnie opady przekroczyły 500 mm, tj. 3-4 razy przewyższyły średnie sumy miesięczne. Od Chałupek do ujścia Nysy Kłodzkiej zabrakło podziałki na łatach wodowskazowych. Pod wodą znalazło się Kłodzko, gdzie w wyniku podmycia przez Nysę Kłodzką zawaliły się cztery kilkusetletnie kamienice. 7 lipca woda doszła też do Krapkowic, przez które fala kulminacyjna przeszła 10 lipca przy stanie wody na Odrze 1032 cm, a sama powódź trwała do 28 lipca.
6 lipca wieczorem ogłoszono w Opolu stan przeciwpowodziowy. 10 lipca 1997 roku Odra zalała lewobrzeżne Opole (m.in. prawie całą dzielnicę Zaodrze, częściowo dzielnice Szczepanowice i Półwieś oraz wyspy Pasieka i Bolko), Racibórz (m.in. dworzec PKP, Poczta, dzielnice Ostróg i Płonia i część śródmieścia; w ciągu dwóch dni woda podniosła się tam o ponad trzy metry, przy czym nie wiadomo o ile dokładnie, bo wodowskaz w Raciborzu-Miedoni został zalany całkowicie i nastąpiła przerwa w odczytach).
Dwa dni później zalana została duża część Wrocławia (m.in. stacja uzdatniania wody, archiwum sądowe, wysypisko śmieci na Maślicach), Rybnik (woda spowodowała osunięcie się skarpy, na której było blisko 300 grobów).
Następnie Odra zalała część Głogowa oraz pobliskie miejscowości. Najbardziej ucierpiała dzielnica Ostrów Tumski. Linia kolejowa na trasie Głogów–Wrocław była całkowicie zalana, tworząc miejscami kilkumetrowej głębokości kanał wodny. Pociągi na tej trasie były odwołane. Na terenie Ostrowa Tumskiego w Głogowie woda sięgała do 1,5 metra wysokości zalewając praktycznie całą wyspę i podtapiając most Tolerancji oraz most na Starej Odrze w Głogowie. Pobliskie miejscowości również ucierpiały m.in. Serby, Sobczyce, Kotla, Głogówko, Grodziec Mały. Wyjazd z Głogowa w kierunku Leszna i Poznania był praktycznie niemożliwy z powodu podtopienia mostu oraz drogi.
Druga fala opadów wystąpiła pomiędzy 18 a 22 lipca. Spowodowały one wezbrania jeszcze większe od tych z pierwszych dni miesiąca. Ocenia się, że przepływy maksymalne były w niektórych miejscach bliskie przepływom, jakie statystycznie mogą się zdarzyć z prawdopodobieństwem 0,1% (jest to tzw. woda tysiącletnia). Maksymalne dotychczas zanotowane poziomy wody zostały na górnej Odrze przekroczone na odcinku długości ponad 500 km, licząc od granicy państwa z Czechami. Na dolnym odcinku druga fala wywołała na przykład 27 lipca w Słubicach i Frankfurcie nad Odrą wezbranie do poziomu 657 cm, o kilkadziesiąt centymetrów więcej niż fala pierwsza (17 lipca – 620 cm) i więcej od najwyższego tam zanotowanego do tej pory (w listopadzie 1930 roku – 635 cm).
Opole.
Do Opola fala kulminacyjna przyszła 10 lipca 1997 roku. Stan alarmowy ogłoszono 6 lipca a dwa dni później po czwartej nad ranem woda wdarła się do Opola, a jej stan podniósł się do 590 centymetrów. Jako pierwsze zalane zostały dzielnice na południu Opola. Przerwany został wał w dzielnicy Metalchem, co skutkowało zalaniem wielu znajdujących się tam fabryk. Następnie fala dotarła na wyspy: Bolko i Pasieka. Tam zalanych zostało wiele ważnych dla miasta instytucji, m.in. sztuczne lodowisko "Toropol" wraz z hotelem, Państwowa Szkoła Muzyczna I i II stopnia im. Fryderyka Chopina razem z należącą do niej bursą, konsulat Republiki Federalnej Niemiec, siedziby: rozgłośni Radia Opole i dziennika „Nowa Trybuna Opolska”, która na czas powodzi przeniosła się do sali sprzedażowej sklepu komputerowego, przedszkole i gimnazjum, amfiteatr, zoo, a także Wojewódzka Biblioteka Publiczna i Instytut Śląski. Najbardziej dotknięte powodzią zostały dzielnice Wyspa Pasieka, Wyspa Bolko i Zaodrze Bliższe, gdzie zalane zostało 100% zabudowy.
Zintensyfikowane działania mające na celu zabezpieczenie miasta sprawiły, że woda nie zalała Starego Miasta, znajdującego się w bezpośrednim sąsiedztwie Młynówki. Według wielu świadków na terenie Opola miały miejsce dwie akcje wysadzania wałów. Pierwszy wał miał zostać wysadzony w okolicach Winowa, a następnie wał na tzw. bliskim Zaodrzu, przez co zostało zalane całe Zaodrze, ale przed zalaniem uratowano Stare Miasto i centrum. Ze względu na bardzo gwałtowny przybór wody nie ewakuowano mieszkańców Zaodrza. Ci przez wiele godzin koczowali na dachach i balkonach wieżowców czekając na ratunek. W centrum miasta zorganizowano punkt pomocy, gdzie zbierali się ludzie poszkodowani w powodzi; często ich jedynym ocalałym majątkiem były ubrania, które mieli na sobie. W trakcie akcji ratunkowej zwracano szczególnie uwagę na obszary w okolicach zalanych nekropolii, tak jak miało to miejsce przy ul. Wrocławskiej i Metalchemie.
Wrocław.
Największe straty w dorzeczu górnej Odry zanotowano w powiatach wodzisławskim i raciborskim oraz opolskim. Jeszcze dwa dni przed powodzią lokalne wydanie Gazety Wyborczej informowało: "We Wrocławiu nie grozi nam powódź, ale (...) pojedyncze piwnice mogą być podtopione". Do Wrocławia najwyższa fala powodziowa zaczęła docierać 12 lipca, w sobotę, w godzinach południowych. Fakt, że mieszkańcy miasta wiedzieli już z prasy, radia i telewizji, jakie szkody wyrządziła Odra w Raciborzu i Opolu, oraz że dla większości z nich był to dzień wolny od pracy, znacząco wpłynął na ich mobilizację i zdolność do samoorganizacji w działaniach wobec zbliżającego się zagrożenia. Już w poprzedzający czwartek (10 lipca) prezydent miasta Bogdan Zdrojewski, zaalarmowany sytuacją w Opolu, zaapelował do mieszkańców Wrocławia, by zaczęli gromadzić zapasy wody pitnej, a do dyrektorów największych instytucji w mieście – by podjęli stosowne działania przygotowawcze na wypadek powodzi. W czwartek i w piątek rozważano możliwość obniżenia wysokości zbliżającej się do Wrocławia fali powodziowej przez przerwanie wałów w Jeszkowicach i Łanach. Sprzeciw dużej grupy zgromadzonych mieszkańców tych wsi oraz Kamieńca Wrocławskiego, szczególnie w Łanach, uniemożliwił jednak rozlanie wody po tamtejszych polach i zabudowaniach mieszkalnych, choć prace przygotowawcze i gromadzenie ładunków wybuchowych przez saperów już trwało. Wały były zabezpieczone kordonem policji, ale okoliczni mieszkańcy 11 lipca w nocy zebrali się by bronić wsi przed zalaniem. Nie pomogła nawet interwencja wojewody wrocławskiego. Tego samego dnia prezydent Zdrojewski wydał zarządzenie o ewakuacji mieszkańców osiedli graniczących z Wrocławiem od północy i wschodu. Większość mieszkańców odmówiła jednak i została w domach.
11 lipca przystąpiono do budowy szalunków w mieście. Akcję koordynował komitet przeciwpowodziowy, a praca odbywała się w systemie zmianowym. Według szacunków Urzędu Miasta ułożono we Wrocławiu od 300 do 480 tysięcy worków z piaskiem. Część worków sprowadzono nawet drogą lotniczą, m.in. aż z Gdańska. Napełniane były piaskiem nie tylko przywożonym w tym celu ze żwirowni, istniało powszechne przyzwolenie na wykorzystywanie piasku zgromadzonego do remontów ulic w różnych częściach miasta. Brano także ziemię z trawników. Worki w najbardziej zagrożonych zalaniem punktach miasta układali głównie – zwłaszcza w pierwszych godzinach zagrożenia – gromadzący się spontanicznie wolontariusze, na ogół kierujący się w odpowiednie miejsca własnym rozeznaniem topografii najbliższej okolicy, często także w reakcji na komunikaty podawane w radiu i telewizji. Później trafiały w te miejsca także zorganizowane grupy żołnierzy i strażaków z całego kraju.
12 lipca ok. godz. 6:00 mieszkańców osiedla Księże Małe zaalarmowali policjanci, ogłaszając przez megafony konieczność natychmiastowej ewakuacji w obliczu nadchodzącej z północnego wschodu (dorzecze rzeki Oławy) fali powodziowej. Znaczna większość mieszkańców pozostała jednak w domach i podjęła przygotowania do odparcia fali powodziowej. W tym celu wykorzystywano każde dostępne źródło piasku, np. całkowicie opróżniono wszystkie okoliczne piaskownice. Właściciele samochodów od samego rana starali się wywieźć swoje pojazdy i zaparkować je w innych częściach miasta, niektórzy desperacko poszukiwali jakichkolwiek wzniesień w okolicy, by uchronić pojazdy przed zniszczeniem. Około godz. 13:00 woda przelała się przez ul. Opolską i wdarła na osiedle, w przeciągu godziny osiągając wysokość 180 cm. Zalane zostały m.in. ulice Katowicka, Chorzowska, Bytomska, Tarnogórska, Głubczycka. Przez następne kilka dni żywność i woda były dostarczane przez wojskowe śmigłowce Mi-17, a produkty żywnościowe były zrzucane na dachy budynków lub spuszczane na linach.
W sobotę 12 lipca woda wtargnęła do centrum miasta prawdopodobnie przez Żabią Groblę i ul. Traugutta. Następnie przez ul. Kościuszki i ul. Komuny Paryskiej dotarła do fosy miejskiej rozlewając się na okoliczne osiedla, nocą docierając na południu do ul. Piłsudskiego i Dworca Głównego, a na zachodzie płynąc w stronę ul. Legnickiej i osiedla Szczepin. W ten sposób północna część miasta została całkowicie odcięta od południowej. Dopiero w poniedziałek 14 lipca w godzinach popołudniowych udało się wysiłkiem mieszkańców zatamować wodę przy Żabiej Grobli. Ucierpiały również osiedla Zalesie i Zacisze znajdujące się pomiędzy kanałem powodziowym, a starym korytem Odry. Przed zalaniem ochroniono Sępolno i Biskupin. Udało się uratować również wrocławski ogród zoologiczny, powódź dotknęła dopiero co odremontowany przed Kongresem Eucharystycznym Ogród Japoński. Woda wdarła się na osiedla, które wybudowano na terenach zalewowych: Kowale, Maślice, Księże Małe, Księże Wielkie, Rakowiec, osiedle Widawa, Pracze Odrzańskie.
Szczególnie zniszczone zostało osiedle Kozanów, gdzie woda sięgała miejscami pierwszego piętra. Osiedle to, zostało wzniesione na polderach zalewowych, wobec zwlekania z decyzją przerwania wałów powodziowych i zalania działek rekreacyjnych, sytuacja tam w pewnym momencie stała się krytyczna. Podobnie do pierwszego piętra sięgała woda na Rakowcu (tzw. Trójkąt Bermudzki), a znajdujące się tam kamienice sprzed II wojny światowej, nierzadko z drewnianymi stropami, ucierpiały tak bardzo, że wiele z nich trzeba było zburzyć (kilka z nich zawaliło się samych; nikt przy tym nie ucierpiał). Na Szczepinie woda utrzymywała się wyjątkowo długo z racji ukształtowania terenu.
Dorzecze Wisły.
W dorzeczu Wisły do największych strat doszło w rejonie podgórskim, w początkowym biegu Wisły, Sanu i ich dopływów. Powódź dosięgła też m.in. Krakowa, gdzie zalane zostały obszary przyległe do rzeki.
Dużą rolę odegrał fakt wypełnienia (przyjęcia fali powodziowej) w górnym biegu Dunajca przez nowo oddany Zbiornik Czorsztyński, co spłaszczyło przebieg fali powodziowej na Dunajcu, a później w Wiśle.
Fala powodziowa przeszła przez kolejne nadwiślańskie miejscowości, przerywając wały w gminach Łubnice i Połaniec (w Połańcu zagrożona podtopieniem była Elektrownia Połaniec) oraz przez Warszawę, gdzie doszło do podtopień w rejonie Wału Miedzeszyńskiego, a dzień wcześniej w rejonie Maciejowic. Sytuacja alarmowa wystąpiła też w miejscowościach zlokalizowanych na terenie zalewowym, jak w Łomiankach. Wysoki poziom wody był też zagrożeniem dla tamy we Włocławku oraz części starówki w Toruniu.
Działania państwa w obliczu klęski żywiołowej.
Pomimo dramatycznej sytuacji już 6 i 7 lipca w zlewni Nysy Kłodzkiej (Kłodzko, Głuchołazy), Złotego Potoku (Prudnik, Łąka Prudnicka) górnej Odry (Wodzisław Śląski, Racibórz) w kraju początkowo nie spodziewano się, że fala powodziowa i zniszczenia będą tak ogromne. Sytuacja zmieniła się dopiero po zalaniu Opola i bezpośrednim zagrożeniu Wrocławia.
Rząd i premier Włodzimierz Cimoszewicz byli krytykowani w związku z działaniami w zakresie przeciwdziałania skutkom powodzi. Wiele kontrowersji wzbudziła wypowiedź premiera Cimoszewicza podczas jego pobytu w Jarnołtówku koło Prudnika na temat braku ubezpieczeń u poszkodowanych, w której stwierdził, że ludzie, którzy się nie ubezpieczyli, są sami sobie winni. Premier uznał ją później za niefortunną i publicznie przeprosił ofiary powodzi urażone jego sformułowaniem: "to jest kolejny przypadek, kiedy potwierdza się, że trzeba być przezornym i trzeba się ubezpieczać, a ta prawda jest ciągle mało powszechna". Później rząd uruchomił rezerwę budżetową w celu pomocy powodzianom.
Prezydent Aleksander Kwaśniewski ogłosił w Polsce jednodniową żałobę narodową 18 lipca. Zawieszone zostały wszystkie imprezy, flagi państwowe w gmachach publicznych zostały opuszczone i przepasane kirem, a stacje radiowe emitowały spokojniejszą muzykę.
27 sierpnia 1997 uchwalono ustawę "o stosowaniu szczególnych rozwiązań podatkowych w związku z likwidacją skutków powodzi, która miała miejsce w lipcu 1997 r."
Media.
Telewizja.
Więcej w opracowaniu "Media w czasie powodzi" KRRiT
Radio i prasa.
Powódź najboleśniej dotknęła dwie spośród czterech wychodzących wówczas we Wrocławiu gazet codziennych: Słowo Polskie i Wieczór Wrocławia. Zalana została zarówno ulica Podwale, na której mieściły się wówczas siedziby ich redakcji, jak i osiedle Swojczyce, gdzie pod wodą znalazła się ich drukarnia. Spowodowało to kilkudniową przerwę w ich ukazywaniu się, dopóki nie przeniesiono ich druku do jednej z niedotkniętych kataklizmem drukarni w Opolu. Powódź dotknęła także redakcje Gazety Wrocławskiej i dolnośląskiej Gazety Wyborczej, ale obie te gazety miały swoje drukarnie w miejscowościach poza Wrocławiem, toteż pomimo zakłóceń tak w redagowaniu, jak i w dystrybucji gazet, przerw w ich ukazywaniu się nie było.
W Opolu zalana została siedziba Nowej Trybuny Opolskiej na Wyspie Pasieka oraz znajdująca się nieopodal drukarnia.
Akcje charytatywne.
Serc Pospolite Ruszenie.
Ruch Wychodzenia z Bezdomności Markot wraz z Dyrekcją Generalną Polskich Kolei Państwowych zorganizował akcję Serc Pospolite Ruszenie.
Telewidzowie-Powodzianom.
Dla uczczenia pamięci ofiar powodzi zespół Hey dedykował piosenkę pt. „Moja i twoja nadzieja”. Utwór ukazał się na specjalnej płycie-cegiełce. Dochód ze sprzedaży tej płyty zasilił fundusz „Telewidzowie-Powodzianom”. W nagraniu udział wzięli Maryla Rodowicz, Katarzyna Nosowska, Edyta Bartosiewicz, Czesław Niemen, Grzegorz Markowski i Natalia Kukulska, Renata Dąbkowska-Kloc, Patrycja Kosiarkiewicz, Nora Niemen, Joanna Prykowska i Anna Świątczak.
Punktem kulminacyjnym akcji był koncert, który 19 lipca 1997 odbył się przed gmachem Telewizji Polskiej. W trakcie trwania koncertu i dzień później dokonywano zbiórki pieniędzy poprzez audiotele oraz dzięki wpłatom z kart kredytowych.
Zespół Ich Troje także zaangażował się w pomoc powodzianom. Przekazał na ten cel 60 tysięcy złotych, m. in na zakup szczepionek na żółtaczkę.
Odbywały się również koncerty disco polo dla powodzian organizowane przez telewizję Polsat.
Zespoły disco polo Boys i Classic zaśpiewały dla powodzian piosenkę „Pomóżmy im”.
Pomoc powodzianom.
Pomoc powodzianom prowadzona była też spontanicznie bez udziału mediów. Na wieść o powodzi, z północy kraju ruszyły konwoje – często prywatnych – samochodów jadących np. z wodą pitną do Wrocławia czy Opola. W wielu miejscach w Polsce prowadzone również były zbiórki najpotrzebniejszych artykułów – np. w Warszawie na Placu Bankowym. Pomoc napływała także spoza granic kraju.
Powódź w Czechach.
Na terenie Czech powódź trwająca w dniach 5–16 lipca 1997 roku kosztowała życie 50 osób. Zniszczonych zostało 2151 domów, 26 mostów. Zniszczenia wywołane przez powódź na kilka dni całkowicie wstrzymały ruch na kilku ważnych węzłach kolejowych na wschodzie kraju. Ucierpiały między innymi miasta Ołomuniec, Opawa, Ostrawa, Otrokovice, Przerów. Całkowite straty oceniane były na 63 miliardy ówczesnych koron.
Najtragiczniejszy przebieg powódź miała w miejscowości Troubky leżącej przy ujściu rzeki Beczwy do Morawy. Zginęło tam 9 osób, zniszczonych zostało 150 domów.
Bilans.
Powódź w 1997 roku była wyjątkowa w historii Polski – w dorzeczu górnej Odry fala powodziowa przekroczyła o 2–3 m najwyższe notowane dotąd stany wód. W dorzeczu Wisły powódź miała łagodniejszy przebieg wobec niższych opadów i mniejszego przyboru wód. Dodatkowo w dorzeczu Odry problem nasilił się dlatego, że rzeki są tu w znacznej mierze uregulowane, a niedrożność ich koryt, zły stan techniczny urządzeń hydrotechnicznych i m.in. powojenna zabudowa polderów pogorszyły sytuację.
Bilans powodzi to 56 ofiar śmiertelnych i straty materialne szacowane na około 12 mld złotych. W wyniku powodzi dach nad głową straciło 7000 ludzi, a około 40 tys. straciło dorobek swojego życia. Straty z tytułu zniszczenia majątku poniosło 9000 firm. Woda zniszczyła lub uszkodziła 680 000 mieszkań, 843 szkoły, z których 100 uległo całkowitemu zniszczeniu, 4000 mostów, w tym zerwanych ok. 45, 14 400 km dróg, 2000 km torów kolejowych, 613 km wałów przeciwpowodziowych i 665 835 ha ziemi, czyli ponad 2% powierzchni kraju.

</doc>
<doc id="187936" url="https://pl.wikipedia.org/wiki?curid=187936" title="Beyond Final Fantasy">
Beyond Final Fantasy

Beyond Final Fantasy – dokument wydany na DVD, dodawany za darmo wyłącznie do europejskiej (PAL) wersji gry "Final Fantasy X".
Płyta zawiera wywiady z twórcami gry "Final Fantasy X" – producentem Yoshinorim Kitase, projektantem postaci Tetsuyą Nomurą, „Event Directorem” Motomu Toriyamą, reżyserem walk Toshiro Tsuchidą, scenarzystą Kazushige Nojimą, kompozytorem Nobuo Uematsu i producentem wykonawczym Hironobu Sakaguchim – oraz aktorami, którzy w angielskiej wersji językowej użyczyli głosów dwóm głównym bohaterom tej gry – Tidusowi i Yunie.
Oprócz wywiadów twórcy zamieścili na płycie profil piosenkarki Rikki, wykonującej specjalnie skomponowaną na potrzeby gry piosenkę „Suteki da ne”, teledysk do tejże piosenki, galerię rysunków stworzonych przy produkcji gry, autorstwa Tetsui Nomury i Yoshitaki Amano, krótki film Final Fantasy History oraz zwiastuny do filmu "" oraz gier "Kingdom Hearts" i "Final Fantasy X".

</doc>
<doc id="187938" url="https://pl.wikipedia.org/wiki?curid=187938" title="Saturator">
Saturator

Saturator – aparat lub urządzenie do saturacji, czyli nasycania cieczy gazem. Stosowany jest w różnych dziedzinach przemysłu, także w medycynie (na przykład do nasycania wody dwutlenkiem węgla w celu przygotowania kąpieli kwasowęglowych).
Saturacja w PRL.
W Polsce saturator najczęściej kojarzony jest z saturatorem wózkowym do produkcji wody sodowej (przez nasycanie wody dwutlenkiem węgla), popularnym elementem krajobrazu ulicznego w czasach PRL-u, obecnie zaliczanym do ówczesnego folkloru. Te „punkty handlu detalicznego” oferowały albo „czystą” wodę sodową albo z domieszką syropu owocowego. Saturator z oprzyrządowaniem składał się z:
Dodatkowe wyposażenie takiego urządzenia mogły stanowić:
Największym producentem saturatorów w latach 50. był Związek Radziecki. Zderzając się z niedostatkiem towarów w sklepach, Polacy składali „amatorskie” saturatory wózkowe: koła na przykład brano z motoroweru „Komar”, a kurki z kaloryferów. W wyniku dużego zapotrzebowania saturatory zaczęto produkować w Spółdzielni Mechaników w Warszawie oraz w poznańskiej fabryce Pofamia. Były one też produkowane m.in. przez fabrykę Domgos z Rudy Śląskiej.
Oprócz mobilności cechą wyróżniającą saturatory wózkowe były szklanki wielorazowego użytku, płukane pobieżnie metodą natryskową, przez co serwowany przez sprzedawcę napój bywał nazywany „gruźliczanką”. Ten „punkt sprzedaży detalicznej” obsługiwany był przez pojedynczą osobę, pracownika przedsiębiorstwa będącego właścicielem urządzenia lub przez jego dzierżawcę (pracującego na własny rachunek). Sprzedawczynie (były to zwykle kobiety) nazywano czasem „kacarkami” – gdyż często obsługiwały klientów cierpiących na kaca. Kolejną charakterystyczną cechą wózków saturacyjnych było źródło pochodzenia wody: miejska sieć wodociągowa (podłączano je gumowymi wężami do ulicznych hydrantów).
Istniały też samoobsługowe saturatory stacjonarne, usytuowane w przeważnie w sanatoriach lub domach wczasowych, w tak zwanych pijalniach wody sodowej. Napój otrzymywało się po wrzuceniu monet lub żetonów. Czasami (samoobsługowe saturatory uliczne) szklanki mocowano na specjalnych łańcuchach lub linkach w celu zabezpieczenia naczyń przed kradzieżą.
W Polsce najczęściej używany był opisany wyżej zestaw przewoźny. W warunkach domowych wodę sodową robiło się w syfonach. 
Mimo że w okresie PRL dostępne były różne rodzaje wód mineralnych i innych napojów chłodzących (oranżada), a już od lat siedemdziesiątych na rynku polskim pojawiła się Coca-Cola i Pepsi-Cola, to jednak z powodu ilościowych braków tych napojów w sklepach praktycznie do czasów przełomu gospodarczego w 1990 roku można było jeszcze spotkać liczne wózki z wodą sodową. Ostatni saturator w Polsce wyparty został przez tanią wodę gazowaną w jednorazowych butelkach PET około 1995 roku.
W 2007 roku zdecydowano o powrocie saturatorów wózkowych do Łodzi. Pierwszy pojawił się pod koniec sierpnia przy skrzyżowaniu ul. Tuwima i ul. Piotrkowskiej. W 2008 saturatory pojawiły się w kolejnych kilku miejscach miasta. Na punkty nałożono obowiązek używania wyłącznie kubków jednorazowych. W nowoczesnych wózkach woda pobierana jest z miejskiej sieci wodociągowej, następnie karbonizowana, filtrowana i chłodzona za pomocą agregatu. Saturatory, promując wodę z sieci wodociągowych, powróciły też m.in. na ulice Białegostoku, Częstochowy, Dąbrowy Górniczej, Legnicy, Poznania, Sosnowca i Katowic.

</doc>
<doc id="187942" url="https://pl.wikipedia.org/wiki?curid=187942" title="Kromołów">
Kromołów

Kromołów – dzielnica Zawiercia, położona na wschód od centrum miasta, do 1977 roku oddzielna miejscowość (prawa miejskie do 1870 roku).
Położenie geograficzne.
Kromołów położony w jurze na Wyżynie Krakowsko-Częstochowskiej u źródeł rzeki Warty, z których jedno bije przy samym rynku.
Nazwa.
Miejscowość ma metrykę średniowieczną i istniała już w XII wieku. Wymieniona w 1193 "Cromolau", 1250 "Cromolou" z kopii z XV i XVI wieku, 1326 "Chromow", 1327 "Chromolow", 1440 "Cromelow", 1454 "Cromolowo".
Nazwa wywodzi się od nazwy osobowej "Kromoła".
Historia.
Osada Kromołów powstała w XII wieku, a pierwszymi właścicielami tych ziem byli Kromołowscy herbu Gryf. Po raz pierwszy wymieniona została w spisanej w języku łacińskim bulli papieża Celestyna III z 1193 roku adresowanej do księcia polskiego Kazimierza Sprawiedliwego, według której karczma znajdująca się w miejscowości „thaberna in Cromolau” należała do klasztoru kanoników regularnych na Piasku we Wrocławiu.
Kromołów otrzymał prawa miejskie w XIV wieku. Nastąpiło to przed 1388, ale konkretna data nie jest znana ponieważ nie zachował się do czasów dzisiejszych akt lokacyjny. W czasach Jana Długosza klasztor miał w Kromołowie 1 łan ziemi, 1 zagrodnika i prawo patronatu nad kościołem parafialnym, a sam Kromołów był uważany za miasto.
W 1425 roku miejscowość wymieniona została jako "suburbium" czyli przedmieście Zawiercia. Właścicielem miasta był wówczas Stanisław Kromołowski, będący również rajcą lelowskim. On i jego syn Stanisław przyczynili się do znacznego ożywienia gospodarczego miasta, kiedy to Kromołów zyskał rangę kupiecką i handlową; po śmierci ojca syn zwrócił się również do króla polskiego Zygmunta I Starego z prośbą o wyrażenie zgody na urządzenie targów w Kromołowie. Król wydał przywilej targowy 24 lutego 1519 roku. Następnie Kromołów przeszedł w ręce Bonerów. W XVI wieku miasto położone było w powiecie lelowskim województwa krakowskiego w Koronie Królestwa Polskiego i było własnością wojewody krakowskiego Mikołaja Firleja. W okresie Reformacji duża część katolików przeszła na kalwinizm, a ok. 1583 kościół był w rękach arian.
Po unii lubelskiej zawartej w 1569 miejscowość leżała w województwie krakowskim w Rzeczypospolitej Obojga Narodów. W 1629 roku właścicielem miasta był Mikołaj Firlej.
W XVII i XVIII wieku przebiegał tędy szlak przemarszu wojsk idących na wojnę, tędy przejeżdżał król Jan Kazimierz i jego następca Michał Korybut Wiśniowiecki. U Stanisława Warszyckiego (kolejnego dziedzica Kromołowa) przez dwa miesiące gościła wdowa po Jeremim Wiśniowieckim. W 1651 kościół został zamieniony na zbór ariański. Wspomniany Stanisław w 1699 obwarował Kromołów umocnieniami obronnymi oraz fosą, a także postawił nowy murowany dworek, spełniający rolę fortyfikacji. Wydarzenia z lat 1655-1660 znane jako „potop szwedzki” przyniosły mieszkańcom znaczne straty. Dwa dni załoga odpierała bezskutecznie atak. Miasto zostało spalone. Drugi atak miał miejsce w 1702, kiedy kromołowianie odczuli skutki pobytu w miejscowości oddziału generała Dancera. Przez miejscowość przeciągały również oddziały hetmana Jana Sobieskiego, skierowane przeciw rokoszanom Jana Lubomirskiego. Powtórnie mieli okazję zobaczyć hetmana już jako króla Jana III Sobieskiego, kiedy po odpoczynku we Włodowicach 26 lipca 1683 wiódł swe rycerstwo na odsiecz Wiednia. Z okresu wojen szwedzkich miasto wyszło zubożałe oraz wyludnione, o czym świadczą spisy poborowe dla województwa krakowskiego: 83 rodziny mieszczańskie, 5 zagród chłopskich, 2 młyny i 6 rzemieślników. W 1790 r. miasto zniszczył kolejny pożar.
Jednym z większych zaszczytów był pochówek w kościele. Nie każdy mógł go dostąpić, tylko najbardziej zasłużeni dla wiary katolickiej. Należał do nich Albert Woysza (prepozyt chełmiński, kanonik płocki i sekretarz króla Władysława IV). Kromołowianie uczestniczyli we wszystkich powstaniach w okresie zaboru rosyjskiego, dlatego za pomoc w sprzyjanie powstańcom odebrano miastu prawa miejskie (1867 – 1870), oznaczało to zarazem straty gospodarcze i finansowe.
W 1925 roku parafia kromołowska i dekanat zawierciański zostały włączone do diecezji częstochowskiej.
Podczas II wojny światowej w Kromołowie drukowano tajną gazetkę „Płomień”. W lipcu 1941 r. hitlerowcy postawili na rynku szubienicę, na której stracili 5 osób w odwecie za zabicie niemieckiego żandarma.
W okresie powojennym miejscowość była siedzibą gromady i liczyła 26 km² powierzchni. Zamieszkiwało ją 3000 mieszkańców i miała charakter rolniczy. 86% ludności utrzymywało się z produkcji rolnej.
W latach 1973-1977 miejscowość była siedzibą gminy Kromołów. 1 lutego 1977 wieś Kromołów została włączona do miasta Zawiercie jako jedna z jego dzielnic.
Gospodarka.
Historycznie Kromołów słynął z tkactwa i sukiennictwa, których tradycje sięgały jeszcze czasów Firlejów i Warszyckich, a także garncarstwa. W 1838 w mieście pracowało 55 tkaczy, 72 sukienników oraz 19 garncarzy. Później powstały niewielkie manufaktury siwego sukna. Około roku 1860 w miejscowości funkcjonowało 12 małych fabryk produkujących tkaniny bawełniane.
Edukacja.
Już od XV wieku notowano w miejscowości istnienie szkoły parafialnej. W 1422 zanotowano Piotra rektora szkoły kromołowskiej. Kolejne notatki o miejscowych nauczycielach pochodzą z lat 1513, 1529 kiedy wspomniano bakałarza Wojciecha z Bydgoszczy. Kolejny nauczyciel odnotowany został w roku 1539.
Obecnie na terenie dzielnicy działa Szkoła Podstawowa nr 13 w Zawierciu (ul. Filaretów).

</doc>
<doc id="187946" url="https://pl.wikipedia.org/wiki?curid=187946" title="Teoria barwy">
Teoria barwy



</doc>
<doc id="187947" url="https://pl.wikipedia.org/wiki?curid=187947" title="Hubert Beckhaus">
Hubert Beckhaus

Hubert Beckhaus (ur. 3 stycznia 1839 w Stadtlohn w Westfalii, zm. 8 stycznia 1900 w Ostrowie) – doktor, niemiecki hellenista, latynista, pedagog.
Życiorys.
Ukończył studia filologiczne na uniwersytecie w Berlinie. Tytuł doktora filozofii otrzymał na tej samej uczelni w roku 1863. W tym samym roku zdał egzamin nauczycielski. W latach 1864–1873 pracował jako nauczyciel w szkołach w Rogoźnie, gdzie też otrzymał tytuł "Oberlehrer" (Starszy Nauczyciel).
Od 1873 roku do śmierci w roku 1900 pełnił funkcję dyrektora Królewskiego Gimnazjum w Ostrowie. Pełnił swoją funkcję w czasie "Kulturkampfu" mimo to zasłynął z niezwykle wyrozumiałego stosunku do działalności narodowej uczących się w gimnazjum Polaków. Jego najbliższym przyjacielem był znany z chronienia konspirujących uczniów ksiądz Wincenty Głębocki. Uchodził też za jednego z najlepszych pedagogów – był dyrektorem przez 27 lat i w tym czasie nie było ani jednego przypadku niezdania egzaminu maturalnego. Apologeta wychowania klasycznego.
W latach 1875-1900 uczył też w ostrowskiej Miejskiej Wyższej Szkole dla Dziewcząt przyczyniając się znacznie do jej rozwoju.
Cieszył się wielkim szacunkiem w Ostrowie. Odznaczony Orderem Czerwonego Orła i (w 1895) Orderem Domu Hohenzollernów. W 1898 otrzymał Honorowe Obywatelstwo Miasta Ostrowa. Już po śmierci został uhonorowany w Ostrowie ulicą oraz obeliskiem (odrestaurowany, stoi dziś w Parku Karola Marcinkowskiego).
Wybrane publikacje.
Opublikował także:

</doc>
<doc id="187948" url="https://pl.wikipedia.org/wiki?curid=187948" title="Lucio Costa">
Lucio Costa

Lúcio Marçal Ferreira Ribeiro Lima Costa (ur. 27 lutego 1902 w Toulonie, zm. 13 czerwca 1998 w Rio de Janeiro) – brazylijski architekt i urbanista modernistyczny. Jeden z twórców nowoczesnej architektury w Ameryce Południowej.
Życiorys.
Po ukończeniu szkoły w Anglii i Montreux w 1916 studiował do 1924 architekturę na Akademii Sztuk Pięknych ("Escola Nacional de Belas Artes") w Rio de Janeiro. W 1930 założył wspólne biuro z rosyjskim architektem Grigorijem Warszawszczykiem i został dziekanem Akademii. Stworzył i zaprojektował: Gmach Ministerstwa Oświaty i Zdrowia w Rio de Janeiro (1937–1943), pawilon brytyjski na wystawie w Nowym Jorku (1939, wraz z Oscarem Niemeyerem), bloki mieszkalne w Parku imienia E. Guinle w Rio de Janeiro, liczne wille (1948–1954), współpraca przy budowie gmachu UNESCO w Paryżu (1954–1958).
Lucio Costa jest najbardziej znany jako autor planu miasta Brasilia, na który wygrał konkurs w 1957. Wraz z Niemeyerem opracował plan rozwoju miasta Brasilia.
Twórczość Costy odznacza się harmonijnym łączeniem cech typowych dla dawnej architektury brazylijskiej z nowoczesnością.

</doc>
<doc id="187949" url="https://pl.wikipedia.org/wiki?curid=187949" title="Stowarzyszenie Pax">
Stowarzyszenie Pax



</doc>
<doc id="187955" url="https://pl.wikipedia.org/wiki?curid=187955" title="1 Warszawska Dywizja Kawalerii">
1 Warszawska Dywizja Kawalerii

1 Warszawska Dywizja Kawalerii (1 DK) – związek taktyczny kawalerii ludowego Wojska Polskiego
Formowanie.
Dywizję sformowano na podstawie rozkazów organizacyjnych Naczelnego Dowódcy Wojska Polskiego nr 0116/Org. z 7 maja 1945 roku oraz 0122/org. z 15 maja 1945 roku na bazie 1 Warszawskiej Samodzielnej Brygady Kawalerii. Oprócz jednostek 1 Warszawskiej Samodzielnej Brygady Kawalerii, w skład dywizji wszedł nowo utworzony 1 pułk ułanów oraz zaczęto formowanie 5 pułku ułanów, którego jednak nie ukończono. Ponadto powiększono jednostki artylerii dywizyjnej. Dywizję sformowano w Koszalinie, Trzebiatowie i Sławnie. Jej stan etatowy wynosił 6,6 tys. żołnierzy. Formowanie zakończono w czerwcu 1945 r. Dywizja weszła w skład 2 Armii WP. Jednostka nie uczestniczyła w działaniach bojowych. Była ostatnią w historii Polski dużą jednostką kawalerii. Bezpośrednio po wojnie dywizja stacjonowała w Gorzowie Wielkopolskim.
We wrześniu 1945 roku 1 Dywizję Kawalerii włączono do OW Pomorze. Wkrótce, w związku z przejściem WP na stopę pokojową, dywizję przeformowano na etaty pokojowe o ogólnym stanie 4,3 tys. żołnierzy. Na początku 1946 r. przeprowadzono kolejną reorganizację, w wyniku której liczba żołnierzy została zmniejszona do 3,7 tys. W listopadzie 1946 r. dywizję wyłączono z OW Pomorze i podporządkowano dowódcy OW Warszawa zmieniając jej miejsce dyslokacji na Garwolin.
Dywizja została rozwiązana rozkazem Naczelnego Dowódcy WP nr 28/Org. z 27 stycznia 1947 roku. Z jej oddziałów wydzielono tylko 100 kawalerzystów tworząc z nich Szwadron Reprezentacyjny Prezydenta RP, który włączono do 4 Samodzielnego Baonu Ochrony Sztabu Generalnego WP dowodzonego przez mjr Bolesława Romanowskiego i stacjonującego w Warszawie. W połowie 1948 r. szwadron ten został też rozformowany.
Za walki podczas wojny, historyczny sztandar dywizji został odznaczony Orderem Krzyża Grunwaldu III klasy
Struktura organizacyjna dywizji.
Struktura organizacyjna dywizji latem 1945 roku.
Stan etatowy liczył 6273 żołnierzy i 6558 koni. Na wyposażeniu dywizji miały być 134 pojazdy.
W czerwcu 1945 roku w Koszalinie został sformowany Dywizjon Szkolny.
We wrześniu 1945 roku dywizja została przeformowana na etaty pokojowe Nr 3/20 – 3/31. Stan etatowy został zmniejszony do 4362 żołnierzy.
W wyniku reorganizacji zostały rozformowane:
w skład dywizji włączono:
ze składu dywizji wyłączono:
W lutym 1946 roku dywizja została przeniesiona na etaty Nr 3/40 – 3/47. Wówczas rozformowano 7 transport żywnościowy i samodzielny pluton podwozu i zaopatrzenia w materiały pędne. W ich miejsce, w etacie dowództwa 1 DK została utworzona kompania transportowo-gospodarcza.
Dowództwo dywizji.
Dowódcy dywizji:
Zastępca dowódcy dywizji ds. polityczno-wychowawczych
Zastępca dowódcy dywizji ds. liniowych
Szefowie sztabu:
Sztandar, proporczyki, nazwa wyróżniająca i odznaczenia.
Sztandar został przejęty od 1 Warszawskiej Samodzielnej Brygady Kawalerii. Na przełomie 1945 i 1946 został częściowo przehaftowany przez te same zakonnice z Lublina, które w 1944 sztandar wykonały. Na obu stronach płatu, we wszystkich narożnikach, starą nazwę jednostki zastąpiono nową. Z prawej strony bławatu na ramionach krzyża dohaftowano napisy: 8 V 1944 r., Trościaniec, Warszawa, Berlin.
Sztandar ten, jako dywizyjny, na mocy rozkazu Naczelnego Dowódcy WP nr 127 z 8 maja 1946 został udekorowany Orderem Krzyża Grunwaldu III klasy. W pierwszą rocznicę zakończenia II wojny światowej dokonano uroczystego poświęcenia go przed frontem jednostki. Po przesunięciu dywizji w rejon Warszawy sztandar był przechowywany w 1 Pułku Ułanów w Garwolinie. Po rozformowaniu 1 WDK sztandar przekazano Szwadronowi Reprezentacyjnemu Prezydenta RP, a po rozwiązaniu i tej jednostki ppłk Hałas, por. Okoń i ppor. Serba przekazali go w czerwcu 1948 do Muzeum WP w Warszawie.
Proporczyki sztabu brygady i służb były czerwono-jasnoniebieskie.
Dywizja przejęła od 1 Samodzielnej Brygady Kawalerii nazwę wyróżniającą Warszawska.

</doc>
<doc id="187956" url="https://pl.wikipedia.org/wiki?curid=187956" title="Dersu Uzala">
Dersu Uzala



</doc>
<doc id="187957" url="https://pl.wikipedia.org/wiki?curid=187957" title="Suomenlinna">
Suomenlinna

Suomenlinna (z fin. "Twierdza Fińska"; szw. Sveaborg – "Twierdza Szwedzka") – twierdza w Helsinkach, położona na grupie sześciu wysp niedaleko brzegu. Dawniej miała za zadanie bronić Helsinek od strony morza. Obecnie utraciła walory militarne, posiada jednak wielkie znaczenie kulturowe jako zabytek historyczny i atrakcja turystyczna. W 1991 r. została wpisana na listę światowego dziedzictwa UNESCO.
Wyspy te mają ok. 800 mieszkańców. Znajduje się na nich również muzeum wojskowe (jednym z eksponatów jest "Vesikko" – okręt podwodny z okresu II wojny światowej), morska szkoła wojskowa oraz wiele restauracji i kawiarni dla turystów.
Do Suomenlinny można dotrzeć promem z rynku głównego (Kauppatori).

</doc>
<doc id="187958" url="https://pl.wikipedia.org/wiki?curid=187958" title="Marek Mintal">
Marek Mintal



</doc>
<doc id="187961" url="https://pl.wikipedia.org/wiki?curid=187961" title="Seamonkey">
Seamonkey



</doc>
<doc id="187962" url="https://pl.wikipedia.org/wiki?curid=187962" title="MozillaPL">
MozillaPL



</doc>
<doc id="187966" url="https://pl.wikipedia.org/wiki?curid=187966" title="Scooby Doo">
Scooby Doo

Scooby Doo (lub Scooby-Doo) – amerykańska franczyza medialna, obejmująca seriale i filmy dla dzieci, w większości animowane. Pierwszy serial, "Scooby Doo, gdzie jesteś?", został stworzony w 1969 roku przez Joego Ruby’ego i Kena Spearsa dla studia Hanna-Barbera. Głównymi postaciami franczyzy są mówiący dog niemiecki Scooby Doo oraz czworo nastolatków: Fred Jones, Daphne Blake, Velma Dinkley i Kudłaty Rogers, a w niektórych programach (głównie w latach 80.) dodatkowo siostrzeniec Scooby’ego, Scrappy Doo. Bohaterowie rozwiązują zagadki kryminalne, związane z przestępcami przebranymi za duchy, rzadziej z udziałem zjawisk nadprzyrodzonych.
W związku z sukcesem "Scooby Doo, gdzie jesteś?" studia Hanna-Barbera (do 2001 roku) i Warner Bros. Animation (od 1998 roku) wyprodukowały serię jego spin-offów. Do 1973 roku seriale o Scoobym Doo były emitowane przez CBS, zaś w latach 1976–1991 przez ABC. Produkcja nowych seriali w ramach franczyzy rozpoczęła się po jedenastoletniej przerwie. Były one emitowane przez stacje: The WB (2002–2008), Cartoon Network (2010–2016) i Boomerang (od 2017 roku). Premiera czternastego i dotychczas ostatniego serialu o Scoobym Doo, "Scooby Doo i… zgadnij kto?", odbyła się w 2019 roku.
Od roku 1979 roku produkowane są także filmy, wchodzące w skład franczyzy. Pięć pierwszych z nich powstało w latach 1979–1994 dla telewizji, a od 1998 kolejne filmy są wydawane w formacie direct-to-video. W latach 2002 i 2004 odbyły się premiery kinowych filmów aktorskich o Scoobym Doo, dystrybuowanych przez Warner Bros. Kolejne trzy filmy aktorskie (dwa telewizyjne i jeden direct-to-video) zostały wydane w latach 2009–2018, a w 2020 roku do kin trafił film animowany "Scooby-Doo!" Franczyza "Scooby Doo" obejmuje także komiksy, gry wideo i spektakle teatralne.
Historia.
Geneza i powstanie.
W 1968 roku organizacja konsumencka Action for Children’s Television (ACT) rozpoczęła protest wobec kreskówek emitowanych w sobotnie poranki, które oceniła jako przedstawiające nadmierną przemoc. Wskutek protestu zostały anulowane trzy seriale studia Hanna-Barbera: "Kosmiczny Duch", "The Herculoids" oraz "Birdman i Trio z galaktyki". Tymczasem stacja CBS emitowała kreskówkę "The Archie Show" o zespole muzycznym. Fred Silverman, dyrektor pasma dziennego CBS, zachęcony sukcesem serialu, poprosił Williama Hannę i Josepha Barberę o stworzenie innej kreskówki o zespole muzycznym, który między koncertami rozwiązywałby zagadki kryminalne. Sprecyzował, że ma na myśli mieszaninę elementów z "The Archie Show", słuchowiska radiowego "I Love a Mystery" i sitcomu "The Many Loves of Dobie Gillis".
Barbera zatytułował serial "House of Mystery" oraz zlecił stworzenie go producentom Joemu Ruby’emu i Kenowi Spearsowi, a także animatorowi Iwao Takamoto. Ci zmienili tytuł na "Mysteries Five" oraz rozwinęli koncepcję głównych bohaterów – zespołu The Mysteries Five, w skład którego wchodziłaby piątka przyjaciół: Geoff, Mike, Kelly, Linda, jej brat W.W. oraz grający na bongosach pies Too Much. The Mysteries Five mieli rozwiązywać zagadki z udziałem duchów, zombie i innych nadprzyrodzonych stworzeń. Początkowo Too Much miał być owczarkiem staroangielskim. Silverman odrzucił pomysł, więc Barbera zadecydował, że pies będzie dogiem niemieckim. Takamoto stworzył projekt psa ze zbyt pochylonymi nogami, podwójnym podbródkiem i pochylonym tyłem.
Po kolejnym przedstawieniu pomysłów Silvermanowi Ruby i Spears podjęli decyzję o zmniejszeniu liczby bohaterów ludzi z pięciu do czterech (zrezygnowano z Mike’a). Ich osobowości zostały zmienione na wzór głównych bohaterów "The Many Loves of Dobie Gillis". Geoff zmienił imię na Ronnie, a potem na Fred, Kelly na Daphne, Linda na Velma, a W.W. na Kudłaty. Silverman ostatecznie zaakceptował projekt, ale zmienił jego tytuł na "Who’s S-S-Scared?". Ostatecznie szef CBS, Frank Stanton, odrzucił serial po prezentacji pomysłów na zbliżający się sezon 1969–1970 w telewizji, argumentując, że jest zbyt straszny dla dzieci. Silverman, Ruby i Spears postanowili uczynić serial bardziej komediowym, ponadto porzucili pomysł, że bohaterowie będą tworzyć zespół muzyczny. Gdy Silverman leciał samolotem na kolejne spotkanie z przedstawicielami stacji, usłyszał piosenkę „Strangers in the Night” Franka Sinatry. Zainspirowany jego śpiewem „doo-be-doo-be-doo”, zmienił imię psa na Scooby Doo. Ostatecznie przedstawiciele CBS zaakceptowali serial, zatytułowany "Scooby Doo, gdzie jesteś?".
Lata 1969–1979.
13 września 1969 roku CBS wyemitował pierwszy odcinek "Scooby Doo, gdzie jesteś?", zatytułowany „Noc w muzeum”. Obsadę dubbingową serialu tworzyli: Don Messick jako Scooby Doo, Casey Kasem jako Kudłaty, Frank Welker jako Fred, Indira Stefanianna jako Daphne i Nicole Jaffe jako Velma. Sposób mówienia Scooby’ego został wykształcony na wzór psa Astro z kreskówki "Jetsonowie", któremu głosu również użyczał Messick. David Mook i Ben Raleigh napisali piosenkę do czołówki, którą zaśpiewał Larry Marks. Każdy odcinek został napisany według stałego schematu. Na początku bohaterowie przyjeżdżają na miejsce akcji Wehikułem Tajemnic – vanem, pokolorowanym psychodelicznymi kolorami w stylu Flower Power. Gdy okazuje się, że okolica jest terroryzowana przez ducha, potwora lub inne zjawiska nadprzyrodzone, Tajemnicza Spółka postanawia rozwiązać zagadkę. W tym celu przyjaciele poznają podejrzanych i zbierają poszlaki, by w końcu złapać potwora w pułapkę, najczęściej zaprojektowaną przez Freda. Okazuje się, że za potwora przebrany jest któryś z podejrzanych. Winowajca zostaje aresztowany, uprzednio mówiąc: „Wszystko by mi się udało, gdyby nie wy, wścibskie dzieciaki”.
Serial był emitowany w sobotnie poranki, w tym samym czasie, co kreskówka "The Hardy Boys" na ABC. Według statystyk firmy Nielsen Media Research, 65% telewizyjnej widowni w tym czasie antenowym oglądała "Scooby Doo, gdzie jesteś?". Sukces serialu poskutkował przedłużeniem go na drugi sezon, emitowany jesienią 1970 roku. W związku z porzuceniem aktorstwa przez Stefaniannę, rolę Daphne przejęła Heather North. Piosenka w czołówce została nagrana na nowo, z wokalem Austina Robertsa. W scenach ucieczki przed potworem wykorzystano piosenki w stylu bubblegum pop, napisane na potrzeby serialu przez Danny’ego Janssena i Robertsa, również śpiewane przez drugiego z nich. Sukces Scooby’ego Doo zaowocował powstaniem kreskówek, w których ludzie i ich zwierzę lub maskotka rozwiązują zagadki kryminalne. Były to chociażby "Josie i Kociaki" (w 1970), "The Funky Phantom" (w 1971) czy "The Amazing Chan and the Chan Clan" (w 1972).
Jesienią 1972 roku, czyli po prawie dwóch latach od ostatniego odcinka "Scooby Doo, gdzie jesteś?", CBS rozpoczął emisję jego kontynuacji, zatytułowanej "Nowy Scooby Doo". Choć schemat fabuły pozostał taki sam, zmianom uległa forma. Odcinki wydłużono z około 20- do około 40-minutowych. W każdym odcinku pojawiali się goście specjalni – bohaterowie innych seriali, filmów bądź komiksów (na przykład rodzina Addamsów, Batman i Robin czy Josie i Kociaki) oraz znane osoby, dubbingowane przez siebie samych (na przykład Sonny &amp; Cher, Don Knotts i Dick Van Dyke). Hoyt Curtin napisał nową piosenkę do czołówki. CBS wyemitował dwa sezony "Nowego Scooby’ego Doo", po czym do 1976 roku puszczał powtórki "Scooby Doo, gdzie jesteś?".
W 1975 roku Fred Silverman przeniósł się ze stacji CBS do konkurencyjnej ABC, obejmując pozycję prezesa. Zlecił studiu Hanna-Barbera produkcję nowych odcinków o Scoobym Doo. Jesienią 1976 roku w sobotnie poranki ABC emitował godzinny blok programowy "The Scooby-Doo/Dynomutt Hour". Pierwsze pół godziny bloku stanowił odcinek ze Scoobym Doo w roli głównej, zaś drugie – z psem Dynomuttem. Po dwóch miesiącach blok wydłużono do półtorej godziny i zmieniono jego nazwę na "Scooby-Doo/Dynomutt Show". W trzecie pół godziny transmitowana była powtórka "Scooby Doo, gdzie jesteś?". Dodatkowo Tajemnicza Spółka wystąpiła gościnnie w trzech odcinkach poświęconych Dynomuttowi. Od 1976 roku Pat Stevens przejęła rolę Velmy.
Jesienią 1977 roku ABC emitował w sobotnie poranki dwugodzinny blok programowy "Scooby’s All-Star Laff-A-Lympics". Emitowane w nim były kolejno: "Kapitan Grotman i Aniołkolatki", "Scooby Doo i drużyna gwiazd", nowy odcinek ze Scoobym w roli głównej (później zastąpiony przez powtórkę pewnego odcinka z zeszłego roku), powtórka "Scooby Doo, gdzie jesteś?" i "The Blue Falcon &amp; Dynomutt". "Scooby Doo i drużyna gwiazd" był crossoverem z udziałem 45 postaci z kreskówek studia Hanna-Barbera, zrealizowanym w formie parodii igrzysk olimpijskich i programu "Battle of the Network Stars". W każdym odcinku trzy drużyny rywalizowały między sobą o złoty, srebrny i brązowy medal. Jedną z drużyn była The Scooby Doobies, dowodzona przez Scooby’ego. W jej skład wchodzili między innymi Kudłaty i wprowadzony w kilku odcinkach poświęconym Scooby’emu jego kuzyn, Scooby Dum. W "Scoobym Doo i drużynie gwiazd" nie pojawili się Fred, Daphne i Velma.
Jesienią 1978 w sobotnie poranki na ABC pojawił się półtoragodzinny blok "Scooby’s All-Stars". Składy się na niego kolejno: dwa odcinki "Kapitana Grotmana i Aniołkolatek", odcinek drugiego sezonu "Scooby’ego Doo i drużyny gwiazd" oraz odcinek poświęcony Scooby’emu. Nowe odcinki skupione wokół Scooby’ego emitowano pod tytułem "Scooby Doo, gdzie jesteś?" (na późniejszych wydaniach DVD odcinki te traktowane są jako trzeci sezon oryginalnego serialu z 1969 roku). Odcinki z trzech sezonów (z lat 1976–1978) zostały w emisjach powtórkowych połączone w jednolity serial, zatytułowany po prostu "Scooby Doo". Odcinki o Dynomutcie złączono w powtórkach w kreskówkę "Dynomutt, Dog Wonder".
W 1979 roku ABC podjęło decyzję o wprowadzeniu do Tajemniczej Spółki nowego członka, co miało na celu podniesienie słabnącej oglądalności seriali o Scoobym Doo. Joseph Barbera i Mark Evanier stworzyli postać niskiego siostrzeńca Scooby’ego, Scrappy’ego Doo, a Lennie Weinrib otrzymał angaż do jego dubbingu. Kolejny serial z franczyzy, "Scooby i Scrappy Doo", pojawił się w ABC jesienią 1979 roku. Pomiędzy jego odcinkami ABC wyemitował specjalny godzinny film "Scooby Doo podbija Hollywood", w którym Scooby jest telewizyjną gwiazdą sobotnich poranków, ale pragnie zyskać swoje show w wieczornym paśmie. Tymczasem na kilka ostatnich odcinków "Scooby’ego i Scrappy’ego Doo" nastąpiła zmiana w obsadzie – Marla Frumkin przejęła rolę Velmy. Wprowadzenie Scrappy’ego wpłynęło na wzrost oglądalności, równocześnie skupiając większą uwagę na bohaterach psach, co poskutkowało w przyszłości zmniejszeniem roli postaci ludzi.
Lata 1980–1981.
W 1980 roku ABC podjęło kolejne kroki, mające na celu „odświeżenie” formatu. Jesienią rozpoczęła się emisja nowego serialu, również zatytułowanego "Scooby i Scrappy Doo". Nie pojawili się w nim Fred, Daphne i Velma, tym samym Tajemnicza Spółka została ograniczona do Scooby’ego, Scrappy’ego i Kudłatego. Tym razem potwory były prawdziwe, to znaczy nie przebierali się za nie złoczyńcy. Każdy odcinek składał się z trzech odrębnych, siedmiominutowych segmentów. Ze względu na brak porozumienia w sprawie gaży Weinriba, dubbingujący nieprzerwanie Scooby’ego Don Messick otrzymał dodatkowo rolę Scrappy’ego. Pierwsze dwa sezony z lat 1980–1981 emitowano w bloku "The Richie Rich/Scooby-Doo Show", wraz z serialem "Richie Rich". Trzeci sezon z 1982 roku był z kolei częścią bloku "The Scooby &amp; Scrappy-Doo/Puppy Hour", wraz z "The Puppy’s Further Adventures". W trzecim sezonie trzeci segment każdego odcinka emitowano pod tytułem "Scrappy i Yabba Doo", a jego bohaterami byli Scrappy Doo i brat Scooby’ego, Yabba Doo, dubbingowany przez Dona Messicka (w tych segmentach nie pojawiali się Scooby i Kudłaty).
W 1980 roku ABC rozpoczęło powtórki wszystkich wcześniejszych seriali o Scoobym w różnych blokach programowych ("Scooby-Doo Classics", "Scary Scooby Funnies", "The Best of Scooby-Doo" i "Scooby’s Mystery Funhouse"), obecnych na antenie do 1986 roku. Tymczasem w 1983 roku "Scooby i Scrappy Doo" został zastąpiony kolejnym serialem, zatytułowanym "Nowy Scooby i Scrappy Doo". Trzyosobowa Tajemnicza Spółka została powiększona o Daphne, odcinki w większości dzieliły się na dwa 11-minutowe segmenty, a potwory znów były przebranymi złoczyńcami. Bohaterowie działali pod przykrywką jako reporterzy młodzieżowej gazety. W 1984 foku pojawił się drugi sezon, na potrzeby którego zmieniono tytuł na "Nowe przygody Scooby’ego". Fred i Velma pojawili się gościnnie w kilku jego odcinkach.
Kolejną odsłoną franczyzy był serial "13 demonów Scooby Doo" z 1985 roku. Niczym miniserial, stanowi on zamkniętą całość, a odcinki są połączone fabularnie. W pierwszym z nich Scooby przypadkowo otwiera w Himalajach kufer z trzynastoma najpotężniejszymi demonami na Ziemi. W pozostałych odcinkach bohater wraz ze Scrappym, Kudłatym, Daphne oraz nową postacią, Flim Flamem (dubbingowanym przez Susan Blu), wyruszają w podróż po świecie, by znaleźć wszystkie demony i umieścić je ponownie w kufrze. Współpracuje z nimi czarodziej Vincent Van Ghoul, stworzony na wzór Vincenta Price’a i dubbingowany przez niego.
Scooby Doo był nieobecny na antenie ABC przez półtora roku. W latach 1987–1988 w różnych stacjach telewizyjnych została wyemitowana seria "Hanna-Barbera Superstars 10", obejmująca dziesięć pełnometrażowych filmów animowanych na podstawie kreskówek studia Hanna-Barbera. Trzy z nich skupiały się na Scoobym, Scrappym i Kudłatym: "Scooby Doo i bracia Boo", "" i "Scooby-Doo i oporny wilkołak". Przebrani złoczyńcy ponownie zostali w nich zastąpieni przez rzeczywiste potwory.
Jesienią 1988 roku na ABC zadebiutował serial "Szczeniak zwany Scooby Doo", zrealizowany w formie prequela wobec wcześniejszych odsłon. Kilkuletni członkowie Tajemniczej Spółki, uczęszczający do szkoły podstawowej, rozwiązują zagadki na terenie miasta Coolsville, które zamieszkują. W kreskówce nie pojawia się Scrappy Doo, z kolei Fred i Velma znów są głównymi postaciami. Tym samym Tajemnicza Spółka po dziesięciu latach powróciła do pierwotnego, pięcioosobowego składu. Don Messick i Casey Kasem wciąż dubbingowali Scooby’ego i Kudłatego, z kolei w role młodszych Freda, Daphne i Velmy wcielili się kolejno: Carl Steven, Kellie Martin i Christina Lange.
Lata 1990–1999.
Emisja "Szczeniaka zwanego Scooby Doo" zakończyła się w 1991 roku po czterech sezonach. Był to ostatni związany ze Scoobym program wyemitowany premierowo przez ABC. W tym samym roku studio Hanna-Barbera zostało wykupione przez spółkę Turner Broadcasting, co zaowocowało emisją powtórek programów o Scoobym w należących do niej stacjach: TBS, TNT oraz skierowanej do dzieci Cartoon Network. Pierwszym serialem z franczyzy, który pojawił się w Cartoon Network, był "Szczeniak zwany Scooby Doo" w 1993 roku. W 1994 roku TBS wyemitował premierowo film pełnometrażowy "Scooby Doo i baśnie z tysiąca i jednej nocy" ze Scoobym i Kudłatym jako głównymi postaciami. Wraz z wygaśnięciem praw TBS i TNT do uniwersum Scooby’ego, od 1998 roku wyłączność na nie zyskał Cartoon Network, a od 2000 roku dodatkowo nowo utworzona siostrzana stacja dla dzieci, Boomerang.
Cartoon Network przywrócił Scooby’emu Doo dawną popularność, co poskutkowało wznowieniem produkcji poświęconych mu programów. Jako że w 1996 roku Time Warner połączył się z Turner Broadcasting, tworzeniem nowych odsłon uniwersum Scooby Doo zajęły się wspólnie studia Hanna-Barbera i Warner Bros. Animation. W latach 1999–2000 ukazały się cztery filmy: "Scooby Doo na Wyspie Zombie", "Scooby Doo i duch czarownicy", "Scooby Doo i najeźdźcy z kosmosu" oraz "Scooby Doo i cyberpościg", które zaprezentowały mroczniejszy, bardziej horrorowy styl. Wrogami Tajemniczej Spółki znów byli nie przebrani złoczyńcy, ale siły nadprzyrodzone. Z głównej obsady powrócił jedynie Frank Welker, wcielający się we Freda. Don Messick zmarł w 1997 roku, z kolei Casey Kasem, zwolennik weganizmu, stracił zainteresowanie rolą Kudłatego po użyczeniu mu głosu do reklamy restauracji Burger King w 1995 roku. Rolę Scooby’ego przejął Scott Innes, zaś Kudłatego Billy West. B.J. Ward otrzymała angaż jako Velma, zaś Mary Kay Bergman jako Daphne. Już po pierwszym z tych filmów Innes, wciąż dubbingujący Scooby’ego, przejął od Westa także rolę Kudłatego.
Lata 2000–2009.
Po śmierci Mary Kay Bergman w 1999 roku rolę Daphne, począwszy od "Scooby Doo i cyberpościgu" (2000), przejęła Grey DeLisle. Ten sam film był ostatnim wyprodukowanym przez studio Hanna-Barbera. Po śmierci Williama Hanny w 2001 roku wytwórnia została wchłonięta przez Warner Bros. Animation, który od tej pory jest jedynym producentem programów o Scoobym.
W czerwcu 2002 roku na ekrany kin wszedł pełnometrażowy film aktorski "Scooby-Doo", wyprodukowany przez Warner Bros. Była to pierwsza kinowa odsłona Scooby’ego i pierwszy poświęcony mu program nieanimowany. Film został wyreżyserowany przez Raję Gosnella, a w główne role wcielili się: Freddie Prinze Jr. jako Fred, Sarah Michelle Gellar jako Daphne, Linda Cardellini jako Velma i Matthew Lillard jako Kudłaty. W rolach drugoplanowych wystąpili Rowan Atkinson i Isla Fisher, zaś wygenerowanemu w CGI Scooby’emu głosu użyczył Neil Fanning. Film przedstawia rozpad Tajemniczej Spółki, a następnie jej ponowne spotkanie na Wyspie Strachów. Jej właściciel, Emile Mondavarious (Atkinson), zaprasza całą piątkę (nie informując ich, że zaprosił także pozostałych), by zbadali serię paranormalnych zdarzeń. W filmie pojawia się dubbingowany przez Scotta Innesa Scrappy Doo, pełniący funkcję czarnego charakteru. Mimo słabych recenzji, film odniósł sukces komercyjny, przynosząc 275 miliony dolarów amerykańskich dochodu. W 2017 roku scenarzysta James Gunn zdradził, że film został nakręcony z myślą o dorosłych widzach, jednak pod naciskiem Warner Bros. dokonano ponownego montażu w celu uczynienia go produkcją familijną oraz ocenzurowano za pomocą CGI dekolty Daphne i Velmy.
Na fali sukcesu filmów i powtórek na Cartoon Network, w 2002 roku Warner Bros. Animation rozpoczął produkcję pierwszego od jedenastu lat serialu z franczyzy. "Co nowego u Scooby’ego?" zadebiutował we wrześniu tego samego roku w bloku programowym Kids’ WB stacji The WB i trwał trzy sezony. Jego pierwotna emisja w The WB zakończyła się w 2005 roku, dodatkowo ostatni odcinek został premierowo wydany na DVD w 2006 roku. Serial został zrealizowany zgodnie z formułą "Scooby Doo, gdzie jesteś?", choć fabuła jest osadzona w XXI wieku. Frank Welker, który od 1969 roku dubbingował Freda, przejął także rolę Scooby’ego. W zamian za uczynienie Kudłatego wegetarianinem Casey Kasem zgodził się ponownie użyczać mu głosu, z kolei Mindy Cohn została obsadzona jako Velma.
Od 2003 roku Warner Bros. Animation wznowił produkcję filmów animowanych direct-to-video poświęconych Tajemniczej Spółce, tworzonych równolegle do seriali. Od tego roku ukazuje się co najmniej jeden film rocznie. W dwóch pierwszych, "Scooby Doo i legenda wampira" oraz "Scooby Doo i meksykański potwór", w role Daphne i Velmy wcieliły się kolejno Heather North i Nicole Jaffe, które dubbingowały je wiele lat wcześniej (North do 1985, a Jaffe do 1973 roku). Od kolejnych filmów do obsady powróciły wciąż pracujące nad "Co nowego u Scooby’ego?" Grey DeLisle i Mindy Cohn.
W marcu 2004 roku na ekrany kin trafił drugi film aktorski z franczyzy, "". Jego akcja rozgrywa się w Coolsville, gdzie zostaje otwarte Muzeum Kryminologii ze strojami potworów zdemaskowanych w przeszłości przez Tajemniczą Spółkę (pochodzących z pierwszych seriali). Gdy Zamaskowany Człowiek porywa przebrania i je ożywia, mieszkańcy miasta wierzą, że winnymi jest sama Tajemnicza Spółka. Raja Gosnell ponownie wyreżyserował film, a do obsady powróciła cała główna piątka ze "Scooby Doo" sprzed dwóch lat. Ponownie jak w przypadku poprzedniego filmu, recenzje były głównie negatywne, ponadto film przyniósł mniejszy dochód (181 milionów dolarów).
Kolejny serial z uniwersum, składający się z dwóch sezonów "Kudłaty i Scooby Doo na tropie", był emitowany w latach 2006–2008 w bloku Kids’ WB, przeniesionym do stacji The CW. Postacie zostały w nim narysowane w zupełnie nowy sposób. Kudłaty i Scooby pozostali głównymi bohaterami, a Fred, Daphne i Velma pojawili się tylko gościnnie w dwóch odcinkach. Akcja rozgrywa się w wyposażonej w nowoczesną technologię domu, który Kudłaty otrzymał w spadku po zaginionym wuju Albercie. Docent Phibes usiłuje przejąć technologię, przed czym powstrzymują go Kudłaty i Scooby. Scott Menville przejął w serialu rolę Kudłatego, choć Casey Kasem pozostał w obsadzie jako Albert, ponadto wciąż dubbingował Kudłatego w filmach. "Kudłaty i Scooby Doo na tropie" był ostatnim serialem, nad którym pracował Joseph Barbera przed śmiercią w 2006 roku.
13 września 2009 roku, w 40. rocznicę pierwszego odcinka "Scooby Doo, gdzie jesteś?", Cartoon Network wyemitował premierowo film aktorski "". Tajemnicza Spółka usiłuje w nim wyjaśnić zagadkę duchów, straszących w ich liceum. W główne role wcielili się: Robbie Amell jako Fred, Kate Melton jako Daphne, Hayley Kiyoko jako Velma i Nick Palatas jako Kudłaty, a Frank Welker użyczył głosu Scooby’emu.
Lata 2010–2019.
W 2010 roku Matthew Lillard przejął od Caseya Kasema rolę Kudłatego (wcześniej wcielił się w niego w obu filmach kinowych). W tym samym roku na Cartoon Network zadebiutowała kreskówka "Scooby Doo i Brygada Detektywów", w której fabuła ponownie skupia się na pięcioosobowej Tajemniczej Spółce, zamieszkującej rodzinny Kryształowy Zdrój. Bohaterowie rozwiązują zagadki związane z duchami, a równolegle badają sprawę zaginionej przed laty Brygady Detektywów. Postacie ponownie zostały narysowane w nowy sposób, ponadto zmianie uległy ich charaktery i relacje – Daphne jest zakochana we Fredzie, a Velma i Kudłaty potajemnie się spotykają. Serial zakończył się w 2013 roku po dwóch sezonach. Casey Kasem wystąpił w nim gościnnie w kilku odcinkach jako ojciec Kudłatego i była to jego ostatnia rola w uniwersum Scooby’ego przed śmiercią w 2014 roku.
W październiku 2010 roku Cartoon Network wyemitował kolejny film aktorski, "". Ponownie wystąpiła w nim cała główna obsada z filmu sprzed roku. W latach 2012–2015 poza filmami pełnometrażowymi Warner Bros. Animations wyprodukował też kilka filmów krótkometrażowych, wydawanych na DVD w zestawach ze starszymi odcinkami. W 2013 roku został wydany film "Scooby-Doo! Wyprawa po mapę skarbów", zrealizowany przy pomocy kukieł. W latach 2015–2018 emitowany był kolejny serial animowany, "Wyluzuj, Scooby Doo!", który formą powrócił do pierwotnej formuły ze "Scooby Doo, gdzie jesteś?", równocześnie po raz kolejny prezentując nowy sposób rysowania głównych postaci. Część odcinków została premierowo wyemitowana przez Cartoon Network, część przez Boomerang, a część zadebiutowała w serwisie VoD Boomerangu. Kate Micucci przejęła począwszy od niego rolę Velmy.
W latach 2015–2017 powstały trzy filmy direct-to-video o Tajemniczej Spółce, zrealizowane przy użyciu klocków Lego. W 2018 roku ukazał się piąty film aktorski osadzony w uniwersum, "Daphne i Velma", skupiony tylko na tych dwóch bohaterkach. Po premierze na festiwalu został wydany w formacie direct-to-video. W 2019 roku produkcje dotyczące Scooby’ego nawiązywały do starszych odsłon. W lutym ukazał się film "Scooby-Doo! i klątwa trzynastego ducha", zrealizowany jako kontynuacja serialu "13 demonów Scooby Doo" (1985). W czerwcu w serwisie VOD Boomerangu zadebiutował kolejny serial animowany, "Scooby Doo i… zgadnij kto?", w którym – na wzór "Nowego Scooby Doo" – występują gościnnie postacie z innych tekstów kultury oraz znane osoby, dubbingowane przez siebie samych. W lipcu z kolei odbyła się premiera filmu "Scooby-Doo! Powrót na Wyspę Zombie" – kontynuacji "Scooby Doo na Wyspie Zombie" (1998).
Od roku 2020.
W 2020 roku odbyła się premiera filmu animowanego "Scooby-Doo!" w reżyserii Tony’ego Cervone’ego. Został on stworzony z myślą o dystrybucji kinowej, jednak ze względu na pandemię COVID-19 ukazał się w Stanach Zjednoczonych w usługach wideo na życzenie. W niektórych krajach, między innymi Polsce, był jednak emitowany w kinach. Głównym postaciom głosów użyczyli: Frank Welker jako Scooby Doo, Zac Efron jako Fred, Gina Rodriguez jako Velma, Will Forte jako Kudłaty i Amanda Seyfried jako Daphne. W filmie pojawiły się też postacie z innych seriali Hanny-Barbery, z którymi przed laty "Scooby Doo" był emitowany w blokach programowych: "Dynomutt, Dog Wonder" oraz "Kapitan Grotman i Aniołkolatki". Bohaterowie połączyli siły przeciwko głównemu antagoniście, Dickowi Dastardly’emu z "Odlotowych wyścigów" oraz "Dastardly’ego i Muttleya".
W 2021 roku platforma HBO Max przejęła od Boomerangu pierwszeństwo dystrybucji nowych odcinków "Scooby Doo i… zgadnij kto?". W październiku 2021 na antenie The CW odbyła się premiera programu specjalnego "Scooby-Doo, Where Are You Now!", przedstawiającego fikcyjne spotkanie głównych bohaterów w celu wspominania rozwiązywanych zagadek. Został on zrealizowany poprzez połączenie filmu aktorskiego i animacji. W fazie produkcji są dwa seriale animowane z franczyzy dla platformy HBO Max. Pierwszy, dedykowany dorosłym serial pod tytułem "Velma", poświęcony jest życiu Velmy przed poznaniem pozostałych postaci franczyzy. Bohaterce głosu użycza Mindy Kaling. Drugim jest zapowiedziany na 2024 serial "Scooby-Doo! And the Mystery Pups", adresowany dla dzieci w wieku przedszkolnym i produkowany dla Cartoonito – bloku programowego stacji Cartoon Network i HBO Max. Jego akcja dzieje się w obozie nad jeziorem, gdzie Kudłaty i Scooby pracują jako opiekunowie. Ponadto platforma HBO Max zapowiedziała na 2022 premierę specjalnego bożonarodzeniowego programu animowanego "", realizowanego jako prequel filmu "Scooby-Doo!" (2020). W sierpniu 2022, gdy program był w 95% ukończony, zarząd Warner Bros. Discovery podjął decyzję o anulowaniu planu jego wydania.
Media.
Czasopisma.
Pierwszym polskim czasopismem związanym ze Scoobym było "Scooby-Doo poznaje tajemnice świata!" wydawane w latach 2004–2006 przez De Agostini. Od 2006 jest też wydawany "Scooby-Doo Magazyn" wydawnictwa Media Service Zawada.
Komiksy i książki.
Kilka wydawnictw w Polsce wydaje książki i komiksy o Scooby Doo. Nakładem wydawnictwa Media Service Zawada ukazują się serie "Superkomiks Scooby-Doo" (każdy tom zawiera kilka komiksów) oraz "Scooby-Doo Czytamy razem" ułatwiająca naukę czytania. Wydawnictwo Siedmioróg wydało książki z bajkami o Scoobym: "", "Nowe przygody Tajemniczej Spółki" i "Scooby-Doo Twój najlepszy przyjaciel". Od 2007 roku ukazują się serie książek "Scooby-Doo Tajemnice", "Scooby-Doo i Ty" oraz malowanki. Lista książek:
Scooby-Doo: Tajemnice.
Autor: James Gelsey
Inne artykuły związane z serialem.
„Scooby Chrupki” (ang. "Scooby Snacks") – ulubiony przysmak Kudłatego i Scooby’ego.
Gry komputerowe.
Polskie:
Amerykańskie:
DVD.
Na płytach DVD wydano w Polsce seriale "Scooby Doo, gdzie jesteś?", "Nowy Scooby Doo" (jako "Największe zagadki Scooby Doo"), 13 demonów Scooby Doo (jako 13 duchów Scooby Doo) "Szczeniak zwany Scooby Doo", "Co nowego u Scooby’ego" oraz "Kudłaty i Scooby Doo na tropie", a także wszystkie filmy. Dystrybutorem został Warner Bros. Home Video/Galapagos.
Dawniej Polskie Nagrania wydawały na kasetach video "Scooby’ego i Scrappy’ego Doo" (wersje pierwszą) z własnym dubbingiem.

</doc>
<doc id="187967" url="https://pl.wikipedia.org/wiki?curid=187967" title="Alfons-Jordan">
Alfons-Jordan

Alfons-Jordan, Alfons I z Tuluzy (ur. 1103, zm. 1148) - hrabia Tuluzy 1112–1148, hrabia Trypolisu 1105–1109.
Był synem Rajmunda z Tuluzy i jego trzeciej żony Elwiry Kastylijskiej. Urodził się na zamku Mont-Pelerin na terenie obecnego Libanu i został ochrzczony w Jordanie (stąd jego drugie imię). Jego ojciec zmarł w 1105, gdy Alfons miał 2 lata, więc opiekę nad nim przejął kuzyn William. W 1109 został zabrany do Europy. Jego brat Bertrand przekazał mu hrabstwo Rouergue. W 1112 po śmierci brata odziedziczył również Tuluzę.
W 1125 poślubił Fajdiwę, córkę Rajmunda, pana Posquières i Uzès. Para miała razem co najmniej troje dzieci:
W pierwszej połowie lat 40. XII wieku działał na terenie hrabstwa, być może za cichym przyzwoleniem Alfonsa-Jordana, znany herezjarcha Piotr Mnich. Spowodowało to przybycie w 1145 do Tuluzy samego Bernarda z Clairvaux. Alfons-Jordan brał udział w drugiej wyprawy krzyżowej i podczas drogi do Ziemi Świętej narobił sobie licznych wrogów. Zmarł otruty prawdopodobnie przez królową Melisandę lub Eleonorę Akwitańską. Zmarł w Cezarei, a swojemu najstarszemu synowi i następcy zostawił państwo obejmujące obszar całej obecnej południowej Francji.

</doc>
<doc id="187968" url="https://pl.wikipedia.org/wiki?curid=187968" title="Magnificat">
Magnificat

Magnificat – kantyk śpiewany w czasie nieszporów. Nazwa pochodzi od jego pierwszego słowa w języku łacińskim: "Magnificat anima mea Dominum "(Wielbi dusza moja Pana). Jest to radosna pieśń dziękczynna, oparta na tekstach ze Starego Testamentu, którą według Ewangelii św. Łukasza (1, 46-55) wypowiedziała (lub zaśpiewała) Maryja podczas spotkania ze świętą Elżbietą, krótko po Zwiastowaniu.
Tekst.
"Magnificat" jest mozaiką tekstów ze Starego Testamentu, zwłaszcza z hymnu Anny (1 Sm 2, 1-10).
Greka:
Łacina (oficjalna wersja Kościoła katolickiego od 1979):
Polski (tłumaczenie Franciszka Karpińskiego):
Magnificat w muzyce.
Tekst "Magnificat" był setki razy opracowywany muzycznie przez kompozytorów różnych epok, zarówno w ramach całego cyklu nieszpornego, jak i jako samodzielny utwór, między innymi przez następujących twórców:

</doc>
<doc id="187969" url="https://pl.wikipedia.org/wiki?curid=187969" title="100 mm haubica wz. 1914/1919">
100 mm haubica wz. 1914/1919



</doc>
<doc id="187972" url="https://pl.wikipedia.org/wiki?curid=187972" title="Dersu">
Dersu



</doc>
<doc id="187974" url="https://pl.wikipedia.org/wiki?curid=187974" title="Mikołaj Grabowski">
Mikołaj Grabowski

Mikołaj Aleksander Grabowski (ur. 5 grudnia 1946 w Chrzanowie) – polski reżyser teatralny, dyrektor teatrów, aktor filmowy, teatralny i telewizyjny, pedagog, profesor sztuk teatralnych.
Życiorys.
W okresie nauki w szkole średniej udzielał się w domu kultury w Wadowicach, a także w szkolnym teatrze, w którym występował m.in. w roli Edmunda w "Ciotuni" Aleksandra Fredry. Za drugim podejściem został przyjęty na studia aktorskie na Akademii Sztuk Teatralnych im. Stanisława Wyspiańskiego w Krakowie; po niezdaniu pierwszych egzaminów przez rok był laborantem w Zakładach Chemicznych „Alwernia”. W 1969 został absolwentem studiów aktorskich, a w 1977 również reżyserskich na krakowskiej AST. W 1968 dołączył do zespołu MW2, z którym występował m.in. we Francji.
W 1969 rozpoczął jako asystent pracę w PWST w Krakowie. W latach 1998–2008 był dziekanem Wydziału Reżyserii na tej uczelni. W 1994 otrzymał tytuł profesora sztuk teatralnych. Na macierzystej uczelni doszedł do stanowiska profesora zwyczajnego.
Występował w Teatrze im. Juliusza Słowackiego w Krakowie (1969–1977). Po ukończeniu studiów reżyserskich pracował w Teatrze im. Cypriana Kamila Norwida w Jeleniej Górze (1977–1979), a następnie w Teatrze im. Stefana Jaracza w Łodzi (1979–1981).
W latach 1981–1982 jako dyrektor naczelny i artystyczny kierował Teatrem Polskim w Poznaniu. W 1982 przeniósł się do Krakowa, obejmując stanowisko dyrektora naczelnego i artystycznego Teatru im. Juliusza Słowackiego, które zajmował do października 1985. W następnych latach reżyserował w Teatrze Ludowym w Krakowie-Nowej Hucie, Teatrze im. Stefana Jaracza w Łodzi, Pantheater Kampnagel w Hamburgu oraz Teatrze im. Juliusza Słowackiego. W 1987 zaczął współpracować z Teatrem STU w Krakowie, w 1997 (wspólnie z Krzysztofem Jasińskim) został jego dyrektorem artystycznym. Wyreżyserował wiele nagradzanych spektakli teatralnych oraz telewizyjnych, m.in. "Opis obyczajów" Jędrzeja Kitowicza w Teatrze STU (1990), "Trans-Atlantyk" Witolda Gombrowicza w Teatrze im. Stefana Jaracza, Teatrze im. Juliusza Słowackiego i Teatrze Telewizji, "Prorok Ilja" Tadeusza Słobodzianka w Teatrze Nowym w Łodzi.
W latach 1999–2002 był dyrektorem naczelnym i artystycznym Teatru Nowego w Łodzi, w 2002 objął funkcję dyrektora artystycznego Starego Teatru im. Heleny Modrzejewskiej w Krakowie, a w następnym roku został także dyrektorem naczelnym tej placówki; urzędowanie zakończył w 2012.
Zagrał w takich produkcjach filmowych jak "Kariera Nikosia Dyzmy", "Pręgi" czy "Karol. Człowiek, który został papieżem".
W wyborach parlamentarnych w 2005 bez powodzenia kandydował na senatora z okręgu krakowskiego, reprezentując Partię Demokratyczną – demokraci.pl, do której należał.
Życie prywatne.
Wychowywał się w Alwerni z dwójką braci: starszym Wiktorem i młodszym Andrzejem, który także został aktorem.
Żonaty z aktorką Iwoną Bielską, z którą zamieszkał w Rudnie. Jego pierwsze małżeństwo zakończyło się rozwodem. Ma syna.

</doc>
<doc id="187976" url="https://pl.wikipedia.org/wiki?curid=187976" title="Jerzy Koenig">
Jerzy Koenig

Jerzy Koenig (ur. 21 listopada 1931 w Łodzi, zm. 11 lipca 2008 w Warszawie) – polski krytyk teatralny, publicysta, rusycysta.
Życiorys.
W młodości uczył się w Gimnazjum im. Stefana Żeromskiego w Łodzi. Po zdanej maturze w 1951 rozpoczął studiował filolofię rosyjską na Uniwersytecie Łódzkim, tytuł magistra uzyskał na Uniwersytecie Warszawskim w 1955.
Jako krytyk teatralny współpracował z tygodnikiem "Współczesność", "Tygodnikiem Kulturalnym". W latach 1968-1972 był redaktorem naczelnym „Teatru”. Współpracował z miesięcznikiem „Dialog”.
W latach 1961-1962 był kierownikiem literackim Teatru Narodowego, a w 1972-1981 – Teatru Dramatycznego w Warszawie. W latach 1982-1996 był szefem Teatru Telewizji. W 1998 objął stanowisko kierownika literackiego Starego Teatru im. Heleny Modrzejewskiej w Krakowie, jako współpracownik dyrektora artystycznego tego teatru Jerzego Bińczyckiego – po jego nagłej śmierci, w latach 1998-2002 pełnił funkcję dyrektora artystycznego Starego Teatru.
Wykładowca Akademii Teatralnej im. Aleksandra Zelwerowicza (do 1996 – Państwowej Wyższej Szkoły Teatralnej). W 1975 został dziekanem Wydziału Wiedzy o Teatrze PWST, który zorganizował wspólnie z ówczesnym rektorem Tadeuszem Łomnickim. Pełnił tę funkcję do 1981. Wrócił na stanowisko dziekana w latach 1993-1996. Na WWoT prowadził wykłady "Rosjanie", na których omawiał historię teatru i dramatu rosyjskiego, oraz zajęcia "Teatr dzisiejszy".
Tłumacz z języka rosyjskiego, m.in. pism Wsiewołoda Meyerholda, sztuk Ignatija Dworieckiego ("Człowiek znikąd"), Aleksandra Gelmana ("Protokół z pewnego zebrania", "Ławeczka") i języka niemieckiego ("Topdogs" Ursa Widmera).
Był członkiem wielu gremiów: Rady Teatru Ministerstwa Kultury i Sztuki (1990-1992), Rady Artystycznej Związku Pracodawców Unia Polskich Teatrów (od 2006). W 1969 był członkiem Komisji Nagród Ministerstwa Kultury i Sztuki. W latach 2002-2005 wchodził w skład kapituły Nagrody Prezydenta RP za Twórczość dla Dzieci i Młodzieży „Sztuka Młodym”.
Jerzy Koenig zmarł 11 lipca 2008 w Warszawie i został pochowany 18 lipca na Cmentarzu Wojskowym na Powązkach w Warszawie (kwatera C29-tuje-2).
Od października 2008 roku Wydział Wiedzy o Teatrze Akademii Teatralnej w Warszawie przyznaje absolwentom Nagrodę im. Jerzego Koeniga za osiągnięcia w ciągu 3 lat od ukończenia studiów.
Publikacje.
Wydał tom tekstów "Rekolekcje teatralne" (KAW, 1979). Był autorem wyboru dwutomowej "Antologii dramatu" (PIW, 1976). W serii "Teorie Współczesnego Teatru" wydał pisma Wsiewołoda Meyerholda i Aleksandra Tairowa. W 2014 roku Instytut Książki we współpracy z miesięcznikiem „Teatr” wydał "Kto ma mieć pomysły? Szkice i felietony teatralne z lat 1978–2008" jako pierwszy tom serii miesięcznika „Teatr” – "Teatr. Krytycy".
Nagrody i odznaczenia.
Był laureatem Superwiktora (1993) i Ludwika – nagrody krakowskiego środowiska teatralnego (2001). W 2003 został Kawalerem Krzyża Oficerskiego Orderu Odrodzenia Polski.

</doc>
<doc id="187978" url="https://pl.wikipedia.org/wiki?curid=187978" title="Małopłytkowość">
Małopłytkowość

Małopłytkowość (łac. "thrombocytopenia") – objaw chorobowy polegający na niedoborze płytek krwi.
Przyjmuje się, że 30 000 płytek/μl wystarcza do utrzymania prawidłowej hemostazy (przy normie od 200 000/μl do 300 000/μl).
Nie ma bezpośredniej zależności między liczbą płytek krwi a nasileniem krwawień. Jeżeli ich liczba nie spada poniżej 30 000/μl, a występuje jawna skaza krwotoczna, należy poszukiwać dodatkowych przyczyn krwawień. Jednocześnie małopłytkowość jest najczęstszą ze skaz krwotocznych.
Przyczyny.
Przyczyną małopłytkowości może być
Obraz kliniczny.
Niezależnie od przyczyn, małopłytkowość przebiega podobnie i jest charakterystyczna. Nagle i bez urazów mogą pojawić się wybroczyny w skórze i w błonach śluzowych. Najwięcej będzie ich widać na kończynach i na tułowiu. Pojawią się też pierścieniowate wylewy w miejscach nakłuć, podbiegnięcia krwawe oraz nawracające krwawienia z dziąseł, nosa, przewodu pokarmowego. Może występować krwiomocz. Pojawiać się mogą krwotoki z dróg rodnych. Wystąpić mogą krwawienia do ośrodkowego układu nerwowego (bardzo groźne, mogą być przyczyną śmierci).
Małopłytkowość noworodków.
Małopłytkowość dotyka kilku procent noworodków, a jej odsetek wśród pacjentów trafiających do oddziałów intensywnej terapii dla niemowląt jest znaczny. Zwykle problem ma łagodny przebieg i ustępuje bez konsekwencji. Większość przypadków małopłytkowości obejmuje wcześniaki, które ucierpiały na skutek niewydolności łożyska i/lub niedotlenienia. Pozostałe powody, tj. alloimmunologiczne, genetyczne, autoagresyjne, hemolityczne, infekcyjne, DIC i inne, stanowią mniejszość przypadków.
Małopłytkowość pojawiająca się po 72 godzinach od narodzin jest często wynikiem toczącej się sepsy lub martwiczego zapalenia jelit (NEC). W przypadku infekcji pomocne mogą okazać się badania PCR, które można wykonać stosunkowo szybko i w panelach; pozwalają one również wykryć geny oporności na określone antybiotyki. Patogenami posocznicy mogą być wirusy, bakterie i grzyby, np. CMV, wirus różyczki, HIV, Staphylococcus sp., Enterococcus sp., Streptococcus agalactiae (GBS), Streptococcus viridans, Listeria monocytogenes, Escherichia coli, Haemophilus influenzae, Klebsiella pneumoniae, Pseudomonas aeruginosa, Yersinia enterocolitica, Borrelia burgdorferi, Candida sp., Toxoplasma gondii. Stopień małopłytkowości może być skorelowany z rodzajem patogenu; silniejsze objawy występują przy infekcji grzybiczej oraz bakteriami gram ujemnymi. Do zakażenia noworodka może dojść w czasie porodu lub przed nim, ale także za pośrednictwem mleka matki bądź przy transfuzji.
Potencjalne zastosowanie wspomagające leczenie małopłytkowości, szczególnie w przypadku sepsy lub NEC, może mieć interleukina 11.

</doc>
<doc id="187979" url="https://pl.wikipedia.org/wiki?curid=187979" title="Wilhelm von Leeb">
Wilhelm von Leeb

Wilhelm Joseph Franz Freiherr Ritter von Leeb (ur. 5 września 1876 w Landsbergu, zm. 29 kwietnia 1956 w Hohenschwangau) – feldmarszałek III Rzeszy.
Do wybuchu II wojny światowej.
Od 1895 r. był oficerem bawarskiej armii, służąc w 4 pułku artylerii w Augsburgu, a następnie służył w Reichswehrze. W 1900 r. wyjechał do Chin jako członek korpusu ekspedycyjnego. Po powrocie wstąpił do Akademii Wojskowej w Monachium.
Był uczestnikiem I wojny światowej; walczył w 1915 r. w Serbii, zaś w 1916 z Brusiłowem (tereny Rumunii). Później został przeniesiony do Chemin de Dames. W roku 1915 został nobilitowany, z jednoczesnym nadaniem tytułu „Ritter”. W 1925 r. otrzymał stopień pułkownika i został mianowany dowódcą 7 pułku artylerii. Od 1927 r. był dowódcą artylerii V OW w Stuttgarcie, zaś w 1929 r. już dowódcą artylerii VII OW w Monachium. W latach 1930–1938 był dowódcą 7 dywizji piechoty (bawarskiej) i 2 Grupy armijnej (z siedzibą w Kassel). Od 1 października 1933 r. był odpowiedzialnym za Gruppenkomando 2, zaś od 1 stycznia 1934 r. był już w stopniu generała artylerii. Napisał wówczas kilka książek z zakresu strategii defensywnej.
W październiku 1938 r. został mianowany dowódcą 12 Armii. W tym też roku jego wojska okupowały Kraj Sudetów. 1 listopada otrzymał awans na generała pułkownika.
Lata 1939–1942.
Od 26 sierpnia 1939 do maja 1941 r. był dowódcą Grupy Armii „C” na froncie zachodnim. 14 czerwca 1940 r. wojska Leeba przełamały linię Maginota w pobliżu miasta Colmar w Alzacji. 19 lipca 1940 r. został mianowany feldmarszałkiem. Od 1941 r. był dowódcą Grupy Armii „Nord”.
30 lipca Hitler wydał operacyjną dyrektywę nr 34, która nakazywała zdobycie Leningradu, oraz połączenie się wojsk niemieckich z wojskami fińskimi. Do natarcia na miasto Leeb utworzył trzy zgrupowania uderzeniowe: północne, składające się z pięciu dywizji, południowe w składzie siedmiu dywizji, oraz zgrupowanie 5 dywizji 18 Armii, w Estonii, które uderzeniami z trzech kierunków miały zdobyć miasto Leningrad. Zatem następnego dnia jego wojsko ruszyło do ataku. Równocześnie od północy atak na kierunku leningradzkim przeprowadziła Armia Fińska, przedostając się przez Przesmyk Karelski. Odcinek ten był broniony przez 23 Armię. 6 sierpnia Wehrmacht zajął Starą Russę, 7 sierpnia wojska niemieckie przełamały opór 8 Armii i doszły do Zatoki Fińskiej. 15 sierpnia padł Nowogród, a XLII Korpus Armii Czerwonej został okrążony w rejonie Ługi. Po przecięciu magistrali kolejowej Leningrad – Moskwa oddziały von Leeba 25 sierpnia natarły na Tosno, Budogoszcz, Tichwin (na południowy wschód od Leningradu), 29 sierpnia podeszły, pod miasto Kolpino, 30 – zdobyły stację kolejową Mga, a także w okolicach miejscowości Odradnoje dotarli do Newy i zaczęły przygotowywać się do forsowania rzeki. 5 września z rozkazu Hitlera Grupa Armii „Nord” przypuściła kolejny atak mający na celu połączenie się oddziałów niemieckich z fińskimi. 8 września wojska niemieckie zajęły Szlisselburg i wyszły nad jezioro Ładoga. W tym też dniu rozpoczęła się blokada Leningradu, trwająca 900 dni. Generalny szturm na miasto przypuszczono 17 września, a brało w nim udział 16 dywizji wspieranych bronią pancerną i lotnictwem. 7 października 1941 r. Leeb otrzymał tajną dyrektywę od Sztabu Generalnego, mówiącą o nieprzyjmowaniu kapitulacji. Spodziewano się bowiem, że Rosjanie pozostawią w mieście miny. Ostatnim sukcesem Wehrmachtu było zajęcie Aleksandrówki, końcowego przystanku leningradzkiej linii trolejbusowej. Niemiecka Grupa Armii „Nord” po dotarciu do Leningradu, rozciągnęła swój front na długości 600 km. wzdłuż łuku biegnącego od Zatoki Koporskiej do Wielkich Łuków, rzeki Wołchow i skrawka południowego brzegu Ładogi. 8 listopada wojsko Leeba zdobyło Tichwin, dzięki czemu niemieckie oddziały mogły kontrolować linie zaopatrzeniowe, którymi dowożono zapasy do miasta. 5 grudnia Armia Czerwona odbiło miasto. Działania bojowe na bezpośrednich przedpolach Leningradu zimą 1941/42 roku przybrały typowe formy wojny pozycyjnej i miały znaczenie lokalne.
Lata 1942–1945.
Po niepowodzeniach i wysokich stratach pod Leningradem 16 stycznia 1942 roku Leeb został zwolniony ze służby. 2 maja 1945 r. został aresztowany w swojej rodzinnej posiadłości Hohenschwangau przez amerykańską żandarmerię. 
Lata powojenne.
28 listopada 1948 r. był sądzony przez Międzynarodowy Trybunał Wojskowy w procesie wyższego dowództwa i został skazany na 3 lata więzienia, ale zwolniony zaraz po ogłoszeniu wyroku. Zmarł w zamku Hohenschwangau w 1956 r.

</doc>
<doc id="187983" url="https://pl.wikipedia.org/wiki?curid=187983" title="Leonid Szebarszyn">
Leonid Szebarszyn

Leonid Władimirowicz Szebarszyn (ros. "Леонид Владимирович Шебаршин", ur. 24 marca 1935, zm. 30 marca 2012 w Moskwie) - radziecki polityk, funkcjonariusz radzieckich służb specjalnych Komitetu Bezpieczeństwa Państwowego.
W Komitecie Bezpieczeństwa Państwowego ZSRR od 1960 roku, służył m.in. od 1958 do 1962 i ponownie od 1966 do 1968 w Pakistanie. W 1979, po upadku szacha i powrocie Chomeiniego do Iranu, został przeniesiony do specjalnego wydziału oficerów KBP służących w teherańskiej rezydenturze.
W 1988 zastąpił na stanowisku szefa I Zarządu Głównego KGB (wywiad zagraniczny) generała armii Władimira Kriuczkowa, trzy lata później (1991), zastąpił ponownie Kriuczkowa – tym razem jako pełniący obowiązki przewodniczącego KGB ZSRR. Wkrótce odszedł z KGB, a na stanowisku przewodniczącego tej instytucji zastąpił go Władimir Bakatin, który niebawem rozwiązał KGB.
30 marca 2012 zastrzelił się w swoim mieszkaniu w Moskwie.

</doc>
<doc id="187984" url="https://pl.wikipedia.org/wiki?curid=187984" title="Andrij Melnyk">
Andrij Melnyk

Andrij Atanasowycz Melnyk (; ur. 12 grudnia 1890 w Woli Jakubowej w gminie Dobrowlany powiatu drohobyckiego, zm. 1 listopada 1964 w Clervaux) – ukraiński wojskowy i polityk. Oficer Legionu Ukraińskich Strzelców Siczowych, pułkownik Armii Ukraińskiej Republiki Ludowej, działacz nacjonalistyczny, przewodniczący Organizacji Ukraińskich Nacjonalistów (OUN) (1938-1940), zaś po rozłamie w roku 1940 – frakcji melnykowców (OUN-M), od 1947 dożywotni przewodniczący OUN-M.
Życiorys.
Urodził się w rodzinie greckokatolickiego organisty (diaka). Z wykształcenia był inżynierem leśnikiem. Podczas I wojny światowej dowódca sotni Legionu Ukraińskich Strzelców Siczowych. W latach 1916–1917 w niewoli rosyjskiej, przebywał w obozie jenieckim w Carycynie. Po rewolucji lutowej i obaleniu caratu uciekł z niewoli i wraz z Jewhenem Konowalcem współtworzył korpus Strzelców Siczowych. W armii Ukraińskiej Republiki Ludowej otrzymał stopień pułkownika. Naczelnik sztabu frontowego armii URL.
W końcu 1919 internowany wraz z formacją Strzelców Siczowych w obozie w Równem, po umowie warszawskiej zwolniony. W latach 1920–1921 rewizor misji wojskowej Ukraińskiej Republiki Ludowej w Pradze. W Czechosłowacji ukończył studia leśnicze uzyskując tytuł inżyniera leśnika. Jeden ze współzałożycieli Ukraińskiej Organizacji Wojskowej (UWO).
W 1922 r. powrócił do Galicji, w latach 1923–1924 pełnił funkcję krajowego komendanta UWO. 10 kwietnia 1924 aresztowany przez policję, 28 marca 1925 skazany przez sąd na cztery lata ciężkiego więzienia. Po uwolnieniu w 1928 (w wyniku starań prezydenta URL na uchodźstwie Andrija Liwyckiego) pracował jako leśnik w dobrach Andrzeja Szeptyckiego, jednocześnie prowadził nielegalną działalność polityczną. W 1929 uczestniczył w powstaniu Organizacji Ukraińskich Nacjonalistów, od 1934 był członkiem Senatu OUN, później przewodniczącym Senatu OUN.
W latach 1933–1938 przewodniczący Głównej Rady Akcji Katolickiej Młodzieży "Orły", przewodniczący organizacji ukraińskich kombatantów "Молода Громада".
Po zamordowaniu w maju 1938 Jewhena Konowalca przez agenta NKWD Pawła Sudopłatowa, został przewodniczącym Prowodu Ukraińskich Nacjonalistów (prowidnykiem OUN). Jego funkcja została zatwierdzona przez II Wielki Zbór Ukraińskich Nacjonalistów w Rzymie w sierpniu 1939. W związku z objęciem funkcji wyjechał w 1938 zagranicę.
W 1940 r. radykalni członkowie OUN ze Stepanem Banderą na czele dokonali w niej rozłamu. Dwie powstałe frakcje OUN znane były popularnie jako OUN-B (banderowcy) i OUN-M (melnykowcy).
Andrij Melnyk od 1939 był uznawany przez Abwehrę za agenta pod pseudonimem Konsul I. OUN (a następnie OUN-M, której był przywódcą) została użyta do przeprowadzania działań dywersyjnych po planowanym niemieckim ataku na ZSRR. Abwehra finansowała działalność UWO od wczesnych lat 20.
Na przełomie lat 1943/1944 został aresztowany przez Gestapo i osadzony w obozie koncentracyjnym Sachsenhausen w oddziale dla więźniów specjalnych tzw. Zellenbau (przebywali tam również m.in. pierwszy dowódca Armii Krajowej Stefan Rowecki, kanclerz Austrii Kurt Schuschnigg, czy premier Francji Édouard Daladier, a od września 1941 aresztowani przywódcy OUN(B) – Stepan Bandera i Jarosław Stećko) za próbę nawiązania kontaktu z aliantami. Niemcy chcieli również wymusić w ten sposób większe zaangażowanie Ukraińców w wojnie z ZSRR, bez konieczności koncesji politycznych z własnej strony. Andrij Melnyk uwolniony został wraz z Banderą i Stećką we wrześniu 1944, w związku ze zmianą polityki III Rzeszy wobec tzw. wojsk ochotniczych ("Freiwillige") i koniecznością ustępstw w obliczu zbliżającej się klęski militarnej Niemiec.
Od grudnia 1944 Melnyk uczestniczył w negocjacjach, w wyniku których 17 marca 1945 powstał Ukraiński Komitet Narodowy.
Po wojnie mieszkał w Luksemburgu i RFN. W 1947 r. na III Wielkim Zborze Ukraińskich Nacjonalistów (melnykowców) wybrany dożywotnim przewodniczącym OUN-M. Zmarł w wieku 74 lat.
Szwagier Jewhena Konowalca (żony obu były siostrami, córkami Stepana Fedaka).

</doc>
<doc id="187986" url="https://pl.wikipedia.org/wiki?curid=187986" title="Muszyna (gmina)">
Muszyna (gmina)

Muszyna – gmina miejsko-wiejska w Polsce położona w województwie małopolskim, w powiecie nowosądeckim. W latach 1975–1998 gmina administracyjnie należała do województwa nowosądeckiego. Siedzibą gminy jest Muszyna.
Sąsiaduje z gminami Krynica-Zdrój, Łabowa, gmina Piwniczna-Zdrój oraz ze Słowacją.
Geografia.
Gmina położona jest na pograniczu polsko-słowackim, w dolinie Popradu i dwóch jej dopływów – potoków Szczawnik i Muszynka. Północną granicę gminy wyznacza pasmo Jaworzyny. Zajmuje obszar 141,99 km², w tym: użytki rolne 33%, użytki leśne 62%. Stanowi to 9,16% powierzchni powiatu.
Sołectwa.
Andrzejówka, Dubne, Jastrzębik, Leluchów, Milik, Powroźnik, Szczawnik, Wojkowa, Złockie, Żegiestów oraz miasto Muszyna.
Historia.
Pierwsza wzmianka o Muszynie pochodzi z 1209 roku, kiedy to król węgierski Andrzej II nadał jednemu ze swoich dworzan prawo pobierania ceł. W 1288 roku Muszyna wraz z okolicami przeszła we władanie biskupów krakowskich. Ziemie te zwane były odtąd „kluczem muszyńskim”, a w jego skład wchodziły dwa miasteczka i trzydzieści pięć wsi. Około roku 1364]Muszyna została lokowana na prawie magdeburskim przez Kazimierza Wielkiego. W roku 1772 zaborca austriacki dokonał kasacji klucza muszyńskiego. W latach 1768–1772 w okolicy Muszyny miały miejsce walki konfederatów barskich z wojskami rosyjskimi. W XIX wieku odkryto lecznicze znaczenie źródeł wód mineralnych występujących w Muszynie i prowadzono badania ich składu. W 1928 roku Muszynę zaliczono do miejscowości o znaczeniu klimatycznym, a w 1930 roku nadano jej status uzdrowiska. W czasie II wojny światowej w gminie działały organizacje podziemne, siatka kurierska i prowadzone było tajne nauczanie.
Zabytki.
Baszta w Muszynie w tym momencie remontowana jest to ślad po biskupim państwie Muszyńskim.
Turystyka.
Najbardziej rozpowszechnioną dyscypliną sportów zimowych na terenie gminy jest narciarstwo. Wyciągi narciarskie funkcjonują w Powroźniku, Złockiem, Szczawniku i Jastrzębiku, narciarskie trasy biegowe w Złockiem.
Latem korzystać można z pieszych i rowerowych szlaków turystycznych, kąpielisk oraz przejażdżek konnych zarówno bryczkami jak i wierzchem oznakowanymi szlakami. Na terenie gminy znajdują się też korty tenisowe, boiska, kryte baseny oraz miasteczko wodne.
Uzdrowisko.
Głównym bogactwem naturalnym Gminy Muszyna są zasoby leczniczych wód mineralnych, które wykorzystywane są do kuracji pitnej, kąpieli i aerozoterapii w ośrodkach sanatoryjnych. W skład gminy wchodzą trzy uzdrowiska; Muszyna, Złockie, Żegiestów. W Złockiem istnieje 10 naturalnych ujęć wody mineralnej. Miejscowe zdroje to szczawy wodorowęglanowo-sodowo-magnezowe, żelaziste z dużą ilością wolnego dwutlenku węgla.
Ochrona przyrody.
Na terenie gminy istnieją rezerwaty przyrody:

</doc>
<doc id="187988" url="https://pl.wikipedia.org/wiki?curid=187988" title="Stanisław Niziński">
Stanisław Niziński

Stanisław Niziński (ur. 16 kwietnia 1848 w Pleszewie, zm. 5 grudnia 1932 w Buku) – kanonik honorowy Kapituły Metropolitarnej w Poznaniu, dziekan dekanatu bukowskiego, radca duchowny, proboszcz dobrzycki w latach 1897–1903 i bukowski w latach 1906–1932, oficer rezerwy, działacz niepodległościowy i społeczny.
Życiorys.
Urodził się w rodzinie rolnika Józafata i Józefy z Bielawskich. Ukończył szkołę elementarną, następnie podjął naukę w Królewskim Katolickim Gimnazjum w Ostrowie, z którego w 1863 r. został wydalony. Naukę kontynuował w Gimnazjum w Śremie. Następnie wstąpił do seminarium duchownego w Poznaniu, lecz z powodu Kulturkampfu zmuszony był przerwać studia w Poznaniu. Ukończył je w Pradze czeskiej i tam z rąk biskupa Karola F. Pruchy otrzymał święcenia kapłańskie 20 kwietnia 1875 r.
Po powrocie na ziemie polskie otrzymał skierowanie do pracy w parafii św. Marcina w Poznaniu jako wikariusz. Ścigany przez władze pruskie za działalność niepodległościową musiał ukrywać się w gościnnych dworach wielkopolskich, zwłaszcza u Niegolewskich i Trzcińskich, gdzie pełnił m.in. funkcję nauczyciela domowego.
Na krótko został kapelanem przy kościele Pana Jezusa w Poznaniu, po czym 1886 r. otrzymał probostwo w Gninie, w dekanacie grodziskim, skąd 1 października 1897 r. został przeniesiony do Dobrzycy gdzie objął probostwo w kościele św. Tekli
Zainicjował powstanie Żywego Różańca, Towarzystwa Robotników, Kółka Rolniczego oraz Towarzystwa Przemysłowego dla kupców i rzemieślników. W roku 1898 założył Bank Ludowy. Zorganizował nauczanie języka polskiego.
W kościele parafialnym przeprowadził drobne remonty. Naprawiono i pozłocono naczynia liturgiczne. Ogrodzono murem cmentarz katolicki oddzielając go od luterańskiego.
Już w 1897 r. czyli z chwilą objęcia parafii zainicjował zbiórkę pieniędzy na budowę, nowego murowanego kościoła w Dobrzycy. W ciągu 6 lat pracy w dobrzyckiej parafii zebrał fundusz na budowę, opuszczając parafię pozostawił w kasie fundusz budowlany w wysokości 5 800 mk.
W 1906 r. został proboszczem parafii św. Stanisława Biskupa i Męczennika w Buku, gdzie pracował kolejne 27 lat. Rozwinął tam szeroką działalność duszpasterską i społeczną. Odnowił Farę, kościółek św. Krzyża, rozbudował probostwo, wybudował nowe mieszkanie dla wikariuszy, odnowił stary szpital i sprowadził w 1917 r. siostry Szarytki. Był fundatorem Domu Katolickiego, współzałożycielem Banku Ludowego i „Rolnika”.
Władza kościelna w uznaniu zasług w 1913 r.u mianowała go radcą duchownym, a w roku 1918 dziekanem dekanatu bukowskiego. W 1925 r., z okazji złotego jubileuszu kapłaństwa, otrzymał tytuł Kanonika Honorowego Kapituły Metropolitarnej w Poznaniu z rąk ks. kardynała Edmunda Dalbora. W tym samym roku Rada Miejska nadała mu tytuł Honorowego Obywatela Miasta.
Zmarł w Buku, w 58. roku kapłaństwa. Pochowany został w rodzinnym grobowcu obok swojej matki na cmentarzu św. Rocha w Buku.

</doc>
<doc id="187991" url="https://pl.wikipedia.org/wiki?curid=187991" title="Semtex">
Semtex

Semtex – kruszący materiał wybuchowy ogólnego zastosowania o konsystencji plasteliny (plastyczny materiał wybuchowy), potocznie nazywany czeskim plastikiem. Stanowi mieszaninę na bazie pentrytu, zbliżoną do C4, ale jest bardziej podatny na inicjację ze względu na wrażliwość na uderzenie. Początkowo był produkowany przez zakłady "Semtin" (później "VCHZ Synthesia", obecnie "Explosia") w Czechosłowacji (obecnie Czechy) w Pardubicach.
Prędkość detonacji semteksu waha się pomiędzy 8020–8200 m/s.
Semtex jest często wykorzystywany przez terrorystów do produkcji trudno wykrywalnych ładunków wybuchowych. Od 1991 roku do semteksu dodawane są wysoko lotne substancje umożliwiające jego wykrycie za pomocą analizatora gazowego.

</doc>
<doc id="188001" url="https://pl.wikipedia.org/wiki?curid=188001" title="Grupa Lotos">
Grupa Lotos

Grupa Lotos S.A. – byłe polskie przedsiębiorstwo stanowiące jednostkę dominującą dla grupy kapitałowej skupiającej kilkanaście spółek produkcyjnych, handlowych oraz usługowych, głównie z branży poszukiwań, wydobycia oraz przetwórstwa ropy naftowej i dystrybucji produktów ropopochodnych (paliw, olejów, asfaltów, smarów, parafin itp.). Najważniejszą jej częścią jest rafineria ropy naftowej zlokalizowana w Gdańsku-Rudnikach, nad Martwą Wisłą – była największym przedsiębiorstwem na Pomorzu i drugą pod względem przerobu rafinerią w Polsce.
Charakterystyka.
Spółką matką grupy kapitałowej była spółka Grupa Lotos S.A., co powoduje, że dla uniknięcia nieporozumień używa się czasem nazw Grupa Lotos S.A. (dla spółki) i Grupa Kapitałowa Lotos (dla grupy kapitałowej).
Od 2005 r. spółka publiczna notowana na warszawskiej Giełdzie Papierów Wartościowych. Głównym akcjonariuszem przedsiębiorstwa jest Skarb Państwa (53,19%). Od 2005 r. wchodzi w skład indeksu WIG20, a od 2009 r. – Respect Index.
W 2007 r. w światowym raporcie naftowym Solomona Grupa Lotos zajęła 2. pozycję pośród 106 rafinerii z Europy, Północnej Afryki i Bliskiego Wschodu pod względem wykorzystania mocy przerobowych. 6. miejsce w efektywności energetycznej i 9. pod względem stopy zwrotu z inwestycji, będąc jednocześnie pod tym względem liderem spośród 18 rafinerii regionu Europy Centralnej i Południowej. Zysk netto za 2006 r. dla akcjonariuszy jednostki dominującej w Grupie Lotos wyniósł niemal 680 mln zł.
W 2012 r. spółka zajęła drugie miejsca w rankingach: dziennika „Rzeczpospolita” i tygodnika „Polityka”, a także szóste miejsce w rankingu Coface wśród 500. największych firm Europy Środkowo-Wschodniej. Ogólne przychody przedsiębiorstwa w roku 2012 przekroczyły 33,5 mld złotych, przychody ze sprzedaży wyniosły ponad 33,1 mld złotych. W roku 2014 spółka zanotowała prawie 1,5 mld złotych straty, czego główną przyczyną był duży spadek cen ropy w IV kwartale tego roku.
Rafineria zmieniała kilkakrotnie nazwę. Została utworzona jako Rafineria Nafty Gdańsk (początkowo z dodatkiem "w budowie"), następnie zmieniła nazwę na Gdańskie Zakłady Rafineryjne. Do 2003 r. zakład działał pod nazwą "Rafineria Gdańska S.A.", a od czerwca 2003 "Grupa Lotos S.A.", do której zostały przyłączone rafinerie południowe: Czechowice, Jasło i Glimar (w Gorlicach) oraz Petrobaltic – spółka zajmująca się poszukiwaniem i wydobyciem ropy naftowej.
Wraz z powstaniem marki LOTOS, prywatyzacji Rafinerii Gdańskiej i zależnych od niej spółek, na początku XXI wieku pojawiła się idea połączenia rafinerii z koncernem PKN Orlen. Wówczas takiej propozycji sprzeciwiało się wiele osób związanych z Rafinerią Gdańską, a nawet politycy jak np. Bogdan Borusewicz czy ówczesny prezydent miasta Gdańska Paweł Adamowicz. Ostatecznie, ze względu na strategiczne znaczenie rafinerii dla gospodarki Gdańska oraz Pomorza, zdecydowano się na to, by nie włączać Rafinerii Gdańskiej do koncernu PKN Orlen. Od tamtego czasu Rafineria Gdańska rozwinęła się, stając się jedną z najnowocześniejszych rafinerii w Europie, jednocześnie poszerzając swoje portfolio o nowe rafinerie oraz spółki m.in. Petrobaltic. Po zmianie rządu w 2015 roku na nowo pojawiła się idea włączenia Grupy Lotos do PKN Orlen. Taką możliwość uzasadniano faktem, że po przejęciu przez PKN Orlen Lotosu oraz PGNiG można będzie stworzyć wielki koncern multi energetyczny, zdolny do konkurencji na rynkach światowych. Na początku 2018 roku rozpoczął się proces fuzji Grupy Lotos z PKN Orlen. 14 lipca 2020 roku Komisja Europejska udzieliła zgody na fuzję obu przedsiębiorstw pod warunkiem sprzedaży 30 proc. udziałów rafinerii Lotos (wraz z prawem do połowy jej produkcji w zakresie ropy naftowej i benzyny) i 80 proc. stacji tej sieci (389 stacji benzynowych) oraz dziewięć składów paliw. Oznacza to wyłączenie ze struktur grupy spółek Lotos Paliwa, Lotos Infrastruktura, Lotos Terminale, RCEkoenergia, Lotos Biopaliwa, Lotos-Air BP Polska, a także południowych oddziałów spółki Lotos Asfalt. Wobec braku realizacji tych warunków, Orlen wystąpił o możliwość ich realizacji do 14 listopada 2021, a następnie do 14 stycznia 2022, na co Komisja Europejska przystała. 10 stycznia 2022 zarząd Orlenu podjął decyzję o warunkowej sprzedaży między innymi 417 stacji paliw Lotosu koncernowi MOL oraz 30% udziałów w gdańskiej rafinerii wydzielonej do dedykowanej koncernowi spółki Saudi Aramco (bez ograniczeń w zakresie dalszej sprzedaży przez Aramco nabytych udziałów oraz bez prawa [[pierwokup]u dla Orlenu). 1 sierpnia 2022 nastąpiło przejęcie Grupy Lotos przez PKN Orlen i połączenie obu spółek.
W 2015 r. wartość marki Lotos była szacowana na około 1,5 mld zł.
Wycena Solomona dokonana w 2020 r. opiewała na 4,9 mld dolarów, czyli ok. 21,7 mld zł.
Historia.
Kalendarium.
[[Plik:Gdansk rafineria 1.jpg|mały|upright=1.7|Gdańska rafineria ropy naftowej; na pierwszym planie [[Czarna Łacha]], w głębi [[Martwa Wisła]]]]
Nazwa.
Od 1973 zakład nazywał się Rafineria Nafty „Gdańsk”. W 1976 nazwę zmieniono na Gdańskie Zakłady Rafineryjne. 1 października 1991 Gdańskie Zakłady Rafineryjne stały się spółką akcyjną o nazwie Rafineria Gdańska S.A. 2 czerwca 2003 nastąpiła zmiana nazwy na Grupa Lotos S.A. (marketingowo wyraz Lotos zazwyczaj zapisywany jest wielkimi literami). W latach 2021–2022 wydzielono aktywa rafineryjne z Grupy Lotos do spółki Lotos Asfalt, przekształconej następnie w nową spółkę Rafineria Gdańska Sp. z o.o.
Lokalizacja.
Decyzja podjęta w latach 70. XX wieku o lokalizacji rafinerii w Gdańsku, czy szerzej w [[Trójmiasto|Trójmieście]], opierała się na założeniu, że w tym regionie nastąpi wzrost zapotrzebowania na produkty naftowe. Uznano również, że z tego miejsca będzie można tanio transportować produkty naftowe po kraju. Brano pod uwagę także zalety związane z dostępem do morza. Analizy z końca lat 60. dotyczące lokalizacji zakładu wskazywały na pięć możliwych wariantów.
W czerwcu 1971 Wojewódzka Rada Narodowa w Gdańsku wskazała dwie lokalizacje rafinerii. Ministerstwo Przemysłu Chemicznego wspólnie z Komisją Planowania przy Radzie wybrały ostatecznie [[Płonia Mała|Płonię Małą]] – teren na wschód od Gdańska, między [[Martwa Wisła|Martwą Wisłą]] a kanałem Rozwójki. Lokalizacja miała swoje zalety. Bliskość Martwej Wisły i [[Motława|Motławy]] zapewniały rafinerii odpowiednie zasoby wody. Zakład miał możliwość połączenia z [[Port Północny|Portem Północnym]], z uwagi na stosunkowo niewielką odległość (około 7 km w linii prostej). Za atut uznać można było także pobliską istniejącą infrastrukturę miejską, drogową i kolejową, tutejsze wyższe uczelnie.
Obecnie główny zakład produkcyjny Grupy Lotos S.A. znajduje się granicach administracyjnych miasta Gdańska. W międzyczasie doszło do przyłączenia zakładów w [[Jasło|Jaśle]], [[Czechowice-Dziedzice|Czechowicach-Dziedzicach]] oraz [[Gorżdy|Gargždai]] (Litwa).
Działalność.
Struktura organizacyjna.
W chwili przejęcia przez PKN Orlen w skład [[Grupa kapitałowa|grupy kapitałowej]] Lotos wchodzą następujące spółki:
Program 10+.
Program 10+ to strategiczne zadanie inwestycyjne realizowane przez Grupę Lotos w ramach rozwoju należącej do koncernu rafinerii w Gdańsku. Programu 10+ zakończono w marcu 2011 r., a związane z nim wydatki inwestycyjne zamknęły się w kwocie 1,428 mld euro. Pod względem skali i wartości było to największe przedsięwzięcie realizowane w polskiej gospodarce w latach 2000–2010.
W ramach Programu 10+ w rafinerii w Gdańsku powstał szereg nowych zaawansowanych technologicznie instalacji.
Wybrane korzyści Programu 10+:
Szefowie.
Rafineria Nafty „Gdańsk”
Gdańskie Zakłady Rafineryjne
Rafineria Gdańska S.A.
Grupa LOTOS S.A
Rafineria Gdańska Sp. z o.o.
Struktura własnościowa.
Ważną datą w historii rafinerii gdańskiej było przekształcenie przedsiębiorstwa w [[Spółka akcyjna|spółkę akcyjną]]. Po jej utworzeniu 1 października 1991 wszystkie akcje należały do polskiego [[Skarb państwa|Skarbu Państwa]]. W drugiej połowie lat 90., aby zarządzać procesem restrukturyzacji w przemyśle naftowym rząd powołał spółkę o nazwie [[Nafta Polska]]. Zdecydowano wówczas, że trafi do niej 75% akcji Rafinerii Gdańskiej. W wyniku transakcji rafineria w Gdańsku utraciła status [[Jednoosobowa spółka Skarbu Państwa|jednoosobowej spółki Skarbu Państwa]], ale pozostała w rękach rządu. W 1998 r. rząd zgodził się na bezpłatne przekazanie 14,98% akcji pracownikom i emerytom Rafinerii Gdańskiej S.A. Przekształcenie rafinerii w spółkę akcyjną i przekazanie części akcji pracownikom nie oznaczało pełnej prywatyzacji. Skarb Państwa – głównie przez państwową spółkę Nafta Polska – zachował większość akcji, co oznaczało, że rząd nadal ma decydujący wpływ na spółkę. W latach 90. kolejne rządy wracały do kwestii pełnej [[Prywatyzacja|prywatyzacji]]. Bardzo zaawansowane działania podjęto w 1998 i 2003 r. Prywatyzacja tak dużej spółki, która dodatkowo stanowi znaczący element systemu [[Bezpieczeństwo energetyczne|bezpieczeństwa energetycznego]] Polski, nie była łatwym zadaniem.
Kluczowym wydarzeniem dla spółki było wejście na [[Giełda Papierów Wartościowych w Warszawie|Giełdę Papierów Wartościowych w Warszawie]]. W marcu 2002 rząd zaaprobował sprzedaż akcji spółki i tym samym podwyższenie jej kapitału w drodze [[Oferta publiczna|oferty publicznej]]. Skarb Państwa zachował jednak pełną kontrolę nad spółką. Dzień debiutu na warszawskim parkiecie nadszedł 9 czerwca 2005. Wejście na giełdę przyniosło znaczne korzyści. Grupa Lotos uzyskała z oferty ponad miliard złotych. Zdobyte pieniądze przeznaczyła między innymi na zakup akcji pakietów większościowych rafinerii południowych oraz [[Lotos Petrobaltic|Petrobalticu]], choć większość środków przeznaczono na cele rozwojowe. Rosła [[Kapitalizacja giełdowa|kapitalizacja]] spółki. Do połowy 2011 r. zwiększyła się do niemal 6 mld zł.
Lata 2003–2010 to okres budowy nowej Grupy Kapitałowej Lotos wokół jej zakładu produkcyjnego w Gdańsku i jego konsolidacji z rafineriami na południu kraju oraz spółką poszukiwawczo-wydobywczą Petrobaltic. W lipcu 2009 [[Nafta Polska]] przekazała z powrotem akcje Grupy Lotos do Skarbu Państwa. Ostatnim etapem [[Przekształcenia własnościowe w Polsce po 1989 roku|zmian własnościowych]] była sprzedaż kolejnych 10,8% wszystkich akcji spółki na giełdzie przez Skarb Państwa, który pozostawił sobie 53,19% akcji.
Sponsoring.
Bonifikaty.
Od 2005 firma udziela bonifikaty na zakup paliwa oraz innych towarów i usług duchownym [[Kościół katolicki w Polsce|katolickim]]. Ze zniżek korzystają także działacze [[Związek zawodowy|związków zawodowych]].
Linki zewnętrzne.
[[Kategoria:Nieistniejące przedsiębiorstwa w Gdańsku]]
[[Kategoria:Spółki wycofane z GPW w Warszawie|Lotos, Grupa]]
[[Kategoria:Polskie przedsiębiorstwa naftowe i gazowe]]
[[Kategoria:Polskie przedsiębiorstwa chemiczne]]
[[Kategoria:Rudniki (Gdańsk)]]
[[Kategoria:Byłe przedsiębiorstwa w Polsce]]

</doc>
<doc id="188002" url="https://pl.wikipedia.org/wiki?curid=188002" title="RenderWare">
RenderWare

RenderWare (RW) – silnik graficzny stworzony przez Criterion Software dla gier komputerowych i konsolowych.
Opis.
RenderWare jest silnikiem graficznym API renderującym grafikę 3D używanym w grach komputerowych, programach Active Worlds i niektórych edytorach VRML. RW jest rozwijany przez firmę Criterion Software (która niegdyś była całkowicie podległa firmie Canon, a teraz jej właścicielem jest Electronic Arts).
Języki programowania takie jak VRML korzystają z oprogramowania RW, Direct3D, OpenGL, etc., aby wyświetlać grafikę 3D.
RenderWare 2.x, z drugiej strony, miał swój własny renderujący język skryptów RWX. RenderWare 3+ odrzucił wsparcie dla RWX i zamiast niego skupił się na wzorcowym binarnym formacie plików (który wcześniejsze wersje RenderWare zawierały w różnym formacie), czyniąc skrypty RWX niekompatybilne z RW3+.
Wraz z nadejściem RW4, Criterion chce ponownie odrzucić wsparcie dla plików typu BSP oraz DFF, a zatem jeszcze raz zmienić wzorcowe ogólnoświatowe formaty.
RenderWare jest dostępny do użycia w aplikacjach na komputerach PC z systemem Windows oraz konsolach takich jak PlayStation 2, PlayStation Portable, GameCube i Xbox.
Koniec RenderWare.
W roku 2004 firmę Criterion Software wykupiła firma EA. Początkowo zakładano rozwój i sprzedaż RenderWare, jednakże w roku 2006 zamknięto główny oddział zajmujący się tym silnikiem i wycofano RenderWare z rynku. W tej chwili firma Criterion Software została przemianowana na oddział EA tworzący gry pod nazwą Criterion Games i wydający serię gier Burnout.
Gry używające silnika RenderWare.
Renderware jest powszechnie używany przez przemysł gier komputerowych. W skład gier używających RW wchodzą między innymi:

</doc>
<doc id="188006" url="https://pl.wikipedia.org/wiki?curid=188006" title="Kąty Bystrzyckie">
Kąty Bystrzyckie

Kąty Bystrzyckie (niem. "Winkeldorf") – wieś w Polsce położona w województwie dolnośląskim, w powiecie kłodzkim, w gminie Lądek-Zdrój, w dolinie wśród pasma Krowiarek.
Położenie.
Kąty Bystrzyckie to mała wieś leżąca we wschodniej części Krowiarek, na wysokości około 490-610 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Wieś jest wzmiankowana jako Winkeldorf w dokumencie króla Jana Luksemburskiego z roku 1346. Była to wtedy duża osada z własnym kościołem i parafią. W roku 1417 było tu wolne sędziostwo, a na przełomie XV i XVI wieku w okolicy funkcjonowała kopalnia, w której eksploatowano złoża rudy żelaza. Po wybuchu wojny trzydziestoletniej we wsi, w której mieszkali w większości protestanci, wybuchły rozruchy związane z przymusowym wprowadzeniem katolicyzmu. Zamieszki te zostały krwawo stłumione przez armię cesarską. W XVI i XVII wieku Kąty Bystrzyckie były małą, rolniczą wsią liczącą od 11 do 21 kmieci. W drugiej połowie XVII wieku i w pierwszej połowie następnego stulecia wieś zachowała charakter rolniczy, a rzemiosło reprezentowane było bardzo skromnie. Przed rokiem 1789 utworzono tu szkołę katolicką. Do połowy XIX wieku wieś podzielona była na dwie części: większą, położoną wyżej, dominialną z kościołem filialnym i szkołą, oraz mniejszą, położoną u wylotu doliny, z sędziostwem, młynem i gorzelnią, zwaną Kłodno (niem. "Neustift"). W drugiej połowie XIX wieku obie części zostały scalone. Największą liczbę ludności, 350 osób, odnotowano w Kątach w 1857 roku.
Kultura i edukacja.
Od 1997 roku we wsi działa Mała Akademia Sztuki „Kąty Siedem i Pół”, założona przez malarkę Ewę Konikowską. Jest to prywatna szkoła artystyczna dla dzieci, stawiająca sobie za cel uwrażliwienie młodych mieszkańców okolic na piękno i wartości kulturowe ziemi kłodzkiej.
Od 2003 roku w XIX-wiecznych zabudowaniach gospodarczych rozpoczął działalność skansen „Gottwaldówka”, w którym wyeksponowano kolekcję dawnych koronek, oraz grafiki niemieckiego malarza Ericha Fuchsa przedstawiające kulturę ludową i rzemiosło Sudetów.
W Kątach Bystrzyckich prowadzi też działalność „Kuźnia Alchemiczna”. Placówka zajmuje się działalnością edukacyjną i wystawienniczą z zakresu geologii, organizuje warsztaty (nauka płukania złota i samodzielnego poszukiwania minerałów). Można tam też kupić okazy minerałów obrabiane we własnej szlifierni.
Zabytki.
Do wojewódzkiego rejestru zabytków wpisany jest:

</doc>
<doc id="188007" url="https://pl.wikipedia.org/wiki?curid=188007" title="Najdłuższa podróż (gra)">
Najdłuższa podróż (gra)



</doc>
<doc id="188008" url="https://pl.wikipedia.org/wiki?curid=188008" title="Polski Koncern Naftowy Orlen">
Polski Koncern Naftowy Orlen

Polski Koncern Naftowy Orlen Spółka Akcyjna (skrót PKN Orlen lub PKN Orlen S.A.) – polski koncern wielobranżowy, operujący na rynkach biopaliw, gazownictwa (poszukiwania i wydobycie, logistyka i dystrybucja oraz sprzedaż hurtowa i detaliczna gazu ziemnego), energii elektrycznej i cieplnej, petrochemii, prasowym, produkcji nawozów sztucznych, poszukiwań, wydobycia i przerobu ropy naftowej oraz sprzedaży detalicznej. W grupie kapitałowej w 2022 roku zatrudnionych było około 65 tysięcy pracowników. W roku 2022 w zakresie przychodów koncern sytuował się na 155. pozycji na świecie. W 2022 roku nastąpiło znaczące zwiększenie skali działalności koncernu w wyniku przejęcia przez połączenie ze spółkami Grupa LOTOS oraz Polskie Górnictwo Naftowe i Gazownictwo. Zrealizowane przejęcia wpisują się w strategiczną politykę koncernu, dążącego do budowy dużej, zdywersyfikowanej w zakresie źródeł przychodów organizacji, rozwijającej w szczególności niskoemisyjne i zeroemisyjne źródła energii elektrycznej, podobnie jak inne duże podmioty europejskie i globalne, operujące pierwotnie głównie na rynku oil&amp;gas. Spółka deklaruje osiągnięcie neutralności emisyjnej do 2050 roku.
Koncern posiada cztery rafinerie ropy naftowej: w Płocku, w Litvínovie i Kralupach nad Vltavou na terenie Czech oraz w Możejkach na Litwie. Zakłady produkcyjne w Płocku i Litvínovie są zintegrowane z kompleksami petrochemicznymi, w których z wsadów pochodzących z produkcji rafineryjnej m.in. w procesie krakingu parowego produkowane są produkty petrochemiczne, takie jak etylen i propylen (jak również powstałe w wyniku w procesie polimeryzacji polietylen i polipropylen), związki aromatyczne (benzen, toluen, paraksylen, ortoksylen), czy aceton, fenol, PTA i polichlorek winylu (PCW). Od 2022 spółka posiada także 70% udziałów w zarządzającej rafinerią ropy naftowej w Gdańsku spółce joint venture z Aramco Overseas Company B.V. Łączne moce przerobowe rafinerii w 2020 roku wyniosły 35,2 mln ton ropy naftowej rocznie (16,3 mln t w Polsce, 8,7 mln t w Czechach i 10,2 mln t na Litwie). W ramach spółki ORLEN Południe realizowana jest działalność produkcyjna m.in. w zakresie biopaliw i różnych chemikaliów w zakładach produkcyjnych w Jedliczu i Trzebini, w których na niewielką skalę realizowany jest także przerób ropy naftowej (poniżej 0,3 mln ton surowca rocznie). W 2021 roku spółka posiadała ponad 2900 stacji paliw w Polsce, Niemczech, Czechach i Słowacji, a w ramach grupy kapitałowej 3,3 GW zainstalowanej mocy elektrycznej i 6,2 GW zainstalowanej mocy cieplnej.
Spółka jest notowana na Giełdzie Papierów Wartościowych w Warszawie. W październiku 2017 roku akcje spółki osiągnęły dotychczasową maksymalną wartość 128 złotych za sztukę. W 2021 roku spółka osiągnęła rekordowy zysk netto w wysokości 11,2 mld zł, natomiast w roku 2022 agencja ratingowa Moody's Investors Service przyznała koncernowi najwyższą dotychczasową ocenę ratingu na poziomie A3 z perspektywą stabilną.
Historia.
W lipcu 1944 r. utworzona została instytucja, której zadaniem było zabezpieczenie infrastruktury naftowej zniszczonej w wyniku długotrwałych działań wojennych oraz okupacyjnych i rozpoczęcie działalności dystrybucyjnej. W październiku tego samego roku utworzono organizację której nadano nazwę" Polski Monopol Naftowy", po czym jeszcze tego samego miesiąca została ona zmieniona na "Państwowe Biuro Sprzedaży Produktów Naftowych". 3 grudnia 1945 roku utworzone zostało przedsiębiorstwo pod nazwą "„Centrala Produktów Przemysłowych”" i od tamtej pory przedsiębiorstwo funkcjonowało pod tą nazwą. W roku 1945 nazwę zmieniono na "Centralny Zarząd Obrotu Produktami Naftowymi „CPN”". W roku 1958 przedsiębiorstwo powróciło do wcześniejszej firmy, którą połączono ze skrótem "„CPN” – Centrala Produktów Naftowych „CPN”", a w grudniu 1995 roku zostało przekształcone w jednoosobową spółkę Skarbu Państwa.
1 lipca 1993 roku przedsiębiorstwo Mazowieckie Zakłady Rafineryjne i Petrochemiczne przekształcono w spółkę akcyjną Petrochemia Płock S.A.
W maju 1998 r. Rada Ministrów podjęła decyzję o utworzeniu koncernu naftowego. Miał on powstać w wyniku połączenia "Centrali Produktów Naftowych CPN SA" oraz "Petrochemii Płock SA". Działania dotyczące utworzenia nowego podmiotu zostały sformalizowane 7 września 1999, kiedy to przyjął nazwę "Polski Koncern Naftowy SA". 3 kwietnia 2000 Nadzwyczajne Walne Zgromadzenie Akcjonariuszy podjęło decyzję o nadaniu spółce nazwy handlowej "Orlen".
Początkiem 2018 roku podpisano list intencyjny rozpoczynający proces wchłonięcia Grupy Lotos przez PKN Orlen.
W styczniu 2019 Orlen poinformował, że wchodzi na rynek słowacki i otwiera stacje paliw pod marką Benzina.
14 lipca 2020 roku spółka PKN Orlen SA i skarb państwa reprezentowany przez Ministerstwo Aktywów Państwowych podpisały list intencyjny w sprawie przejęcia przez PKN ORLEN grupy Polskie Górnictwo Naftowe i Gazownictwo (PGNiG).
3 listopada 2020 spółka poinformowała, że zgodnie z podpisaną w czerwcu umową do końca 2020 roku PKN Orlen ma stać się większościowym akcjonariuszem Ruchu, z pakietem 65 proc. udziałów. Celem inwestycji jest wzmocnienie segmentu detalicznego Grupy Orlen.
7 grudnia 2020 PKN Orlen ogłosił podpisanie umowy przedwstępnej na nabycie całości akcji spółki Polska Press, będącej m.in. wydawcą 20 dzienników regionalnych i serwisów internetowych od niemieckiego holdingu Verlagsgruppe Passau. 5 lutego 2021 nieostateczną zgodę na transakcję wydał Urząd Ochrony Konkurencji i Konsumenta (UOKiK), jednak decyzją SOKiK z dnia 8 kwietnia 2021 r. przejęcie grupy Polska Press zostało wstrzymane. Pomimo tego 1 marca 2021 doszło do podpisania umowy kupna spółki Polska Press pomiędzy Verlagsgruppe Passau. i PKN Orlen S.A.. 15 września 2021 roku przejęcie Polska Press zostało wpisane do KRS.
W marcu 2021 roku PKN Orlen wykupił 100 proc. udziałów spółki transportowej OTP – jednego z największych przewoźników paliw w Polsce.
16 marca 2022 roku PKN Orlen uzyskał warunkową zgodę Urzędu Ochrony Konkurencji i Konsumenta (UOKiK) na fuzję z Polskim Górnictwem Naftowym i Gazownictwem (PGNiG). Warunkiem UOKiK-u jest oddanie przez PGNiG kontroli nad spółką Gas Storage Poland niezależnemu inwestorowi w ciągu 12 miesięcy od połączenia ze spółką PKN Orlenem. 26 września 2022 roku Rada Ministrów wydała zgodę na połączenie PGNiG i PKN Orlen SA. 10 października 2022 roku Walne Nadzwyczajne Zgromadzenie akcjonariuszy spółki PGNiG SA zdecydowało o fuzji PKN Orlen z PGNiG. 2 listopada 2022 roku nastąpiło przejęcie PGNiG przez PKN Orlen i połączenie obu spółek.
19 lipca 2022 Rada Ministrów wydała zgodę na połączenie Grupy Lotos i PKN Orlen. 1 sierpnia 2022 PKN Orlen sfinalizował formalne przejęcie Grupy Lotos.
Rozwój elektroenergetyki.
W latach 2011–2018 PKN Orlen zwiększył istotnie potencjał produkcji energii elektrycznej przez budowę dwóch elektrociepłowni gazowo-parowych zlokalizowanych w Płocku oraz we Włocławku. Bloki te zwiększyły mocy wytwórcze koncernu do 1,5 GWe. Blok gazowo-parowego we Włocławku ma moc 463 MWe. Całkowity koszt inwestycji szacowany jest na około 1,4 mld zł. Wykonawcą projektu było konsorcjum General Electric i SNC Lavalin. Moc nowego bloku w Płocku to 596 MWe. Głównym wykonawcą przedsięwzięcia jest konsorcjum firm grupy Siemens. Koszt inwestycji to około 1,65 mld zł.
Od 2020 roku PKN ORLEN posiada większościowy pakiet udziałów w spółce ENERGA (90,92% w 2022 roku) i dąży do wykupu pozostałych inwestorów mniejszościowych w akcjonariacie. ENERGA realizuje od 2022 roku projekty budowy elektrociepłowni gazowo-parowych w Grudziądzu (563 MWe) i Ostrołęce (745 MWe). Budowa bloku CCGT w Ostrołęce rozpoczęła się w marcu 2022, a szacunkowy koszt inwestycji wynosi 2,5 mld zł. Z kolei prace nad budową bloku CCGT w Grudziądzu zainicjowano w czerwcu 2022 (szacunkowy koszt inwestycji wynosi 2 mld zł). Analizowana jest także budowa elektrociepłowni gazowo-parowej w Gdańsku (ok. 450 MWe), jednak w trzecim kwartale 2022 PKN ORLEN i ENERGA nie podjęły ostatecznej decyzji w sprawie realizacji projektu, która uzależniona jest od podpisania umowy o świadczenie usług w ramach rynku mocy.
Przejęcie przez połączenie PKN ORLEN i PGNiG przewidywane w czwartym kwartale 2022 oznacza, że w skład grupy kapitałowej wejdzie także spółka PGNiG Termika, dysponująca aktywami wytwórczymi o 1,0 GWe mocy zainstalowanej. Spółka planuje budowę morskich elektrowni wiatrowych, w tym pierwszej w joint venture z kanadyjską spółką Northland Power w ramach projektu Baltic Power, a w przyszłości także małych i mikro reaktorów jądrowych (SMR, MMR).
Surowce i produkty procesów.
Pozyskiwane surowce odnawialne to woda, powietrze, estry oraz bioetanol, zaś nieodnawialne to ropa naftowa, gaz ziemny oraz surowce pochodzące z grupy tzw. chemikaliów pomocniczych.
Produkty powstające w procesie rafinacji to:
W 2015 r. ze sprzedaży olejów napędowych koncern uzyskał przychody w wysokości 37 093 mln zł, a sprzedaży benzyn 21 674 mln zł. Te paliwa okazały się być najbardziej dochodowe. Dane dotyczące przychodów z poszczególnych typów paliw zestawiono w tabeli.
Segmenty działalności.
Downstream.
W tym segmencie koncern prowadzi działalność związaną z rafinacją i przerobem surowców oraz ze wszystkimi kwestiami towarzyszącymi wydobyciu. Podzielony jest na produkcję, sprzedaż, energetykę, logistykę, źródła zaopatrzenia.
Produkcja.
Spółka posiada rafinerie w Polsce, Czechach oraz na Litwie. W 2020 roku zdolności w zakresie przerobu ropy naftowej wyniosły 35,2 mln ton surowca rocznie (Płock - 16,3 mln ton, Mažeikiai - 10,2 mln ton, Litvinov - 5,4 mln ton, Kralupy nad Vltavou - 3,3 mln ton).
Od 2022 roku PKN ORLEN posiada także 70% udziałów w spółce Rafineria Gdańska, dawniej LOTOS Asfalt (joint venture z Aramco Overseas Company B.V.), zarządzającej rafinerią w Gdańsku o zdolności do przerobu 10,5 mln ton ropy naftowej rocznie, będącą wcześniej własnością Grupy LOTOS, przejętej przez PKN ORLEN w wyniku połączenia obu spółek.
Rafineria w Płocku.
Zakład produkcyjny PKN Orlen w Płocku o mocach przerobowych 16,3 mln t/rok jest jednym z największych i najnowocześniejszych zakładów wydobywających surowce petrochemiczne na terenie Europy Środkowo-Wschodniej. Obiekt sklasyfikowany został jako Super-Site. Proces produkcyjny przebiega z wykorzystaniem Instalacji Olefin, o mocach wytwórczych około 700 tys. ton etylenu i około 380 tys. ton propylenu. Modernizacja obiektu rozpoczęła się w 2002 r. i jej wykonawca była firma ABB Lummus. Koszt modernizacji wyniósł 245 mln euro.
Rafinerie w Trzebini oraz Jedliczu.
Rafinerie w Trzebini oraz Jedliczu, zlokalizowane na południu Polski w 2015 r. zostały połączone i funkcjonują jako Orlen Południe. Głównym obszarem działania rafinerii są usługi związane z magazynowaniem i dystrybucją paliw, produkcją biokomponentów, baz olejowych, olejów opałowych, a także regeneracją olejów przepracowanych.
Sprzedaż.
W dział sprzedaży wchodzi hurt rafineryjny i hurt petrochemiczny. Rynki polski, litewski oraz czeski są rynkami macierzystymi. W 2015 r. hurtowa sprzedaż produktów rafineryjnych prowadzona była z krajami: na terenie Polski, Czech, Niemiec, Słowacji, Węgier, Litwy, Łotwy, Estonii, Finlandii i Ukrainy oraz drogą morską do terminali przeładunkowych Europy Zachodniej. W 2015 r. udziały rynkowe utrzymały się na poziomie 59,5% dzięki sprzedaży benzyny i oleju napędowego przez Grupę Orlen na rynku polskim. Swój sukces na rynku sprzedaży zawdzięcza też bogatemu portfolio produktów rafineryjnych, m.in. benzyny, olej napędowy, paliwo lotnicze, olej opałowy lekki i ciężki oraz szeroką gamę produktów i półproduktów pozapaliwowych.
Logistyka.
Orlen wykorzystuje sieć uzupełniających się elementów infrastruktury: terminali paliw, lądowych i morskich baz przeładunkowych, sieci rurociągów surowcowych. W roku 2015 logistyka produktów w Grupie Orlen była realizowana za pomocą rurociągów, transportem kolejowym oraz cysternami samochodowymi. W 2015 r. łączna długość wykorzystywanych sieci wyniosła 3753 km, z czego długość sieci w Polsce wyniosła 1880 km, w Czechach 1774 km, zaś na Litwie 91 km. Łączna długość wykorzystywanych rurociągów surowcowych wyniosła 1695 km, zaś rurociągów produkcyjnych 2058 km. W Polsce niemal 53% środków transportu stanowią rurociągi, 26% transportu odbywa się drogą kolejową, zaś 21% cysternami.
Koncern ma obecnie dostęp do dwóch terminali w Gdańsku i Butyndze.
Terminal naftowy PERN w Gdańsku
Prace przy budowie terminalu naftowego rozpoczęły się 21 lutego 2014 roku. Wartość inwestycji to około 412 mln zł, pojemność magazynowa obiektu 375 tys. m³. I etap budowy: budowa sześciu zbiorników na ropę naftową o pojemności 62,5 tys. m³ każdy (łącznie 375 tys. m³.), wraz z infrastrukturą niezbędną do ich obsługi. Realizacja pozwoli na przeładunek, magazynowanie i inne usługi związane z ropą naftową.
II etap budowy: budowa zbiorników o pojemności 325 tys. m³, które będą służyły do magazynowania produktów ropopochodnych, chemikaliów, paliwa lotniczego JET oraz biokomponentów dodawanych do paliw.
Terminal naftowy SPM Buoy w Butyndze (Litwa)
Terminal w Butyndze oddany został do użytku w 1999 roku i jest połączony z rafinerią w Możejkach rurociągiem o długości 91,5 km.
Rocznie obiekt pozwala na przyjęcie do 12 mln ton ropy.
Bazy paliw.
PKN ORLEN bezpośrednio i pośrednio jest właścicielem Podziemnego Magazynu Ropy i Paliw "Góra" oraz następujących terminali paliw:
W ramach systemu logistycznego PKN ORLEN w 2021 roku wykorzystywane były także wybrane bazy paliw należące do innych podmiotów: PERN (Boronów, Dębogórze, Emilianów, Koluszki, Nowa Wieś Wielka, Rejowiec), Grupy Lotos (Gdańsk) oraz TanQuid (Radzionków).
Nabywcą terminali paliw zbywanych w ramach warunków KE w zakresie przejęcia Grupy Lotos będzie spółka Unimot, która będzie także nabywcą zbywanych terminali paliw Grupy Lotos z wyłączeniem terminala paliw w Gdańsku (Czechowice-Dziedzice, Jasło, Piotrków Trybunalski, Poznań, Rypin). Tym samym PKN ORLEN po przekształceniach nadal będzie dysponować terminalem paliw w lokalizacji Gdańsk.
Źródła zaopatrzenia.
Ropa naftowa.
Dostawy surowca realizowane są głównie rurociągiem „Przyjaźń” z Rosji oraz drogą morską rurociągiem Pomorskim. Grupa Orlen Lietuva jest zaopatrywana w surowiec przez terminal w Butyndze. W grupie Unipetrol główne kierunki zaopatrzenia w surowiec stanowią południowy odcinek rurociągu „Przyjaźń” dla rafinerii w Litvínovie oraz rurociągi TAL i IKL dla rafinerii w Kralupach. Rafineria w Litvínovie jest też zaopatrywana przez rurociągi TAL i IKL.
PKN Orlen zapewnia ropę naftową do rafinerii w Płocku oraz trzech rafinerii z Grupy Orlen zlokalizowanych odpowiednio w Litvínovie i Kralupach w Czechach oraz w Możejkach na Litwie. Zakupy gazu ziemnego opierają się na długoterminowym kontrakcie pomiędzy PKN Orlen i PGNiG oraz na umowach z dostawcami alternatywnymi. Ponadto Grupa Orlen realizuje szereg projektów poszukiwawczo-wydobywczych w celu pozyskania własnych źródeł gazu i ropy naftowej.
Gaz ziemny.
Zakupy gazu ziemnego opierają się na długoterminowym kontrakcie pomiędzy PKN Orlen i PGNiG oraz na umowach z dostawcami alternatywnymi. Ponadto realizowany jest również szereg projektów poszukiwawczo-wydobywczych w celu pozyskania własnych źródeł gazu i ropy naftowej.
Działalność wydobywcza.
Działalność w Polsce.
Działania w zakresie rozpoznawania oraz eksploatacji gazu ziemnego oraz ropy naftowej są prowadzone na terenie 8 województw: pomorskiego, kujawsko-pomorskiego, mazowieckiego, wielkopolskiego, łódzkiego, lubelskiego, podkarpackiego i małopolskiego. Wydobycie gazu ziemnego odbywa się we współpracy z PGNiG. Zasoby (potwierdzone lub prawdopodobne) 2P posiadane przez Grupę Orlen w Polsce wyniosły na koniec 2015 roku 8,2 mln baryłek ekwiwalentu ropy naftowej (MM BOE). Liczba koncesji wniosła 15, zaś liczba odwiertów 14. W 2015 r. koncern prowadził prace, samodzielnie lub z partnerem, na obszarze 29 koncesji.
Działalność w Kanadzie.
Działalność wydobywcza prowadzona jest w prowincji Alberta, przy zastosowaniu technik odwiertów horyzontalnych oraz szczelinowania hydraulicznego.
W 2015 roku rozpoczęto 16 takich operacji. W efekcie uzyskano średnią produkcję w 4 kwartale 2015 roku na poziomie ponad 7,3 tys. baryłek ekwiwalentu ropy dziennie (MBOE/D), z czego 45% stanowiły węglowodory ciekłe (ropa oraz kondensat).
Struktura grupy kapitałowej PKN ORLEN.
Spółki zależne grupy kapitałowej PKN ORLEN:
Orlen Team.
W 2002 spółka stworzyła specjalny zespół rajdowy pod nazwą "Orlen Team". W skład ekipy weszli trzej motocykliści Jacek Czachor, Marek Dąbrowski i Jakub Przygoński oraz kierowca rajdowy Szymon Ruta i jego pilot.
Historia projektu:

</doc>
<doc id="188009" url="https://pl.wikipedia.org/wiki?curid=188009" title="Lutynia (powiat kłodzki)">
Lutynia (powiat kłodzki)

Lutynia (niem. "Leuthen") – wieś w Polsce położona w województwie dolnośląskim, w powiecie kłodzkim, w gminie Lądek-Zdrój.
Położenie.
Zasadnicza część miejscowość rozciąga się jest wzdłuż doliny potoku Luta, nieliczne domy położone są wzdłuż przebiegającej południowym zboczem Granicznej Drogi Królewskiej prowadzącej do Przełęczy lądeckiej i Travnej w Czechach, na wysokości około 520–580 m n.p.m. Do Lutyni należy też dawna miejscowość Ułęże.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Historia.
Pierwsze wzmianki o Lutyni pochodzą z 1346 roku, wieś miała wtedy nazwę "Lutein" i należała do państwa karpieńskiego. Miejscowość rozwijała się szybko ponieważ była położona na szlaku handlowym. Dwukrotnie (w XVI i na początku XIX wieku) rozpoczynano tutaj wydobycie rud ołowiu i srebra, lecz złoża okazały się zbyt małe do eksploatacji. W czasie trwania wojny trzydziestoletniej mieszkańcy Lutyni brali udział w krwawo stłumionych buntach na tle religijnym. W roku 1641 wieś została kupiona przez radcę cesarskiego Jana Zygmunta Hoffmana, ówczesnego właściciela uzdrowiska w Lądku. Od 1736 roku należała do miasta, a jej rozwój zapewniali kuracjusze, którzy podczas spacerów zatrzymywali się w miejscowej gospodzie. Przed 1786 rokiem miejscowość otrzymała kaplicę modlitewną, a w 1830 roku uruchomiono tu szkołę. Lutynia mimo sprzyjających warunków w XIX wieku nie rozwinęła się, ale stała się obok swego przysiółku Ułęże wsią turystyczną, związaną z Lądkiem. W 1908 roku zamieszkiwało Lutynię 248 osób, najwięcej w porównaniu z innymi latami. W 1978 roku były tu 22 gospodarstwa rolne, w 1988 roku ich liczba spadła do 14. Obecnie Lutynia to niewielka wieś rolnicza.
Demografia.
Jest to najmniejsza miejscowość gminy Lądek-Zdrój. Według Narodowego Spisu Powszechnego w marcu 2011 roku posiadała 51 mieszkańców.

</doc>
<doc id="188010" url="https://pl.wikipedia.org/wiki?curid=188010" title="1 Warszawska Samodzielna Brygada Kawalerii">
1 Warszawska Samodzielna Brygada Kawalerii

1 Warszawska Samodzielna Brygada Kawalerii – jednostka kawalerii ludowego Wojska Polskiego.
Utworzona w ZSRR w 1944 roku jako 1 Samodzielna Brygada Kawalerii. Był to jedyny związek taktyczny kawalerii polskiej sformowany po kampanii wrześniowej.
Formowanie i zmiany organizacyjne.
Brygadę formowano od marca do maja 1944 roku w Trościańcu na południowy wschód od Sum (Ukraińska SRR) według etatu 06/450 radzieckiej samodzielnej brygady kawalerii. Stan brygady wynosił 3025 żołnierzy, a po zmianach – 3500. Rozkazem nr 38 z 8 maja 1944 roku została włączona w skład 1 Armii Polskiej w ZSRR. Od 6 sierpnia 1944 do końca II wojny światowej działała w składzie 1 Armii Wojska Polskiego.
Żołnierze rekrutowali się przede wszystkim z kawalerzystów polskich – uczestników walk we wrześniu 1939 roku. Ok. 75% stanowili żołnierze 19 pułku Ułanów Wołyńskich i 21 pułku Ułanów Nadwiślańskich, a pozostali z 6 pułku Ułanów Kaniowskich, 9 pułku Ułanów Małopolskich, 12 pułku Ułanów Podolskich, 14 pułku Ułanów Jazłowieckich, 23 pułku Ułanów Grodzieńskich, 2 pułku strzelców konnych i 3 Pułku Strzelców Konnych im. Hetmana Stefana Czarnieckiego i inni, także spoza jednostek kawalerii.
Były jednak braki w kadrze oficerskiej. Stanowiska oficerów starszych obsadzono głównie kawalerzystami z Armii Czerwonej polskiego pochodzenia, natomiast na stanowiska oficerów młodszych promowano podoficerów. Po wkroczeniu do kraju brygada została uzupełniona poborowymi z terenów Wołynia i Podola głównie z okolic Tarnopola i Równego oraz grupą partyzantów 27 Wołyńskiej Dywizji Piechoty.
Poszczególne pododdziały zaprzysiężono w Dobrzyńcu 4, 6 i 13 października 1944 roku.
Struktura organizacyjna.
Stan etatowy: 3025 ludzi (302 oficerów, 693 podoficerów, 2 030 szeregowych), następnie 3 500 ludzi; 3 004 konie, 7 motocykli, 109 samochodów, 25 radiostacji, 429 pistoletów maszynowych, 2 427 karabinków, 60 karabinów maszynowych, 6 wielkokalibrowych karabinów maszynowych (DSzK), 48 rusznic przeciwpancernych, 24 moździerze 82 mm, 20 armat 76 mm, 6 armat przeciwlotniczych 37 mm wz. 1939 (61-K).
Dowództwo brygady.
Dowódca brygady:
Zastępca dowódcy brygady ds. polityczno-wychowawczych:
Zastępca dowódcy brygady ds. liniowych:
Szef sztabu:
Działania bojowe.
Po ukończeniu szkolenia i otrzymaniu wyposażenia kawaleryjskiego, 1 Brygada osiągnęła gotowość bojową. Na początku lipca 1944 roku transportem kolejowym przewieziono brygadę z rejonu Sum na Wołyń w okolicę Kiwerc, gdzie skoncentrowała się w lasach w rejonie Onewa i Suska. 23 lipca opuściła rejon wyczekiwania i po forsownym marszu doszła do Chełma, gdzie pełniła służbę garnizonową i ochraniała PKWN. 15 sierpnia 1944 roku wzięła udział w defiladzie w Lublinie. Defilowała przed przewodniczącym Krajowej Rady Narodowej Bolesławem Bierutem.
Do walki brygada weszła po raz pierwszy we wrześniu 1944 roku na przyczółku warecko-magnuszewskim. Następnie wkroczyła na Pragę, gdzie w czasie forsowania Wisły prowadziła działania demonstracyjne w rejonie mostu Kierbedzia. Od października do grudnia Brygada znajdowała się na linii frontu w rejonie Glinianka - Kołbiel, a następnie Świdry Małe - Karczew.
Podczas radzieckiej ofensywy styczniowej 1945 roku jednostka wojskowa sforsowała Wisłę i wkroczyła do Warszawy od strony Służewca, po czym otrzymała rozkaz przejścia do Bydgoszczy. Następnie walczyła na Pomorzu wraz z oddziałami 1 Armii Wojska Polskiego, m.in. o Podgaje, Jastrowie, Wielboki, Sośnicę.
1 marca 1945 roku 1 Warszawska Samodzielna Brygada Kawalerii przeprowadziła ostatnią w historii jazdy polskiej szarżę kawaleryjską, na pozycje niemieckie we wsi Borujsko (Schönfeld), stanowiące część trzeciej linii umocnień Wału Pomorskiego. Wcześniejsze natarcia na Borujsko tego dnia – czołgi i oddziały 2 Warszawskiej Dywizji Piechoty – nie przynosiły powodzenia z uwagi na trudny podmokły teren i położenie wsi na wzniesieniu, na otwartym terenie. Do wsparcia kolejnego natarcia wyznaczono grupę bojową kawalerii w składzie dwóch szwadronów pod dowództwem podporucznika Zbigniewa Staraka. Grupa konna, po zaciętej walce, zdobyła Borujsko ze stratą w boju zaledwie 7 ułanów zabitych i 10 rannych.
Brygada wzięła następnie udział w walkach o Gryfice oraz dokonała uroczystych zaślubin Polski z morzem w Mrzeżynie. W kwietniu 1945 roku zajmowała pozycje obronne wzdłuż brzegów rzeki Dziwna i Zalewu Szczecińskiego. Po przekroczeniu Odry, warszawscy kawalerzyści rozpoczęli walki w Brandenburgii podchodząc do północnych przedmieść Berlina. W pierwszych dniach maja Warszawska Brygada przeszła w okolice Łaby, kończąc szlak bojowy w rejonie Wandlitz.
W dniu 15 maja 1945 rozkazem Naczelnego Dowódcy Wojska Polskiego przeformowano 1 Warszawską Samodzielną Brygadę Kawalerii na 1 Warszawską Dywizję Kawalerii, istniejącą do 1947 roku.
Symbole brygady.
Sztandar&lt;br&gt;
Sztandar został ufundowany przez społeczeństwo Lublina w lipcu 1944 roku i wręczony brygadzie na froncie. Wykonały go w Lublinie zakonnice wg wzoru sztandarów kawaleryjskich okresu międzywojennego z wizerunkiem krzyża Virtuti Militari. Po raz pierwszy na sztandar ten składało przysięgę uzupełnienie wcielone do brygady na Pradze.
Proporczyk na mundur&lt;br&gt;
Proporczyki sztabu brygady i służb były czerwono-jasnoniebieskie.
Proporczyki na lance&lt;br&gt;
Początkowo brygada lanc nie posiadała, jednakże rozkaz dowódcy 1 KPSZ w ZSRR nr 13 z 24 października 1943 roku przewidywał wyposażenie kawalerii w proporczyki na lance o barwach narodowych. Pierwsze lance sporządzono prowizorycznie. Po wkroczeniu na dawne tereny polskie uzyskano pewną liczbę lanc z okresu międzywojennego, które wożono jako oznaki poszczególnych szwadronów. Z czasem proporczyki o barwach narodowych zaczęto zastępować proporczykami o barwach pułków lub szwadronów specjalnych, na których zaznaczano numer szwadronu albo baterii. Proporce szwadronowe miały wygląd prostokąta z wycięciem, złożonego jakby z dwóch części: od strony wycięcia proporzec był dwukolorowy o barwach pułku.
Poszczególne szwadrony oznaczano barwami: 1 szwadron – czerwony, 2 szwadron – biały, 3 szwadron – żółty, 4 szwadron – niebieski, szwadron ckm – czarny. Dowództwo 1 SBK używało proporca w formie biało-czerwonego trójkąta, a po utworzeniu 1 WDK proporca złożonego od strony wycięcia z części biało-czerwonej, a od strony drzewca z kwadratu podzielonego na cztery pola oznaczające pułki. W górnym rzędzie: pole czerwone z cyfrą 1 oznaczało 1 puł, pole białe z cyfrą 2 – 2 puł; w dolnym rzędzie: pole żółte z cyfrą 3 – 3 puł, pole czarne bez cyfry – 57 pak.
Upamiętnienie.
W 1967 przy ul. Wybrzeże Szczecińskie w Warszawie, w pobliżu mostu Poniatowskiego, odsłonięto głaz z wykutym napisem upamiętniający żołnierzy 1 Warszawskiej Brygady Kawalerii poległych w walkach o wyzwolenia Warszawy we wrześniu 1944 i styczniu 1945.
Nazwy wyróżniające i odznaczenia.
Rozkazem dowódcy 1 Armii Wojska Polskiego nr 60 z 24 lutego 1945 roku i rozkazem Naczelnego Dowództwa Armii Czerwonej nr 011 z 19 lutego 1945 roku brygada otrzymała miano Warszawska.
Rozkazem Naczelnego Dowódcy Wojska Polskiego nr 127 z 8 maja 1946 roku została odznaczona Orderem Krzyża Grunwaldu III klasy.

</doc>
<doc id="188011" url="https://pl.wikipedia.org/wiki?curid=188011" title="Konradów (województwo dolnośląskie)">
Konradów (województwo dolnośląskie)

Konradów (niem. "Konradswalde") – wieś w Polsce położona w województwie dolnośląskim, w powiecie kłodzkim, w gminie Lądek-Zdrój.
Położenie.
Konradów to duża wieś łańcuchowa o długości około 3 km, leżąca w północnej części Krowiarek, rozciągnięta wzdłuż Konradki, na wysokości około 440–530 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Pierwsze wzmianki o Konradowie pochodzą z roku 1346, z dokumentu wydanego przez króla Jana Luksemburskiego. Wieś wchodziła wtedy w skład państwa karpieńskiego i została przekazana w lenno braciom von Glubos. W tym czasie istniał już tam kościół, a w roku 1384 zanotowano istnienie parafii. W 1416 roku wzmiankowano tu sędziostwo, które niewątpliwie powstało znacznie wcześniej. Po upadku państwa karpieńskiego wieś stała się królewszczyzną. Działała tu szkoła katolicka, wzmiankowana po raz pierwszy w 1789 roku. W roku 1840 miejscowość należała do największych wsi w regionie, były tu wtedy: dwór, szkoła, tartak, dwie olejarnie, browar, gorzelnia i aż siedem młynów wodnych. Od średniowiecza z przerwami aż do połowy XIX wieku w okolicy wsi prowadzono wydobycie rud żelaza. W XIX wieku Konradów nadal pozostawał dużą miejscowością, w związku z czym po 1885 roku stał się siedzibą urzędu stanu cywilnego. Największą liczbę ludności wsi odnotowano w 1857 roku (900 osób).
Zabytki.
Do wojewódzkiego rejestru zabytków wpisane są:
Inne zabytki:
Zobacz też.
Inne miejscowości o podobnej nazwie:

</doc>
<doc id="188013" url="https://pl.wikipedia.org/wiki?curid=188013" title="Orłowiec">
Orłowiec

Orłowiec (niem. "Schönau bei Bad Landeck") – wieś w Polsce położona w województwie dolnośląskim, w powiecie kłodzkim, w gminie Lądek-Zdrój.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Historia.
Pierwsze wzmianki o Orłowcu pochodzą z 1346 roku. W XV wieku wieś przeszła na własność rodziny von Pannvitzów i należała do nich do wojny trzydziestoletniej. Szkołę katolicką wzmiankowano po raz pierwszy w 1789 roku, a wolne sędziostwo w roku 1830. W 1840 roku w miejscowości istniały dwa młyny wodne, wytwórnia potażu, browar i tartak. W XIX wieku rozwinął się nieco w Orłowcu lokalny przemysł, rzemiosło i handel. Wieś pozostawała średniej wielkości miejscowością, w której największą liczbę ludności odnotowano w 1867 roku (588 osób). W drugiej połowie XIX wieku Orłowiec stał się wsią turystyczną, gdyż wiodły przezeń szlaki na Jawornik Wielki i na Przełęcz Różaniec. W okresie międzywojennym wzniesiono w Orłowcu budynek straży granicznej. Po 1945 roku początkowo był niewielką wsią rolniczą, w następnych latach zaczęła odradzać się funkcja letniskowa. W 1978 roku było tu 27 gospodarstw rolnych, w 1988 roku ich liczba spadła do 16.
Demografia.
Miejscowość liczy 71 mieszkańców (31.03.2011 r.).
Zabytki.
Do wojewódzkiego rejestru zabytków wpisane są obiekty:
Turystyka.
Przez Orłowiec przechodzi szlak turystyczny:
&amp; czerwony Główny Szlak Sudecki z Lądka Zdroju do Złotego Stoku.

</doc>
<doc id="188015" url="https://pl.wikipedia.org/wiki?curid=188015" title="Skrzynka (województwo dolnośląskie)">
Skrzynka (województwo dolnośląskie)

Skrzynka (niem. "Heinzendorf") – wieś w Polsce położona w województwie dolnośląskim, w powiecie kłodzkim, w gminie Lądek-Zdrój. 
Położenie.
Skrzynka to długa wieś łańcuchowa leżąca w Górach Złotych, w dolinie Skrzynczany, na granicy z Doliny Białej Lądeckiej, na wysokości około 380-450 m n.p.m.
Podział administracyjny.
W latach 1975–1998 miejscowość położona była w województwie wałbrzyskim.
Historia.
Skrzynka powstała w XIV wieku, w roku 1360 przeszła na własność rodziny von Pannvitzów. W okresie tym istniał już we wsi kościół parafialny i wolne sędziostwo. Po wybuchu wojny trzydziestoletniej okoliczni chłopi zbuntowali się przeciwko przymusowemu wprowadzeniu katolicyzmu i wywołali niewielkie powstanie, które zostało krwawo stłumione. Pod Skrzynką w 1622 roku miała miejsce jedna z potyczek, w której zginęło 129 chłopów. W 1840 roku we wsi było kilka młynów wodnych i wytwórni oleju, tartak, cegielnia, wapiennik oraz składy piwa z browarów w Trzebieszowicach i we Wrocławiu. W połowie XIX wieku zlikwidowano tutejszą parafię i włączono Skrzynkę w obręb parafii w Trzebieszowicach.&lt;br&gt;
Po 1945 roku Skrzynka pozostała typową wsią rolniczą, w 1978 roku było tu 67 gospodarstw rolnych, w 1988 roku ich liczba spadła do 59.
Zabytki.
Do wojewódzkiego rejestru zabytków wpisany jest:
Kultura.
Od 1978 roku w miejscowości działa ludowy zespół folklorystyczny Skrzynczanki.

</doc>
<doc id="188016" url="https://pl.wikipedia.org/wiki?curid=188016" title="Elida">
Elida

Elida, również Eleia, Elea, (nowogr. a. , starogr. /dialekt attycki/ a. /dialekt dorycki/) inaczej Elis – dawny nomos i górzysta kraina historyczna w starożytnej Grecji położona w zachodniej części Półwyspu Peloponeskiego. 
Do końca 2010 roku Elida była prefekturą w Republice Greckiej ze stolicą w Pirgos w regionie administracyjnym Grecja Zachodnia. Powierzchnia prefektury wynosiła 2618 km², zamieszkiwało ją ok. 198,8 tys. ludzi (stan z roku 2005).
Od północy Elida graniczy z dawną prefekturą Achaja (również region Grecja Zachodnia), od wschodu z Arkadią, od południa z Messenią (obydwie z regionu administracyjnego Peloponez), zaś od zachodu ogranicza ją Morze Jońskie. Przez Elidę płyną rzeki Penejos i Alfios, głównymi miastami krainy były w starożytności Elida, Pisa i Olimpia słynna z igrzysk panhelleńskich.
Elida zasłynęła w starożytności wprowadzając – by uhonorować swego syna Pyrrona – prawo zwalniające z podatków wszystkich filozofów.

</doc>
<doc id="188017" url="https://pl.wikipedia.org/wiki?curid=188017" title="Stójków">
Stójków

Stójków (niem. "Olbersdorf") – wieś w Polsce położona w województwie dolnośląskim, w powiecie kłodzkim, w gminie Lądek-Zdrój.
Położenie.
Stójków to niewielka wieś leżąca nad Białą Lądecką, na granicy Krowiarek i Gór Złotych, na wysokości około 440–460 m n.p.m.
Podział administracyjny.
W latach 1975–1998 miejscowość administracyjnie należała do województwa wałbrzyskiego.
Nazwa.
Do 1 stycznia 2014 wieś nosiła urzędową nazwę "Stojków".
Historia.
Pierwsza wzmianka o Stójkowie pochodzi z 1346 roku. W 1423 było tu wolne sędziostwo. W roku 1840 w miejscowości były 23 domy, w tym: 2 młyny wodne, tartak, kuźnia i piekarnia.
W 1897 roku przez Stójków przeprowadzono linię kolejową do Stronia Śląskiego, lokując tu przystanek kolejowy Lądek Stójków. W jego okolicach od wiosny 1928 roku odbywały się pierwsze loty szybowcowe na ziemi kłodzkiej.
Po 1945 roku działał tu kamieniołom.
Zobacz też.
Miejscowość o podobnej nazwie:

</doc>
<doc id="188021" url="https://pl.wikipedia.org/wiki?curid=188021" title="Grzmiąca (gmina)">
Grzmiąca (gmina)

Grzmiąca – gmina wiejska w Polsce położona we wschodniej części województwa zachodniopomorskiego, w powiecie szczecineckim. Siedzibą gminy jest wieś Grzmiąca. Leży na Równinie Białogardzkiej oraz pojezierzach: Bytowskim i Drawskim
Położenie.
Gmina jest położona we wschodniej części województwa zachodniopomorskiego, w północno-zachodniej części powiatu szczecineckiego. Gmina leży na Równinie Białogardzkiej oraz pojezierzach: Bytowskim i Drawskim.
Sąsiednie gminy:
Do 31 grudnia 1998 r. wchodziła w skład województwa koszalińskiego.
Gmina stanowi 11,6% powierzchni powiatu.
Demografia.
Gminę zamieszkuje 6,5% ludności powiatu.
Przyroda i turystyka.
Niemal całą granicę z gminą Barwice wyznacza rzeka Parsęta, przy której rośnie większość lasów znajdujących się w gminie. Rzeka jest dostępna dla kajaków od skrzyżowania z torami w kierunku Barwic do jej ujścia do Bałtyku. Tereny leśne zajmują 34% powierzchni gminy, a użytki rolne 57%.
Komunikacja.
Przez gminę prowadzi tylko jedna droga wojewódzka nr 171 łącząca Grzmiącą z Bobolicami (17 km) i z Barwicami (14 km). Odległość z Grzmiącej do stolicy powiatu, Szczecinka wynosi 29 km.
Grzmiąca uzyskała połączenie kolejowe po wybudowaniu w 1878 r. odcinka linii kolejowej z Białogardu do Szczecinka (wcześniej powstał odcinek do Kołobrzegu), w 1879 r. przedłużoną do Poznania. W 1897 r. otwarto drugą linię do Bobolic, w 1903 r. wydłużoną do Polanowa. Także w 1903 r. powstał odcinek Połczyn-Zdrój – Grzmiąca. 6 lat wcześniej wybudowano fragment do Świdwina. W 1921 r. wydłużono linię Grzmiąca – Polanów do Korzybia. Cała ta linia została rozebrana w 1945 r. W 1988 r. linia Kołobrzeg – Poznań została zelektryfikowana. W 1996 r. zamknięto linię Świdwin – Połczyn-Zdrój, a 3 lata później jej ostatni fragment przez Barwice do Grzmiącej. Obecnie czynne są 4 stacje: Wielanowo, Grzmiąca, Iwin i Przeradz.
W gminie czynny jest 1 urząd pocztowy: Grzmiąca (nr 78-450).
Zabytki.
Wieża ciśnień z XIX wieku przy dworcu kolejowym w Grzmiącej, kościół pow. NMP Królowej Polski w Grzmiącej z 1600 r., przebudowany po pożarze, kaplica na cmentarzu komunalnym z 1917 r., zniszczona lodownia z 1711 roku, owczarnia z 1864 r. i zabudowa elewatora z XIX w., pałac rodu von Glasenapp, obecnie siedziba Urzędu Gminy.
Oświata.
Na terenie gminy działają 2 szkoły podstawowe (Iwin, Grzmiąca) oraz jedno przedszkole w Grzmiącej.
Administracja.
W 2016 r. wykonane wydatki budżetu gminy wynosiły 18,9 mln zł, a dochody budżetu 19,3 mln zł. Zobowiązania samorządu (dług publiczny) według stanu na koniec 2016 r. wynosiły 6,3 mln zł, co stanowiło 32,8% poziomu dochodów.
Samorząd jest członkiem Związku Miast i Gmin Dorzecza Parsęty.
Sołectwa gminy Grzmiąca: Czechy, Godzisław, Grzmiąca, Iwin, Krosino, Lubogoszcz, Mieszałki, Nosibądy, Przeradz, Przystawy, Radomyśl, Radusz, Storkowo, Wielanowo i Wielawino.
Grzmiąca i sąsiednie miejscowości w opisie Ludwiga Wilhelma Brüggemanna z 1784 roku.
Dobra szlacheckie powiatu szczecineckiego;
28. Grzmiąca – pokaźna wioska. 1 milę na północny wschód od Barwic, 2 mile, albo według dokonanych w roku 1752 pomiarów 6428 prętów, na północny wschód od Szczecinka, 2 mile na wschód od Połczyna i podobnie daleko na południowy zachód od Bobolic, w dolinie, blisko Parsęty, przy drodze z Bobolic do Barwic, posiada 3 folwarki, 2 młyny wodne, kaznodzieję, kościelnego, który jest równocześnie organistą, 15 gospodarzy, 25 chałupników (przyp. w oryginale kossäthen, czyli gospodarzy mających działki poniżej 3 ha), 2 zajazdy, 2 kuźnie, 1 osadnictwo kaznodziejskie, 2 dzierżawy w lesie Grzmiącej i w Głodowej (przyp. koło Bobolic)zapisane w bobolickim Synodzie nazwane Zemkenkathen, 96 kominów (domostw), kościół należący do synodu szczecineckiego, do którego przynależą wioski Lubogoszcz, Storkowo, Wielawino, Sucha, Mieszałki, Czechy, Kusowo i Biningsche Mühle (przyp. były młyn wodny nad Parsętą – Storkowo Młyn, obecnie Stacja Geoekologiczna UAM), urodzajna ziemia, dobre pastwiska i drzewostany, rybactwo na Parsęcie składające się z 3 udziałów. Wójt Gerd Wedig z Glassenappów posiadał lenno Grzmiąca (część b) oraz udziały w Lubogoszczy, w Storkowie i Wielawinie oraz dawne lenno Kleistów Mieszałki i pozostawił je swojemu najbliższemu spadkobiercy marszałkowi Kaspar Otto z Glassenappów. Ten odstąpił je 7 lipca 1742 swoim następcom, braciom Adamowi Kazimierzowi, Henrykowi Krzysztofowi i Pawłowi Wedig z Glassenappów. Ostatni po ugodzie z pierwszymi w dniach 4 lutego i 14 sierpnia 1743 r. przejął wszystkie. Po śmierci ojca radnego i sędziego Białogardu Ottona Kazimierza z Glassenappów przypadło mu również stare lenno Glassenapów Białowąs i Sulikowo. Po śmierci swojego kuzyna marszałka Kaspra Ottona z Glassenappów 6 października 1747 r. otrzymał również dzięki losowi lenno Glassenappów Krągłe i Suchą (część c) wraz z należącą do tego majątku owczarnią Janikow i kilkoma gospodarzami z Wielawina. Stare lenno Grzmiąca (część a), część Wielawina, Kusowo (część a), Lubogoszcz (część a), Storkowo (część b), Wruckenhütten (przyp. folwark istniejący do około 1860 r. w miejscu obecnego Trzebiechowa), Czechy (część a) i Sucha (część c) po śmierci Joachima Reinholda Glassenapp przeszły na jego synów, którzy 31 lipca 1734 r. pogodzili się w ten sposób, że Lubogoszcz (część a) wraz z kilkoma gospodarzami ze Storkowa i folwark Wruckenhütten przypadły Ernstowi Joachimowi Glassenapp, pozostałe dobra jego bratu, kapitanowi Leopoldowi Kazimierzowi Glassenapp. Ten ostatni w dniu 8 lutego 1748 r. kupił dobra, które przypadły bratu. Ponieważ w 1758 r. poległ pod Świdnicą dobra jego przypadły bratankowi, najbliższemu dziedzicowi Ottonowi Reinholdowi Glassenapp. Po jego śmierci poniesionej pod Torgau w roku 1760 dobra przypadły kapitanowi Kasprowi Ottonowi Glassenapp. Z wdową po nim, Kunegundą Zofią Agnieszką, rozprawił się 12 sierpnia 1769 r. i przejął dobra porucznik Joachim Reinhold Glassenapp. Po porozumieniu z 11 maja 1771 r. sprzedał je Pawłowi Wedig z Glassenapów. Grzmiąca wraz z kilkoma gospodarzami z Wielawina, Lubogoszczy (część b) wraz z kilkoma gospodarzami ze Storkowa, Suchej (część a), folwark w Zwartowie i Czechy (część b) były kiedyś lennem rodziny Lodenów. Po wygaśnięciu rodu otrzymał je pułkownik Fryderyk Kazimierz Bolzheim, a po jego śmierci porucznik Joachim Ewald Massow. Ten ostatni sprzedał je 18 października 1746 r. dyrektorowi sądowemu i tajnemu radcy finansowemu Fryderykowi Dreger, którego dzieci Fryderyk i Karolina Filipina po mężu Menzel przejęli je 26 sierpnia 1750. Po ugodzie 20 stycznia 1760 sprzedali je Pawłowi Wedig z Glassenappów. Po jego śmierci jego syn i 3 córki pogodzili się 17 lutego 1777 następująco: Grzmiąca (części a, b i c), Białowąs, Sulikowo, cała wieś Wielwino, Krągłe, Mieszałki, Sławno, Kamionka, Opatówek i Łozice przypadły kapitanowi Joachimowi Kazimierzowi Glassenapp, a po jego śmierci po ugodzie 1 marca 1782 jego synom Jerzemu Wedig i Henrykowi Frydrykowi, dobra Kusowo, Storkowo, Wruckenhuetten i Czechy kapitanowej z Kleistów na Smęcinie, Zofii Luizie z Glassenappów, a po jej śmierci jej dzieciom, Pawłowi Berndowi Augustowi, Jerzemu Joachimowi Wilhelmowi, Barbarze Jadwidze Magdalenie, Katarzynie Amalii Fryderyce, Karolinie Henriecie Zofii, Auguście Ulryce Filipinie i Juliannie Antoninie Joannie z Kleistów. Reskryptem z dnia 24 kwietnia 1780 Lubogoszcz (część, a i b) przypadła żonie kapitana Karola Fryderyka Ingersleben, Helenie Amalii z Glassenappów, cały majątek Sucha i folwark Zwartowo Małgorzacie Wilhelminie z Glassenappów.

</doc>
<doc id="188022" url="https://pl.wikipedia.org/wiki?curid=188022" title="Borne Sulinowo (gmina)">
Borne Sulinowo (gmina)

Borne Sulinowo (do końca 1994 "gmina Silnowo") – gmina miejsko-wiejska w Polsce we wschodniej części województwa zachodniopomorskiego, w powiecie szczecineckim. Siedzibą gminy jest miasto Borne Sulinowo. Według danych z 31 grudnia 2016 r. gmina miała 9840 mieszkańców.
Miejsce w województwie (na 114 gmin):
powierzchnia 3., ludność 40.
Położenie.
Gmina znajduje się we wschodniej części województwa zachodniopomorskiego, w południowej części powiatu szczecineckiego.
Według danych z 1 stycznia 2010 r. powierzchnia gminy wynosiła 484,47 km². Gmina stanowi 27,4% powierzchni powiatu.
Sąsiednie gminy:
w województwie wielkopolskim:
Do 31 grudnia 1998 r. wchodziła w skład województwa koszalińskiego.
Demografia.
Według danych z 31 grudnia 2016 r. gmina miała 9840 mieszkańców, co stanowiło 12,5% ludności powiatu. Gęstość zaludnienia wynosi 20,3 osoby na km².
Dane z 31 grudnia 2016 r.:
Administracja.
W 2016 r. wykonane wydatki budżetu gminy Borne Sulinowo wynosiły 39,8 mln zł, a dochody budżetu 39,5 mln zł. Zobowiązania samorządu (dług publiczny) według stanu na koniec 2016 r. wynosiły 18,3 mln zł, co stanowiło 46,2% poziomu dochodów.
Gmina Borne Sulinowo jest obszarem właściwości Sądu Rejonowego w Szczecinku. Sprawy z zakresu ubezpieczeń społecznych i sprawy gospodarcze są rozpatrywane Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat szczecinecki) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Borne Sulinowo wraz z mieszkańcami gmin: Barwice i Grzmiąca wybierają 6 z 19 radnych do Rady Powiatu Szczecineckiego, a radnych do Sejmiku Województwa Zachodniopomorskiego w okręgu nr 4. Posłów na Sejm wybierają z okręgu wyborczego nr 40, senatora z okręgu nr 100, a posłów do Parlamentu Europejskiego z okręgu nr 13.
Gmina Borne Sulinowo utworzyła 21 jednostek pomocniczych gminy (19 sołectw i 2 osiedla):
Przyroda i turystyka.
Gmina leży na styku pojezierzy: Szczecineckiego i Drawskiego oraz Równiny Wałeckiej. Położone w zachodniej części Jezioro Komorze znajduje się w granicach Drawskiego Parku Krajobrazowego. Przez gminę prowadzą dwa szlaki kajakowe: z jeziora Pile przez jezioro Komorze do jeziora Drawsko oraz z Wałcza przez rzekę Piławę, jezioro Pile (nad którym położone jest Borne Sulinowo), jeziora: Ciemino i Radacz oraz kanały do jeziora Trzesiecko. Nad jeziorem Ciemino znajduje się rezerwat „Bagno Ciemino”. Przez gminę prowadzi zielony szlak turystyczny „Wzniesień Moreny Czołowej”.
Władze gminy pobierają opłatę miejscową od turystów na terenie miejscowości: Borne Sulinowo, Łubowo, Jeziorna, Silnowo, Kiełpino, Piława, Międzylesie, Okole, Radacz, Jeleń, Jelonek, Przyjezierze, Ciemino, Komorze, Rakowo.
Komunikacja.
Przez gminę Borne Sulinowo prowadzi droga krajowa nr 20 ze Stargardu do Gdyni, łącząca Silnowo ze Szczecinkiem (20 km) i Czaplinkiem (20 km). Odległość z Bornego Sulinowa do siedziby władz powiatu, Szczecinka wynosi 20 km.
Łubowo uzyskało połączenie kolejowe w 1878 r. po połączeniu Czaplinka przez Szczecinek z miastem Czarne. W 1935 r. Łubowo połączono linią kolejową z Bornem Sulinowem. W 1975 r. linia Łubowo- Borne Sulinowo została zamknięta. Obecnie czynne są 2 stacje: Łubowo i Silnowo.
W gminie czynne są 3 urzędy pocztowe: Łubowo k. Szczecinka (nr 78-445), Silnowo (nr 78-446) i Borne Sulinowo (nr 78-449).
Historia.
Gmina została utworzona w 1993 r. z gminy Silnowo i terenu byłego poligonu radzieckiego, do dziś większość południowej części jest niezamieszkana. Na obszarze gminy znajdują się także schrony w linii jez. Ciemino – jez. Pile – Borne Sulinowo – rzeka Piława, są to pozostałości Wału Pomorskiego.
Na terenie gminy (ok. 10 km na południe od Bornego Sulinowa) znajduje się też opuszczone miasto Kłomino.

</doc>
<doc id="188023" url="https://pl.wikipedia.org/wiki?curid=188023" title="Budziboj">
Budziboj

Budziboj – staropolskie imię męskie, złożone z członów "Budzi-" ("budzić") i "-boj" ("bicie, walka", a może pochodna od "bać się"). Mogło oznaczać "ten, który rozpoczyna bój" lub "ten, kto budzi strach".
Formy pochodne (zdrobniałe): Boj, Bojan, Bojank.
Budziboj imieniny obchodzi 5 września.

</doc>
<doc id="188025" url="https://pl.wikipedia.org/wiki?curid=188025" title="Biały Bór (gmina)">
Biały Bór (gmina)

Biały Bór – gmina miejsko-wiejska w Polsce położona w województwie zachodniopomorskim, w północno-wschodniej części powiatu szczecineckiego. Siedzibą gminy jest miasto Biały Bór. Według danych z 31 grudnia 2016 r. gmina miała 5302 mieszkańców. Natomiast według danych z 31 grudnia 2019 roku gminę zamieszkiwało 5249 osób.
Miejsce w województwie (na 114 gmin):
powierzchnia 25., ludność 74.
Położenie.
Według danych z 1 stycznia 2009 powierzchnia gminy wynosi 269,93 km².
Gmina stanowi 15,3% powierzchni powiatu.
W latach 1975–1998 gmina położona była w województwie koszalińskim.
Sąsiednie gminy:
w województwie pomorskim:
Demografia.
Według danych z 31 grudnia 2016 r. gmina miała 5302 mieszkańców, co stanowiło 6,8% ludności powiatu. Gęstość zaludnienia wynosi 19,6 osoby na km².
Dane z 31 grudnia 2016 r.:
W 2002 roku w powszechnym spisie ludności na 5280 mieszkańców gminy Biały Bór przeważająca większość zdeklarowała narodowość polską. Największą grupą obywateli polskich należącą do mniejszości narodowej lub etnicznej była mniejszość ukraińska, do której należało 560 osób, stanowiących 10,6% ogółu mieszkańców gminy.
Przyroda i turystyka.
Gmina leży na Pojezierzu Bytowskim oraz Równinie Charzykowskiej. Jest to najdalej na wschód położona gmina w województwie. Przez gminę przepływa rzeka Biała (dopływ Czernicy i Gwdy), która tworzy 3 duże jeziora: Cieszęcino, Łobez i Bielsko. W granicach gminy dwa rezerwaty przyrody wodno-florystyczne: „Jezioro Głębokie” i „Jezioro Iłowatka”, dwa pomnikowe głazy, w lesie, 3 km na zachód-północny zachód od Sępolna Wielkiego i 3 km na północny zachód od Sępolna Małego. W gminie znajduje się najwyżej położony obszar województwa. Przez gminę prowadzi znakowany zielony turystyczny Szlak Wzniesień Moreny Czołowej. Tereny leśne zajmują 49% powierzchni gminy, a użytki rolne 39%. 
Na terenie gminy znajduje się najwyższy punkt województwa zachodniopomorskiego Góra Krajoznawców.
Komunikacja.
Przez obszar gminy prowadzą drogi krajowe: droga krajowa nr 20 ze Stargardu do Gdyni, łącząca Biały Bór z Miastkiem (16 km) i ze Szczecinkiem (29 km) oraz droga krajowa nr 25 do Bobolic (18 km) i przez Rzeczenicę (25 km) do Człuchowa (45 km).
Biały Bór uzyskał połączenie kolejowe w 1878 r. po połączeniu Szczecinka ze Słupskiem przez Miastko oraz Korzybie. Linia ta jest niezelektryfikowana. Czynne są 2 stacje: Biały Bór i Drzonowo.
W gminie czynne są 2 urzędy pocztowe: Drzonowo (nr 78-421) i Biały Bór (nr 78-425).
Administracja i samorząd.
W 2016 r. wykonane wydatki budżetu gminy Biały Bór wynosiły 24,7 mln zł, a dochody budżetu 25,3 mln zł. Zobowiązania samorządu (dług publiczny) według stanu na koniec 2016 r. wynosiły 16,2 mln zł, co stanowiło 64,2% poziomu dochodów.
Gmina Biały Bór jest obszarem właściwości Sądu Rejonowego w Szczecinku. Sprawy z zakresu ubezpieczeń społecznych i sprawy gospodarcze są rozpatrywane Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat szczecinecki) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Biały Bór z mieszkańcami gminy wiejskiej Szczecinek wybierają 3 z 19 radnych do Rady Powiatu Szczecineckiego, a radnych do Sejmiku Województwa Zachodniopomorskiego w okręgu nr 4. Posłów na Sejm wybierają z okręgu wyborczego nr 40, senatora z okręgu nr 100, a posłów do Parlamentu Europejskiego z okręgu nr 13.
Gmina Biały Bór utworzyła 17 sołectw (jednostek pomocniczych).
Sołectwa w gminie: Biała, Biały Dwór, Bielica, Biskupice, Brzeźnica, Dyminek, Drzonowo, Grabowo, Kaliska, Kazimierz, Kołtki, Przybrda, Sępolno Małe, Sępolno Wielkie, Stepień, Świerszczewo i Trzebiele.

</doc>
<doc id="188027" url="https://pl.wikipedia.org/wiki?curid=188027" title="Szczecinek (gmina wiejska)">
Szczecinek (gmina wiejska)

Szczecinek – gmina wiejska w Polsce położona we wschodniej części województwa zachodniopomorskiego, w powiecie szczecineckim. Siedzibą gminy jest miasto Szczecinek.
Według danych z 31 grudnia 2016 r. gmina miała 9377 mieszkańców. Natomiast według danych z 31 grudnia 2019 roku gminę zamieszkiwało 9215 osób.
Zajmuje w województwie 2. miejsce pod względem powierzchni i 35. miejsce pod względem liczby ludności, na ogólną liczbę 114 gmin.
Gmina stanowi 28,9% powierzchni powiatu.
Położenie.
Gmina jest położona we wschodniej części województwa zachodniopomorskiego, w środkowo-wschodniej części powiatu szczecineckiego.
Sąsiednie gminy:
w województwie pomorskim:
w województwie wielkopolskim:
Do 31 grudnia 1998 r. wchodziła w skład województwa koszalińskiego.
Demografia.
Według danych z 31 grudnia 2016 r. gmina miała 9377 mieszkańców, co stanowiło 12,0% ludności powiatu. Gęstość zaludnienia wynosiła 18,4 osoby na km².
Dane z 31 grudnia 2016 r.:
Historia.
1 stycznia 2010 część obszaru wsi Sitno, o powierzchni 1132,94 ha, weszła w skład miasta Szczecinek.
Przyroda i turystyka.
Gmina leży na Pojezierzu Szczecineckim, w Dolinie Gwdy i na Równinie Charzykowskiej. W granicach gminy znajdują się 3 rezerwaty przyrody: Bagno Kusowo, Dęby Wilczkowskie i Jezioro Kiełpino. Na terenie tej czwartej co do wielkości gminy w Polsce znajdują się duże jeziora: Wielimie, Wierzchowo i Dołgie Jezioro, przez które przepływa rzeka Gwda i jej dopływ Dołga. Drugi duży szlak kajakowy stanowi jezioro Trzesiecko położone w granicach Szczecinka i kanałami łączące je z rzekami Piławą i Drawą. Przez gminę prowadzi wiele szlaków turystycznych pieszych i rowerowych. Tereny leśne zajmują 44% powierzchni gminy, a użytki rolne 38%.
Komunikacja.
Przez gminę prowadzą dwie drogi krajowe: nr 11 z Kołobrzegu do Bytomia, łącząca siedzibę gminy, Szczecinek z Okonkiem (26 km) oraz przez Wierzchowo (19 km) z Bobolicami (31 km) i nr 20 ze Stargardu do Gdyni, przez Gwdę Małą (9 km) z Białym Borem (29 km) oraz przez Krągi (14 km, 6 km od Bornego Sulinowa) i Łubowo (29 km) z Czaplinkiem (40 km). Przez gminę prowadzą także drogi wojewódzkie nr 172 ze Szczecinka do Barwic (24 km) i nr 201 z Gwdy Małej do Czarnego (10 km).
Wszystkie linie kolejowe prowadzące przez Szczecinek zostały oddane do użytku w latach 1878–1879 i do dziś są czynne: w maju 1878 z Czarnego do Czaplinka (pozostała część Chojnice – Runowo Pomorskie od 1877 r.), w październiku 1878 przez Słupsk do Ustki, miesiąc później do Białogardu (dalsza część do Kołobrzegu w 1859 r.), a ostatnia linia do Poznania w maju 1879 r. Na przełomie lat 80. i 90. XX wieku zelektryfikowano linię Kołobrzeg-Szczecinek-Poznań. Obecnie w gminie czynnych jest 5 stacji: Dalęcino (w kier. Kołobrzegu), Turowo Pomorskie (w kier. Piły), Jelenino (w kier. Runowa Pom.), Żółtnica (w kier. Chojnic) i Gwda Mała (w kier. Słupska) oraz 3 stacje w granicach miasta Szczecinka.
W gminie czynne są 3 placówki Poczty Polskiej: Jelenino, Wierzchowo, Żółtnica. Gminę obsługują także placówki pocztowe w Szczecinku.
Administracja i samorząd.
W 2016 r. wykonane wydatki budżetu gminy wiejskiej Szczecinek wynosiły 35 mln zł, a dochody budżetu 35,8 mln zł. Zobowiązania samorządu (dług publiczny) według stanu na koniec 2016 r. wynosiły 4,8 mln zł, co stanowiło 13,4% poziomu dochodów.
Gmina wiejska Szczecinek jest obszarem właściwości Sądu Rejonowego w Szczecinku. Sprawy z zakresu ubezpieczeń społecznych i sprawy gospodarcze są rozpatrywane Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat szczecinecki) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy wiejskiej Szczecinek z mieszkańcami gminy Biały Bór wybierają 3 z 19 radnych do Rady Powiatu Szczecineckiego, a radnych do Sejmiku Województwa Zachodniopomorskiego w okręgu nr 4. Posłów na Sejm wybierają z okręgu wyborczego nr 40, senatora z okręgu nr 100, a posłów do Parlamentu Europejskiego z okręgu nr 13.
Gmina wiejska Szczecinek utworzyła 26 sołectw (jednostek pomocniczych).
Sołectwa gminy: Brzeźno, Dalęcino, Drawień, Drężno, Dziki, Gałowo, Grąbczyn, Gwda Mała, Gwda Wielka, Jelenino, Krągłe, Kusowo, Kwakowo, Marcelin, Mosina, Omulna, Parsęcko, Sitno, Spore, Stare Wierzchowo, Trzesieka, Turowo, Wierzchowo, Wilcze Laski, Wojnowo i Żółtnica.
Miejscowości.
Brzeźno, Dalęcino, Drawień, Drężno, Dziki, Gałowo, Grąbczyn, Gwda Mała, Gwda Wielka, Jelenino, Krągłe, Kusowo, Kwakowo, Marcelin, Mosina, Omulna, Parsęcko, Sitno, Spore, Stare Wierzchowo, Trzesieka, Turowo, Wierzchowo, Wilcze Laski, Wojnowo, Żółtnica –
Białe, Brodźce, Buczek, Dalęcinko, Dąbrowa, Dębowo, Dębrzyna, Dobrogoszcz, Godzimierz, Gołębiewo, Grąbczyński Młyn, Grochowiska, Jadwiżyn, Janowo, Krasnobrzeg, Lipnica, Łabędź, Łączka, Łozinka, Łysa Góra, Malechowo, Miękowo, Mosinka, Myślęcin, Niedźwiady, Nizinne, Nowe Gonne, Opoczyska, Orawka, Orłowce, Parnica, Pietrzykowo, Płużyny, Siedlice, Sierszeniska, Skalno, Skotniki, Sławęcice, Smolniki, Spotkanie, Strzeżysław, Tarnina, Trzcinno, Trzebiechowo, Trzebujewo, Turowo, Wągrodno, Węglewo, Wielisławice, Zamęcie, Zielonowo.

</doc>
<doc id="188028" url="https://pl.wikipedia.org/wiki?curid=188028" title="Piast">
Piast

Piast Chościskowic (, "Pazt filius Chosisconisu"), także Piast Kołodziej, Piast Oracz – legendarny protoplasta dynastii Piastów; ojciec Siemowita, mąż Rzepichy.
Kronika Galla Anonima.
Według Galla Anonima był synem Chościska i ubogim oraczem spod Gniezna. Miał żonę Rzepichę i syna Siemowita.
Podczas uczty z okazji postrzyżyn synów księcia Popiela, dwóch tajemniczych pielgrzymów stara się wejść do miejsca, gdzie odbywa się wydarzenie. Zostają odpędzeni w krzywdzący sposób i dlatego decydują się ruszyć na podgrodzie, gdzie trafiają na dom oracza Piasta. Piast jest w trakcie przygotowań do postrzyżyn jedynego syna, jednak pełny współczucia na los wędrowców, zaprasza ich do swojej chaty. W pewnym momencie wędrowcy pytają o coś do picia, a gościnny Piast, choć ma tylko jedną beczkę piwa, którą szykował na ucztę z okazji postrzyżyn syna, otwiera ją i polewa strudzonym. Okazuje się, że za sprawą cudu piwo w beczce nie kończy się, gdyż piwo nalane podczas uczty na stole książęcym znika. Dodatkowo wędrowcy kazali Piastowi zabić prosiaka, którym za sprawą cudu napełniono 10 naczyń zwanych cebry. Piast, z powodu cudownej atmosfery i przeczucia, że dzieje się coś wielkiego, pyta wędrowców, czy mógłby zaprosić księcia z uwagi na to, że krzywdząco ich wcześniej odpędził. Wędrowcy jednak pozwalają i książę zaproszony przez Piasta (gdyż nie uważano wtedy za ujmę księciu zachodzić do chaty poddanego) dołącza do uczty. Nieznajomi postrzygli syna Piasta i nadali mu imię Siemowit. Według kronikarza tenże Siemowit urósł w zacności do tego stopnia, iż „król królów i książę książąt za powszechną zgodą ustanowił go księciem Polski, a Popiela wraz z potomstwem doszczętnie usunął z królestwa.”
Uważa się, iż historia ta ma za zadanie legitymować boskie prawo do tronu dynastii Piastów, gdyż wspomnianych owych „dwóch gości” kronikarz uważa za przybyłych z „woli Boga.” Cuda wykonane za ich sprawą przypisuje także działaniom tegoż Boga i zaświadcza, iż to oni dokonali postrzyżyn Siemowita. Potem Siemowit zostaje władcą z ramienia „króla królów i księcia książąt,” która to zwierzchność może być interpretowana jako Jezus.
Późniejsze podania.
Opowieść o Piaście została powtórzona bez znaczących zmian przez Wincentego Kadłubka. Pierwsze poważniejsze dodatki do legendy przyniosła dopiero "Kronika Dzierzwy" z początku XIV wieku, według której tajemniczy goście Piasta mieli być aniołami bądź świętymi Janem i Pawłem.
"Kronika wielkopolska" przeniosła akcję całej legendy z Gniezna do Kruszwicy, jednocześnie następcą Popiela czyniąc nie Siemowita, a samego Piasta. Siemowit miał zostać księciem dopiero po śmierci ojca, Piast miałby być wybrany na księcia przez wiec na skutek ponownego pojawienia się tajemniczych gości z postrzyżyn, którzy dopiero wówczas dokonują cudownego rozmnożenia jadła. Kronika wywodzi również imię Piasta od określenia człowieka "niskiego wzrostu, za to silnego ciałem i pięknego wyglądu". Historię tę powtórzył Jan Długosz, dodając, że Piast został wybrany na księcia w obliczu najazdu sąsiadów po śmierci Popiela, wydatował także błędnie te wydarzenia na 954 lub 964 rok. Długosz podaje także historię o umieszczeniu przez Piasta chłopskich sandałów w pałacu dla świadectwa niskiego stanu, z jakiego pochodzi władca, o jego pomyślnych rządach i przeniesieniu stolicy z Kruszwicy do Gniezna. Piast miał według kronikarza umrzeć w wieku 120 lat, nie doprowadzając jednak do odzyskania zwierzchnictwa nad krajami, którymi dawniej rządzili synowie Leszka III.
Marcin Bielski powtórzył wersję Długosza, uczynił jednak z Piasta bartnika lub kołodzieja i dodał drugą oprócz wiecu możnych historię jego elekcji. Księciem według ustaleń możnych miał zostać ten, który się do nich „najpierwej przewiezie przez to jezioro”, a los sprawił, że był to wracający ze swojej pasieki po drugiej stronie jeziora Piast. Bielski skorygował również datację Długosza na 842 rok i dodał informację iż Piast został księciem w wieku 70 lat, a panował lat 50.
Piast jako symbol.
W okresie rozkwitu sarmatyzmu i demokracji szlacheckiej w Polsce Piast stał się synonimem swojskości i ideałów szlacheckiego życia na wsi. Szlachta odwoływała się do symbolu Piasta szczególnie często podczas elekcji, kiedy to nawoływano do wyboru „króla-Piasta” (czyli Polaka), przeciwstawianego cudzoziemskim kandydatom do tronu.
Symbol Piasta uległ dalszemu rozwojowi w następnych epokach. W okresie oświecenia upatrywano w nim ideału „poczciwego przodka”, pracującego dla państwa nie orężem ale ciężką pracą; jako ideał Piasta przedstawiany był Kazimierz Wielki. W okresie romantyzmu uczyniono z Piasta symbol polskości, starosłowiańskiego ideału cnoty i uosobienie idei demokratycznych. Do postaci Piasta-szczęśliwego chłopa powrócono w okresie Młodej Polski.
Postać Piasta była często wykorzystywana przez partie prawicowe i ludowe. Znalazł się on także w nazwie Polskiego Stronnictwa Ludowego.
Piast w literaturze.
Postać Piasta opisana została w literaturze i pojawia się w wielu utworach takich jak:
Piast w nauce historycznej.
W XIX wieku przypuszczano, że Piast był majordomusem na dworze Popiela. Sądzono nawet za Tadeuszem Wojciechowskim, że imię „Piast” w rzeczywistości było określeniem pełnionej funkcji piastuna. Wskazywano tu na analogię do Pepina Krótkiego, majordoma, który w 751 roku przejął władzę w państwie Franków.
Późniejsi badacze, jak Kazimierz Ślaski i Henryk Łowmiański, dopatrywali się w podaniu o Piaście historii ilustrującej zrzucenie przez Polan zwierzchnictwa Goplan. Z kolei Jacek Banaszkiewicz w "Podaniu o Piaście i Popielu" (Warszawa 1986), tłumacząc całą historię w oparciu o system trójfunkcyjny Dumézila, uznał ją za przetworzenie mitu o zmianie rodu panującego, zaś Piast-oracz miałby być herosem symbolizującym trzecią funkcję społeczną.

</doc>
<doc id="188031" url="https://pl.wikipedia.org/wiki?curid=188031" title="Sojuz 36">
Sojuz 36

Salut 6 EP-5 (kod wywoławczy «Орион» - Orion) – piąta krótkotrwała misja na Saluta 6 i zarazem dziewiąty udany załogowy lot kosmiczny na tę stację. Kubasow i Farkas powrócili na Ziemię na pokładzie statku Sojuz 37.
Przebieg misji.
Na pokładzie Sojuz 36 znajdowała się lecąca w ramach programu Interkosmos radziecko-węgierska załoga w składzie: dowódca - Walerij Kubasow i inżynier-badacz - Bertalan Farkas, który został pierwszym węgierskim kosmonautą.
Pierwotnie misja miała mieć miejsce w czerwcu 1979 roku. Została jednak przełożona po awarii głównego silnika kapsuły Sojuz 33. Kosmonauci powrócili na pokładzie kapsuły Sojuz 35.
Eksperymenty.
Węgierskie eksperymenty skupiały się na materiałoznawstwie, obserwacjach Ziemi i biologii. W sumie przeprowadzono 31 eksperymentów, nie licząc 5 doświadczeń bułgarskich. W eksperymencie „Motyl” zastosowali układ dozymetrów termoluminescencyjnych, które rozmieszczono w różnych punktach Saluta i na odzieży kosmonautów. Dozymetry te umożliwiły dokładną kontrolę dawek promieniowania jonizującego w poszczególnych częściach stacji i padających na załogę. Przyrząd „Balaton” służył do określania zdolności do pracy mierzący szybkość i dokładność reakcji kosmonautów oraz ich stabilność w przypadku natrafienia na trudności. Aparat „Diagnostyk” był wykorzystywany do szybkiej kontroli pracy serca, układu naczyniowego i oddechowego, wykonując zapisy elektroencefalograficzne i inne badania.
Kubasow i Farkas przywieźli przyrząd bułgarski „Spiektr-15”, który posłużył do przeprowadzenia doświadczeń geofizycznych „Gorizont”, „Kontrast”, „Atmosfera”, „Pannonia” i „Iluminator”.

</doc>
<doc id="188032" url="https://pl.wikipedia.org/wiki?curid=188032" title="Wisznice (gmina)">
Wisznice (gmina)

Wisznice (do 1928 "gmina Horodyszcze") – gmina wiejska w województwie lubelskim, w powiecie bialskim. W latach 1975–1998 gmina położona była w województwie bialskopodlaskim.
Siedziba gminy to Wisznice.
Według danych z 30 czerwca 2004 gminę zamieszkiwało 5249 osób.
Struktura powierzchni.
Według danych z roku 2002 gmina Wisznice ma obszar 173 km², w tym:
Gmina stanowi 6,28% powierzchni powiatu.
Demografia.
Dane z 30 czerwca 2004:
Sołectwa.
Curyn, Dołholiska, Dubica Dolna, Dubica Górna, Horodyszcze, Łyniew, Małgorzacin, Marylin, Polubicze Dworskie, Polubicze Wiejskie Drugie, Polubicze Wiejskie Pierwsze, Ratajewicze, Rowiny, Wisznice, Wisznice-Kolonia, Wygoda.
Przynależność administracyjna.
Od 1795 teren gminy Wisznice znajdował się pod zaborem austriackim w cyrkule bialskim. Od 1804 roku w okręgu włodawskim w cyrkule włodawskim. Od 1810 w powiecie włodawskim w departamencie siedleckim. Od roku 1816 do 1844 teren gminy należą; do powiatu włodawskiego, który był częścią obwodu radzyńskiego województwa podlaskiego (do 1837) guberni podlaskiej (1837–1844). W latach 1844–1866 teren gminy był częścią okręgu włodawskiego w powiecie radzyńskim w guberni lubelskiej. 1 stycznia 1867 teren gminy został wyłączony z reaktywowanego powiatu włodawskiego w guberni siedleckiej w tym stanie dotrwał do 1912 roku gdy znalazł się w guberni chełmskiej. Po w latach 1918–1939 i 1944–1975 gmina była częścią powiatu włodawskiego woj. lubelskiego. Do 1999 r. wchodziła w skład woj. bialskopodlaskiego a od 1999 r. jest częścią powiatu bialskiego woj. lubelskiego.
Sąsiednie gminy.
Jabłoń, Komarówka Podlaska, Łomazy, Milanów, Podedwórze, Rossosz, Sosnówka

</doc>
<doc id="188033" url="https://pl.wikipedia.org/wiki?curid=188033" title="Sławatycze (gmina)">
Sławatycze (gmina)

Sławatycze – gmina wiejska w województwie lubelskim, w powiecie bialskim. Na terenie gminy znajduje się przejście graniczne z Białorusią w Sławatyczach.
Siedzibą gminy są Sławatycze, mające najbardziej peryferyjne położenie względem miasta powiatowego w całym województwie lubelskim. Do Białej Podlaskiej ze Sławatycz jest 50 km (do Włodawy 25 km).
Według danych z 30 czerwca 2004 gminę zamieszkiwało 2608 osób.
Historia.
Teren Gminy Sławatycze po III rozbiorze Polski w 1795 r. znalazł się w zaborze austriackim. Początkowo leżał on w cyrkule bialskim, a od 1804 r. w cyrkule włodawskim, który miał tymczasową siedzibę w Białej. Teren gminy wchodził w skład okręgu włodawskiego w cyrkule włodawskim. W 1809 r. teren gminy został przyłączany do Księstwa Warszawskiego i znalazł się w granicach departamentu siedleckiego i powiatu włodawskiego. Od roku 1816 do 1844 teren gminy należał do powiatu włodawskiego, który był częścią obwodu radzyńskiego województwa podlaskiego (do 1837, guberni podlaskiej (1837-1844). W latach 1844 -1866 teren gminy był częścią okręgu włodawskiego w powiecie radzyńskim w guberni lubelskiej. 1 stycznia 1867 teren gminy został wyłączony z reaktywowanego powiatu włodawskiego i włączony do powiatu bialskiego guberni siedleckiej.
 do gminy przyłączono pozbawione praw miejskich Sławatycze, które przekształcono w osadę miejską. W 1912 roku gmina weszła w skład nowo utworzonej guberni chełmskiej.
W okresie międzywojennym gmina weszła w skład woj. lubelskiego. W 1921 roku liczyła 5813 mieszkańców (w tym 1868 w Sławatyczach) i składała się z 14 miejscowości: Boj, Dańce, Dołhobrody, Hanna, Holeszów folwark, Holeszów wieś, Janówka, Kużawka, Lack, Łydyny, Osięczuki, Patochy, Pawluki i Sławatycze. 1 stycznia 1923 gminę przyłączono do powiatu włodawskiego w tymże województwie. W 1933 roku siedzibę gminy przeniesiono do Hanny.
Po wojnie gmina zachowała przynależność administracyjną do powiatu włodawskiego aż do likwidacji powiatów w 1975 r. 1 lipca 1952 roku gmina składała się z 11 gromad: Dańce, Dołhobrody, Hanna, Holeszów, Holeszów kolonia, Janówka, Kuzawka, Lack, Pawluki, Sławatycze i Zaświatycze.
Jednostka została zniesiona 29 września 1954 roku wraz z reformą wprowadzającą gromady w miejsce gmin. Gminę reaktywowano 1 stycznia 1973 roku powiecie włodawskim w związku z kolejną reformą administracyjną, o mniejszej powierzchni na korzyść nowo utworzonej gminy Hanna. W latach 1975–1998 gmina położona była w województwie bialskopodlaskim. Od 1999 gmina ponownie należy do powiatu bialskiego w woj. lubelskim.
Struktura powierzchni.
Według danych z roku 2002 gmina Sławatycze ma obszar 71,71 km², w tym:
Gmina stanowi 2,6% powierzchni powiatu.
Demografia.
Dane z 30 czerwca 2004:
Sołectwa.
Jabłeczna, Krzywowólka, Krzywowólka-Kolonia, Liszna, Mościce Dolne, Nowosiółki, Parośla-Pniski, Sajówka, Sławatycze, Sławatycze-Kolonia, Terebiski, Zańków.
Miejscowość bez statusu sołectwa: Kuzawka-Kolonia
Sąsiednie gminy.
Hanna, Kodeń, gmina Tuczna. Gmina sąsiaduje na Bugu z Białorusią: rejon brzeski (sielsowiet Domaczewo i sielsowiet Znamienka).

</doc>
<doc id="188034" url="https://pl.wikipedia.org/wiki?curid=188034" title="Jean Van Hamme">
Jean Van Hamme

Jean Van Hamme (ur. 16 stycznia 1939 w Brukseli) – belgijski pisarz oraz scenarzysta komiksowy i filmowy.
Ukończył ekonomię, administrację, dziennikarstwo i nauki handlowe na Solvay Brussels School of Economics and Management. Zrobił błyskotliwą karierę w międzynarodowych koncernach. Porzucił pracę ekonomisty i w 1976 roku poświęcił się w całości pisarstwu i scenopisarstwu. Jako scenarzysta zadebiutował w 1968 roku scenariuszem do komiksu "Epoxy", narysowanego przez Paula Cuveliera. Jest autorem powieści (m.in. "Largo Winch", "Le Telescope"), scenariuszy do seriali telewizyjnych (m.in. "Largo Winch" według własnej powieści i komiksu, "Piwny smak miłości" według własnej powieści i komiksu "Władców chmielu") i adaptacji kinowych (m.in. "Diva", "Meurtres á domicile", "Largo Winch").
Van Hamme współpracował z wieloma rysownikami, takimi jak William Vance ("XIII"), Dany ("Historia bez bohatera") czy Philippe Francq ("Largo Winch"). Polskiemu czytelnikowi znany jest także dzięki udanej współpracy z Grzegorzem Rosińskim, której efektem jest bardzo popularna w Polsce seria "Thorgal" oraz komiksy "Szninkiel" i "Western". Przez całe lata kilka jego serii sprzedawały się w setkach tysięcy egzemplarzy (chodzi o serie "Thorgal", "XIII", "Largo Winch").
Van Hamme za swe dzieła otrzymał ponad 40 nagród, m.in. w Belgii, Francji, Szwajcarii, Kanadzie, Niemczech, Holandii i Hiszpanii. W latach 1986-1987 pełnił funkcję dyrektora wydawnictwa Dupuis. Pisał także sztuki teatralne. W latach 1992-2001 był przewodniczącym Belgijskiego Centrum Komiksowego w Brukseli. 31 maja 2005 roku został wyróżniony przez Ministra Kultury Francji odznaczeniem Zasłużonego dla Sztuki i Literatury.

</doc>
<doc id="188035" url="https://pl.wikipedia.org/wiki?curid=188035" title="Tuczna (gmina)">
Tuczna (gmina)

Tuczna (do 1927 "gmina Międzyleś") – gmina wiejska w województwie lubelskim, w powiecie bialskim. W latach 1975–1998 gmina położona była w województwie bialskopodlaskim.
Siedziba gminy to Tuczna.
Według danych z 30 czerwca 2004 gminę zamieszkiwały 3584 osoby.
Struktura powierzchni.
Według danych z roku 2002 gmina Tuczna ma obszar 170,37 km², w tym:
Gmina stanowi 6,19% powierzchni powiatu.
Demografia.
Dane z 30 czerwca 2004:
Sołectwa.
Bokinka Królewska, Bokinka Pańska, Choroszczynka, Dąbrowica Duża, Kalichowszczyzna, Leniuszki, Matiaszówka, Mazanówka, Międzyleś, Międzyleś POM, Ogrodniki, Rozbitówka, Tuczna (sołectwa: Tuczna I i Tuczna II), Wiski, Wólka Zabłocka, Wólka Zabłocka-Kolonia, Władysławów, Żuki.
Sąsiednie gminy.
Hanna, Kodeń, Łomazy, Piszczac, Sławatycze, Sosnówka

</doc>
<doc id="188036" url="https://pl.wikipedia.org/wiki?curid=188036" title="Piast (piwo)">
Piast (piwo)

Piast – marka piwa wytwarzana przez browary wchodzące w skład koncernu Carlsberg Polska (m.in. browary Okocim oraz Bosman).
Piwo pierwotnie warzone było przez Browar Piastowski we Wrocławiu, przekształcony potem we Wrocławskie Zakłady Piwowarsko-Słodownicze, a następnie w Browary Dolnośląskie PIAST SA. Po likwidacji Browaru Piastowskiego produkcję piwa przeniesiono do Okocimia.
Marka historycznie i kulturowo związana i kojarzona jest z Dolnym Śląskiem. Stanowi symbol lokalnego piwowarstwa, była głównym produktem Browaru Piastowskiego.

</doc>
<doc id="188037" url="https://pl.wikipedia.org/wiki?curid=188037" title="Sojuz T-2">
Sojuz T-2

Salut 6 EP-6 (kod wywoławczy «Юпитер» - Jowisz) – szósta, krótkotrwała misja na Saluta 6. Była dziesiątą udaną załogową misją na tę stację.
Przebieg misji.
Podczas lotu Sojuza T-2 po raz pierwszy wykorzystano załogową wersję nowego statku kosmicznego typu Sojuz-T. Wersje bezzałogowe tego pojazdu były testowane w latach 1974-1979. Oficjalne były to satelity serii Kosmos o numerach 670, 772, 869, 1001 i 1074. Ostatnim testem był lot statku Sojuz T-1, który przycumował do stacji Salut 6 w grudniu 1979. Celem tej misji było przetestowanie możliwości nowej, zmodyfikowanej wersji Sojuza. Podczas podejścia do dokowania ze stacją system komputerowy Argon popełnił błąd i załoga musiała wykonać manewr ręcznie. Podczas krótkiego pobytu na pokładzie stacji orbitalnej kosmonauci pracowali wspólnie z członkami stałej załogi – Walerijem Riuminem oraz Leonidem Popowem. W ciągu 3 dni połączenia z kompleksem orbitalnym wykonali badania geofizyczne, technologiczne i medyczno-biologiczne oraz sprawdzili systemy pokładowe swego statku. W celu uzyskania danych potrzebnych do rozwiązania problemów meteorologii i optyki atmosfery kosmonauci przeprowadzili doświadczenie „Refrakcja”. Eksperyment polegał na obserwacji i fotografowaniu kształtu wschodzącego i zachodzącego Słońca na różnych jego wysokościach ponad widnokręgiem.

</doc>
<doc id="188038" url="https://pl.wikipedia.org/wiki?curid=188038" title="Rzeczenica (gmina)">
Rzeczenica (gmina)

Rzeczenica – gmina wiejska w województwie pomorskim, w powiecie człuchowskim. W latach 1975–1998 gmina położona była w województwie słupskim.
W skład gminy wchodzi 7 sołectw: Breńsk (obejmuje także miejscowości: Przyrzecze, Dzików, Łuszczyn, Gockowo, Zalesie), Brzezie (z miejscowościami Trzmielewo i Jeziernik), Gwieździn (z miejscowością Zbysławiec), Międzybórz (obejmuje także miejscowości: Przeręba, Sporysz, Cierniki, Iwie, Jelnia i Zadębie), Olszanowo (z miejscowościami Garsk i Grodzisko), Pieniężnica (z miejscowością Knieja), Rzeczenica (z miejscowościami Bagnica i Lestnica).
Jest to jedna z dwóch gmin województwa pomorskiego, która nie posiada herbu (drugą jest gmina Liniewo). W najbliższym czasie ma zostać jednak ustanowiony.
Siedziba gminy to Rzeczenica.
Według danych z 2017 gminę zamieszkiwały 3653 osoby. Natomiast według danych z 31 grudnia 2019 roku gminę zamieszkiwało 3607 osób.
Struktura powierzchni.
Według danych z roku 2002 gmina Rzeczenica ma obszar 274,92 km², w tym:
Gmina stanowi 17,46% powierzchni powiatu.
Demografia.
Tab. 1. Dane demograficzne z 30 czerwca 2004:
Sąsiednie gminy.
Biały Bór, Czarne, Człuchów, Koczała, Przechlewo, Szczecinek

</doc>
<doc id="188039" url="https://pl.wikipedia.org/wiki?curid=188039" title="Piast (tygodnik)">
Piast (tygodnik)

Piast – tygodnik wydawany w latach 1913–1939 i 1945–1949 w Krakowie. Organ PSL „Piast”, SL oraz PSL. W latach 1914-1924 redaktorem naczelnym tygodnika był Józef Rączkowski. Redaktorem naczelnym był też Jakub Bojko, zaś ostatnim, zarówno przed jak i po II Wojnie Światowej Eugeniusz Bielenin.
W latach 90. inny tygodnik „Piast” wydawany był we Wrocławiu pod redakcją Ryszarda Stokłosy, związanego z SLD.

</doc>
<doc id="188041" url="https://pl.wikipedia.org/wiki?curid=188041" title="Gorham (Maine)">
Gorham (Maine)

Gorham – miasto w północno-wschodniej części Stanów Zjednoczonych, w stanie Maine, ok. 16 km na zachód od Portland.
Powierzchnia: 132,8 km²
Liczba mieszkańców: ok. 14 tysięcy ludności (2000 r.)

</doc>
<doc id="188044" url="https://pl.wikipedia.org/wiki?curid=188044" title="Sojuz 37">
Sojuz 37

Salut 6 EP-7 (kod wywoławczy «Терек» - Terek) – siódma krótkotrwała misja na Saluta 6. Jedenasty udany załogowy lot kosmiczny na tę stację.
Przebieg misji.
Sojuz 37 – radziecka międzynarodowa załogowa misja kosmiczna, szósta w ramach programu Interkosmos.
Phạm Tuân został pierwszym kosmonautą pochodzącym z Wietnamu i pierwszym pochodzącym z Dalekiego Wschodu. Eksperymenty przeprowadzane przez Tuâna obejmowały hodowlę paproci z myślą o zastosowaniu w przyszłych zamkniętych systemach podtrzymywania życia, obserwacje powierzchni Wietnamu z orbity i eksperymenty materiałoznawcze. Celem jednego z tych ostatnich, noszącego nazwę „Halong”, było uzyskanie monokryształów materiałów półprzewodnikowych, złożonych z bizmutu, antymonu i telluru, oraz z bizmutu, selenu i telluru. Na Ziemię powrócił na pokładzie statku Sojuz 36 razem z Wiktorem Gorbatko.
Na pokładzie kapsuły Sojuz 37 powróciła na Ziemię długoterminowa załoga stacji, która wystartowała na pokładzie Sojuza 35.

</doc>
<doc id="188046" url="https://pl.wikipedia.org/wiki?curid=188046" title="Sojuz 38">
Sojuz 38

Sojuz 38 (lub Salut 6 EP-8, kod wywoławczy «Таймыр» – Tajmyr) – radziecka załogowa misja kosmiczna będąca siódmą wyprawą w ramach programu Interkosmos. Na pokładzie znajdował się Arnaldo Tamayo Méndez, pierwszy kosmonauta z Kuby. Była to ósma krótkotrwała misja na Saluta 6 i dwunasta udana załogowa misja na tę stację.
Przebieg misji.
Sojuz 38 wystartował 18 września 1980 o godz. 19:11:03 UTC z kosmodromu Bajkonur.
Dokowanie do stacji nastąpiło dzień później o 20:49 UTC w całkowitych ciemnościach, mimo to załoga nie miała problemu z połączeniem się ze stacją. Podczas lotu przebywający na Salucie 6 Walerij Riumin filmował zapłon i pracę silnika pojazdu w celu wyłapania wszelkich nieprawidłowości podobnych do tych, jakie miały miejsce podczas lotu Sojuza 33.
Eksperymenty.
Spośród eksperymentów technologicznych praktyczne znaczenie dla przemysłu cukrowniczego Kuby miała seria badań nowych metod zapoczątkowania i przyspieszenia krystalizacji roztworu sacharozy. Naukowcy kubańscy opracowali specjalny krystalizator w którym przeprowadzono krystalizację w temperaturze 60 °C – eksperyment „Zona” i „Sachar”.
W piecu „Spław-01” natomiast realizowano doświadczenia mające na celu uzyskanie arsenku galu z domieszką glinu.
Inne doświadczenie przygotowane przez specjalistów „Sup-port” polegało na badaniu zmian struktury i funkcji łuku śródstopia człowieka przebywającego w warunkach nieważkości.
Sojuz 38 odcumował od stacji 26 września o 12:35 UTC, a wylądował o 15:54:27 UTC 175 km na południowy wschód od Żezkazganu.

</doc>
<doc id="188048" url="https://pl.wikipedia.org/wiki?curid=188048" title="Lutynia">
Lutynia



</doc>
<doc id="188049" url="https://pl.wikipedia.org/wiki?curid=188049" title="Dzieci wiedzą lepiej">
Dzieci wiedzą lepiej

Dzieci wiedzą lepiej – popularna, kilkuminutowa audycja radiowej Trójki, emitowana w godzinach przedpołudniowych (kiedyś codziennie od poniedziałku do piątku, obecnie tylko w niedzielę), w której dziennikarka Katarzyna Stoparczyk rozmawia z przedszkolakami na poważne tematy.
Latem 2005 Polskie Radio wydało album CD z wybranymi fragmentami audycji. Płyta sprzedawała się dobrze, co zaowocowało pojawieniem się na rynku części drugiej, późną jesienią 2006 roku.

</doc>
<doc id="188050" url="https://pl.wikipedia.org/wiki?curid=188050" title="Sojuz T-3">
Sojuz T-3

Sojuz T-3 – radziecka trzynasta załogowa misja kosmiczna na stację Salut 6. Kod wywoławczy «Маяк» – (Majak – Latarnia). Drugi załogowy lot i pierwszy z udziałem trzech kosmonautów trzymiejscowej kapsuły Sojuza T. Celem misji była renowacja stacji Salut 6 i testy pojazdu.
Przebieg misji.
Był to pierwszy lot trzyosobowej załoga od czasu katastrofy Sojuza 11 w 1971 r. Statek połączył się ze stacją Salut w półtora miesiąca po opuszczeniu jej przez Leonida Popowa i Walerego Riumina. Kosmonauci podczas krótkiego pobytu na stacji zrealizowali eksperymenty metalurgiczne i biologiczne. Program biologiczny, realizowany przez załogę Sojuza T-3, składał się z dwóch części: badania wszystkich stadiów rozwoju roślin wyższych w warunkach nieważkości oraz zagadnień realizacji uprawy roślin poza Ziemią. W ramach doświadczeń biologicznych umieścili na specjalnym podłożu, pod sztucznym słońcem, pewien gatunek trawy. Były to kolejne sadzonki. Poprzednie, po rozwinięciu się, zakwitły podczas ekspedycji Leonida Popowa i Walerija Riumina. Kontynuowali również eksperymenty technologiczne, korzystając z urządzeń Spław 01 i Kristałł. Rozpoczęli próbną produkcję materiałów półprzewodnikowych. Prócz tego Makarow i Striekałow wykonali zdjęcia holograficzne przebiegu procesu rozpuszczania kryształów soli w wodzie.
Większość ich pobytu upłynęła jednak na konserwacji i badaniu systemów stacji. 2 grudnia ocenili warunki życia na stacji i rozpoczęli prace nad jej systemem kontroli termicznej. Zainstalowali również nowy, czteropompowy system hydrauliczny. 4 grudnia wymienili elektronikę systemów telemetrycznych stacji. 5 grudnia dokonali napraw wadliwego systemu elektrycznego. Wykonano także naprawy systemu pomiaru czasu w pokładowym systemie sterowania i wymieniono jednostkę zasilającą sprężarkę w systemie pompowania paliwa. Do tych prac wykorzystali urządzenia i materiały dostarczone w statku Progress 11 połączonym z Salutem od 30 września 1980, a także we własnym Sojuzie. Czwarta stała załoga stacji doradzała kosmonautom z centrum kontroli lotów. 8 grudnia Progress 11 wyniósł stację na wyższą orbitę. 10 grudnia kapsuła z kosmonautami odłączyła się od stacji Salut 6 powróciła na Ziemię lądując w rejonie Dżezkazganu. Pobyt kosmonautów w kosmosie trwał 12 dni 19 godzin i 14 minut.

</doc>
<doc id="188051" url="https://pl.wikipedia.org/wiki?curid=188051" title="Platformówka">
Platformówka



</doc>
<doc id="188052" url="https://pl.wikipedia.org/wiki?curid=188052" title="Sojuz T-4">
Sojuz T-4

Sojuz T-4 – radziecka czternasta załogowa misja kosmiczna na stację Salut 6 a zarazem piąta i ostatnia stała wyprawa (Salut 6 EO-5). Kod wywoławczy «Фотон» - (Foton).
Przebieg misji.
Ostatnia załogowa misja na stacje orbitalną Salut 6 rozpoczęła się 12 marca 1981. Dzień później załoga połączyła Sojuza z kompleksem orbitalnym i przeszła na jego pokład. Dokowanie ze stacją opóźniono, gdy komputer pokładowy Argon ustalił, że nastąpiłoby poza zasięgiem radiowej łączności z kontrolą lotów. Kowalonok i Sawinych spędzili w kosmosie podczas tej wyprawy 2,5 miesiąca. W tym czasie kosmonauci przyjęli dwie międzynarodowe załogi programu Interkosmos. Pod koniec marca Sojuza 39 z załogą: Władimir Dżanibekow, Żugderdemidijn Gurragczaa (Mongolia). W maju byli to Leonid Popow i Dumitru Prunariu z Rumunii, którzy dotarli na statku kosmicznym Sojuz 40. Podczas lotu kosmonauci zrealizowali program badań zasobów naturalnych Ziemi, eksperymenty technologiczne i obserwacje astrofizyczne oraz badania medyczno-biologiczne. 26 maja 1981 załoga powróciła na Ziemię lądując w odległości około 120 km SE od Żezkazganu.

</doc>
<doc id="188054" url="https://pl.wikipedia.org/wiki?curid=188054" title="Euclid (system)">
Euclid (system)

Euclid – jeden z najstarszych zintegrowanych systemów CAD/CAM/CAE. 
Euclid został stworzony przez francuską firmę Matra Datavision (część koncernu Matra). Po powstaniu wersji Euclid Quantum (następcy Euclida 3) został wykupiony przez IBM oraz Dassault Systèmes i wykorzystany do stworzenia systemu CATIA v5 (następcy CATIA v4). Na początku swojego istnienia Euclid dostępny był wyłącznie na stacje graficzne m.in. Silicon Graphics z systemem operacyjnym UNIX. Następnie przeniesiono ten potężny system na komputery PC z systemem operacyjnym MS Windows NT 4.0. Euclid 3 był używany m.in. przy projektowaniu samochodu osobowego Renault Laguna.
Dystrybucją Euclida w Polsce zajmowała się firma PPW Koltech.

</doc>
<doc id="188055" url="https://pl.wikipedia.org/wiki?curid=188055" title="Rysunek">
Rysunek

Rysunek – kompozycja linii wykonana na płaszczyźnie, polegająca na nanoszeniu na powierzchnię walorów wizualnych przy użyciu odpowiednich narzędzi. Także dział sztuk plastycznych.
Narzędzia i techniki rysunkowe.
Narzędziem rysunkowym może być wszystko co pozostawia ślad na powierzchni. Do najbardziej popularnych należą: ołówek, węgiel, tusz rozprowadzany przy pomocy pędzla lub patyka, sangwina, mazak, pastel, kredka, piórko, gumka, kreda a nawet palec. Techniki rysunkowe biorą często nazwy od narzędzi, którymi są wykonywane. Czyli będą to odpowiednio: ołówek, węgiel, tusz lawowany, rysunek pędzlem, rysunek patykiem itd.
Termin i próby definicji.
W starożytnej Grecji początkowo rysowanie, malowanie i pisanie określano jednym słowem - "graphein" (od nazwy przyrządu rysunkowego). Później słowo to zyskiwało różne odmiany, jednakże to co było związane z rysowaniem odnosiło się zawsze do słowa "grapho" (np. "skiagraphe" - rysunek perspektywiczny). Rzymianie początkowo posługiwali się greckim pojęciem "graphis" (takiego słowa używał Witruwiusz). Potem słowo "linea" zaczęto rozumieć jako linię lub kreskę i stąd u Pliniusza pojawia się termin "pictura linearis". "Disegno" używane w renesansie jest formą dawniejszego słowa "disigno", pochodzącego z kolei od "signo" - znak. Średniowieczna łacina na określenie m.in. rysunku stosowała wieloznaczne terminy "imago" lub "figura". W Bizancjum język związany z rysowaniem był bardzo bogaty. Była to rozwinięta wersja terminologii greckiej. Najbardziej ogólnym pojęciem było "diagrapsas" (dosłownie: powstałe w wyniku rysowania lub ciągnięcia linii). W językach słowiańskich termin "rysunek" stał się powszechny w XVI w. Wcześniej w użyciu były słowa "kreska" i "pisanie" oraz ich odmiany. 
Zasadniczo terminy oznaczające rysunek powstawały według dwóch formuł, w zależności od tego jak pojmowano sam rysunek. Był on więc albo tym, co powstawało w wyniku czynności rysowania ostrym narzędziem (np. greckie "graphein"), albo czymś co posiada linie (np. łacińskie "pictura linearis"). Z nich wykształciło się pojęcie "trahere", które definiowało rysunek jako efekt wyciągania linii i którego wpływ można obserwować w wielu językach europejskich. Popularne "disegno" oznacza coś, co ma w sobie głębszy zamysł. Na wschodzie Europy ważnym dla określenia rysunku był fakt oddzielania od siebie dwóch stref ("kreska").
Historia.
Już Pliniusz doceniał umiejętności rysunkowe mistrzów greckich:
Sztuka bizantyjska.
Bizantyjscy artyści w IX i X w. stopniowo rozwijali zapomnianą przez pewien okres sztukę rysunku. Wieki XI—XV są już czasem wielkiej popularności tej techniki, przede wszystkim w miniatorstwie. 
Renesans.
W renesansie rysunek służył do precyzowania zamysłu twórcy. Malarstwo, rzeźba i architektura były określane wspólnym terminem "arti del disegno", czyli sztuki rysunkowe. Włoskie słowo "disegno" oznaczało pomysł, koncepcję, ale także rysunek. Cennino Cennini jeszcze w XIV w. oddzielił "disegnare" od "colorire", dzięki czemu rysunek uzyskał pewną niezależność. Leone Battista Alberti w swoim traktacie "O malarstwie" (1435) wyodrębnił w malarstwie trzy dziedziny: "disegno", "invenzione" i "colorito". Lorenzo Ghiberti w swoich "Commentarii" pierwszy zauważył, że rysunek jest podstawą różnych sztuk. Wszyscy komentatorzy sztuki tamtych czasów zgadzali się co to tego, że rysunek jest nieodłączną częścią udanego dzieła. Michał Anioł miał podobno powiedzieć:
O wartości rysunków jako takich świadczy fakt, iż w 1479 r. Gentile Bellini podarował sułtanowi tureckiemu księgę rysunków swojego ojca, Jacopo Bellini. Jednakże kolekcjonowanie dzieł sztuki tego rodzaju nie było rozpowszechnione. Traktowane były one raczej jako przygotowanie do dzieł malarskich. To utylitarne podejście miało ulec zmianie po wystawie we Florencji w 1504 r. prezentującej kartony Michała Anioła i Leonarda da Vinci, chociaż i wcześniej zdarzało się, iż któreś z dzieł rysunkowych było szczególnie wyróżniane. Przykład może stanowić postawa Izabeli d'Este, która ok. 1500 r. sprowadziła do kolekcji w Mantui swój rysunkowy portret autorstwa Leonarda. Domenico Campagnola, działający od lat 20. XVI w. w Wenecji, sygnował swoje pejzaże rysowane piórkiem, z czego można wnioskować, iż uznane zostały za samodzielne dzieła.
W 1563 r. z inicjatywy Giorgio Vasariego we Florencji została utworzona Accademia del disegno (Akademia rysunku). Jej patronem został Michał Anioł, który zmarł w 1564. Na grobie tego rzeźbiarza, malarza i architekta umieszczono znak w postaci trzech nachodzących na siebie kół. Miały one ilustrować propagowaną przez niego tezę, że źródłem tej wszechstronności był rysunek ("disegno").
Akademia uczyła rysować z natury jak też poprzez kopiowanie dzieł mistrzów. Dodatkowo program wzbogacały zagadnienia związane z anatomią, proporcjami, perspektywą oraz teoria. W ślad za nią powstawały inne akademie, w których główną ideę stanowiło "disegno".
Artyści rysownicy (wybór).
XVII wiek: Jacob de Gheyn II • Guercino • Nicolas Poussin • Rembrandt • Peter Paul Rubens • Pieter Jansz Saenredam
XVIII wiek: François Boucher • Jean-Honoré Fragonard • Giovanni Battista Tiepolo • Antoine Watteau
XIX wiek: Aubrey Beardsley • Paul Cézanne • Jacques-Louis David • Honoré Daumier • Théodore Géricault • Francisco Goya • Jean-Auguste-Dominique Ingres • Pierre-Paul Prud'hon • Odilon Redon • John Ruskin • Georges Seurat • Henri de Toulouse-Lautrec • Vincent van Gogh
XX wiek: Max Beckmann • Jean Dubuffet • M. C. Escher • Arshile Gorky • George Grosz • Paul Klee • Oskar Kokoschka • Käthe Kollwitz • Alfred Kubin • André Masson • Alphonse Mucha • Jules Pascin • Pablo Picasso • Egon Schiele • Jean-Michel Basquiat • Andy Warhol w Polsce: Stanisław Ignacy Witkiewicz • Zofia Stryjeńska • Teodor Axentowicz • Zdzisław Beksiński
XXI wiek: Paula Doepfner • Julie Mehretu • Keita Mori • Moonassi • Ignacio Uriarte • Jorinde Voigt. W Polsce Jan Dobkowski
Maess, Aleksandra Waliszewska

</doc>
<doc id="188057" url="https://pl.wikipedia.org/wiki?curid=188057" title="Anastazy Cywiński">
Anastazy Cywiński

Anastazy Bernard Cywiński (ur. 15 kwietnia 1824 w Nakle nad Notecią - zm. 10 września 1871 w Ostrowie) – polski poeta, działacz narodowy, pedagog, z wykształcenia slawista i historyk.
Życiorys.
Uczeń Gimnazjum w Trzemesznie i gimnazjum w Chojnicach. W latach 1844-1850 studiował na Uniwersytecie Wrocławskim slawistykę i historię. W tym czasie współpracował z radykalnym "Tygodnikiem Literackim". Podczas Wiosny Ludów w 1848 roku należał do Polskiego Komitetu we Wrocławiu. W latach 1850-1855 pracował, początkowo jako stażysta, w gimnazjum w Lesznie. Od 1855 roku do śmierci w roku 1871 pracował w Królewskim Katolickim Gimnazjum w Ostrowie. W 1865 roku otrzymał tytuł "Oberlehrer" (Starszy Nauczyciel). Publikował w tym okresie wiersze na łamach "Biblioteki Warszawskiej" i "Tygodnika Literackiego". Podczas powstania styczniowego organizował w swoim mieszkaniu zebrania tajnego Komitetu Polskiego, w którego skład wchodzili uczniowie najstarszych klas ostrowskiego gimnazjum. Uchodził za najpopularniejszego wśród młodzieży nauczyciela. Po śmierci pochowany został na Starym Cmentarzu w Ostrowie. Jego nagrobek został w 1939 roku odnowiony staraniem uczniów i profesorów gimnazjum. W latach '90 uhonorowany został w Ostrowie ulicą jego imienia.

</doc>
<doc id="188058" url="https://pl.wikipedia.org/wiki?curid=188058" title="Strzała (ujednoznacznienie)">
Strzała (ujednoznacznienie)

Podstawowe znaczenia:
W Polsce:
Miejscowość na Białorusi:
Historyczna nazwa miejscowości w Niemczech:
Rody szlacheckie:

</doc>
<doc id="188061" url="https://pl.wikipedia.org/wiki?curid=188061" title="Jazzy Jackrabbit">
Jazzy Jackrabbit



</doc>
<doc id="188063" url="https://pl.wikipedia.org/wiki?curid=188063" title="Grand Prix Wielkiej Brytanii Formuły 1">
Grand Prix Wielkiej Brytanii Formuły 1

Grand Prix Wielkiej Brytanii – wyścig zaliczany do Mistrzostw Świata Formuły 1, jeden z dwóch wyścigów organizowanych regularnie od początku istnienia serii, czyli od 1950. Obecnie odbywa się na torze Silverstone.
Historia.
Wyścigi Grand Prix zostały zapoczątkowane w Wielkiej Brytanii przez Henry’ego Segrave'a na torze w Brooklands w 1926 r. Decyzję podjęto wskutek wzrostu popularności dyscypliny po jego wygranych w Grand Prix Francji w 1923 r. i podczas Grand Prix Hiszpanii w roku następnym. Pierwsze Grand Prix Wielkiej Brytanii wygrali Louis Wagner i Robert Sénéchal, Francuzi jadący w samochodzie Delage 155B.
Tor Silverstone gości Grand Prix regularnie od jego pojawienia się w kalendarzu Formuły 1 w 1950 r. Od roku 1955 do 1962 wyścig organizowano na przemian z torem w Aintree, a w latach 1964–1986 z torem w Brands Hatch. Od roku 1987 Silverstone jest jedynym torem, na którym organizuje się Grand Prix Wielkiej Brytanii.
Nieporozumienia pomiędzy właścicielem toru Silverstone, British Racing Drivers Club (BRDC), a osobistościami Formuły 1 w roku 2003 dotyczące funduszy na konieczne unowocześnienia zaplecza, spowodowały pojawienie się plotek na temat usunięcia Grand Prix na torze Silverstone z kalendarza.
We wrześniu 2004 r. Grand Prix Wielkiej Brytanii nie znalazło się w kalendarzu na sezon 2005, ponieważ BRDC odmówiła zapłacenia opłaty za organizację wyścigu, której żądał Bernie Ecclestone. Po miesiącach negocjacji pomiędzy BRDC, Ecclestonem i stajniami, podjęto decyzję o organizacji Grand Prix do 2009 r.
Jako jedną z możliwych lokalizacji Grand Prix Wielkiej Brytanii brano Londyn, głównie dlatego, że parada zorganizowana na ulicach tego miasta w lipcu 2004 okazała się wielkim sukcesem. Pokaz przyszło obejrzeć około 500 000 widzów. Mówiono także o tym, że może powstać oddzielne Grand Prix Londynu. Ken Livingstone, burmistrz Londynu wyraził pełne poparcie dla tej idei, twierdząc, że wyścig na ulicach miasta przyniósłby korzyści.
4 lipca 2008 potwierdzono przeniesienie od sezonu 2010 Grand Prix na tor Donington Park, który był gospodarzem Grand Prix Europy 1993. Ostatecznie właściciele toru nie zdołali zebrać funduszy na jego modernizację, a 7 grudnia 2009 potwierdzona została nowa, siedemnastoletnia umowa z torem Silverstone.
Tory.
Pierwsze wyścigi o Grand Prix Wielkiej Brytanii odbywały się do 1955 roku tylko na torze Silverstone. Wtedy to wyścig zaczęto organizować cyklicznie na torach Silverstone i Aintree (niedaleko Liverpoolu). Ostatni wyścig na torze Aintree odbył się w 1962 r. Wyścig nadal był organizowany cyklicznie na dwóch torach. Oprócz Silverstone, Grand Prix gościło także na torze Brands Hatch. Od 1987 r. wyścig jest organizowany wyłącznie na torze Silverstone.
Zwycięzcy Grand Prix Wielkiej Brytanii.
Liczba zwycięstw (kierowcy):
Liczba zwycięstw (konstruktorzy):
Liczba zwycięstw (producenci silników):

</doc>
<doc id="188065" url="https://pl.wikipedia.org/wiki?curid=188065" title="Teatr Rozrywki (Chorzów)">
Teatr Rozrywki (Chorzów)

Teatr Rozrywki – repertuarowy teatr muzyczny założony w 1985 w Chorzowie jako Państwowy Teatr Rozrywki; mieści się przy ulicy Marii Konopnickiej 1 (wejście od ulicy Katowickiej).
Historia.
Historia teatru rozpoczyna się pod koniec lat 70 XX w., kiedy to powstał pomysł, aby przy TVP Katowice utworzyć Music-Hall. Rewie wzorowane na broadwayowskich miały przyciągnąć zarówno publiczność, jak i krytyków. Miały się w nim odbywać także pokazy musicali i recitale gwiazd sceny. Planowano grać około 250 przedstawień rocznie.
Na siedzibę wybrano stary, zabytkowy budynek, w którym przed wojną mieścił się najekskluzywniejszy chorzowski "Hotel Graf Reden". Zbudował go Niemiec wyznania mojżeszowego Franz Oppavsky. W czasie międzywojennym XX wieku był on siedzibą m.in. Teatru Niemieckiego. A po II wojnie światowej był tam Dom Kultury Huty Kościuszko zw. także Domem Hutnika (organizowano w nim imprezy np. koncerty, był siedzibą chórów itp.). Boczną przybudówkę, w której przed II wojną światową działała wielka piwiarnia i w której odbywały się imprezy sportowe jak np. zawody w szachach, w szkata, a nawet walki bokserskie, przebudowano na potrzeby teatru. Długo przekładano otwarcie Teatru i pierwsze w nim przedstawienie.
W roku 1981 ze względu na sytuację polityczno-społeczną w ogóle zaprzestano przygotowań. 1 stycznia 1985 roku Music-Hall przekształcił się w Teatr Rozrywki. W celu zapewnienia sobie godnej kadry, powołane zostało Studium Taneczno-Wokalne. Przez 2,5 roku nauki (kończącej się otrzymaniem dyplomu artysty estradowego) można było się tam nauczyć aktorstwa, pantomimy, śpiewu, tańca, stepu, akrobatyki i kaskaderki. Do Studium uczęszczał m.in. Janusz Józefowicz.
Znajduje się on w Chorzowie Śródmieściu (dawna Królewska Huta "Königshütte") – nieopodal rynku, przy tzw. estakadzie, na skrzyżowaniu ulic Konopnickiej i Katowickiej.
Ludzie.
Teatr tworzą cztery zespoły: aktorski, wokalny, balet oraz orkiestra, co pozwala na granie różnorodnego repertuaru. Działa tu również chór dziecięcy, grający specjalne koncerty. Razem w Teatrze pracuje około 100 artystów. Na zaplecze teatru składają się: Biuro Obsługi Widzów, Dział Marketingu i Promocji, Dział Księgowości, pracownia krawiecka, ślusarska, malarska.
Dyrektorem Teatru był Dariusz Miłkowski, związany z tą instytucją już od czasów Music-Hallu. W 2018 roku zarządzanie chorzowską sceną muzyczną powierzono Aleksandrze Gajewskiej, która związana jest z placówką od ponad 25 lat. Zastępcą do spraw artystycznych został Jacek Bończyk.
Aktorzy.
Zespół stały (marzec 2019)
Wioletta Białk, Marzena Ciuła, Dominika Guzek, Wioletta Malchar-Moś, Izabella Malik, Maria Meyer, Ewa Niemotko, Anna Ratajczyk, Alona Szostak, Marta Tadla, Marek Chudziński, Maciej Cierzniak, Jarosław Czarnecki, Kamil Franczak, Rafał Gajewski, Tomasz Jedz, Mirosław Książek, Bartłomiej Kuciel, Maciej Kulmacz, Andrzej Lichosyt, Adam Szymura, Artur Święs, Hubert Waljewski.
Gościnnie (marzec 2019)
Marta Kloc, Elżbieta Okupska, Małgorzata Witkowska, Magdalena Wojtacha, Mirosława Żak, Grzegorz Dowgiałło, Kamil Drężek, Grzegorz Gadziomski, Andrzej Kowalczyk, Igor Kujawski, Dariusz Niebudek, Tomasz Steciuk, Dariusz Wiktorowicz.
Repertuar.
Teatr prezentuje różnorodne spektakle, najwięcej uwagi poświęca on musicalom i spektaklom muzycznym. W repertuarze ma zarówno polskie przedstawienia: „Betlejem polskie” Lucjana Rydla, „Pannę Tutli Putli” Witkacego, „Apetyt na czereśnie” Agnieszki Osieckiej, czy „Jeszcze w zielone gramy” Wojciecha Młynarskiego, jak również najbardziej znane zagraniczne musicale: „Ocean niespokojny”, „Cabaret”, „Skrzypek na dachu”, „Evita”, „Człowiek z La Manczy”, „Pocałunek kobiety-pająka”, „Jekyll &amp; Hyde”, „The Rocky Horror Show” czy „Oliver!”.
Prezentowano także przedstawienia dramatyczne. Wystawiano m.in.: „Firmę” Mariana Hemara, „Kaczo” Bogusława Schaeffera, „Ubu króla” Alfreda Jarry’ego (wystawienie w setną rocznicę premiery). Oryginalnym pomysłem był spektakl „Ślady” Józefa Szajny, grany na wielu krajowych i zagranicznych festiwalach, oraz adaptacja powieści Williama Whartona „Ptasiek”.
W 2001 Teatr po raz pierwszy zaistniał w roli producenta, przygotowując adaptację „Zbrodni i kary” Fiodora Dostojewskiego z udziałem Macieja Stuhra i Henryka Talara. Następnie zaczęto wystawiać m.in. monodramy „Ja, Josephine” i „Shirley Valentine”, farsy „O co biega?” i „Okno na parlament”, musical „Dyzma”, widowisko baletowe „Rudolf Valentino” oraz spektakle muzyczne „Bal u Wolanda”, oparty na „Mistrzu i Małgorzacie” Michaiła Bułhakowa z gościnnym udziałem Macieja Maleńczuka i „Krzyk według Jacka Kaczmarskiego”. Muzyka z tego ostatniego wydana została na płycie.
Nie brakuje również koncertów: swoje występy mieli tu m.in.: Michał Bajor (oprócz własnych recitali grał również rolę Che Guevary w „Evicie”), Urszula Dudziak, Jacek Wójcicki, Grzegorz Turnau, Janusz Radek, Dżem i Stanisław Sojka.
Ponadto od 1998 corocznie odbywa się Wakacyjny Przegląd Przedstawień.

</doc>
<doc id="188068" url="https://pl.wikipedia.org/wiki?curid=188068" title="CATIA">
CATIA

CATIA("Computer Aided Three-dimensional Interactive Application") – zintegrowany system CAD/CAM/FEM. CATIA jest produktem firmy Dassault Systèmes.
CATIA to jeden z najbardziej rozbudowanych i wszechstronnych programów wspomagania prac inżynierskich w zakresie projektowania, tworzenia dokumentacji płaskiej, symulacji metodą elementów skończonych MES oraz programowania obróbki na maszynach numerycznych typu CNC.
Oprogramowanie jest najpowszechniej wykorzystywane w przemyśle samochodowym i lotniczym. Doskonale sprawdza się w projektowaniu wyrobów AGD, form wtryskowych, tłoczników, wykrojników, elementów z blach, tworzyw sztucznych, kompozytów, linii produkcyjnych i wielu innych.
Umożliwia wirtualne sprawdzenie ergonomii projektowanego wyrobu.
Oprócz funkcji CAx oferuje narzędzia PDM/PLM (SmarTeam, Enovia) pozwalające na zarządzenie cyklem życia produktu (tworzeniem, rozwojem, dokumentacją, cyklem życia itd.).
Zastosowania w przemyśle.
CATIA dostarcza zestaw narzędzi do tworzenia powierzchniowej geometrii modelu, jej modyfikacji, analizy najbardziej złożonych kształtów. Jest doskonałym narzędziem dla projektantów. Ma bardzo dobrze rozwinięte narzędzia do projektowania powierzchni klasy A (powierzchnie stylistyczne).
Przemysł lotniczy.
Największym i najstarszym klientem Dassault Systemes jest koncern Boeing, który w 1984 r. wybrał platformę V3 na główne narzędzie projektowe.
Najbardziej znane koncerny wykorzystujące CATIę jako podstawowy system projektowy:
Przemysł motoryzacyjny.
Przemysł motoryzacyjny swoją specyfiką bardzo wpłynął na rozwój środowisk projektowych CATII. Szerokie i różnorodne wymogi sprawiły, że nie ma dziedziny inżynierii mechanicznej, która nie zostałaby ujęta w modułach CATII.
Wymienianie koncernów wykorzystujących CATIę można ograniczyć do dwóch zdań:
Wersja V5 i V6.
W chwili obecnej wiodącą wersją CATII jest platforma V5.
Jest to stabilne i dojrzałe oprogramowanie projektowe. Jest najszerzej wykorzystywanym systemem projektowym w przemyśle motoryzacyjnym. 
Platforma na rynku istnieje już przeszło 10 lat.
W 2008 roku, Dassault Systemes zaprezentowało platformę V6.
Od strony użytkowej, V6 jest to połączenie funkcjonalności projektowej CATII V5 i systemu zarządzania cyklem życia produktu - ENOVIA.
Zniknęło menu zapisu i otwierania plików. Całkowicie zmodernizowano format przechowywania danych. Dane zapisywane są w postaci „paczek” zawierających informacje o modelu części i tzw. metadanych. Możliwość zapisu danych na lokalnym komputerze istnieje tylko w formacie 3DXML.
Natywne dane przechowywane są na serwerach bazodanowych, które stanowią zintegrowany system zarządzania dokumentacją.
Dla użytkownika zniknęły pliki CATProd, CATPart i CATDrawing. Dane o dokumentacji technicznej przechowywane są w „pliku” modelu lub złożenia (w rzeczywistości w drzewku historii pojawia się link do „pliku” rysunku).
Bardzo mocno zmodernizowano moduł Assembly Design. Został on podzielony na 2 moduły:
W module VPM buduje się szkielet złożenia przez dodawanie podzłożeń i części. Moduł Assembly Design jak w wersji V5 służy do nadawania relacji między elementami produktu.
Największe zmiany pojawiły się w zakresie relacji geometrycznych. Zniknął pasek Constraints, pojawiła się ikona Engineering Connections, więzy geometryczne pogrupowane są w grupy funkcjonalne, no Cylindrical, Revolute, Rigid. Nowością jest fakt, że więzy nadane w module Assembly Design nie wymagają ponownego definiowania w przypadku pracy z modułami symulacji kinematycznej, czy wytrzymałościowej.
Dodano moduł modelowania bezpośredniego (Live Shape) oraz współpracę za urządzeniami dotykowymi typu tablet. 
Pojawił się moduł „CATIA Natural Sketch”: http://www.youtube.com/watch?v=66FoxykeT0w
Catia 3DExperience.
Dassault Systemes przeobraziło platformę V6 w kompleksowy system nazwany 3DExperience.
Obecnie aktualną wersją jest R2023x.
Oprogramowanie występuje w dwóch wersjach:
Z punktu widzenia użytkownika, oprogramowanie jest mocnym rozwinięciem Cati V6.
Zmieniono całkowicie interfejs programu. Zniknęło klasyczne menu z paskami, które zastąpiono interfejsem wstęgowym.
Kompatybilność danych między V4/V5/V6.
CATIA V6 umożliwia eksport danych do natywnego formatu CATII V5, importuje zaś format danych CATII V4 i V5 w każdej wersji.
Formaty danych pośrednich, które mogą zostać wczytane przez CATIę V6 ograniczają się tylko do IGS i STP.
CATIA jest niekompatybilna z formatem Parasolid.
Historia.
Od początku swojego istnienia system był związany z przemysłem lotniczym. Powstał w 1975 pod nazwą CATI w firmie Dassault Aviation i służył usprawnieniu budowy tunelu powietrznego.
W 1981 roku powstała firma Dassault Systèmes, która miała rozwijać program pod nową nazwą CATIA.
W 1984 firma Boeing Company wybrała system CATIA jako główny system tworzenia projektów 3D i stała się największym klientem Dassault Systèmes.
W 1988 została wydana CATIA V3, która miała pracować na komputerach Unix, a nie jak dotychczas na Mainframe.
W 1990 amerykańska stocznia Marynarki Wojennej General Dynamics' Electric Boat Division wykorzystała CATIA do zaprojektowania okrętów podwodnych typu Virginia.
W 1992 CADAM (Computer Augmented Design And Manufacturing – system CAD stworzony przez Lockheed Corporation) został zakupiony od IBM.
W 1993 została wydana kolejna wersja CATIA CADAM V4.
W 1996 CATIA zaczęła współpracować z systemami AIX, IRIX, HP-UX oraz SunOS.
W 1999 po przejęciu Euclida nastąpił przełom, powstała nowoczesna wersja (CATIA V5) współpracująca z systemami Windows NT i Windows XP od 2001.
W 2008 powstała wersja CATIA V6, która jest kompatybilna z systemami Microsoft Windows, Linux oraz AIX, jednak Dassault Systèmes prowadzi support tylko dla Microsoft Windows. Od tego czasu program rozwijany jest w dwóch liniach.
Wersje.
Wersje programu Catia:
Kompatybilność z platformami.
CATIA V3 oraz wcześniejsze:
CATIA V4:
CATIA V5:

</doc>
<doc id="188072" url="https://pl.wikipedia.org/wiki?curid=188072" title="Jakubów (powiat polkowicki)">
Jakubów (powiat polkowicki)

Jakubów (niem. "Jakobskirch", w latach 1945–1950 "Dębina") – wieś w województwie dolnośląskim, w powiecie polkowickim, w gminie Radwanice, w pobliżu Głogowa.
Podział administracyjny.
Do lat 50. istniała gmina Jakubów. W latach 1975–1998 miejscowość należała administracyjnie do województwa legnickiego. Obecnie wieś liczy ponad 40 posesji. Według Gminy Radwanice (31.12.2019 r.) liczyła 218 mieszkańców.
Rezerwat przyrody.
W pobliżu wsi znajduje się rezerwat Buczyna Jakubowska o powierzchni 18,88 ha, w nim zaś źródełko św. Jakuba, słynne już w XII wieku, do którego przybywali liczni pielgrzymi. Do dziś bije z niego woda o ponoć cudownych właściwościach.
Szlak Świętego Jakuba.
18 października 2004 zadecydowano o utworzeniu pierwszego w Polsce stałego szlaku św. Jakuba, łączącego Dolny Śląsk z europejską siecią szlaków do Santiago de Compostela w Hiszpanii. Szlak ten pod nazwą Dolnośląska Droga św. Jakuba został oficjalnie otwarty 24 lipca 2005, a obecnie prowadzi z Głogowa do Zgorzelca.
Nazwa.
Nazwa wsi pochodzi od świętego Jakuba, patrona miejscowego kościoła, istniejącego, według kronikarza parafii, ks. J. Górlicha, od 991 roku. Według niego pierwotna świątynia powstała na otwartym polu w miejscu, w którym poganie składali ofiary swoim bogom. Data ta nie jest jednak pewna, jako że opiera się na tradycji i dawnych przekazach. Badacz historii Śląska, J. Blaschke, cytuje natomiast zapis "Jacopo Maiori 1103", znajdujący się ponoć na zbudowanej obok kościoła wieży, która służyła jako schronienie podczas napadów. W 1376 r. bezspornie istniał już w Jakubowie gotycki kościół podległy głogowskiej kolegiacie.
Po wojnie wieś nazwano "Dębiną", jednak w roku 1950 przywrócono jej nazwę "Jakubów".
Historia.
Obszar wsi, leżącej przy bocznym trakcie Głogów – Szprotawa, zasiedlony był już w X wieku przez plemię Dziadoszan. Pierwotna osada położona była na stoku małego wzniesienia, obok jaru i źródła wody.
W średniowieczu toczyły się tu walki między Polakami a Czechami, w wyniku których osady kolonistów czeskich zostały zniszczone. Podczas rządów księcia Bolesława Wysokiego (1163-1201) i jego sporów z bratem Konradem nastąpiła tu potyczka zbrojna. Po północnej stronie jaru znajduje się stożkowe wzniesienie, gdzie w XIII-XIV wieku stał gródek obronny. Istnienie gródka potwierdza zapis z 1260 r., który jest jednak mało wiarygodny. W 1367 r. istniał tu już bezspornie gotycki zamek, w którym rycerstwo Księstwa Głogowskiego uwięziło Henryka V Żelaznego. Uwolnili go, opowiadający po stronie księcia mieszczanie.
W 1419 r. w Jakubowie pojawiły się wojska husyckie, co nie wiązało się jednak ze stratami. Kolejnymi panami wsi byli von Kreckwitzowie, po nich zaś von Würchwitzowie. W II poł. XVI wieku dominującą religią stał się tam protestantyzm. W 1571 r. protestanci przejęli kościół.
W tymże wieku, podczas wojny trzydziestoletniej, przez wieś przechodziły wojska austriackie, brandenburskie, saksońskie, szwedzkie i śląskie. Stacjonujący w Jakubowie Szwedzi ubezpieczali większe oddziały w Głogowie. Na stożkowym wzgórzu utworzyli okopy i utrzymali funkcję miejscowego pastora. Z czasem Szwedzi splądrowali kościół i paląc stare księgi zaprószyli ogień, który spalił kilka domów. Po zakończeniu wojny, 21 stycznia 1654, cesarska komisja rewindykacyjna przekazała kościół katolikom, a pastor, Kaspar Gigas, opuścił wieś.
W 1741 r., u początku wojen śląskich między Prusami a Austrią, ziemia głogowska znalazła się pod kontrolą pruską. Około połowy XVIII wieku, w Jakubowie powstał zbór protestancki, później zaś wyznaniowa szkoła elementarna. Podczas okresu napoleońskiego (1806-1813) w okolice zgermanizowanego od wieków Jakubowa napływać zaczęli Polacy, kolejni zaś osiedlili się tu w 2. połowie XIX wieku.
Od roku 1920 Jakubów ulegał modernizacji – nastąpiła elektryfikacja wsi i pokrycie traktu asfaltem. W latach 1918-1939 mieszkało tu 35 rodzin. Corocznie przyjeżdżali tu zatrudniani sezonowo w rolnictwie Polacy. Podczas I i II wojny światowej Polacy pracowali tu przymusowo.
Wojska radzieckie zajęły Jakubów 10 lutego 1945, o godzinie 13:00. 47 żołnierzy radzieckich zginęło podczas nalotu samolotów niemieckich. W lutym roku 1945 spalony został też pałac. Wiosną tego samego roku nadzór nad wsią objęło wojsko polskie. Wieś była zasiedlana od 6 maja 1945. Pierwszym przybyłym po wojnie do Jakubowa polskim osadnikiem był Adam Widera. 
Na przykościelnym cmentarzu spoczywają dwaj polscy żołnierze, którzy zginęli od wybuchu miny podczas żniw w pobliżu wsi Borów (na polu za przystankiem autobusowym). Tabliczki na krzyżach z informacją o "nieznanych polskich żołnierzach" wisiały na grobach jeszcze w latach 90. XX wieku. Około 2011 r. na ich grobach ktoś zawiesił klepsydry z nazwiskami sowieckich żołnierzy, którzy rzekomo zginęli w okolicy Jakubowa. 
Z nocy 3 maja na 4 maja 2021 roku doszło do pożaru plebanii w Jakubowie, którego straty oszacowano wstępnie na dwa miliony złotych. W wyniku pożaru spaleniu uległ nowo wyremontowany dach plebanii oraz uszkodzeniu lub zawaleniu uległy stropy międzykondygnacyjne i jeden z kominów. 
Zabytki.
Do wojewódzkiego rejestru zabytków wpisane są:
inne obiekty:

</doc>
<doc id="188073" url="https://pl.wikipedia.org/wiki?curid=188073" title="Tygodnik &quot;Piast&quot;">
Tygodnik &quot;Piast&quot;



</doc>
<doc id="188075" url="https://pl.wikipedia.org/wiki?curid=188075" title="Eugeniusz Priwieziencew">
Eugeniusz Priwieziencew

Eugeniusz Priwieziencew (ur. 17 sierpnia 1946 w Gdańsku, zm. 8 lipca 2005 w Warszawie) – polski aktor teatralny i filmowy, reżyser, scenarzysta, dramaturg.
Życiorys.
W 1971 ukończył studia na Wydziale Aktorskim PWSFTviT w Łodzi.
Grał m.in. w "Piratach" Romana Polańskiego i w filmach Krzysztofa Zanussiego; "Barwy ochronne", "Spirala", "Kontrakt", "Cwał". W filmie "Zabić księdza" Agnieszki Holland partnerował znanym aktorom kina światowego: Christopherowi Lambertowi, Timowi Rothowi, Edowi Harrisowi. Zagrał też epizod w "Liście Schindlera" Stevena Spielberga. Szeroką popularność przyniosła mu rola organisty, kościelnego i grabarza Antoniego Pereszczaki w polskim serialu telewizyjnym "Złotopolscy".
Zmarł w wyniku powikłań boreliozy. 15 lipca 2005 został pochowany w kolumbarium na cmentarzu Powązkowskim w Warszawie (rząd 11-2).

</doc>
<doc id="188076" url="https://pl.wikipedia.org/wiki?curid=188076" title="Strzała-2">
Strzała-2

9K32 Strieła-2 (Strzała-2) (ros. "9К32 Стрела-2", kod NATO SA-7A "Grail") – radziecki ręczny przeciwlotniczy pocisk rakietowy klasy „ziemia-powietrze” i „woda-powietrze”, używany w wojskach Układu Warszawskiego od roku 1968. Radzieckie oznaczenie wojskowe zestawu według GRAU to 9K32, a samego pocisku – 9M32. Nazwa Strieła-2 funkcjonuje też w angielskiej transkrypcji Strela-2, a w Polsce była przyjęta na uzbrojenie i produkowana pod przetłumaczoną nazwą Strzała-2.
Strieła-2M.
Strieła-2M (kod NATO SA-7B radzieckie oznaczenie pocisku 9M32M) to wprowadzona do użytku w roku 1972 zmodernizowana wersja pocisku Strieła-2.
Rakieta ta została przyjęta na wyposażenie Wojsk Lądowych i Marynarki Wojennej. Była produkowana na licencji w Zakładach Metalowych MESKO w Skarżysku-Kamiennej (z wyjątkiem głowic samonaprowadzania i silników, których dokumentacji nie sprzedano i które były dostarczane z ZSRR).
Marynarka Wojenna RP używa morskiej odmiany tego pocisku (kod NATO SA-N-5) między innymi na dozorowcu ORP Kaszub, kutrach rakietowych typu Osa (projekt 205), okrętach rakietowych typu Orkan (projekt 660/660M) i typu 1241RE, trałowcach bazowych projektu 206F oraz okrętach transportowo-minowych proj. 767 typu Lublin. W wersji morskiej używana jest na poczwórnych obrotowych wyrzutniach produkcji radzieckiej MTU-4US, polskiej Fasta-4M lub NRD FAM-14. Są stosowane także w polskim zestawie rakietowo-artyleryjskim ZU-23-2MR Wróbel II.
Debiut bojowy Strieły miał miejsce podczas starć granicznych egipsko-izraelskich w latach 1969-1970, kiedy Egipcjanie wystrzelili 99 nowo dostarczonych pocisków, uszkadzając lub zestrzeliwując 36 samolotów. Były one następnie masowo używane na Bliskim Wschodzie przez państwa arabskie. Podczas wojny wietnamskiej w latach 1972-1975 siły komunistyczne wystrzeliły 589 pocisków, uszkadzając lub niszcząc 204 amerykańskie lub południowowietnamskie samoloty lub śmigłowce.
Do wad pocisku należy mało skuteczna głowica samonaprowadzająca, umożliwiająca praktyczne jedynie użycie przeciw celom oddalającym się oraz mały ładunek bojowy, nie gwarantujący zniszczenia celu.
W 1988 roku polskie wojska lądowe miały 556 mechanizmów startowych 9P58M zestawu Strzała-2M, ponadto pewna liczba była na uzbrojeniu Wojsk Obrony Powietrznej Kraju i Marynarki Wojennej. Od 1995 roku Wojska Lądowe rozpoczęły wprowadzanie na wyposażenie PPZR Grom, które do 2018 roku całkowicie zastąpiły zestawy Strzała-2M.
Zastosowanie.
Początek użycia bojowego pocisków Strzała-2 miał miejsce podczas wojny wietnamskiej. Między innymi, między majem, a czerwcem 1972 roku siły Wietnamu Północnego zestrzeliły za ich pomocą pięć śmigłowców szturmowych AH-1G Cobra.
Afganistan.
Podczas inwazji radzieckiej na Afganistan mudżahedini posiadali zakupione na czarnym rynku m.in. w Polsce Strzały-2. Pociski z tych sponsorowanych przez zachodnie kraje dostaw często się psuły oraz posiadały wady. ZSRR doskonale o tym wiedział, kontrolując sprzedaż i uszkadzając sprzęt. Dlatego też dostarczenie sprawnych rakiet jak Stingery było zaskoczeniem.
Użytkownicy.
Aktualni użytkownicy
Byli użytkownicy

</doc>
<doc id="188077" url="https://pl.wikipedia.org/wiki?curid=188077" title="Robert Talarczyk">
Robert Talarczyk

Robert Talarczyk (ur. 21 stycznia 1968 w Katowicach) – polski reżyser, aktor teatralny i filmowy, scenarzysta, dramaturg, autor i tłumacz piosenek, dyrektor Teatru Śląskiego im. St. Wyspiańskiego w Katowicach.
Życiorys.
Absolwent VII Liceum Ogólnokształcącego w Katowicach. Ukończył studia na Wydziale Aktorskim we Wrocławiu Akademii Sztuk Teatralnych im. Stanisława Wyspiańskiego. Po studiach związany przez kilkanaście lat jako aktor z Teatrem Rozrywki w Chorzowie, w którym debiutował również jako reżyser ("Ptasiek", 1998). Współpracował z teatrami instytucjonalnymi, prywatnymi i offowymi w Polsce oraz zagranicą. Tworzył też spektakle Teatru Telewizji TVP i Teatru Polskiego Radia. Jako reżyser realizował sceniczne debiuty tekstów Artura Pałygi i Weroniki Murek. Zrealizował kilkadziesiąt spektakli, spośród których wiele zostało laureatami bądź finalistami najważniejszych polskich festiwali i konkursów teatralnych, takich jak: Ogólnopolski Konkurs na Wystawienie Polskiej Sztuki Współczesnej, Festiwal Prapremier, Festiwal Polskich Sztuk Współczesnych „R@port” czy Festiwal Teatru Polskiego Radia i Teatru Telewizji Polskiej „Dwa Teatry”. W 2012 roku został zgłoszony do Paszportu „Polityki” w kategorii Teatr. Jest laureatem Specjalnej Złotej Maski (Nagroda Artystyczna Marszałka Województwa Śląskiego) za kreatywność i wszechstronność umiejętności adaptatorskich, aktorskich i reżyserskich.
W latach 2005–2013 był dyrektorem naczelnym i artystycznym Teatru Polskiego w Bielsku-Białej. Od września 2013 roku pełni funkcję dyrektora naczelnego i artystycznego Teatru Śląskiego im. St. Wyspiańskiego w Katowicach. Jako dyrektor Teatru Śląskiego położył nacisk na twórczość związaną z tradycjami regionu i województwa śląskiego, za co został uhonorowany m.in. Cegłą z Gazety – nagrodą dla najważniejszych śląskich twórców kultury. Zrealizowane przez niego spektakle, które dotyczą śląskiej tematyki to: "Cholonek", "Piąta strona świata", "Wujek.81. Czarna ballada," "Drach, Pokora" i "Nikaj". W latach 2013–2015 realizowany był w Teatrze Śląskim im. St. Wyspiańskiego jego autorski cykl „"Śląsk święty / Śląsk przeklęty"”, w ramach którego swoje spektakle realizowali m.in. Arkadiusz Jakubik, Jacek Głomb, Ewelina Marciniak czy Ingmar Villqist.
Od 2018 roku pełni funkcję dyrektora artystycznego Międzynarodowego Festiwalu „Open the Door” w Katowicach, którego był pomysłodawcą. Od 2020 roku jest przewodniczącym kapituły Nagrody im. Kazimierza Kutza powołanej przez Miasto Katowice, Uniwersytet Śląski i Teatr Śląski.
Jako aktor występował m.in. w filmach Macieja Pieprzycy, Magdaleny Piekorz czy Małgorzaty Szumowskiej.
Pisze i tłumaczy teksty piosenek (m.in. Nicka Cave’a, Toma Waitsa czy Jaromira Nohavicy). W 2011 roku ukazała się jego debiutancka płyta "Słowa".
W 2015 roku został odznaczony Złotym Krzyżem Zasługi, w 2017 Srebrnym Medalem Zasłużony Kulturze „Gloria Artis”, natomiast w 2019 został laureatem Nagrody im. Wojciecha Korfantego. Jest również laureatem VIII edycji Nagrody im. Zygmunta Hübnera Człowiek Teatru.

</doc>
<doc id="188078" url="https://pl.wikipedia.org/wiki?curid=188078" title="Strzała-2M">
Strzała-2M



</doc>
<doc id="188080" url="https://pl.wikipedia.org/wiki?curid=188080" title="Nadi">
Nadi



</doc>
<doc id="188081" url="https://pl.wikipedia.org/wiki?curid=188081" title="Tummo">
Tummo

Tummo (tyb. གཏུམ་མོ་, transliteracja Wyliego "gTum mo", wymawiane "Tum-mo"; skt. "caṇḍālī"), "Joga Wewnętrznego Żaru", "Joga Ciepła Psychicznego" – praktyka religijna buddyzmu tybetańskiego, związana z opanowaniem subtelnych energii przez medytacje na nadi ("kanały energii"), pranę ("wiatry energii") i bindu ("krople energii"), charakteryzująca się ponadto wywoływaniem wielkiej ilości ciepła w ciele praktykującego, pozwalając mu żyć w skrajnie nieprzyjaznych warunkach zimna i doświadczenie błogości, co jest szczególnie ważne z punktu widzenia mahamudry łączącej doświadczenia błogości i pustki. Jest to praktyka wchodząca w skład Sześciu Jog Naropy.
Praktyka.
Przekazy i relacje świadków wymieniają licznych joginów, którzy byli w stanie wygenerować odpowiednią ilość ciepła, aby wysuszyć mokre szaty na gołym ciele, siedząc na mrozie. Praktyka ta, choć przydatna w mroźnym klimacie Tybetu, nie jest wykonywana tylko dla utrzymania się w cieple, co jest tylko efektem ubocznym intensywnej medytacji. Podobne doświadczenia wewnętrznego żaru obserwowano wśród praktykujących inne ścieżki medytacyjne – Sufi Irina Tweedie czy joga Kundalini.
Jednym z najsłynniejszych praktykujących tummo był tybetański buddyjski jogin Milarepa i jego uczeń Gampopa. Współczesnymi zachodnimi świadkami tej praktyki byli m.in. podróżniczka Alexandra David-Néel (David-Neel, 1971) oraz Lama Anagarika Govinda (Govinda, 1988).
Badania naukowe.
Próby zbadania fizjologicznych efektów tummo podjął w latach osiemdziesiątych doktor Herbert Benson wraz ze swoimi współpracownikami z harwardzkiej akademii medycznej (Benson i in., 1982; Cromie, 2002). Pierwszy eksperyment miał miejsce w górnej Dharamsali (Indie) w 1981 roku na grupie tybetańskich mnichów buddyjskich i został opisany w następujący sposób:
Doktor Benson podczas badania przymocował do ciał medytujących czujniki temperatury, aby stwierdzić, czy tummo polega na rzeczywistym wzroście ciepłoty ciała. Okazało się, iż wprawni w praktyce mnisi potrafili podnieść temperaturę palców dłoni i stóp aż o 8 °C. W innych częściach ciała zanotowano mniejszy wzrost temperatury. Badacz ten wysunął wniosek, iż efektem medytacji jest rozszerzanie naczyń krwionośnych skóry, czyli reakcja odwrotna do typowej reakcji organizmu na zimno, kiedy to naczynia te ulegają skurczeniu.
W najnowszym doświadczeniu, przeprowadzanym w Normandii (Francja), dwaj mnisi buddyjscy podłączeni zostali do czujników, które zapisywały zmiany ciepła i metabolizmu (Cromie, 2002).
Obserwacje praktyki tummo były również dyskutowane podczas studiów medycznych (Ding-E Young and Taylor, 1998).

</doc>
<doc id="188085" url="https://pl.wikipedia.org/wiki?curid=188085" title="Gyulu">
Gyulu

Gyulu (tyb.), Joga Ciała Iluzorycznego – praktyka religijna buddyzmu Diamentowej Drogi, prowadząca do widzenia wszystkich zjawisk jako podobnych do mirażu czy magicznych wytworów. Jej celem jest mistrzowskie panowanie nad wszystkimi zjawiskami. Jest to jedna z Sześciu Jog Naropy.

</doc>
<doc id="188086" url="https://pl.wikipedia.org/wiki?curid=188086" title="Joga Ciała Iluzorycznego">
Joga Ciała Iluzorycznego



</doc>
<doc id="188087" url="https://pl.wikipedia.org/wiki?curid=188087" title="Milam">
Milam

Milam (tyb. "Joga Snu" transliteracja Wyliego: rmi-lam) – praktyka religijna buddyzmu Diamentowej Drogi oraz bön, prowadząca do zachowania świadomości podczas snu i opanowania zjawisk sennych. W ostatecznym rezultacie zmierza do urzeczywistnienia tożsamości natury zjawisk zarówno snu jak i jawy. Praktykujący może stwarzać obrazy jak i podróżować we śnie do dowolnych miejsc. Jest to jedna z tzw. Sześciu Jog Naropy.

</doc>
<doc id="188088" url="https://pl.wikipedia.org/wiki?curid=188088" title="Joga Snu">
Joga Snu



</doc>
<doc id="188089" url="https://pl.wikipedia.org/wiki?curid=188089" title="Osel">
Osel



</doc>
<doc id="188090" url="https://pl.wikipedia.org/wiki?curid=188090" title="Etelred I">
Etelred I



</doc>
<doc id="188092" url="https://pl.wikipedia.org/wiki?curid=188092" title="Joga Wewnętrznego Żaru">
Joga Wewnętrznego Żaru



</doc>
<doc id="188093" url="https://pl.wikipedia.org/wiki?curid=188093" title="Eugeniusz Herrigel">
Eugeniusz Herrigel



</doc>
<doc id="188094" url="https://pl.wikipedia.org/wiki?curid=188094" title="Joga Przeniesienia Świadomości">
Joga Przeniesienia Świadomości



</doc>
<doc id="188095" url="https://pl.wikipedia.org/wiki?curid=188095" title="Książę (tytuł szlachecki)">
Książę (tytuł szlachecki)



</doc>
<doc id="188096" url="https://pl.wikipedia.org/wiki?curid=188096" title="Diamentowa droga">
Diamentowa droga



</doc>
<doc id="188097" url="https://pl.wikipedia.org/wiki?curid=188097" title="Bardo (praktyka)">
Bardo (praktyka)

Bardo (tyb.), Joga Stanu Pośredniego – praktyka religijna buddyzmu Diamentowej Drogi, która poprzez rozpoznanie natury zjawisk w okresie między śmiercią a ponownymi narodzinami a ściśle w okresie bardo stawania się, prowadzi do osiągnięcia całkowitego wyzwolenia. Jest to jedna z Sześciu Jog Naropy.

</doc>
<doc id="188100" url="https://pl.wikipedia.org/wiki?curid=188100" title="Nabram">
Nabram

Nabram ("Abram, Nabra, Kłobuk, Stańcowie, Waldorff, Wendorf") – herb szlachecki.
Opis herbu.
Pięciokrotnie w słup pola czarne i srebrne. Klejnot: trzy strusie pióra.
Inne opisy herbu:
Najwcześniejsze wzmianki.
Herb pochodzi z okresu dynastii Piastów, powstał w latach 1292–1386. Najwcześniejszym źródłem heraldycznym opisującym go jest datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie pod nazwą "Waldorf" wśród 71 najstarszych polskich herbów szlacheckich we fragmencie: „Waldorf, cuius insignia in campo albo tres barre nigre a capite clipei in longum producte”.
Herbowni.
Najpełniejszą listę rodów szlacheckich pieczętujących się herbem Nabram przedstawił Tadeusz Gajl w "Herbarzu polskim":
Boremski, Borodelski, Brodelski, Chotecki, Czasławski, Czesławski, Gościewicz, Happen, Honckiewicz, Hoppen, Huppe, Jabłonowski, Jedleński, Jedliński, Jodłowski, Kałczyński, Kazimierski, Kazimirski, Kokotek, Kubiczek, Mietniowski, Mietnowski, Naborowski, Nadratowski, Nadroski, Nadrowski, Nagórka, Nagórko, Nagórzko, Pejszowski, Pieles, Pielgrzym, Piels, Pielstowski, Pielsz, Porembski, Porębski, Prajs, Preis, Preiss, Prejszowski, Preyss, Rogalewski, Rogalowski, Rogowski, Rosperski, Rospert, Rospierski, Sieroszewski, Solecki, Sosnowski, Szczytnicki, Ufnarowski, Underowicz, Undorf, Waldorf, Wendorf, Wendorff, Wędorf, Wolicki, Wolwanowski, Wołycki, Wulwanowski, Żołecki.

</doc>
<doc id="188102" url="https://pl.wikipedia.org/wiki?curid=188102" title="Ska-P">
Ska-P

Ska-P – zespół grający muzykę ska punk, założony w Madrycie w 1994. Jego dyskografia liczy sześć albumów studyjnych, dwa oficjalne wydania koncertowe oraz DVD. Muzyka "Ska-P" charakteryzuje się skocznymi melodiami w rytmie ska połączonymi z melodyjnym punkiem oraz zaangażowanymi, anarchistycznymi tekstami. Zdobył popularność w Hiszpanii i Meksyku, a także w Wielkiej Brytanii, Belgii, Włoszech, Szwajcarii, Francji, Polsce i Niemczech.
W 2005 zespół zawiesił swoją działalność na czas nieokreślony. Po trzech latach, w 2008 roku, wrócił w pełnym składzie, wydając płytę Lágrimas y Gozos. W 2013 roku zespół wydał kolejną płytę, zatytułowaną 99%. W 2018 roku wydano oficjalny teledysk do ich najnowszego singla – Jaque al Rey. W tym samym roku, 5 października wydano album Game Over.
16 lipca 2010 roku wystąpił jako jeden z gości zagranicznych na Festiwalu w Jarocinie, a 1 sierpnia 2014 roku zagrał przed publicznością Przystanku Woodstock.
Teksty piosenek.
Piosenki zespołu dotyczą przede wszystkim problemów społecznych, często pojawia się w nich problem praw człowieka, niesprawiedliwości, faszyzmu, antykapitalizmu, antysyjonizmu, antyklerykalizmu, legalizacji marihuany i praw zwierząt (np. głoszą potrzebę zdelegalizowania walk byków).

</doc>
<doc id="188103" url="https://pl.wikipedia.org/wiki?curid=188103" title="Mahasiddha">
Mahasiddha

Mahasiddha (tyb.: གྲུབ་ཐོབ་ཆེན་པོ, Wylie: "grub thob chen po", ZWPY: "Chubtobqênbo"), "urzeczywistniony mistrz" – w buddyzmie tybetańskim i hinduizmie tantrycznym termin określający oświeconych mistrzów ścieżki tantrycznej, którzy osiągnęli najwyższy poziom poznania, "maha-siddhi", oznaczający najwyższą moc, osiągnięcie jedności z nienazywalną rzeczywistością, jak i również manifestujących to urzeczywistnienie (spełnienie) w wymiarze względnym, zjawiskowym. 
Buddyzm.
Tradycyjnie w buddyzmie tybetańskim mówi się o 84 mahasiddhach, mężczyznach i kobietach, dosłownie ("Wielkich Zrealizowanych"), doskonałych adeptach tantr Jogi Najwyższej obecnych w ostatnim okresie rozwoju Buddyzmu do ok. XII w n.e. w Indiach i terenach obecnego Pakistanu, takich jak Tilopa, Naropa, Maitripa, itd. (pełna lista tutaj). 
Oprócz tego znanych było tam wielu innych mahasiddhów, np. Lalita Wadżra, Padampa Sangdzie, czy tych związanych z tantrą Kalaczakra, np. Chilupa/Kalachakrapada, oraz tych związanych z początkowym rozwojem nauk Dzogczen tj. Garab Dordże, Padmasambhawa, Wimalamitra. 
W Tybecie za czasów panowania króla Tritsong Detsen, który wprowadził tam buddyzm jako religię państwową, 25 Tybetańczyków stało się mahasiddhami za sprawą Padmasambhawy. Oprócz tego było wielu innych mistrzów tybetańskich o randze mahasiddhy np. Orgjenpa.
Znamienne jest to, że buddyjscy mahasiddhowie uzyskiwali bezpośrednie przekazy od Buddów głównie manifestujących się im w formach Sambhogakai np. w przypadku mahasiddhy Garab Dordże od Wadżrasattwy, w przypadku Tilopy, Naropy bądź tybetańskiego Orgjenpy od Wadżrajogini (Wadżrawarahi) czy w przypadku Lalita Wadżry od Dżnianadakini Rolangma (Jamantaka).

</doc>
<doc id="188104" url="https://pl.wikipedia.org/wiki?curid=188104" title="Henri Matisse">
Henri Matisse

Henri Matisse (wym. []; ur. 31 grudnia 1869 w Le Cateau-Cambrésis, zm. 3 listopada 1954 w Nicei) – francuski malarz uważany za najsłynniejszego fowistę.
Życiorys.
Początkowo przygotowywał się do zawodu prawnika. Jednak w wieku 24 lat rozpoczął naukę malarstwa w paryskiej Szkole Sztuk Pięknych. Uczeń Gustave'a Moreau, początkowo tworzył pod wpływem impresjonistów oraz sztuki japońskiej. W 1905 wystawił swoje prace w Salonie Jesiennym. Wykształcił wkrótce własny styl. Sławę osiągnął już za swego życia. Matisse zapełniał swoje płótna plamami żywych, świetlistych, zwykle silnie kontrastowych barw, które częstokroć, w trosce o czytelność obrazu, obwodził delikatnym konturem.
Po operacji onkologicznej utracił sprawność fizyczną i poruszał się na wózku inwalidzkim (nie mógł pracować przy sztalugach) – zmienił się wtedy profil jego twórczości – tworzył odtąd papierowe kolaże. Henri Matisse był rywalem Pabla Picassa.
Zmarł na atak serca w swoim mieszkaniu w Nicei.

</doc>
