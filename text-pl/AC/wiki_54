<doc id="188107" url="https://pl.wikipedia.org/wiki?curid=188107" title="Młodoturcy">
Młodoturcy

Młodoturcy ( lub "Genç Türkler") – nacjonalistyczny i modernistyczny ruch polityczny istniejący w Turcji na przełomie XIX i XX wieku, dążący do obalenia monarchii osmańskiej i reorganizacji państwa.
Geneza.
Młodoturcy wywodzili się z tajnych stowarzyszeń kadetów szkół wojskowych i studentów, które powstały od 1878 po anulowaniu (wprowadzonej w 1876 r. pod naciskiem polityków młodoosmańskich) konstytucji Kanun-ı Esasî przez sułtana Abdul Hamida II. Biorąc przykład z podobnych organizacji europejskich, sprzysiężenia te tworzyły głęboko zakonspirowaną sieć komórek, które łączyły pojedyncze osoby.
Przejęcie władzy.
Z ruchu tego wyrosła partia oficjalnie nosząca nazwę Komitet Jedności i Postępu. Po bezkrwawej rewolucji w Salonikach, która doprowadziła do rezygnacji paszy (lipiec 1908), komitet objął rządy. Rok później przeprowadził detronizację sułtana. Partia początkowo zapowiadała równoważne traktowanie wszystkich mieszkańców imperium, jednak po przejęciu władzy rozpoczęła silnie nacjonalistyczną politykę.
W 1913 po przegraniu przez Turcję I wojny bałkańskiej, zagarnęła pełnię władzy w kraju. Na czele rządu stanął minister spraw wewnętrznych (od 1917 wielki wezyr) Mehmet Talaat, zwany Taalat Paszą. Władzę nieformalnie sprawował młodoturecki triumwirat, którego pozostałymi członkami byli minister wojny Ismaił Enwer (Enwer Pasza) i minister marynarki Ahmed Cemal (Dżemal Pasza).
Po tajnych negocjacjach w obliczu I wojny światowej młodoturcy sprzymierzyli się z cesarskimi Niemcami. Po początkowych sukcesach przyszły klęski w Iraku i Syrii.
Czystki etniczne.
W 1915 z inicjatywy Taalata rząd rozpoczął zorganizowaną kampanię pogromów i przesiedleń zamieszkujących Imperium Osmańskim Ormian i Greków Pontyjskich, pod pretekstem sprzyjania Rosji oraz w związku z propozycjami utworzenia przez te dwa narody państwa federacyjnego. Ten akt ludobójstwa, w wyniku którego, jak się szacuje, zginęło do 1,5 miliona ludzi, przeszedł do historii pod nazwą Rzezi Ormian. Ludobójstwo objęło także chrześcijańskich Asyryjczyków, zamieszkujących imperium osmańskie – ludobójstwo Asyryjczyków. Prześladowania spotkały również członków arabskich ugrupowań w Damaszku.
Po upadku Bułgarii i przegranej głównych państw centralnych, wobec izolacji Turcji 13 października 1918 Taalat wraz z pozostałymi triumwirami 2 listopada udał się na emigrację do Niemiec. Wkrótce wszyscy triumwirowie zginęli, głównie z ręki ocalałych z rzezi Ormian. Taalat został zabity w Berlinie, Dżemal w gruzińskim Tbilisi. Jedynie Enwer stracił życie w walce z Armią Czerwoną w Tadżykistanie.
Powstanie Republiki Turcji - Atatürk.
Z ruchu młodotureckiego wywodził się Mustafa Kemal, zwany w Turcji Atatürk, który po sukcesach w walkach obronnych na półwyspie Gallipoli i w wojnie grecko-tureckiej (1921–1922) w 1923 roku ostatecznie obalił sułtanat i proklamowano (29 października) powstanie świeckiej Republiki Turcji (Türkiye Cumhuriyeti), której został pierwszym prezydentem. Jego nacjonalistyczną i europeizacyjną politykę kontynuował także wywodzący się z armii Mustafa İsmet İnönü.
Dziedzictwo.
Ideologia młodoturków domagająca się etnicznej hegemonii Turków w wielonarodowym państwie do dziś jest jednym z głównych wyznaczników tureckiej polityki wewnętrznej i zagranicznej. Należy w niej szukać źródeł konfliktu kurdyjsko-tureckiego (odmowa uznania Kurdów za osobną narodowość i określanie ich jako "Turków górskich", zakaz używania języka kurdyjskiego i kultywowania własnej kultury), napięć grecko-tureckich (konsekwencje czystek etnicznych i wojny z lat 20. pogromów i wypędzeń z 1955, okupacji Cypru i relatywnie nowych roszczeń Turcji do Morza Egejskiego), zaprzeczania ludobójstwu na Ormianach, Asyryjczykach i Grekach Pontyjskich. Także strzeżona przez armię - nawet poprzez przewroty wojskowe - programowa laickość państwa tureckiego ma swoje źródła w młodoturkizmie.

</doc>
<doc id="188108" url="https://pl.wikipedia.org/wiki?curid=188108" title="Tulku">
Tulku

Tulku (tyb.: སྥྲུལ་སྐུ་, Wylie: "sprul sku", ZWPY: "zhügu") – w buddyzmie tybetańskim – istota, która manifestuje się w postaci ludzkiej przez wiele kolejnych inkarnacji, w przeciwieństwie do innych istot odradzająca się w świadomy sposób, aczkolwiek nie zawsze pamiętająca swoje poprzednie żywoty.
Najbardziej znanym przykładem tulku jest dalajlama, który jest uważany za emanację bodhisattwy współczucia – Awalokiteśvary (tyb. Czenrezig). Wyznawcy buddyzmu tybetańskiego wierzą, że od 1391 roku odradzał się on 14 razy.
Według tej części buddystów, którzy wierzą w istnienie "tulku", pierwszą świadomie odradzającą się istotą tego typu, którego linia trwa do dnia dzisiejszego, był (i jest) karmapa, najbardziej znany mistrz i autorytet szkoły kagyu, obecnie w swojej 17 inkarnacji.
Rozpoznawanie tulku.
Tulku bliski śmierci może zostawić wskazówki na temat swoich kolejnych narodzin. Czasem są to przepowiednie odnośnie do miejsca, gdzie można szukać jego kolejnej inkarnacji. Kandydaci na tulku są rozpoznawani przez najwyższych nauczycieli danej linii przekazu nauk, które ów tulku udzielał. Dziecku, które podejrzewa się o bycie inkarnacją nauczyciela daje się do sprawdzenia przedmioty z poprzedniego życia albo pyta o rzeczy, na temat których odpowiedzi mogą znać tylko najbliższe osoby z życia poprzedniej inkarnacji.
Istnieją też związki pomiędzy tulku, którzy się rozpoznają. I tak w szkole gelug dalajlamę rozpoznaje głównie panczenlama, a panczelamę dalajlama, zaś w szkole kagyu karmapę rozpoznaje głównie szamarpa i vice versa.
Teoria.
Słowo tulku tłumaczy się z tybetańskiego སྤྲུལ་སྐུ (Wylie: sprul sku) jako „ciało reinkarnowane, ciało emanacji”. Jest to synonim sanskryckiego terminu nirmāṇakāya.
Reinkarnacja jest kluczowym terminem używanym w buddyzmie i związana jest z takimi naukami jak prawo przyczynowo-skutkowe karma oraz dwanaście ogniw współzależnego powstawania. Pojęcie świadomego odradzania pojawia się jedynie w naukach mahajany, a szczególnie akcentowane jest w wadżrajanie i możliwe jest tylko dla bodhisattwów.
W wadżrajanie wyjaśnienia na temat odrodzeń bodhisattwów ściśle wiążą się z teorią tantr buddyjskich, których praktyka umożliwia ostatecznie praktykującemu przekształcenie własnego procesu umierania, stanu pośredniego po śmierci (bardo) oraz ponownego odrodzenia w świecie, w zrealizowanie odpowiednio trzech ciał buddy. Tulku, zgodnie z tym podejściem, odpowiada tantrycznemu przekształceniu owego ponownego odrodzenia praktykującego. Więcej patrz Tantry Jogi Najwyższej.
Decyzja rządu chińskiego.
Rząd chiński zażądał kontroli nad procesem rozpoznawania tulku. Klasztory utrzymujące, że odkryły inkarnację tulku muszą od września 2007 prosić o zezwolenie na uznanie tego za fakt w departamencie spraw religijnych w swojej prowincji.

</doc>
<doc id="188110" url="https://pl.wikipedia.org/wiki?curid=188110" title="Czernica (gmina)">
Czernica (gmina)

Czernica – gmina wiejska w powiecie wrocławskim, województwie dolnośląskim. Położona we wschodniej części województwa dolnośląskiego, graniczy od zachodu z Wrocławiem, od północy z gminami: Długołęka i Oleśnica, od wschodu z gminą Jelcz-Laskowice, od południa z gminami: Siechnice i Oława. W latach 1975–1998 gmina położona była w województwie wrocławskim. Podstawowym bogactwem naturalnym gminy jest kruszywo naturalne (piasek, żwir).
Urząd gminy znajduje się w Czernicy, przy ulicy Kolejowej 3.
Według danych z 31 grudnia 2014 gminę zamieszkiwało 12 310 osób. Natomiast według danych z 31 grudnia 2019 roku gminę zamieszkiwało 16 619 osób.
Według danych z 30 czerwca 2020 roku gminę zamieszkiwały 17 102 osoby.
Struktura powierzchni.
Według danych z roku 2002 gmina Czernica ma obszar 83,63 km², w tym:
Gmina stanowi 7,54% powierzchni powiatu.
Demografia.
Dane z 30 czerwca 2004:
Sąsiednie gminy.
Wrocław
Powiat wrocławski:
Powiat oławski:
Powiat Oleśnicki:

</doc>
<doc id="188111" url="https://pl.wikipedia.org/wiki?curid=188111" title="Chojniczanka Chojnice">
Chojniczanka Chojnice

Miejski Klub Sportowy „Chojniczanka 1930” Chojnice – wielosekcyjny klub sportowy z siedzibą w Chojnicach, założony 10 marca 1930.
Historia klubu.
Źródła:
1930–1939.
Klub Sportowy Chojniczanka Chojnice został zarejestrowany 10 marca 1930, a jego założycielami byli: Stanisław Karczewski, Jan Schreiber, Brunon Nurnberg, Dagobert Nurnberg, Willi Doege i Franciszek Madziąg. Pierwszym prezesem wybrano Stanisława Karczewskiego. Jeszcze w 1930 r. delegat Polskiego Związku Piłki Nożnej, prof. Gruziński z Tczewa (prezes tamtejszej Wisły) przyjechał do Chojnic, by zwerbować klub pod egidę PZPN. Drużynę zakwalifikowano do rozgrywek klasy B, w której uczestniczyły m.in.: Bałtyk Gdynia, Wisła Tczew, Unia Tczew, Amator Bydgoszcz i Czarni Nakło. Początkowo mecze odbywały się w oddalonym o trzy kilometry od centrum piaszczystym boisku w lasku miejskim, nieogrodzonym i przynoszącym małe dochody. Nieduże środki finansowe, którymi dysponował klub, przeznaczano na opłacenie wyjazdów na mecze i zakup najpotrzebniejszego sprzętu piłkarskiego. W 1932 r. otwarto Stadion Miejski Chojniczanka 1930, usytuowany w centrum miasta, w związku z czym wzrosło zainteresowanie piłką nożną w Chojnicach, zwiększyła się frekwencja na treningach, a na mecze przychodziło coraz więcej kibiców. W tym samym roku powstała także druga drużyna seniorów Chojniczanki, która ze względów finansowych rozgrywała mecze głównie z lokalnymi rywalami. W 1935 r. Chojniczanka miała szansę awansu do A klasy (odpowiednik dzisiejszej II ligi). O wejściu do wyższej klasy rozgrywkowej zadecydowały baraże z Bałtykiem Gdynia. Pierwszy mecz został rozegrany w Chojnicach i zakończył się remisem 1:1. Rewanż w Gdyni również nie przyniósł rozstrzygnięcia i zakończył się wynikiem 0:0. W celu wyłonienia mistrza B klasy Okręgowy Związek Piłki Nożnej zarządził rozegranie dodatkowego meczu na neutralnym boisku w Grudziądzu. W normalnym czasie gry obie drużyny nie strzeliły bramki. W dogrywce również nie padła żadna bramka. Wówczas sędzia spotkania zadecydował, by grać do pierwszej strzelonej bramki. Strzelili ją w 135 minucie meczu piłkarze Bałtyku Gdynia. W kolejnych latach, aż do wybuchu II wojny światowej Chojniczanka Chojnice grała w B klasie. Na okres wojny klub zawiesił działalność.
1945–1950.
W czerwcu 1945 r., na zebraniu zwołanym z inicjatywy grona zawodników i działaczy sportowych, reaktywowano klub i wybrano zarząd na czele z Janem Schreiberem, który był jednym z założycieli tego klubu. Pierwsze mecze rozgrywano z żołnierzami Armii Radzieckiej stacjonującymi w Szczecinku. Jednak jeszcze w 1945 r. zespół wystąpił w rozgrywkach B klasy. Pod koniec tego roku patronat nad klubem objęła Spółdzielnia Spożywców „Społem” i z tego powodu został przypisany do Zrzeszenia Sportowego „Spójnia”. Prezesem został wówczas Edmund Janicki, a od 1947 r. funkcję prezesa objął Wojciech Bogaszewicz – prezes „Społem”. W tym roku zespół zdołał awansować do A klasy. W 1949 r. Chojniczankę podporządkowano zrzeszeniu „Gwiazda” i prezesem został Franciszek Kłos, szef powiatowy UB w Chojnicach. W tym samym roku Chojniczanka rozegrała pierwszy mecz międzynarodowy – zmierzyła się z czechosłowackim Sokołem Brno, mecz zakończył się wysoką porażką chojniczan 1:6. W ramach przygotowań do tego spotkania zbudowano dwie kasy i odcinek murowanego parkanu, a kibice wraz z zawodnikami w czynie społecznym wybudowali krytą trybunę o długości 100 m. Poza pierwszą drużyną sukcesy w tym okresie odnosiła także drużyna juniorów, która w 1947 r. zdobyła tytuł mistrzów, a w 1949 r. tytuł wicemistrzów Pomorza. Do czołowych piłkarzy tego okresu należeli: Józef Paszek, Franciszek Sabiniarz, Józef Dalecki oraz Czesław Lenc – późniejszy zawodnik Lechii Gdańsk, reprezentant Pomorza oraz Polski.
1950–1970.
Kolejna zmiana organizacyjna klubu nastąpiła w marcu 1950 r. – Chojniczanka została przeniesiona do Związku Klubów Sportowych „Budowlani” i przyjęła taką nazwę, a prezesem został Józef Smoczyński. Wszystkie te zmiany spowodowane były warunkami pozyskania środków na działalność klubu. W 1952 r. piłkarze po spadku z klasy A zmuszeni byli do przystąpienia do rozgrywek w niższej klasie. Przed kolejnym sezonem dokonano wielu zmian kadrowych, a trenerem został Stanisław Sawaryn – pierwszy w dziejach klubu trener z pełnymi kwalifikacjami szkoleniowca. Po rocznym pobycie w B klasie drużyna wywalczyła awans do klasy A. Sezon później w 1954 r. chojnicki klub awansował do III ligi. Był to pierwszy awans klubu do rozgrywek na szczeblu centralnym. Sezon 1956/57 piłkarze Chojniczanki rozpoczęli pod wodzą nowego trenera Jana Ossowskiego. W tym czasie władze Polskiego Związku Piłki Nożnej przeprowadziły kolejną już reorganizację rozgrywek. W wyniku centralnych działań sezon 1957/58 chojniccy piłkarze zmuszeni byli rozpocząć w lidze wojewódzkiej, noszącej miano III ligi (odpowiednik dzisiejszej ligi okręgowej). W styczniu 1957 r. na walnym zebraniu członkowie klubu zażądali przywrócenia tradycyjnej nazwy – KS Chojniczanka. W tym roku akces do silniejszego klubu zgłosiła Sparta, która przez kilka lat działała przy Zakładach Mięsnych; fuzja spowodowała wzmocnienie klubu. W 1961 r. drużyna spada do A klasy. Do kolejnego sezonu przystąpiła w mocno odmłodzonym i przebudowanym składzie. Średnia wieku grających jesienią 1961 r. piłkarzy wynosiła 25 lat, a rok później już 20 lat. Posadę trenera obejął wówczas Stefan Polasik, mający za zadanie zbudować zespół, który awansuje do wyższej klasy rozgrywkowej. Jednak na powrót do III ligi wojewódzkiej przyjdzie kibicom z Chojnic poczekać do wiosny 1963 r. Awans wywalczyli: J. Tomczak, Z. Prądzyński, R. Brandt, E Ceranek, E. Fankidejski, E. Gierszewski, E. Grabowski, J. Kukliński, J. Lipiński, Z. Mucha, B. Pawlak i G. Wałdoch. W kolejnych latach zespół Chojniczanki grał ze zmiennym szczęściem w lidze okręgowej, zajmując w tabeli ligowej miejsca od 6 do 11. Na przestrzeni 6 lat kadrę I zespołu tworzyli: J. Rudziński, B. Błażyński, T. Dróbka, E. Gierszewski, R. Grabowski, S. Kłódka, M. Krajecki, G. Mechliński, E. Mucha, B. Pawlak, Z. Prymas, Z. Risopp, T. Stencel, T. Urbański, E. Walczak, Z. Wiśniewski, J. Żywicki, K. Błociński, Z. Drewek, M. Grochocki, H. Lipiński. O wiele większe niż seniorzy sukcesy odnosili juniorzy i tramplarze. W 1968 r. piłkarze drużyn młodzieżowych Chojniczanki pokonali 4:2 reprezentację NRD, w skład której wchodzili zawodnicy ze Schwerinu. Młodzieżowe drużyny odnosiły duże sukcesy w Pucharze Polski: dwukrotnie dochodzili do finału i zdobyli to trofeum w 1968 i 1969 r.
1970–1995.
Jeden z największych sukcesów w historii klub osiągnął w sezonie 1971/1972. W ligowych rozgrywkach w klasie okręgowej Chojniczanka zajęła czwarte miejsce. Większy sukces chojniczanie odnieśli natomiast w Pucharze Polski. Zdobyła Puchar Polski na szczeblu wojewódzkim pokonując: Borowiaka Czersk 1:0, Orła Osiek 4:0, Budowlanych Bydgoszcz 1:0, Orkan Lubaszcz 6:0, Lecha Rypin 6:3 i Kujawiaka Włocławek 3:1. W 1/32 szczebla centralnego rozgrywek zespół z Chojnic pokonał Znicza Pruszków 2:1, a w 1/16 finału Chojniczanka wylosowała trzykrotnego wicemistrza Polski – pierwszoligowe Zagłębie Sosnowiec. 3 października 1971 r. na stadion Chojniczanki przybyło około 10 tysięcy kibiców. MKS Chojniczanka pokonała 2:1 Zagłębie Sosnowiec. Bramki dla chojnickiej drużyny strzelili Adam Damski (wówczas grający trener zespołu) i Ryszard Nowak. W historycznym meczu wystąpili: J.Rudziński, T.Urbański, T.Stencel, K.Błociński, E.Jączyński, B.Pawlak, H.Urbański, Z.Prymas, Z.Wiśniewski, A.Damski, E.Walczak, R.Nowak i S.Kłódka. W 1/8 finału drużyna mimo wyrównanej gry uległa 0:1 drugoligowemu wówczas GKS Katowice. W sezonie 1976/1977 Chojniczanka awansowała do utworzonej rok wcześniej III ligi międzywojewódzkiej. W drużynie pojawiło się kilku wyróżniających się zawodników, między innymi Jan Synoradzki, Jan Wardyn, Henryk Briegman i Wiesław Piekarski. Dwa sezony później chojniccy piłkarze ponownie zmuszeni byli do występowania w klasie okręgowej po spadku z III ligi. Trenerem zostaje wówczas Mieczysław Krajecki. Po raz kolejny do 1/16 finału Pucharu Polski Chojniczance udaje się dojść w 1981 r. Trafiła wówczas na mistrza Polski – Widzew Łódź, w którym grali m.in. reprezentanci Polski Zbigniew Boniek, Włodzimierz Smolarek i Władysław Żmuda. Na mecz przybyło około 15 tysięcy osób. W 37. minucie na prowadzenie gospodarzy wyprowadził Jan Synoradzki, jednak pięć minut później wyrównał Zbigniew Boniek. Przez większoś meczu Chojniczanka była trudnym rywalem dla mistrza Polski, lecz w ostatnich 25. minutach spotkania inicjatywę przejęli piłkarze Widzewa Łódź co poskutkowało strzeleniem bramki przez Filipczaka i końcem rozgrywek dla chojnickiej drużyny. W jednym z najsłynniejszych meczów w historii Chojnic wystąpili: Baran, Laskowski, Wardyn, R. Synoradzki (od 81 minuty T. Urbański), Briegman, Adamczyk, Fabich, J. Synoradzki, Skiba, Słomiński, Kuczkowski. Trenerem zespołu był Mieczysław Krajecki. Kolejny awans do III ligi miał miejsce w sezonie 1983/1984, wywalczyli go: R.Rutkowski, M.Lorbiecki, H.Briegman, J.Lipiński, R.Synoradzki, W.Kosikowski, L.Szank, Cz.Adamczyk, J.Synoradzki, A.Skiba, M.Wielewicki, S.Kuczkowski, M.Szank. Trenerem był Tadeusz Urbański, natomiast kierownikiem drużyny Alojzy Wielewicki. W latach 1986-1989 Chojniczanka rywalizowała w bydgoskiej lidze okręgowej. W tych latach zespół miał duże szanse powrotu do III ligi. Jednak drużynie prowadzonej przez Konrada Skibę nie udało się awansować. Sukcesy odnosili w tych latach młodzicy starsi prowadzeni przez trenera Janusza Fabicha. Prowadzona przez niego drużyna zajęła w 1989 roku I miejsce w swojej klasie rozgrywkowej. Sezon 1990/1991 Chojniczanka zakończyła na 6. miejscu w lidze okręgowej. W kolejnym sezonie drużyna prowadzona przez Marka Wielewickiego i Leszka Szanka i Żuchliński Zygfryd Mikołaj ponownie awansowała do III ligi. W składzie znajdowali się wtedy: Sławomir Mierkiewicz, Andrzej Skiba, Krzysztof Wilk, Leszek Chmielewski, Krzysztof Król, Wiesław Piekarski, Jan Wardyn, Marek Szank, Marek Wirkus, Mirosław Jażdżewski, Sławomir Gańcza, Robert Pendziński, Karol Partyka, Krzysztof Pazdalski, Jarosław Guziński, Leszek Szank, Czesław Jarzembiński, Waldemar Dobranc, Dariusz Dobranc, Mariusz Adamczyk, Zdzisław Czapiewski i Andrzej Borowski. Kierownikiem zespołu był Edmund Szypryt. Jednak w pierwszym sezonie drużyna z Chojnic zajęła ostatnie miejsce w III lidze i kolejny raz spadła do klasy okręgowej. W tym sezonie Chojniczanka zdobyła Puchar Polski na szczeblu wojewódzkim. W następnym sezonie MKS chojnicka drużyna ponownie wróciła do III ligi. Dwa sezony później chojniczanie znowu spadli do klasy okręgowej. W tym czasie w drużynie występowali: Mirosław Jażdżewski, Artur Jażdżewski, Sławomir Mierkiewicz, Mariusz Adamczyk, Dariusz Blank, Andrzej Borowski, Leszek Chmielewski, Dariusz Dobranc, Waldemar Dobranc, Sławomir Gańcza, Jarosław Guziński, Sławomir Jankowski, Czesław Jarzembiński, Karol Kubiszewski, Grzegorz Łącki, Tomasz Ostaszewski, Karol Partyka, Krzysztof Pazdalski, Krzysztof Syngierski, Leszek Szank, Marek Szank, Tomasz Szatkowski, Damian Szmagliński, Krzysztof Wilk, Marek Wielewicki, Zbigniew Cyzman, Marek Wirkus, Zdzisław Czapiewski, Tomasz Jeske i Wojciech Kierski. Zespół prowadzili Marek Wielewicki i Leszek Szank. Wiele czynników przyczyniło się na ponowny spadek do niższej klasy rozgrywkowej: m.in. prezes klubu Marek Szank podał się do dymisji, zwolniono trenerów Marka Wielewickiego i Leszka Szanka. W połowie sezonu drużynę objął Mieczysław Krajecki. W przerwie zimowej drużynę opuściło także kilku podstawowych zawodników. Pod koniec sezonu z funkcji trenera zrezygnował Mieczysław Krajecki, a posadę tą objął Chorwat Rado Lazić. W wyniku nieporozumień Chojniczanka kończyła sezon z sześcioma juniorami w składzie. W 1992 roku w plebiscycie „Gazety Chojnickiej” za najlepszego piłkarza w powojennej historii klubu uznano Jana Synoradzkiego, następne miejsca w kolejności zajęli: Brunon Pawlak, Czesław Adamczyk, Ryszard Grabowski, Mirosław Modrzejewski, Marek Wielewicki, Jan Ossowski, Czesław Lenc, Stefan Polasik, Benedykt Nielipowicz.
1995–2010.
W latach 1995-1998 Chojniczanka rywalizowała w lidze okręgowej pod wodzą trenera Marka Wielewickiego. W sezonie 1997/1998 awansowała do nowo utworzonej IV ligi. W sezonie 2000/2001 drużyna z Chojnic wywalczyła awans do III ligi wyprzedzając pod koniec sezonu Cartusię Kartuzy. W drużynie występowali wówczas: Sławomir Mierkiewicz, Michał Rybarczyk, Grzegorz Rybakowicz, Krzysztof Wilk, Jacek Tobolski, Krzysztof Pazdalski, Sebastian Madej, Sebastian Jarzembiński, Zdzisław Czapiewski, Tomasz Kuczman, Jarosław Guziński, Waldemar Dobranc, Maciej Sikorski, Bartosz Nartowski, Andrzej Borowski, Maciej Ostrowski, Krzysztof Pszczoła, Karol Pazdalski, Robert Kozłowski, Jacek Józwa, Jakub Skiba, Arkadiusz Nartowski, Patryk Buława, Marcin Bieliński, Bogumił Pliszka. Trenerem zespołu był Janusz Fabich, który po awansie został zwolniony przez kierownictwo klubu. W jego miejsce zatrudniono Andrzeja Biangę.
W kolejnym sezonie w III lidze Chojniczanka rywalizowała z: Amicą Wronki, Aluminium Konin, Flotą Świnoujście, Wartą Poznań, Obrą Kościan, Unią Janikowo, Gryfem Wejherowo, Spartą Brodnica, Chemik Bydgoszcz, Gwardią Koszalin, Kotwicą Kołobrzeg, KKS Kalisz, KP Police, Polonią Bydgoszcz, Astrą Krotoszyn, Goplanią Inowrocław, Kaszubią Kościerzyna i Lechią Gdańsk.
W przerwie zimowej Chojniczanka dokonała największych w historii klubów transferów. Trenerem natomiast w trakcie sezonu został Sławomir Jankowski. Wszelkie zmiany jednak na pozwoliły na utrzymanie się Chojniczanki w III lidze, jednak w tym samym sezonie drużyna zdobyła puchar Polski na szczeblu wojewódzkim, a w rozgrywkach centralnych Pucharu Polski uległa drugoligowemu wówczas GKS Bełchatów 0:3. Do kolejnego sezonu Chojniczanka przystąpiła bardzo przebudowana.
W sezonie 2003/2004 trenerem został ponownie Janusz Fabich. Do klubu powrócili także najlepsi napastnicy Andrzej Borowski i Robert Kozłowski. Jednak te zmiany nie polepszyły sytuacji klubu i pod koniec sezonu Chojniczanka musiała walczyć w barażach o utrzymanie w IV lidze. W kolejnym sezonie zespół nie zdołał jednak utrzymać się w IV lidze i spadł do klasy okręgowej, w której przebywał do sezonu 2007/2008. W tym sezonie z przewagą sześciu punktów nad Pomezanią Malbork zajęła pierwsze miejsce w tej lidze. W IV lidze wygrała 24. mecze, odniosła trzy remisy oraz poniosła trzy porażki i z przewagą sześciu punktów nad Gryfem Wejherowo powróciła do III ligi.
W sezonie 2009/2010 MKS Chojniczanka Chojnice wywalczyła awans do II ligi zdobywając 63 punkty w lidze i wyprzedzając o pięć Regę Trzebiatów. Trenerem był wówczas Sławomir Suchomski.
W tym samym roku klub obchodził osiemdziesiąt lat istnienia. Z tej okazji odbyły się mecze towarzyskie z drużynami występującymi w ekstraklasie: Lechią Gdańsk i Widzewem Łódź.
2010–2013: II liga.
W pierwszym sezonie w II lidze zachodniej Chojniczanka zajęła ósme miejsce w tabeli z dorobkiem 53. punktów. Pierwszy mecz w tej lidze przeciwko Polonii Słubice zakończył się remisem 1:1.
Od tego sezonu funkcję trenera objął Grzegorz Kapica.
W kolejnym sezonie MKS Chojniczanka zajęła dziewiąte miejsce w tabeli z dorobkiem 49 pkt. W Pucharze Polski Chojniczanka odpadła w rundzie przedwstępnej po porażce z Ruchem Zdzieszowice. Przed rundą wiosenną nastąpiła zmiana trenera. Posadę tą objął Mirosław Hajdo.
Przed rozpoczęciem sezonu 2012/2013 funkcję trenera objął Mariusz Pawlak. Po rundzie jesiennej Chojniczanka zajmowała trzecie miejsce w tabeli. W pucharze Polski drużyna wygrała u siebie po rzutach karnych z Jarotą Jarocin, odpadła w rundzie wstępnej po rzutach karnych w meczu przeciwko Wigrom Suwałki. 9 czerwca 2013, kolejkę przed końcem rozgrywek Chojniczanka po zwycięstwie 0:1 z Jarotą Jarocin zapewniła sobie awans do I ligi. W ostatniej kolejce Chojniczanka wygrała 2:1 z MKS-em Kluczbork i ostatecznie zajęła drugie miejsce w tabeli ze stratą jednego punktu do Energetyka ROW Rybnik..
2013–2020: I liga.
Sezon 2013/2014 Chojniczanka zaczęła od startu w Pucharze Polski. W rundzie przedwstępnej wygrała 3:1 z Włocławią Włocławek, natomiast w rundzie wstępnej przegrała 0:2 z Puszczą Niepołomice. 27 lipca 2013 Chojniczanka rozegrała swój pierwszy w historii mecz w I lidze – pokonała u siebie 3:1 Kolejarz Stróże. Strzelcem pierwszej bramki w I lidze dla Chojniczanki był Błażej Radler. Debiutancki sezon w I lidze piłkarze z Chojnic zakończyli na czternastym miejscu z dorobkiem 41 punktów.
Sezon 2014/2015 Chojniczanka zakończyła na piątym miejscu (50 punktów).
W sezonie 2015/16 Chojniczanka uzyskała 12. miejsce w lidze (43 punkty). Największym sukcesem w sezonie był awans do ćwierćfinału Pucharu Polski, gdzie zagrała z Legią Warszawa.
W sezonie 2016/17 trenerem zespołu został Maciej Bartoszek, pod którego wodzą Chojniczanka po 16 kolejkach zajmowała 2. miejsce w lidze. W połowie sezonu, po siedemnastej kolejce i pierwszym meczu pod wodzą nowego trenera (drużynę objął dotychczasowy drugi trener Hermes Neves Soares), awansowała na 1. miejsce. Kolejnym trenerem został Artur Derbin. Sezon 2016/17 Chojniczanka zakończyła na piątej pozycji z dorobkiem 56 punktów zdobytych w 34 meczach.
Po zakończeniu sezonu klub porozumiał się w sprawie objęcia funkcji trenera przez Krzysztofa Brede. W sezonie 2018/2019 trenerem był Przemysław Cecherz, natomiast od dnia 10 października 2018 ponownie trenerem został Maciej Bartoszek Od sezonu 2019/20 trenerem został Josef Petrik z Czech, który w połowie sezonu został zwolniony i na jego miejsce zatrudniono Zbigniewa Smółkę. W sezonie 2019/2020 klub uplasował się na przedostanim miejscu w tabeli i został zdegradowany do II ligi po 7 latach w I lidze.
2020 - 2022: II liga.
Już w pierwszym sezonie po spadku Chojniczanka była o krok od powrotu do I ligi. Zespół prowadził trener Adam Nocoń, ale został zwolniony po 36. kolejce (na dwie kolejki przed końcem rozgrywek), po przegranym 0:3 na własnym stadionie meczu z bezpośrednim rywalem do awansu, GKS Katowice. Zespół przejął wówczas trener Tomasz Kafarski. Wskutek m.in. tej porażki Chojniczanka w rozgrywkach zajęła trzecie miejsce, rywalizację o dające awans drugie przegrała właśnie z GKS Katowice o 3 punkty. Nie udał się też występ w barażu, w którym grały drużyny z miejsc 3 - 6: już w pierwszym meczu Chojniczanka niespodziewanie przegrała 0:1 na własnym stadionie ze Skrą Częstochowa, która zajęła w II lidze szóste miejsce, a tym samym odpadła z rywalizacji o awans (baraże wygrała właśnie Skra).
Zesłanie do II ligi trwało jednak tylko dwa lata. W sezonie 2021/22 Chojniczanka od początku rozgrywek była w czołówce II ligi, po 20. kolejce wskoczyła na drugie miejsce w tabeli (za liderującą z dużą przewagą przez większość sezonu Stalą Rzeszów) i nie oddała tego miejsca już do końca, wywalczając awans do I ligi.
Skład zespołu (jesień 2021).
"jesień 2021"
Inne sekcje.
Sekcja bokserska.
Kiedy została reaktywowana w 1972 r., kierownikiem został R. Mieliński. Tacy zawodnicy „Chojniczanki”, jak E. Gołębiowski i B. Żychuński w roku 1977 walczyli w barwach I-ligowych Czarnych Słupsk. Kryzys i kłopoty kadrowe kategorii seniorów powodują, że w sekcji zaczyna szkolić się młodzież. Pod koniec lat 70. Chojniczanka posiada drużynę seniorów i juniorów. W tym czasie sukcesy odnoszą m.in.: B. Brzeziński, M. Andrzejczak, Z. Krzoska, S. Łącki, B. Labrenc, M. Piszczek, J. Jasnok, K. Kloskowski. Zwycięstwo w finale VII OSM Zbigniewa Ejsmonta i brązowy medal Wiesława Andrzejczaka to efekty dobrej pracy sekcji. Późniejsze lata to różny okres w dziejach sekcji, która przestawia się tylko na szkolenie młodzieży. Na ringu w Chojnicach odbywają się różne turnieje bokserskie krajowe i w obsadzie międzynarodowej – „Gazety Pomorskiej”, w których startuje chojnicka młodzież. Chojnicki „Papa” – Kazimierz Poteracki ma efekty swojej pracy. W 1991 r. Krzysztof Wójcik zdobywa tytuł młodzieżowego mistrza Polski i wspólnie z Piotrem Poterackim występują od początku 1992 r. w Gwardii Warszawa. W 1992 r. Marcin Gruchała zdobywa tytuł mistrza Polski w kategorii junior młodszy,i przez kolejne 4 kolejne lata zdobywa mistrzowskie tytuły w kategoriach wiekowych (junior młodszy,junior starszy 2 razy i młodzieżowiec), a następnie jako trener Marcin Gruchała wychowuje 3-krotną mistrzynię Polski boksu kobiet Sandrę Rybakowską która zdobywa tytuły w 2008,2009 roku w wadze 52 kg,a 2010 r. w wadze do 57 kg.Jednak największym osiągnięciem Marcina Gruchały jest zdobycie jego podopiecznej Larysy Sabiniarz w 2012 roku tytułu Mistrzyni Europy Kadetek. Najbardziej utytułowanym wychowankiem sekcji jest Marcin Łęgowski – dwukrotny młodzieżowy mistrz Polski (w latach 2000 – 2001) oraz mistrz Polski seniorów w latach 2008 – 2011 (początkowo w kategorii wagowej 64 kg później 69 kg)
Sekcja żeglarska.
Największe sukcesy tej sekcji to: dwukrotne mistrzostwo Polski w bojerach w latach 1951 i 1952 (załoga w składzie – Łucjan Gierszewski i Paweł Sieradzki) oraz w latach 1953 i 1954 III miejsce w Mistrzostwach Polski w klasie „Omega” (załoga – Łucjan Gierszewski, Henryk Januszewski i Augustyn Pestka). W 1962 r. z inicjatywy L. Nieżorawskiego i Cz. Gierszewskiego przy sekcji powstaje pierwsza w kraju szkółka żeglarska w klasie „Cadet”. W klasie tej startowali tacy zawodnicy jak: A.J. Beizerowscy, F. Bieliński, Z. Jerchewicz, J. Wrkus, S. Kostka W 1970 r. wobec trudności w utrzymaniu Zarząd postanawia przekazać sekcje do Chojnickiego Klubu Żeglarskiego.
Sekcja piłki ręcznej.
Sekcję założono w 1976 r. Do rozgrywek zgłoszono drużyny juniorów i kadrę spartakiadową. W sezonie 1977/1978 juniorzy zajęli II miejsce w klasie B, a drużyna spartakiadowa, której trenerem był T. Ryngwelski I miejsce w VI Wojewódzkiej Spartakiadzie Młodzieży. W sezonie 1978/1979 do rozgrywek zgłoszono dwie drużyny seniorów i juniorów. Zajęcia prowadził K. Zabrocki. Na początku 1980 r. został zatrudniony trener S. Rudzińskiego, który wspólnie z K. Zabrockim zajmuje się szkoleniem. Mimo zaangażowania działaczy – K. Synoradzkiego i E. Borowskiego wobec narastających trudności nie zostają spełnione oczekiwania trenerów, działaczy i zawodników. Od 1992 r. sekcja piłki ręcznej działa przy OSiR Chojnice.
Sekcja motocyklowa.
Działała w okresie przedwojennym, a kierownikiem sekcji była Gertruda Bonin. W 1939 roku kierowniczka sekcji została rozstrzelana na Polach Igielskich. Następnie działalność rozpoczęto w latach 1948 i 1949 za sprawą m.in.: H. Salaha, P. Świerczyńskiego, J. Kędzierskiego, B. Janickiego. W 1951 r. sekcja zorganizowała I Kaszubski Rajd Motorowy. W późniejszych latach sekcja organizowała szereg imprez i zawodów motorowych: „Mały Żużel”, Kaszubskie Rajdy Motorowe „Wyścigi Szosowe”. Zawodnicy sekcji startowali w różnych miastach: Bydgoszcz, Słupsk, Gdańsk. W 1957 r. sekcja zaprzestała działalności.
Sekcja hokejowa.
Sekcja hokeja na lodzie powstała w 1935 r. Jej zawodnicy to w większości wychowankowie Gimnazjalnego Klubu Sportowego „Grom”, którzy już ukończyli naukę. Kierownikiem sekcji i organizatorem meczów został Jan Schreiber, współzałożyciel klubu. Już od 18 listopada 1936 roku sekcja została przyjęta do Polskiego Związku Hokeja na Lodzie. Drużyna hokejowa Chojniczanki szybko zaczęła odnosić znaczące sukcesy. 19 lutego 1936 r. wygrali z Gedanią Gdańsk 2:6. W tym samym dniu Chojniczanie pokonali także niemiecką drużynę Danzinger Sportclub 0:6. Hokejową drużynę Chojniczanki tworzyli wówczas: bramkarze – Gill, Szkopek, obrońcy – W. Górecki, J. Mazurkiewicz, Rej, Ratajewski, Stroiński, atakujący – R. Bakoś, A. Dulek, J. Schreiber, Pirsach, J. Laska, W. Schreiber, M. Szymanek, A. Mieszewski. W 1937 roku hokeiści z Chojnic zdobyli wicemistrzostwo Pomorza. W rozgrywkach finałowych brało udział 6 drużyn: „Pomorzanin” Toruń, „Gryf”, Bydgoskie Towarzystwo Wioślarskie, „Polonia” Bydgoszcz, „Sokół” Bydgoszcz i „Chojniczanka”. W finale nasi hokeiści ulegli 4:0 „Pomorzaninowi” z Torunia. W latach 1937 -1939 hokeiści rozegrali kilka zaciętych spotkań z Wisłą Tczew. Sekcja hokeja na lodzie została zawieszona w związku w wybuchem II wojny światowej i nie została reaktywowana po wojnie.
Sekcja piłki siatkowej.
Istniała w latach 1950-1953. Jej twórcą i instruktorem był Stanisław Cieślak. Została reaktywowana w 1957 r. – do Chojniczanki przeszły wówczas męska i żeńska drużyna z KKS Kolejarz. Większe sukcesy odnosiły siatkarki, których trenerem był Czesław Jurgawka. Dwukrotnie walczyły o wejście do II lig, lecz udało to się dopiero w trzeciej próbie i grały na tym poziomie w latach 1960-1963, gdy decyzją centralnych władz sportowych zlikwidowano II ligę. W drużynie grały m.in.reprezentantka Polski Urszula Adryan i reprezentantka Polski juniorek Ewa Grubicka oraz kilka zawodniczek należących do kadry województwa. Po 1963 r. niektóre siatkarki odeszły do czołowych klubów w kraju, co bardzo osłabiło zespół. Męska drużyna siatkówki od 1958 do 1962 r. uczestniczyła w rozgrywkach III ligi. W sezonie 1979/1980 klub podjął decyzję o likwidacji tej sekcji.

</doc>
<doc id="188112" url="https://pl.wikipedia.org/wiki?curid=188112" title="Nagroda Ig Nobla">
Nagroda Ig Nobla

Nagroda Ig Nobla – humorystyczny odpowiednik Nagrody Nobla za prace naukowe, które "najpierw śmieszą, a potem skłaniają do myślenia" oraz odkrycia, które "nie mogą lub nie powinny być powtarzane", przyznawane przez czasopismo "Annals of Improbable Research", kierowane przez Marca Abrahamsa z Cambridge w Massachusetts. Ideą tej nagrody jest popularyzowanie nauki i pokazanie zabawnych aspektów pracy naukowca. Nagradzane prace mają najczęściej faktyczną wartość naukową i ich zabawność jest jedynie dodatkowym atutem. W 2013 r. nagroda miała wymiar finansowy: 10 bilionów dolarów Zimbabwe, czyli około 4 dolarów amerykańskich.
Historia.
Nazwa pochodzi od angielskiego słowa "ignoble" (niegodziwy), które jest przeciwieństwem słowa "noble", wymawianego tak samo jak słowo "Nobel" w znaczeniu Nagrody Nobla.
Pierwsze Ig Noble zostały przyznane w 1991 r. za odkrycia, których „nie da się lub nie powinno się powtarzać”. Jednak poza trzema odkryciami z 1991 r. większość nagród dotyczy prac, które zostały rzeczywiście przeprowadzone.
Ceremonia.
Nagrody są wręczane przez laureatów Nagrody Nobla. Ceremonia najpierw miała miejsce w sali wykładowej Massachusetts Institute of Technology, a od 2006 r. w Sanders Theatre na Uniwersytecie Harvarda. W kilka dni po przyznaniu nagród naukowcy, którzy je otrzymali, mają szansę wygłosić ogólny wykład opisujący ich dokonania. Ceremonia jest sponsorowana przez Harvard Computer Society, Harvard-Radcliffe Science Fiction Association oraz Harvard-Radcliffe Society of Physics Students.
Przykłady nagrodzonych badań.
Pływanie w syropie.
W 2004 r. opublikowano wyniki badań Edwarda Cusslera, który wraz ze swym studentem przeprowadził eksperyment w celu stwierdzenia, czy człowiek pływa szybciej, czy wolniej w lepkiej cieczy (przypominającej syrop). Eksperyment przeprowadzony został w 25-metrowym basenie wypełnionym wodą zmieszaną z 310 kg gumy guarowej (polisacharyd o rozgałęzionej budowie i dużej masie cząsteczkowej), cechującej się wysoką lepkością. Roztwór ten miał inną lepkość, ale nie gęstość, niż woda. Okazało się, że pływanie w „syropie” jest równie proste co w wodzie i nie zmienia prędkości pływania – ciecz taka stawia większy opór lepkościowy, ale też ruch ramion jest w nim bardziej efektywny.
Jednak dla bardzo małych obiektów zwiększenie lepkości jest bardzo istotne – dlatego pływanie mikroskopijnych zwierząt (np. zooplanktonu) w wodzie przypomina poruszanie się człowieka w smole. Podobnie jest z ruchem małych kropli chmurowych w powietrzu. Eksperyment ten jest przykładem wpływu liczby Reynoldsa na charakterystykę ruchu w cieczy.
Kłaczki w pępku.
Przez wiele lat spekulowano na temat ich pochodzenia, ale dopiero w 2001 r. Karl Kruszelnicki z Uniwersytetu w Sydney, w Australii, przeprowadził systematyczne badania, które doprowadziły do zrozumienia tego zjawiska:
Za te badania Karl Kruszelnicki dostał Nagrodę Ig Nobla w 2002 r.
Graham Barker z Perth w Zachodniej Australii jest wpisany do "Księgi rekordów Guinnessa" jako posiadacz rekordowo brudnego pępka. Barker akumulował kłaczki przez 20 lat, od 17 stycznia 1984 r. Średnio dziennie akumulował 3,03 miligrama odpadów. Wbrew wynikom badań Kruszelnickiego, brudy pępkowe Barkera miały kolor czerwony, i to mimo tego, że bardzo rzadko nosił czerwone części garderoby.
Polonica.
Poniższa lista prezentuje laureatów Nagrody Ig Nobla związanych z Polską. Należy ją traktować jedynie jako ciekawostkę. Umieszczenie kogoś na tej liście nie oznacza automatycznie, że jest lub był Polakiem ani że miał polskich przodków, ani że mieszkał na terenie Polski, a jedynie, że miał chociażby incydentalny, nieformalny, niebezpośredni czy wręcz negatywny związek z Polską. Kryterium doboru osób na liście jest inkluzywne, to znaczy, jeżeli autorzy mieli wątpliwość, czy kogoś na tej liście umieścić, czy nie, to decydowali pozytywnie.
Szczegółowych informacji na temat natury związku z Polską lub Polakami oraz odnośnie do narodowości i przynależności państwowej poszczególnych laureatów należy szukać w odpowiednich biogramach.

</doc>
<doc id="188119" url="https://pl.wikipedia.org/wiki?curid=188119" title="Lung-gompo">
Lung-gompo



</doc>
<doc id="188122" url="https://pl.wikipedia.org/wiki?curid=188122" title="Michael Johnson">
Michael Johnson

Michael Duane Johnson (ur. 13 września 1967 w Dallas) – amerykański lekkoatleta.
Kariera sportowa.
Pierwszym wielkim osiągnięciem Michaela Johnsona było wygranie finałowego biegu na 200 m mistrzostw świata w 1991 w Tokio. W 1992 podczas igrzysk w Barcelonie zdobył swój pierwszy złoty medal olimpijski w sztafecie 4 x 400 m, ustanawiając razem z kolegami rekord świata – 2:55,74. Kolejne dwa złote medale zdobył na mistrzostwach świata w 1993 w Stuttgarcie w biegu na 400 m oraz w sztafecie 4 x 400 m bijąc po raz kolejny rekord świata – 2:54,29.
Podczas kolejnych mistrzostw świata, odbywających się w Göteborgu w 1995, Johnson zdobył kolejne dwa złote medale (200 m i 400 m). W 1996 udowodnił, że jest jednym z najlepszych sprinterów w historii, zdobywając dwa złote medale olimpijskie w Atlancie. Wygrał w biegu na 400 m z czasem 43,49 sek. oraz w biegu na 200 m, ustanawiając rekord świata – 19,32 s (który dopiero 12 lat później został poprawiony przez Usaina Bolta). W 1997 w Atenach zdobył siódmy złoty medal mistrzostw świata, a trzeci na dystansie 400 m. Z powodu kontuzji nie mógł wystartować na 200 m w Sewilli w 1999. Wystartował za to na 400 m (rekord świata – 43,18; poprawiony w 2016 roku przez Wayde'a van Niekerka) i w sztafecie 4 x 400 m (dyskwalifikacja ekipy z USA, mistrzami zostali Polacy). Rezultat – ósmy złoty medal mistrzostw świata do kolekcji.
24 marca 2000 w Pretorii w Południowej Afryce ustanowił na nietypowym dystansie 300 m rekord świata wynikiem 30,85 s.
W 2000 podczas Mistrzostw USA, które są dla amerykańskich lekkoatletów kwalifikacją olimpijską, wywalczył przepustkę tylko na dystansie 400 m. Z powodu kontuzji nie ukończył biegu na 200 m. Skreśliło to jego marzenia o obronie tytułu na tym dystansie wywalczonego podczas Igrzysk w Atlancie. W tym samym biegu kontuzji doznał także mistrz świata na 200 m z Sewilli Maurice Greene.
Ostatnim wielkim osiągnięciem Johnsona na arenie sportowej był złoty medal olimpijski podczas XXVII Igrzysk Olimpijskich w Sydney w 2000 (400 m). Po nich ogłosił zakończenie kariery, podczas której zdobył łącznie 8 złotych medali mistrzostw świata oraz 4 złote medale olimpijskie. W całej karierze przebiegł dystans 200 m poniżej 20 s. aż 23-krotnie, a 400 m poniżej 44 s. 22-krotnie.
Po zakończeniu sportowej kariery Michael Johnson wydał autobiograficzną książkę "Slaying the Dragon: How to Turn Your Small Steps to Great Feats".

</doc>
<doc id="188123" url="https://pl.wikipedia.org/wiki?curid=188123" title="Lung-gom">
Lung-gom

Lung-gom (tyb.), szybkie chodzenie – jedna z ośmiu zdolności ponadzmysłowych (siddhi) wyróżnianych w buddyzmie tantrycznym. Również nazwa praktyki stosowanej przez mnichów w Tybecie w celu osiągnięcia tej zdolności. Długotrwałe ćwiczenia doprowadzają praktykantów do niezwykłej zwinności i szybkości poruszania się w stanie najwyższej koncentracji. 
W oczach świadków wydaje się, że waga ciała posiadającego tę zdolność znacznie się zmniejsza, a on sam porusza się w niebywały sposób, pokonując niezwykle szybko znaczne odległości. Przybysze z Zachodu składali relacje o mnichach, którzy pokonywali 19 km w 20 minut w nadzwyczajnym tempie. Aleksandra David Neel, która spędziła wiele lat w Tybecie, gdzie oddawała się medytacji w jaskiniach anachoretów, pisze:
"...właśnie już był niedaleko nas. Widziałam wyraźnie najzupełniej spokojną twarz oraz szeroko otwarte oczy, wpatrzone w jakiś odległy punkt, leżący gdzieś wysoko w przestrzeni. Człowiek ten nie biegł, zdawało się, że za każdym krokiem odrywał się od ziemi i niby jakaś elastyczna piłka wylatywał w górę. Kroki jego miały regularność ruchu wahadłowego. Miał na sobie zwykłą, dosyć zniszczoną suknię klasztorną i togę... W prawej ręce trzymał phurbę czyli sztylet rytualny. Idąc, poruszał lekko prawym ramieniem, jakby za każdym krokiem podpierał się na kiju, tj. na phurbie, której koniec nie dosięgał ziemi..."
Podobne wzmianki można znaleźć również w biografii Milarepy, który pokonał w ciągu kilku dni odległość, na której przebycie trzeba by było miesiąca.
Trening lung-gompy polega na stosowaniu ćwiczeń oddechowych w całkowitej samotności i ciemności. Przygotowania te trwają trzy lata i trzy miesiące. Wśród ćwiczeń można wymienić również polegające na tym, iż uczeń siada w pozycji ze skrzyżowanymi nogami na poduszce i powoli przez długi czas wciąga powietrze. Następnie powstrzymując oddech, skacze w górę bez pomocy rąk i opada na poduszkę, nie zmieniając w tym czasie ułożenia nóg. To ćwiczenie powtarza wiele razy w ciągu kilku lat, aż ciało jego staje się bardzo lekkie.

</doc>
<doc id="188125" url="https://pl.wikipedia.org/wiki?curid=188125" title="Kąty Wrocławskie (gmina)">
Kąty Wrocławskie (gmina)

Kąty Wrocławskie – gmina miejsko-wiejska w województwie dolnośląskim, w powiecie wrocławskim, na południowy zachód od Wrocławia. Przylega bezpośrednio do międzynarodowego portu lotniczego Wrocław-Strachowice. Gmina leży na Nizinie Śląskiej, we wschodniej części Równiny Wrocławskiej, w strefie najbardziej urodzajnych gleb na terenie Dolnego Śląska. Przez centralną część gminy przebiega autostrada A4.
W latach 1975–1998 gmina położona była w województwie wrocławskim.
Siedziba gminy to miasto Kąty Wrocławskie.
Według danych z 31 grudnia 2008 r. gminę zamieszkiwało 18 791 osób. Natomiast według danych z 30 czerwca 2020 roku gminę zamieszkiwało 25 614 osób.
Struktura powierzchni.
Według danych z roku 2006 gmina Kąty Wrocławskie ma obszar 176,66 km², w tym:
Gmina stanowi 15,81% powierzchni powiatu.
Demografia.
Dane z 31 grudnia 2007:
W roku 2006 średni dochód na mieszkańca wynosił 2834,88 zł.
Edukacja.
Według informacji o stanie realizacji zadań oświatowych Gmina Kąty Wrocławskie
Sąsiednie gminy.
Kobierzyce, Kostomłoty, Mietków, Miękinia, Sobótka, Wrocław

</doc>
<doc id="188128" url="https://pl.wikipedia.org/wiki?curid=188128" title="Mihajlo Pupin">
Mihajlo Pupin

Mihajlo Idvorski Pupin, Michael Idvorsky Pupin (cyr. Михајло Идворски Пупин; ur. 4 października 1858 w Idvorze, zm. 12 marca 1935 w Nowym Jorku) – serbski fizyk naturalizowany w USA, którego najważniejszym wynalazkiem było stworzenie urządzeń do zapobiegania tłumienia sygnałów elektrycznych (telefonicznych) przez zastosowanie tzw. pupinizacji toru (z zastosowaniem cewek Pupina).
Życiorys.
W wieku 16 lat wyjechał do Stanów Zjednoczonych.
W roku 1883 z wyróżnieniem ukończył Columbia University w Nowym Jorku, a w latach 1889–1929 był profesorem na tej uczelni.
Działał na rzecz niepodległości Serbii i innych narodów wchodzących w skład monarchii Austro-Węgier. W roku 1911 został konsulem Królestwa Serbii w Nowym Jorku.
Był założycielem i pierwszym przewodniczącym organizacji serbskiej w USA pod nazwą "Serbian National Defense Council of America". Jego rozmowy z Woodrow Wilsonem zaowocowały poruszeniem sprawy niepodległości Serbii w orędziu prezydenta USA znanego jako "14 punktów Wilsona".
Wyróżniania i upamiętnienie.
Otrzymał także Nagrodę Pulitzera w roku 1924 za autobiografię "Od emigranta do wynalazcy".
Na jego cześć nazwano Pupinov most w Belgradzie. W Nowym Sadzie znajduje się również Bulevar Mihajla Pupina - jedna z głównych ulic Starego Miasta.

</doc>
<doc id="188131" url="https://pl.wikipedia.org/wiki?curid=188131" title="Macierz ortogonalna">
Macierz ortogonalna

Macierz ortogonalna – macierz kwadratowa formula_1 o elementach będących liczbami rzeczywistymi spełniająca równość:
gdzie formula_3 oznacza macierz jednostkową wymiaru formula_4 formula_5 oznacza macierz transponowaną względem formula_6
Uogólnieniem pojęcia na macierze zespolone są macierze unitarne, tzn. macierz ortogonalna jest macierzą unitarną o wyrazach rzeczywistych.
Macierze ortogonalne wymiaru reprezentują np. przekształcenia ortogonalne (np. obroty, odbicia) "n"-wymiarowej przestrzeni euklidesowej.
Warunki równoważne ortogonalności macierzy.
Niech formula_7 Następujące warunki są równoważne:
Grupy O("n") oraz SO("n").
Grupa ortogonalna stopnia "n".
Z własności zbioru macierzy ortogonalnych stopnia "n" wynika, że zbiór ten tworzy grupę z mnożeniem macierzy jako działaniem grupowym, grupę tę nazywa się grupą ortogonalną stopnia "n" i oznacza się symbolem formula_46 lub formula_47. Grupa ta jest podgrupą ogólnej grupy liniowej formula_48.
Specjalna grupa ortogonalna.
Specjalna grupa ortogonalna formula_49 (lub grupa unimodularna formula_50) – to grupa macierzy ortogonalnych stopnia "n", których wyznacznik jest równy jeden. Grupa ta jest podgrupą grupy ortogonalnej formula_46.
Przykłady.
Poniżej podano przykłady macierzy ortogonalnych. Łatwo można to sprawdzić, wykonując obliczenia iloczynów skalarnych kolumn (traktowanych jako wektory), że są one wzajemnie ortogonalne; to samo dotyczy wierszy.
Zobacz też.
Inne:

</doc>
<doc id="188135" url="https://pl.wikipedia.org/wiki?curid=188135" title="Techniques d’Avant Garde">
Techniques d’Avant Garde

Techniques d’Avant Garde (w skrócie TAG) – była firmą inwestycyjną, jednym ze sponsorów zespołu Williams i fundatorem turbodoładowanych silników Porsche dla zespołu McLaren w połowie lat osiemdziesiątych
W 1985 roku, kiedy Techniques d’Avant Garde dołączyło do grupy Heuer, powstało TAG Heuer. Firma specjalizowała się w produkcji zegarków i dostarczaniu specjalistycznych urządzeń wyścigowych. Razem zmodernizowali linię produkcyjną i stali się jedną z największych marek wśród szwajcarskich producentów zegarków. TAG Heuer produkuje też skomplikowane oprawki.
Firma jest własnością Saudyjczyków: Mansoura i Akrama Ojjeh.
Firma TAG Heuer również sponsorowała projekt supersamochodu McLaren F1.

</doc>
<doc id="188136" url="https://pl.wikipedia.org/wiki?curid=188136" title="Posłowie na Sejm Polskiej Rzeczypospolitej Ludowej X kadencji">
Posłowie na Sejm Polskiej Rzeczypospolitej Ludowej X kadencji

Posłowie na Sejm Polskiej Rzeczypospolitej Ludowej X kadencji zostali wybrani 4 i 18 czerwca 1989 w wyniku tzw. wyborów czerwcowych.
Posłowie ci zostali wybrani na Sejm PRL. Jednakże w związku z wejściem w trakcie kadencji w życie tzw. noweli grudniowej, wprowadzającej m.in. zmianę nazwy państwa z Polska Rzeczpospolita Ludowa na Rzeczpospolita Polska, stali się tym samym posłami na Sejm Rzeczypospolitej Polskiej. Formalnie kadencja posłów X kadencji trwała od 18 czerwca 1989 (daty drugiej tury głosowania) do 25 listopada 1991. Pierwotnie miała upłynąć 18 czerwca 1993, jednak została skrócona na mocy uchwały Sejmu. W trakcie kadencji jeden raz odbyły się wybory uzupełniające – miało to miejsce 11 lutego 1990 i dotyczyło mandatu nr 89 w Gdyni. Trzy mandaty na koniec kadencji pozostały natomiast nieobsadzone. Pierwsze posiedzenie Sejmu odbyło się 4 i 5 lipca 1989, a ostatnie, 79. – 25 października 1991.
Posłowie X kadencji zostali wybrani w pierwszych częściowo wolnych wyborach w historii Polski po II wojnie światowej, przeprowadzonych w ramach uzgodnień dokonanych przy Okrągłym Stole. Przedstawiciele niedemokratycznych władz komunistycznych PRL zagwarantowali rządzącej „koalicji”, obejmującej PZPR i jej satelitów, obsadę co najmniej 299 (65%) miejsc w Sejmie. Pozostałe mandaty poselskie w liczbie 161 (35%) zostały przeznaczone dla kandydatów bezpartyjnych – do ubiegania się o nie zostali dopuszczeni również przedstawiciele różnych środowisk opozycji demokratycznej. Wybór posłów X kadencji nastąpił na podstawie ordynacji wyborczej uchwalonej przez Sejm PRL 7 kwietnia 1989 w ramach realizacji ustaleń Okrągłego Stołu.
Kluby i koła na pierwszym posiedzeniu Sejmu X kadencji i stan na koniec kadencji.
Przynależność klubowa.
Stan na koniec kadencji.
Według stanu na koniec X kadencji Sejmu funkcjonowały w nim następujące środowiska polityczne:
Lista według okręgów wyborczych.
"Pogrubieniem wyróżniono imiona i nazwiska posłów wyłonionych w I turze wyborów".
"Kolorem szarym wyróżniono posłów, których mandat wygasł w czasie trwania kadencji izby".
1 grudnia 1989 na skutek uwzględnienia protestów wyborczych unieważniono wybór posła Polskiego Związku Katolicko-Społecznego w Gdyni Mariana Szatybełki. Decyzja ta była spowodowana tym, że przed drugą turą wyborów, przeprowadzoną 18 czerwca 1989, jego kontrkandydat został wykluczony z PZKS i następnie wykreślony z kart wyborczych – takie postępowanie uznano za niezgodne z art. 78 ust. 5 ordynacji wyborczej do Sejmu PRL, który stwierdzał, że w ponownym głosowaniu w obrębie mandatu kandydują 2 osoby. Wybory uzupełniające z 11 lutego 1990, przeprowadzone na dotychczasowych zasadach (mandat zarezerwowany dla PZKS), wygrał ponownie Marian Szatybełko.
W trakcie kadencji zmarło trzech posłów, w tym Walerian Pańko, pełniący równocześnie obowiązki prezesa Najwyższej Izby Kontroli, który zginął w wypadku drogowym. W tych przypadkach nie przeprowadzono wyborów uzupełniających, co wynikało głównie z planów rozwiązania Sejmu, urzeczywistnionych w uchwale z 9 marca 1991. Tym samym na koniec X kadencji Sejmu trzy mandaty pozostały nieobsadzone.

</doc>
<doc id="188137" url="https://pl.wikipedia.org/wiki?curid=188137" title="Bethlen Gábor">
Bethlen Gábor



</doc>
<doc id="188139" url="https://pl.wikipedia.org/wiki?curid=188139" title="Franciszek Kociński">
Franciszek Kociński

Franciszek Kociński (ur. w 1801 w Odolanowie - zm. 2 kwietnia 1865 w Koźminie) – dziekan dekanatu koźmińskiego, proboszcz dobrzycki w latach 1836-1859 i koźmiński w latach 1859 - 1865.
Życiorys.
Święcenia kapłańskie przyjął w 1829 roku i został skierowany po pracy duszpasterskiej jako wikariusz w Pobiedziskach, a następnie w Doruchowie.
W 1836 roku otrzymał parafię w Dobrzycy, gdzie objął probostwo w kościele św. Tekli
Wytoczył proces ówczesnemu właścicielowi Dobrzycy, baronowi von Kottwitz o przekazywanie przez niego świadczeń pieniężnych na utrzymanie kościoła i duszpasterzy (jak to było w zwyczaju). Proces wygrał i baron zmuszony był partycypować w kosztach w wysokości 1/3 wydatków. 
Zainicjował starania o budowę nowego kościoła, murowanego i przykrytego dachówką. 
Władza duchowna dekretem z 3 maja 1834 mianowała go dziekanem dekanatu koźmińskiego (rozciągał się on wówczas od Pogorzeli do Ostrowa i Wysocka). 1 lutego 1859 r. został proboszczem w Koźminie i tam pracował do śmierci.
W Dobrzycy zapamiętany został jako gorliwy obrońca praw dobrzyckiego beneficjum.

</doc>
<doc id="188143" url="https://pl.wikipedia.org/wiki?curid=188143" title="Posłowie na Sejm Polskiej Rzeczypospolitej Ludowej IX kadencji">
Posłowie na Sejm Polskiej Rzeczypospolitej Ludowej IX kadencji

Posłowie na Sejm Polskiej Rzeczypospolitej Ludowej IX kadencji zostali wybrani podczas wyborów parlamentarnych, które odbyły się w dniu 13 października 1985.
Pierwsze posiedzenie odbyło się 6 listopada 1985, a ostatnie, 50. – 29 i 30 maja 1989. Kadencja Sejmu trwała od 13 października 1985 do 3 czerwca 1989. Pierwotnie miała upłynąć 13 października 1989 (po 4 latach od dnia poprzednich wyborów), jednak została skrócona na mocy ustawy o zmianie Konstytucji Polskiej Rzeczypospolitej Ludowej z 7 kwietnia 1989.
Kluby i koła na pierwszym posiedzeniu Sejmu IX kadencji i stan na koniec kadencji.
Przynależność klubowa.
Stan na koniec kadencji.
Posłowie IX kadencji zrzeszeni byli w następujących klubach i kołach poselskich:

</doc>
<doc id="188144" url="https://pl.wikipedia.org/wiki?curid=188144" title="Sztuki plastyczne">
Sztuki plastyczne

Sztuki plastyczne – jeden z podstawowych obok literatury pięknej i muzyki działów sztuk pięknych, obejmuje dziedziny wizualnej twórczości artystycznej.
Podstawowe dziedziny sztuk plastycznych to:
Kwestią sporną jest, czy do sztuk plastycznych można zaliczyć również grafikę komputerową, bo choć twórca w tym przypadku nie zmaga się z samą materią, to mają odniesienie do sztuk plastycznych wszystkie pozostałe aspekty aktu twórczego.

</doc>
<doc id="188145" url="https://pl.wikipedia.org/wiki?curid=188145" title="Posłowie na Sejm Polskiej Rzeczypospolitej Ludowej VIII kadencji">
Posłowie na Sejm Polskiej Rzeczypospolitej Ludowej VIII kadencji

Posłowie na Sejm Polskiej Rzeczypospolitej Ludowej VIII kadencji zostali wybrani podczas wyborów parlamentarnych, które odbyły się w dniu 23 marca 1980.
Pierwsze posiedzenie odbyło się 2 kwietnia 1980, a ostatnie, 70. – 31 lipca 1985. Kadencja Sejmu trwała od 23 marca 1980 do 31 sierpnia 1985. Pierwotnie miała upłynąć 23 marca 1984 (po 4 latach od dnia poprzednich wyborów), jednak została przedłużona na mocy ustaw konstytucyjnych z 13 lutego 1984 oraz 3 grudnia 1984.
Kluby i koła na pierwszym posiedzeniu Sejmu VIII kadencji i stan na koniec kadencji.
Przynależność klubowa.
Stan na koniec kadencji.
Posłowie VIII kadencji zrzeszeni byli w następujących klubach i kołach poselskich:

</doc>
<doc id="188147" url="https://pl.wikipedia.org/wiki?curid=188147" title="Stella Rimington">
Stella Rimington

 Stella Rimington DCB (ur. w 1935) – brytyjska funkcjonariuszka służb specjalnych. Dyrektor Generalny Security Service w latach 1992–1996. Pierwsza kobieta stojąca na czele służb specjalnych w Wielkiej Brytanii.
Życiorys.
Córka inżyniera, uczennica szkoły klasztornej w Cumbrii, w północno-zachodniej Anglii, szkołę średnią ukończyła w Nottinghamshire. Studiowała anglistykę na uniwersytecie w Edynburgu i archiwistykę w Liverpoolu. Po wyjściu za mąż w 1963 roku wyjechała wraz z mężem do Indii, tam została zwerbowana do MI5. W latach siedemdziesiątych pracowała w centrali MI5 w Londynie i Irlandii Północnej, gdzie rozpracowywała Irlandzką Armię Republikańską (IRA). W 1991 roku została mianowana dyrektorem Generalnym MI5, czyli brytyjskiej służby bezpieczeństwa. W odróżnieniu od swych poprzedników, którzy sprawowali tę funkcję, była już osobą powszechnie znaną. Czasopisma brytyjskie rywalizowały ze sobą o jak najefektowniejsze jej zdjęcia z kieliszkiem szampana podczas wystawnych przyjęć, na lunchu u królowej czy w towarzystwie członków Parlamentu i dziennikarzy. Jej nominacja w grudniu 1991 roku na stanowisko szefa MI5 zbiegła się z pilną potrzebą określenia nowej roli tej instytucji w warunkach pozimnowojennej rzeczywistości. Stella Rimington skoncentrowała się na walce z terroryzmem, handlem narkotykami i zorganizowaną przestępczością międzynarodową, co wywołało protesty polityków brytyjskich, kwestionujących kompetencje służby w kwestiach niezwiązanych z wywiadem.
W 1996 roku zastąpił ją Stephen Lander.

</doc>
<doc id="188148" url="https://pl.wikipedia.org/wiki?curid=188148" title="Sojuz 39">
Sojuz 39

Salut 6 EP-9 (kod wywoławczy «Памир» - Pamir) – dziewiąta krótkotrwała misja na Saluta 6. Piętnasty udany załogowy lot kosmiczny na tę stację.
Przebieg misji.
Sojuz 39 – radziecka załogowa misja kosmiczna będąca ósmą wyprawą w ramach programu Interkosmos. Na pokładzie statku kosmicznego znajdował się pierwszy kosmonauta z Mongolii. Dzień po starcie nastąpiło połączenie Sojuza z kompleksem orbitalnym, na którym pracowała stała załoga Władimira Kowalonoka i Wiktora Sawinycha. W czasie wspólnego lotu kosmonauci przeprowadzili serię eksperymentów, dotyczących głównie stanu technicznego samej stacji. Zainstalowano, a następnie zabrano na ziemię wykrywacze promieni kosmicznych w przedziałach załogowych. Zbadano również zjawisko utraty przezroczystości przez iluminatory stacji. Wykonano szczegółowe fotografie uszkodzeń iluminatorów dokonanych przez mikrometeoryty. Zebrano także próbki powietrza i flory bakteryjnej stacji. Kosmonauci wykonali też zdjęcia terytorium Mongolii.

</doc>
<doc id="188149" url="https://pl.wikipedia.org/wiki?curid=188149" title="Gmina Czermin">
Gmina Czermin

dawne gminy:

</doc>
<doc id="188152" url="https://pl.wikipedia.org/wiki?curid=188152" title="Olympiakos SFP">
Olympiakos SFP

Olimpiakos SFP (nowogr. Ολυμπιακός Σ.Φ.Π.), właśc. PAE Olimpiakos Sindesmos Filatlon Pireos (nowogr. ΠΑΕ Ολυμπιακός Σύνδεσμος Φιλάθλων Πειραιώς) – grecki wielosekcyjny klub sportowy założony w Pireusie w 1925 roku. Najpopularniejszą jest sekcja piłkarska. Odwiecznym rywalem Olympiakosu jest Panathinaikos AO. Piłkarze Olympiakosu grają w barwach czerwono-białych, a mecze u siebie rozgrywają na stadionie Georgiosa Karaiskakisa w Pireusie. Klub posiada liczne sekcje, takie jak koszykarska, siatkarska, piłki wodnej, pływacka oraz wiele innych. Od początku swego istnienia odnosił sukcesy w różnych dziedzinach.

</doc>
<doc id="188154" url="https://pl.wikipedia.org/wiki?curid=188154" title="Stanislav Varga">
Stanislav Varga

Stanislav Varga (ur. 8 października 1972 w Lipanach na Słowacji), słowacki piłkarz występujący na pozycji obrońcy i trener.
Kariera.
Do Celticu przyszedł w 2003 roku za darmo z Sunderlandu. Wcześniej reprezentował barwy Tatrana Preszów i Slovana Bratysława. W reprezentacji Słowacji grał w latach 1997-2006 zaliczając 54 występy i strzelając dwie bramki. Obecnie kontynuuje karierę jako trener.

</doc>
<doc id="188157" url="https://pl.wikipedia.org/wiki?curid=188157" title="Joga Świadomego Umierania">
Joga Świadomego Umierania



</doc>
<doc id="188158" url="https://pl.wikipedia.org/wiki?curid=188158" title="Joga Przejrzystego Światła">
Joga Przejrzystego Światła



</doc>
<doc id="188159" url="https://pl.wikipedia.org/wiki?curid=188159" title="Joga Stanu Pośredniego">
Joga Stanu Pośredniego



</doc>
<doc id="188162" url="https://pl.wikipedia.org/wiki?curid=188162" title="Ernest Lehman">
Ernest Lehman

Ernest Paul Lehman (ur. 8 grudnia 1915 w Nowym Jorku, zm. 2 lipca 2005 w Los Angeles) – amerykański scenarzysta filmowy, sześciokrotnie nominowany do Oscara, laureat Oscara honorowego 2001.
Pochodził z bogatej rodziny, która straciła majątek w czasie Wielkiego Kryzysu. Po studiach w College of the City of New York rozpoczął karierę literacką. Współpracował z szeregiem pism, m.in. "Colliers", "Redbook", "Cosmopolitan", dla których pisywał nowele i krótkie opowiadania. W latach 50. związał się z przemysłem filmowym (hollywoodzkie studio Paramount), odnosił sukcesy jako autor scenariuszy do takich filmów, jak "Executive Suite", "Sabrina" (1954), "Król i ja" (1956), "Północ, północny zachód" (1959), "West Side Story" (1961), "Dźwięki muzyki" (1965), "Kto się boi Virginii Woolf?" (1966) z Richardem Burtonem i Elizabeth Taylor, "Hello, Dolly!" (1969). Uzyskał sześć nominacji do Oscara, ale doczekał się dopiero statuetki honorowej, przyznanej mu w 2001; był pierwszym scenarzystą wyróżnionym honorowym Oscarem.
Spróbował także swoich sił jako reżyser, wyreżyserował jeden film – (1972), którego scenariusz jest adaptacją powieści Philipa Rotha. Po 1979 ograniczył pracę w filmie, współpracował jeszcze (raczej rzadko) z telewizją. W latach 1983–85 przewodniczył stowarzyszeniu pisarzy Writers Guild of America.
Był dwukrotnie żonaty. Z pierwszą żoną Jacqueline, zmarłą w 1994 po 52 latach małżeństwa, doczekał się dwojga dzieci (synowie Roger i Allan); syna (Jonathana) miał również z drugą żoną Laurie – został ojcem w wieku 86 lat.

</doc>
<doc id="188166" url="https://pl.wikipedia.org/wiki?curid=188166" title="Bronisław Seyda">
Bronisław Seyda

Bronisław Seyda (ur. 27 lipca 1912 we Lwowie, zm. 3 lipca 2008 w Szczecinie) – polski lekarz.
Życiorys.
Maturę uzyskał w IV Państwowym Gimnazjum we Lwowie. Rozpoczął studia lekarskie w Pradze, kontynuował w Turynie, a ukończył w Neapolu, gdzie uzyskał doktorat w 1937 r.
Od 1938 r. odbywał staże podyplomowe w Szpitalu Ubezpieczalni Społecznej we Lwowie. Po wybuchu wojny w okupacji sowieckiej w tym samym szpitalu był asystentem na oddziale pediatrycznym.
W czasie wojny był epidemiologiem w Rzęsnie Polskiej k. Lwowa, później lekarzem Ubezpieczalni Społecznej ("Krankenkassenarzt") zakładów torfowych.
W 1944 r. został powołany do Wojska Polskiego w Lublinie i jako lekarz pułkowy w pułku artylerii lekkiej przebył całą kampanię frontową od Warszawy aż do Łaby.
Od 1945 r. w LWP był lekarzem pułkowym, następnie komendantem czterech szpitali wojskowych (Żary, Łódź, Wałcz i Szczecin), aż do 1969 r. do przejścia do rezerwy z powodu zdrowia i wieku. W trakcie pracy zawodowej specjalizował się w pediatrii.
Mianowany przez Ministra Zdrowia i Opieki Społecznej zastępcą profesora i kierownikiem Katedry i Zakładu Organizacji Ochrony Zdrowia Pomorskiej Akademii Medycznej w Szczecinie. Po likwidacji tej Katedry i Zakładu w 1958 r., założył Zakład Historii Medycyny PAM, gdzie był wykładowcą i jego kierownikiem do 1969 roku.
Był autorem ponad 110 publikacji naukowych w języku polskim, włoskim i angielskim (w tym 11 książek, jak np. "Dzieje medycyny w zarysie" w 3 wydaniach, czy "Lamus humoru i satyry ikonograficznej w medycynie").
Był członkiem honorowym Towarzystwa Lekarskiego im. J. Purkyniego w Pradze, Akademii w Rzymie (Academia d’Arte Sanitaria), Towarzystwa Włoskich Lekarzy oraz członkiem honorowym Polskiego Towarzystwa Historii Medycyny i Farmacji.
Syn Marka i Erny Seide (nazw. panieńskie Sperling). Kuzyn Kazimierza Sejdy, autora książki "C.K. Dezerterzy", zekranizowanej w roku 1985 przez Janusza Majewskiego.
Żoną Bronisława Seydy była Marianna Seyda (nazw. panieńskie Machynia); w 1999 zostali oni odznaczeni Medalem za Długoletnie Pożycie Małżeńskie. Zmarł w Szczecinie w roku 2008, spoczął na Szczecińskim Cmentarzu Centralnym kwatera 33a.

</doc>
<doc id="188172" url="https://pl.wikipedia.org/wiki?curid=188172" title="Juliusz Gensz">
Juliusz Gensz

Juliusz Gensz (ur. 1839 w Kleczewie w guberni kaliskiej, zm. 19 stycznia 1898) – polski lekarz.
Był synem Ferdynanda i Karoliny z Konradów. W 1859 r. rozpoczął studia na Wydziale Lekarskim Szkoły Głównej Warszawskiej, po ich ukończeniu prowadził prywatną praktykę lekarską w Łodzi. Od 1889 działał w tamtejszym Towarzystwie Lekarskim. Ogłosił kilka prac popularyzatorskich, m.in. "Gawędy z ludem o chorobach najważniejszych" i "Listy ze Starego Rynku"; zajmował się też problematyką higieny.
Rodziny nie założył.

</doc>
<doc id="188174" url="https://pl.wikipedia.org/wiki?curid=188174" title="Jose Freire Falcão">
Jose Freire Falcão



</doc>
<doc id="188177" url="https://pl.wikipedia.org/wiki?curid=188177" title="Joseph Richard Frings">
Joseph Richard Frings



</doc>
<doc id="188178" url="https://pl.wikipedia.org/wiki?curid=188178" title="Królestwo Asturii">
Królestwo Asturii

Królestwo Asturii (, ast. "Reinu d'Asturies") – pierwsze państwo chrześcijańskie założone na Półwyspie Iberyjskim po najeździe arabskim w 711 roku. Królestwo zostało założone przez wizygockiego arystokratę Pelagiusza w 718 roku. Asturia na przełomie IX i X wieku przekształciła się w Królestwo Leónu, wydzieliło się z niej również Królestwo Galicji.

</doc>
<doc id="188179" url="https://pl.wikipedia.org/wiki?curid=188179" title="Królowie Asturii">
Królowie Asturii



</doc>
<doc id="188180" url="https://pl.wikipedia.org/wiki?curid=188180" title="Budda Siakjamuni">
Budda Siakjamuni

Budda Siakjamuni (żył w latach prawdopodobnie 563–483 p.n.e.), właściwie Siddhartha Gautama z rodu Śakjów () – indyjski książę, filozof i reformator religijny, twórca buddyzmu.
Życie.
Narodziny i młodość Siddharthy.
Zgodnie z przekazem sutr przyszły Budda jako bodhisattwa zstąpił z nieba Tuszita i narodził się na ziemi zgodnie ze swym ślubowaniem. Narodzinom jego towarzyszyły różne nadprzyrodzone znaki. Chłopiec przyszedł na świat nieoczekiwanie podczas podróży królowej w miejscowości Lumbini (dzisiejszy Nepal). Ojciec, król Suddhodana, pragnąc znać przyszłość jedynego potomka, wezwał do pałacu w Kapilavastu słynnego wówczas mędrca, Asitę.
Ujrzawszy niemowlę, mędrzec ów zareagował nieco dziwnie dla zebranych: najpierw ogromnie się ucieszył, a następnie zapłakał. Zapytany o to, czy dziecku nie grozi jakieś niebezpieczeństwo, odparł, że nie widzi żadnych niebezpieczeństw, przeciwnie – syn Suddhdhany będzie wiódł święte życie, a jego wpływy będą dalekosiężne. Jednak jemu samemu, niestety, nie będzie dane dożyć tych dni. Taka perspektywa nie mogła ucieszyć władcy, który w jedynym synu pragnął widzieć godnego następcę tronu, a nie świętego czy mędrca. Serce monarchy ogarnął zapewne niepokój tym większy, że spotęgowany niefortunnym zgonem jego ukochanej żony – Mai Devi – zaledwie siedem dni po urodzeniu syna. Chłopcem zaopiekowała się wtedy siostra zmarłej królowej, Māhapajāpatī Gotami. Król pragnął, by syn przejął po nim tron – stworzył mu więc sztuczny świat w obrębie pałacowych murów, otoczył luksusem i zabronił kontaktu ze światem zewnętrznym, gdzie mogły na niego czekać "pokusy" skłaniające do świętego życia. 
Oto, jak Budda wspomina swoje beztroskie lata w pałacu ojca w rozmowie z mnichami, swymi uczniami:
Siddhartha w wieku 16 lat poślubił księżniczkę Jasodharę, która pochodziła z tego samego miasta, i w wieku 29 lat miał z nią syna Rahulę.
Jednakże najlepsze nawet luksusy i największe atrakcje nie mogły zabić w młodym, zdrowym królewiczu chęci poznania świata. Toteż, mimo zakazu ojca, opuścił on potajemnie pałac w towarzystwie służącego. Widok, który zobaczył, miał na zawsze zmienić jego życie i wpłynąć na jego wybór życiowej drogi. Pewnego dnia podczas przejażdżki, ujrzał niedołężnego starca i dowiedział się, że starość jest przeznaczona wszystkim. Drugą rzeczą była choroba – ciężko chory człowiek pokryty wrzodami, trzecią zaś śmierć – zwłoki niesione wśród lamentu żałobników. Czwarta – asceza – niosła ze sobą nadzieję i pocieszenie. Siddhartha ujrzał wędrownego pobożnego żebraka, mędrca, ubranego w prostą szatę. Mędrzec ten, w przeciwieństwie do ludzi chorych, starych i umierających, sprawiał wrażenie szczęśliwego. Jego widok sprawił, że Siddhartha zrozumiał swe przeznaczenie i postanowił uciec z pałacu, by szukać drogi wyzwolenia z cierpienia. 
Sam Budda tak komentuje swoje decyzje:
Opuszczenie pałacu i poszukiwanie prawdy.
Pewnej nocy kazał osiodłać swojego konia i odjechał w towarzystwie oddanego sługi. Tradycja buddyjska określa ów moment mianem Wielkiego Odejścia. Jego wygląd jako dostojnego, zadbanego młodzieńca musiał bardzo kontrastować z przywdzianymi żebraczymi szatami do tego stopnia, że wieści o niezwykłym wędrowcu dotarły do króla Bimbisary – władcy sąsiedniego królestwa, który osobiście zapytał go o to. Wtedy Siddharta zdradził swe pochodzenie i oznajmił, że wiedzie takie życie z wyboru. Wkrótce wieści o tym dotarły do pałacu ojca i był to dla niego dodatkowy cios, że jego syn wiedzie życie żebracze.
Poszukiwania zajęły Siddharcie 6 lat. Jako poszukiwacz prawdy spotkał się z najlepszymi wówczas mędrcami, "Alarą Kalamą" i "Uddaką Ramaputtą". W krótkim czasie przewyższył obu, ale wciąż nie był zadowolony z uzyskanej od nich wiedzy. Następnie dołączył do grupy pięciu ascetów, którzy oddawali się surowym praktykom. Jako najgorliwszy w umartwianiu się został ich przywódcą. Kiedy jednak pewnego dnia zauważył, że z głodu nie jest w stanie się dobrze koncentrować, stwierdził, że i ta droga do niczego, poza śmiercią, go nie doprowadzi. Porzucił umartwienia jako bezwartościowe; wykąpał się i po raz pierwszy od wielu dni pożywił się ryżem, chlebem i kwaśnym mlekiem, które w czarce przyniosła mu wieśniaczka Sudżata. 
Oświecenie.
Po posiłku – najlepszym, jaki jadł od czasu opuszczenia pałacu – nabrał siły, aby kontynuować swoje postanowienie. Idąc, spotkał człowieka koszącego trawę i otrzymał od niego jej wiązkę, po czym znalazł spokojne miejsce do medytacji. Siddhartha usiadł pod drzewem Bodhi, w miejscu obecnie zwanym Bodh Gaja i stwierdził, że będzie tam siedział tak długo, aż nie rozwiąże zagadki cierpienia. Medytował przez 49 dni, przechodząc przez coraz głębsze fazy medytacyjnego wchłonięcia samadhi i wglądu dhjana, w czasie których ukazywał się mu demon Mara jako uosobienie niewiedzy i rozmaitych przeszkód na drodze do oświecenia.
Siddhartha Gautama osiągnął wszechwiedzę: poznał wszystkie swoje wcielenia, poznał tajemnicę cierpienia (dukkha), zrozumiał, że świat jest pełen cierpienia i dowiedział się, co ma uczynić człowiek, aby nad cierpieniem zatriumfować (Cztery Szlachetne Prawdy).
Osiągnął stan pełnego oświecenia. Było to "anuttara samjak sambodhi" – najwyższe pełne samooświecenie, wyzwolenie od cierpienia i zrozumienie jego przyczyn. Od tego momentu zwano go "Buddą" – przebudzonym.
Przez kolejne tygodnie Budda pozostawał w medytacji, podczas których doświadczał różnych wizji niebiańskich istot, zastanawiał się, czy powinien głosić światu swą mądrość, ale wtedy zstąpił do niego Brahma i rozwiał jego wątpliwości.
Nauczanie Dharmy.
Po tym, jak dostrzegli go przypadkowi przechodnie, bramin i kupcy, Budda zastanawiał się, kogo najlepiej byłoby nauczać w pierwszej kolejności. Dostrzegł w swym wglądzie, że jego nauczyciele w tym czasie już zmarli, więc postanowił powrócić do pięciu ascetów, których opuścił porzucając surowe praktyki. Odszedł więc od drzewa i udał się do Jeleniego Parku, gdzie spotkał swoich pięciu dawnych towarzyszy – ascetów. Wygłosił do nich swoje pierwsze legendarne kazanie Cztery Szlachetne Prawdy i tym samym puścił w ruch Koło Prawa. Następnie, w swym oświeconym wglądzie, dostrzegł on, iż w owym czasie na terenie królestwa Magadha, w którym się znajdował, najpotężniejszymi nauczycielami duchowymi byli trzej bracia Kasjapa z Uruwilwy, wyznawcy świętego ognia. Każdy z nich miał odpowiednio – 500, 300 i 200 uczniów. Udał się do nich, by nauczać ich Dharmy. Dokonał wtedy wielu cudów, zadziwiając braci swą mocą i zjednując ich jako swych uczniów. Wszyscy uczniowie braci również poszli za swymi nauczycielami, którym bezgranicznie ufali. W ten sposób Budda w krótkim czasie zyskał rzeszę uczniów. Wszyscy oni udali się następnie do króla Bimbisary. Widząc wielkie zgromadzenie mnichów, wśród których byli znani bracia Kasjapowie, mieszkańcy nie mogli wyjść z podziwu, co takiego się stało. Widząc to, najstarszy z nich wygłosił przemówienie do tłumów i wyjaśnił, dlaczego z radością chcą podążać za Buddą. Przysporzyło to Buddzie kolejnych zwolenników, w tym i samego króla Magadhy. 
Po 5 miesiącach od osiągnięcia Oświecenia postanowił powrócić w swe rodzinne strony do Kapilavastu. Z olbrzymią świtą tysiąca mnichów pokonywał on dziennie kilka kilometrów toteż jego sława znacznie wyprzedziła go i rodzina mogła przygotować się na spotkanie. Zorganizowano gorące powitanie w pobliskim parku. Jedynie żona Jasodhara nie wyszła naprzeciw Buddzie, twierdząc, że jeśli nadal coś do niej czuje, sam pojawi się w pałacu. I tak też Budda uczynił w towarzystwie najbliższych mnichów. Spędził on wtedy tydzień z rodziną, nauczając ich Dharmy. Wkrótce żona Jasodhara, syn Rahula, a także ciotka Mahapradżapati dołączyły do Sanghi.
Odtąd sława Buddy nieustannie rosła i zastępy mnichów i świeckich zwolenników powiększały się również w sąsiednich królestwach. Wędrował po północnych Indiach, nauczając zasad swojej religii przez kolejnych 45 lat. Nauki swe zawsze dostosowywał do zdolności i zainteresowań swoich słuchaczy. 
Według szkół buddyzmu Wielkiej Drogi (mahajana) Budda Siakjamuni obrócił Kołem Dharmy, trzykrotnie udzielając w ten sposób trzech poziomów różnych nauk. Trzy cykle obejmują całość buddyjskich nauk przekazywanych we wszystkich istniejących obecnie szkołach buddyzmu.
Jego uczniami zostawali nie tylko mnisi, ale też ludzie świeccy wszystkich stanów, także bramini, królowie. Potrafił nawracać kurtyzany, a nawet morderców, dokonując przy tym licznych cudów. Bynajmniej nie wszystkim była na rękę taka ogromna popularność Buddy. Nie wszyscy też zostawali jego uczniami, a niektórzy wręcz mu zazdrościli wpływów, próbując go nawet powstrzymać. Taką osobą okazał się jego kuzyn Devadatta, który najpierw był jego uczniem, lecz potem w swoim zaślepieniu ogłosił się większym mędrcem i za wszelką cenę chciał do siebie przyciągnąć zwolenników Buddy. Udawało mu się to początkowo wśród nowicjuszy, których skusił bardziej surowymi regułami niż w zgromadzeniu Buddy i rozgłaszaniem, że w porównaniu z nim mnisi Buddy sobie pobłażają. Jednakże to mu nie wystarczyło i zapragnął zabić Buddę, którego sławy w żaden sposób nie udało mu się osłabić. Wśród jego obmyślonych sposobów zgładzenia Buddy były nasłanie na niego łuczników, napuszczenie wściekłego słonia, jak również zepchnięcie głazu na ścieżkę, którą przechodził. Żaden z tych sposobów nie okazał się skuteczny, toteż jego frustracja narastała. Czarę goryczy przelało wydarzenie, które zapowiadało się całkiem dobrze. Spostrzegł on nagle w swych szeregach najwierniejszych uczniów Buddy i to go utwierdziło w przekonaniu, że jest niezrównany. Jednakże uczniowie ci mieli zadanie powierzone przez Buddę, aby sprowadzić z powrotem zbałamuconych przez Dewadattę mnichów. Kiedy ten spostrzegł, co się wydarzyło, dostał takiego ataku wściekłości, że po tym ciosie już się nie podniósł. Podupadł na zdrowiu i w krótkim czasie zmarł.
Koniec życia i parinirwana.
W 80. roku życia Budda zapowiedział, że czas jego misji się kończy, a tym samym i jego życie. Wprawił tym stwierdzeniem w smutek swego najwierniejszego ucznia Ānandę, który błagał go, aby tego nie czynił. Przypomniał, że Budda przecież powiadał, że gdyby zechciał, mógłby żyć do końca świata. Wtedy Budda odparł, że mówiąc tak, wielokrotnie czynił aluzje i wtedy był odpowiedni czas na takie prośby, jednak nikt go wtedy o to nie poprosił. Dodał, że czas na podobne prośby się skończył, bo swej decyzji już nie odwoła. Postanowił, że uda się do miasta Kusinagar (Kusinara) by tam wejść w parinirwanę – stan poza życiem i śmiercią. Przedtem wygłosił swoje nauki, udzielił instrukcji, co należy czynić po jego odejściu i jak zebrać jego nauki. Ostatnimi słowami, jakie wypowiedział były:

</doc>
<doc id="188181" url="https://pl.wikipedia.org/wiki?curid=188181" title="Zmierzch żeglarski">
Zmierzch żeglarski

Zmierzch żeglarski, zmierzch nautyczny lub zmierzch nawigacyjny (zwany również zmrokiem) – okres po zachodzie Słońca, kiedy środek tarczy słonecznej znajduje się już poniżej 6 stopni kątowych poniżej horyzontu (tarcza słoneczna oglądana z Ziemi ma średnicę ok. pół stopnia, tj. 0°30′), ale ciągle jest jeszcze wyżej niż 12° poniżej horyzontu. Nazwa tej fazy zmierzchu bierze się z faktu, że w tym czasie możliwe jest jeszcze dostatecznie wyraźne obserwowanie linii horyzontu, co ma szczególne znaczenie w astronawigacji (można zmierzyć kąt między horyzontem i gwiazdą), a więc możliwa jest nawigacja jednocześnie w oparciu o obiekty ziemskie, jak i niebieskie. Przed zmierzchem żeglarskim występuje zmierzch cywilny, a po nim – zmierzch astronomiczny.
W Polsce północnej (na Kaszubach, na północ od linii północna Gdynia – Ustka, tj. na północ od 54°33′ stopnia szerokości geograficznej północnej) w okolicy momentu przesilenia letniego przez całą noc utrzymuje się zmierzch nawigacyjny – są to tak zwane "białe noce żeglarskie". Dla granicznej szerokości jest to jedna noc, najbliższa dacie przesilenia, natomiast dla szerokości geograficznej Rozewia (54°50′) jest to już okres od ok. 11 do ok. 30 czerwca.
W Polsce w miesiącach wiosenno-letnich, przez pewien okres nie ma nocy astronomicznej lub zmierzchu astronomicznego, gdyż po zmierzchu żeglarskim następuje bezpośrednio świt żeglarski (Słońce nie schodzi poniżej 12 stopnia pod horyzont). W zależności od szerokości geograficznej trwa między 13 a 29 czerwca.

</doc>
<doc id="188182" url="https://pl.wikipedia.org/wiki?curid=188182" title="Koenigstiger">
Koenigstiger



</doc>
<doc id="188183" url="https://pl.wikipedia.org/wiki?curid=188183" title="Egon Eiermann">
Egon Eiermann

Egon Eiermann (właściwie "Egon Fritz Wilhelm Eiermann," ur. 29 września 1904 w Neuendorfie koło Berlina, zm. 19 lipca 1970 w Baden-Baden) – jeden z najbardziej wpływowych architektów powojennego niemieckiego modernizmu, projektant form przemysłowych, wykładowca akademicki.
Życiorys.
Po studiach w Wyższej Szkole Technicznej w Berlinie u Hansa Poelziga w latach 1923–1927 Eiermann został kierownikiem budowy domów towarowych Karstadt w Hamburgu (1928–1929), następnie zaś pracował w berlińskich zakładach energetycznych. Od 1931 pracował razem z Fritzem Jaeneckem, projektując liczne domy jednorodzinne w Berlinie i okolicy. W 1934 współpraca z Jaenckem została przerwana. Od 1938 do końca II wojny światowej Eiermann projektował liczne fabryki, także zbrojeniowe. W latach 1946–1968 prowadził biuro projektowe razem z Robertem Hilgerem.
Ponieważ Eiermann projektował głównie fabryki, jego projekty miały modernistyczny i lekki charakter, nie nosząc żadnych śladów stylu propagowanego przez ideologię nazistowską. Dzięki temu uznano, że nie był zamieszany w działalność nazistów, dzięki czemu stał się jednym z najbardziej szanowanych i wpływowych architektów. W 1947 został powołany na profesora budownictwa i projektowania na wydziale architektury Uniwersytetu w Karlsruhe. W czasie podróży do USA w 1950 i 1956 poznał Waltera Gropiusa, Marcela Breuera i Ludwiga Miesa. Eiermann zajmował się również wzornictwem przemysłowym, projektując meble (m.in. krzesła wiklinowe i drewniane, konstrukcje stołów kreślarskich).

</doc>
<doc id="188184" url="https://pl.wikipedia.org/wiki?curid=188184" title="Siakjamuni">
Siakjamuni



</doc>
<doc id="188185" url="https://pl.wikipedia.org/wiki?curid=188185" title="Budda Maitreja">
Budda Maitreja

Budda Maitreja (skt. "Maitreya" मैत्रेय, pali "Metteyya"; chiń. "Mílè" (彌勒 jako budda – "Mílèfó" 彌勒佛, jako bodhisattwa – "Mílè Púsa" 彌勒菩薩; kor. "Mirŭk" (미륵); jap. "Miroku"; wiet. "Di-lặc"; tyb. རྒྱལ་བ་བྱམས་པ།, Wylie "rgyal ba byams pa") – według przekazów buddyjskich będzie to następca Buddy Siakjamuniego, piąty budda naszej epoki (kalpy), który jako bodhisattwa obecnie przebywa w niebiosach Tuszita w Wewnętrznej Świątyni Pałacu Siedmiu Klejnotów. 
Imię Maitreja pochodzi z sanskryckiego "maitri" co znaczy, "nieuwarunkowana, uniwersalna miłość". Czasami słowo to tłumaczy się jako "kochająca życzliwość" (ang. loving-kindness). W ikonografii przedstawia się tego buddę jako siedzącego na wysokim tronie, a nie w pozycji lotosu. Uważa się, że za pośrednictwem Asangi jest autorem "Pięciu tekstów", ważnego zbioru nauk buddyjskich.
Historia kultu.
Zgodnie z tradycją Maitreja ma pojawić się za 5 670 000 lub 5 670 000 000 lat od czasu parinirwany Buddy Siakjamuniego.
Maitreja — doskonale współczujący — cieszył się niezwykłą popularnością. Stał się buddą światłości, pocieszycielem cierpiących, spowiednikiem grzeszników i przewodnikiem "dusz" po śmierci.
Jego wyobrażenia pojawiły się już w okresie Gandhary. Nie był on także nieznany kanonicznym tekstom wczesnego buddyzmu; pojawia się w Digha nikayi. Z Siakjamunim i Dīpankarą tworzą triadę Buddów trzech czasów.
Kult Maitrei najpewniej rozchodził się z Gandhary (Kaszmir) do Azji Środkowej (imperium Kuszanów) — w Turfanie najpewniej powstała jedna z sutr Maitrei — a stamtąd do Chin. W Chinach jego kult pojawił się wcześniej niż kult Amitayusa i przez jakiś czas rywalizował z nim później.
Wersja opowieści o Maitrei jest zawarta w sanskryckiej pracy "Maitreyavyakārana", będącej jednym z ważnych tekstów, które przyczyniły się do powstania kultu. Asanga, założyciel szkoły mahajany cittamatra (tylko umysł), uważany jest za tego, który był tak blisko związany z Maitreją, że ten podyktował mu podstawowe wersy niektórych jego dzieł.
Z wyobrażeń w grotach Ajanty wynika, że kult Maitrei przewyższał zdecydowanie rozwijający się dopiero kult Awalokiteśwary. Jego wyobrażenia znajdują się także w wielkich ilościach w późniejszym okresie w Elurze, w ruinach Nalandy i Ratnagiri.
Był on również najpopularniejszym bodhisattwą w Azji Środkowej w państwie Kuszanów, np. w Chotanie, co można wywnioskować z ilości wyobrażeń i wzmianek w literaturze, np. z "Księgi Zambasty", której cały długi 22 rozdział jest mu poświęcony.
Rola Maitrei jako inspiratora wizji medytacyjnych może być skojarzona w kaszmirską szkołą medytacji, gdyż właśnie Kaszmir był centrum nauk zarówno szkół mahajany jak i szkół niemahajanistycznych i właśnie tam zmieszały się ze sobą różne elementy praktyki. Ponieważ Maitreja był uznawany przez obie tradycje, nic dziwnego, że stał się "opiekuńczym bóstwem" medytujących Kaszmirów.
Kult Maitrei rozpowszechniał się w Chinach od V wieku. 
W połowie VII w. cieszył się Maitreja – obok Awalokiteśwary – największą czcią. Obaj bodhisattwowie byli wówczas jedynymi niebiańskimi bodhisattwami cieszącymi się taką popularnością.
Również już chińskie groty w Dunhuangu wykazują jego rosnącą popularność. Trzeba tu dodać, iż jest to jedyny bodhisattwa z niebiańskim statusem, który jest akceptowany zarówno przez tradycję mahajany i hinajany. 
Po VII wieku kult Maitrei został zastąpiony kultem buddy Amitabhy (zobacz Amidyzm). Jednak ponowny renesans kultu Maitrei nastąpił w okresie X-XIII w.
Ze względu na to, że budda Maitreja ma ustanowić nowy ład, kult ten łączył się często z rewolucyjnymi ruchami, najczęściej chłopskimi. Sekty związane z tym kultem stawały na czele powstań i buntów. Tajne stowarzyszenia kultu Maitrei istniały jeszcze nawet w XX wieku. Jego historia nadała impet mesjanistycznym ruchom w Chinach. Często przywódcy tych ruchów byli uważani za proroków lub nawet inkarnacje Maitrei. Tylko w V i na początku VI w. było w Chinach aż siedem takich ruchów. W krajach therawady jeszcze dzisiaj ludzie proszą o odrodzenie się na ziemi w czasie, gdy zejdzie na nią Maitreja. Staną się wtedy mnichami i on poprowadzi ich do oświecenia.
Tuszita nie jest "Polem Buddy" (sans. Buddhaketra) (Czysta Kraina), tylko jednym z nieb, wobec tego można się tam dostać w czasie medytacji. Podkreślają to tradycje mahajanistyczne i niemahajanistyczne. Ponieważ Tuszita jest blisko ziemi, można się tam także odrodzić.
Kolorem tego bodhisattwy był kolor biały i stąd wzięły się nazwy sekt, np. Stowarzyszenie Białego Lotosu, powstałe w czasach dynastii Yuan, Baiyunhui (pol. Stowarzyszenie Białego Obłoku) itd. Członkowie tych sekt dzielili dzieje świata na trzy okresy: Królestwo Czarnego Lotosu (zamierzchła przeszłość, gdy budda siedział na czarnym lotosie), Królestwo Czerwonego Lotosu (czasy współczesne), Królestwo Białego Lotosu (królestwo przyszłego buddy).
Maitreja odwiedzał i odwiedza nasz glob pod różnymi postaciami i naucza. W tybetańskiej wersji Maitreja zabiera Asangę do Tuszity i dostarcza mu serii tekstów zawierających detale o byciu bodhisattwą i naukach Tylko Umysł. Dlatego cieszył się on szczególną popularnością wśród wyznawców cittamatry.
Jednym z pierwszych wyznawców i propagatorów kultu w Chinach był Dao’an (312-385), nauczyciel Huiyuana, który wraz ze swoimi uczniami praktykował pewne wizualizacje i rekolekcje związane z Maitreją. W 385 r. Dao’an i jego uczniowie dostąpili wizji nieba Tuszity.
W Chinach np. Xuanzang ślubował odrodzić się u Maitrei w niebie Tuszita; jego tłumaczenia i popularyzacja doktryny Tylko Umysł doprowadziły do ożywienia kultu.
Maitreja w sztuce.
W sztuce Maitreja często był portretowany na tronie na sposób "zachodni" (tzn. np. nie w postawie medytacyjnej, ale swobodnej z jedną nogą zwisającą z tronu). W Azji Środkowej przetrwało wiele jego wyobrażeń i malowideł umieszczonych głównie nad drzwiami przed główną postacią. Dlatego wierni wychodząc zawsze napotykali na jego przedstawienie.
Gigantyczne wyobrażenia Maitrei znajdują się w Afganistanie, Azji Środkowej, często także przy głównych traktach handlowych. Wznoszono także kolosalne jego rzeźby na granicy każdego państwa buddyjskiego.
Szczególną formą Maitrei jest jedno z jego chińskich wyobrażeń jako uśmiechniętego grubaska.
W grotach Dunhuangu znajduje się wiele jego wyobrażeń w postaci rzeźb i malowideł – w tym na jedwabiu z przełomu IX i X wieku, na których przedstawiany jest jako budda. 
Założyciel scjentologii, L. Ron Hubbard, utożsamiał się z Maitreją, który opisywany był w tekstach buddyjskich jako "człowiek z Zachodu z włosami jak płomienie (Hubbard miał rude włosy), który przybędzie około 2 500 lat po pierwszym Buddzie". (Hubbard, Hymn of Asia, 1952).

</doc>
<doc id="188187" url="https://pl.wikipedia.org/wiki?curid=188187" title="Mistrzostwa Świata w Lekkoatletyce 2003">
Mistrzostwa Świata w Lekkoatletyce 2003

9. Mistrzostwa Świata w Lekkoatletyce – zawody sportowe, które zostały zorganizowane przez IAAF rozgrywane były na Stade de France w Saint-Denis (Francja) między 23 a 31 sierpnia 2003. W zawodach uczestniczyło 2008 sportowców z 203 państw.

</doc>
<doc id="188190" url="https://pl.wikipedia.org/wiki?curid=188190" title="Zmierzch cywilny">
Zmierzch cywilny

Zmierzch cywilny (także kalendarzowy) – faza zachodu Słońca, w której środek tarczy słonecznej znajdzie się nie więcej niż 6 stopni kątowych poniżej horyzontu (tarcza słoneczna oglądana z Ziemi ma średnicę ok. pół stopnia). W tym czasie pojawiają się na niebie (przy dobrej przejrzystości powietrza) najjaśniejsze gwiazdy i planety („Gwiazda Wieczorna”, „pierwsza gwiazdka” w Wigilię). Ze względu na rozproszenie światła w atmosferze jest jeszcze na ogół dostatecznie dużo światła słonecznego, że wystarcza to jeszcze do normalnej działalności na otwartej przestrzeni bez sztucznych źródeł światła.
Nazwa tej fazy zmierzchu odnosi się do uwarunkowań prawnych w Polsce;
Długość trwania zmierzchu zależy od bieżącej deklinacji Słońca oraz szerokości geograficznej miejsca. Na szerokości geograficznej 50° długość zmierzchu cywilnego waha się od pół godziny w okolicach równonocy do około 45 minut w okolicach przesilenia letniego i zimowego. Im bardziej przesuwamy się na północ, tym bardziej wzrasta długość zmierzchu, doprowadzając czasem do zjawiska białej nocy.
Porannym analogiem zmierzchu cywilnego jest świt cywilny.

</doc>
<doc id="188191" url="https://pl.wikipedia.org/wiki?curid=188191" title="Miroku">
Miroku



</doc>
<doc id="188192" url="https://pl.wikipedia.org/wiki?curid=188192" title="Metteyya">
Metteyya



</doc>
<doc id="188193" url="https://pl.wikipedia.org/wiki?curid=188193" title="Maitreya">
Maitreya



</doc>
<doc id="188194" url="https://pl.wikipedia.org/wiki?curid=188194" title="Maitreja">
Maitreja



</doc>
<doc id="188198" url="https://pl.wikipedia.org/wiki?curid=188198" title="Muenster">
Muenster

Muenster – miasto w Stanach Zjednoczonych, w stanie Teksas, w hrabstwie Cooke.

</doc>
<doc id="188200" url="https://pl.wikipedia.org/wiki?curid=188200" title="Salpausselkä (kompleks skoczni)">
Salpausselkä (kompleks skoczni)

Salpausselkä – centrum skoczni narciarskich położone w Lahti w Finlandii.
Kompleks składa się ze skoczni: K116, K90, K64, K38, K25, K15, K8 oraz K6.
Skocznie K116 oraz K90 czterokrotnie były arenami MŚ w narciarstwie klasycznym (w 1978, 1989, 2001 oraz 2017).
Lahti od dawna pojawia się w kalendarzu Pucharu Świata i Pucharu Kontynentalnego w skokach narciarskich i kombinacji norweskiej.
W 2013 roku przebudowano skocznię normalną. Po przebudowie przesunięto punkt HS z 97. na 100. metr.
Skocznie wykonane z betonu i wybudowane są na częściowo sztucznym wzniesieniu. Choć duża skocznia posiada osłonę przeciwwiatrową, warunki wietrzne w Lahti nie są dobre. Za to zaletą tej skoczni jest posiadanie sztucznego oświetlenia, które jest potrzebne przy rozgrywaniu konkursów wieczornych. Przeciwnikom organizacji zawodów przez Lahti nie podoba się również sama konstrukcja skoczni, która ich zdaniem przypominają szubienicę. Cały kompleks jest wyłożony igelitem. W otoczeniu skoczni znajdują się stadion piłkarski oraz stadion lekkoatletyczny.

</doc>
<doc id="188202" url="https://pl.wikipedia.org/wiki?curid=188202" title="Brzask nautyczny">
Brzask nautyczny



</doc>
<doc id="188204" url="https://pl.wikipedia.org/wiki?curid=188204" title="Protetyka">
Protetyka

Protetyka – dziedzina wiedzy z pogranicza medycyny i techniki, zajmująca się uzupełnianiem ubytków tkankowych, narządowych lub czynnościowych przy pomocy sztucznego materiału zastępczego (protezy).
Ze względu na obszar zainteresowania, wyróżniamy:

</doc>
<doc id="188205" url="https://pl.wikipedia.org/wiki?curid=188205" title="Michael Pupin">
Michael Pupin



</doc>
<doc id="188208" url="https://pl.wikipedia.org/wiki?curid=188208" title="Syberia (gra komputerowa)">
Syberia (gra komputerowa)

Syberia – komputerowa gra przygodowa typu wskaż i kliknij stworzona i wydana przez firmę Microïds w 2002 roku i zaprojektowana przez Benoît Sokala.
W 2004 premierę miał sequel gry – "Syberia II", a 20 kwietnia 2017 – kolejna część, "Syberia 3".
Rozgrywka.
Gracz kieruje amerykańską prawniczką Kate Walker, która odwiedza kolejne lokacje, prowadzi rozmowy z napotkanymi postaciami, odnajduje potrzebne przedmioty i rozwiązuje zagadki logiczne. W czasie dialogów z postaciami gracz ma do wyboru różne tematy rozmów. Bohaterka posługuje się też telefonem komórkowym, aby wykonywać rozmowy lub odbierać połączenia.
Fabuła.
Kate Walker przybywa z Nowego Jorku do miejscowości Valadilene w Alpach, aby sfinalizować zakup fabryki mechanicznych zabawek przez amerykański koncern zabawkowy. Na miejscu dowiaduje się, że Anna – właścicielka fabryki, która miała podpisać akt sprzedaży – nie żyje, a jedyny spadkobierca – Hans Voralberg, uznany za zmarłego brat Anny, przebywa w Rosji, „gdzieś na Syberii”, gdzie poszukuje wyspy, na której ponoć wciąż mieszkają mamuty.
By odnaleźć Hansa, Kate wyrusza w podróż nakręcanym pociągiem, jednym z ostatnich wynalazków Voralberga. Towarzyszy jej automat Oskar, mechaniczny maszynista i konduktor pojazdu. Podczas rozgrywki musi usuwać wszelkie przeszkody prawne i fizyczne, które uniemożliwiają odjazd z kolejnych lokacji.
W czasie podróży Kate Walker zatrzymuje się w różnych miejscowościach. Oprócz Valadilene, zwiedza jeszcze miasteczko uniwersyteckie Barrockstadt w Niemczech oraz dwie lokacje w Rosji: opuszczony kompleks przemysłowy Komkolzgrad i zapomniane uzdrowisko w Aralbadzie.
Produkcja.
Grę zaprojektował Benoît Sokal. Grafika składa się z trójwymiarowych postaci i dwuwymiarowych teł.
Odbiór.
"Syberia" zebrała pozytywne recenzje krytyków, którzy doceniali fabułę gry, jej oprawę graficzną i muzyczną oraz wyważony poziom trudności. Krytykowano jednak liniową rozgrywkę.

</doc>
<doc id="188214" url="https://pl.wikipedia.org/wiki?curid=188214" title="Saale">
Saale

Niemcy:
Zobacz też:

</doc>
<doc id="188215" url="https://pl.wikipedia.org/wiki?curid=188215" title="Century Child">
Century Child

Century Child – czwarty album studyjny fińskiego zespołu Nightwish, wydany w 2002 roku przez Spinefarm Records. To pierwszy album grupy z byłym już basistą i wokalistą zespołu, Marco Hietalą. Przedostatni z wokalistką Tarją Turunen.
Opis albumu.
Przed jego nagraniem, w zespole nasiąpiły zmiany osobowe. Sami Vänskä, który był członkiem zespołu od albumu "Oceanborn", musiał odejść. Marco Hietala, znany z zespołów Tarot i Sinergy, obiecał zastąpić go podczas prac nad nowym albumem i trasy koncertowej. Wieloletni przyjaciel grupy - Ewo Rytkönen - został ich nowym managerem. Aby uczcić "nowy początek", na stronie zespołu, 24 listopada 2001 (miesiąc przed Bożym Narodzeniem), otwarto oficjalny sklep z artykułami dla fanów zespołu. Nagrywanie nowego albumu "Century Child" rozpoczęto w styczniu 2002. 
Album "Century Child" wyszedł w maju 2002 roku i w ciągu dwóch godzin stał się w Finlandii Złota płytą. W ciągu następnych dwóch tygodni osiągnął status Platynowej Płyty (30 000 sprzedanych kopii). W albumie tym pojawiły się pewne nowe elementy np. żywa orkiestra, żywy chór i męski głos (partie Marco Hietali). W tym samym czasie Nightwish zajmował najwyższe miejsca na fińskich listach przebojów zarówno wśród albumów jak i singli, po raz pierwszy w ich historii. Także za granicą odnosili sukcesy: w Niemczech album zajął piąte miejsce, a w Austrii piętnaste. W lipcu odbyła się trasa koncertowa w Ameryce Południowej. W Brazylii pierwsza edycja "Century Child" została wyprzedana w ciągu jednego dnia. W ojczyźnie muzyków album sprzedał się w liczbie 59 000 kopii, co dało im drugie miejsce na liście najlepiej sprzedających się albumów 2002.
Lista utworów.
Opracowano na podstawie materiału źródłowego.

</doc>
<doc id="188217" url="https://pl.wikipedia.org/wiki?curid=188217" title="Ludwig Franz von Pfalz-Neuburg">
Ludwig Franz von Pfalz-Neuburg



</doc>
<doc id="188220" url="https://pl.wikipedia.org/wiki?curid=188220" title="Bistuszowa">
Bistuszowa

Bistuszowa – wieś w Polsce położona w województwie małopolskim, w powiecie tarnowskim, w gminie Ryglice.
W latach 1975–1998 miejscowość administracyjnie należała do województwa tarnowskiego.
Miejscowość położona na północnym krańcu Pogórza Ciężkowickiego, najdalej na północ wysuniętej części Karpat, na trasie z Tuchowa do Ryglic. Południowa jej część (tzw. Podlesie) należy do Parku Krajobrazowego Pasma Brzanki.
Historia.
Początki miejscowości sięgają czasów, kiedy księżna Judyta, druga żona Władysława Hermana, podarowała ją jako ziemie przyległe do Tuchowa, benedyktynom tynieckim.
W I poł. XV w. wieś staje się własnością Mikołaja z Burzyna za udział w wojnie z Krzyżakami, w 1486 wieś określano w dokumentach jako Byeschvoschovycze. Nie jest znana genealogia samej nazwy wsi. jednak z czasem sama nazwa ewoluowała, ulegając zmianie i wpływowi lokalnemu. W 1596 w księgach parafii Ryglice pojawia się zapis: Biestwieszowa.
Nazwa wsi:
"1228 – Bezdechowicze"
"1407 – Bestwossowa, Byesoschow"
"1486 – Byeschvoschovycze"
"1596 – Biestwieszowa"
"1880 – Bisłoszowa, Bistuszowa"
Wśród słynnych postaci należy wspomnieć Michała Witalisa, który w 1846 został wybrany wójtem jako 19-letni mężczyzna, z zawodu stolarz, był powszechnie ceniony i lubiany. W tym też roku uratował rodzinę Bossowskich od śmierci w czasie rzezi galicyjskiej. Został wybrany na posła do sejmu wiedeńskiego. Zawsze reprezentował interesy chłopów, z których się sam wywodził. Zmarł 20 marca 1888, jego mogiła znajduje się na cmentarzu w Ryglicach, był posłem na długo wcześniej przed Witosem. Wśród jego zasług można wymienić, iż to dzięki niemu przedłużono linię kolejową z Tarnowa do Tuchowa, a później dalej w stronę Stróż.
Turystyka.
Z Tuchowa przez Burzyn, dalej przez Podlesie Bistuszowskie, prowadzi szlak turystyczny na najwyższy szczyt okolicy – Brzankę, gdzie znajduje się także schronisko, wcześniej jednak przechodzi się obok Ośrodka Rekreacji Hippicznej Podlesie, gdzie także można zatrzymać się lub skorzystać z oferty wypoczynkowej.

</doc>
<doc id="188221" url="https://pl.wikipedia.org/wiki?curid=188221" title="Język retoromański">
Język retoromański



</doc>
<doc id="188223" url="https://pl.wikipedia.org/wiki?curid=188223" title="Święta Tekla">
Święta Tekla

Święta Tekla (, ; ur. w I wieku w Ikonium w Azji Mniejszej) – chrześcijanka, dziewica, męczennica, święta Kościoła katolickiego i prawosławnego ("pierwsza męczennica, równa apostołom").
Życiorys.
Tekla nie jest wymieniana w Nowym Testamencie. Najwcześniejszy o niej zapis pochodzi z apokryfu "Dzieje Pawła i Tekli", pochodzącego z końca II wieku. Według apokryfu była uczennicą apostoła Pawła. Od niego otrzymała chrzest, podczas jego pierwszej podróży po Azji Mniejszej (45–49). Po nawróceniu zerwała zaręczyny z poganinem, za co skazano ją na stos, jednak płomienie zgasił deszcz. Wraz z Pawłem udała się do Antiochii, a gdy tam odrzuciła rękę starającego się o nią Syryjczyka, została skazana, jak wielu pierwszych chrześcijan (np. w Rzymie za panowania Nerona), na pożarcie, jednak ponownie ocalała, gdy wygłodniała lwica cudem jej nie tknęła. Po dwukrotnym ocaleniu udała się do Seleucji, gdzie spędziła resztę życia jako pustelnica. Miała dożyć sędziwego wieku, zmarła mając około 80 lat. Św. Ambroży nauczał dziewice konsekrowane, że św. Tekla, pokazuje im jak mają "składać z siebie ofiarę".
W Antiochii pewien szlachcic o imieniu Aleksander pożądał Tekli i próbował ją zgwałcić. Dziewczyna walczyła z nim, zrywając przy tym jego płaszcz i strącając z głowy diadem. Z tego powodu została postawiona przed sądem za napaść. Lokalny sąd skazał ją na pożarcie przez dzikie bestie, ale dziewczyna znów została cudownie uratowana. Na arenie bowiem, żeńskie bestie, w szczególności lwice, ochroniły ją przed męskimi agresorami. W czasie tej kaźni, Tekla sama siebie ochrzciła, rzuciwszy się do pobliskiej fosy pełnej groźnych bestii.
Legenda.
Legenda podaje, że prześladowana za wiarę chrześcijańską przez własnych rodziców i ścigana przez wojsko rzymskie św. Tekla, podczas ucieczki dobiegła do Maluli. Tutaj pionowa ściana skalna zagrodziła jej drogę. Jej żarliwe modlitwy spowodowały, że strome skały rozstąpiły się, umożliwiając dalszą ucieczkę. W ten sposób powstał wąwóz św. Tekli, który dziś należy do największych atrakcji dla odwiedzających Maalulę turystów i pielgrzymów. Jego ściany wznoszą się kilkanaście metrów nad wąskim dnem, a w pobliżu jego wylotu, w miejscu, gdzie modliła się św. Tekla, wybudowano kościół i klasztor pod jej wezwaniem.
Według lokalnej tradycji, w skalnej grocie położonej powyżej klasztoru znajdował się niegdyś grób św. Tekli. Obecnie jest tam malutkie mauzoleum poświęcone męczennicy. I choć powszechnie uważa się, że św. Tekla została pochowana w Seleucji Izauryjskiej, jednak syryjscy chrześcijanie do dziś otaczają grotę w Maaluli wielką czcią.
Kult.
Ślady kultu ku czci Tekli pochodzą z IV wieku. Kult rozwinął się zarówno na Wschodzie, jak i Zachodzie Europy.
Wspomnienie liturgiczne św. Tekli w Kościele katolickim obchodzone jest 23 września.
Cerkiew prawosławna wspomina męcz. Teklę, pierwszą męczennicę, równą apostołom24 września/7 października, tj. 7 października według kalendarza gregoriańskiego.
Grota w Maaluli każdego dnia jest miejscem modlitwy wielu pielgrzymów, natomiast co roku 23 września w miasteczku uroczyście obchodzony jest "Dzień św. Tekli", a w Tarragonie i Katalonii odbywa się Santa Tecla Festival.
Jest patronką Tarragony w Hiszpanii i Santa Tecla w Salvadorze. Patronuje umierającym, cierpiącym na choroby oczu i bractwom św. Tekli; orędowniczka przed wężami i dzikimi zwierzętami, w czasie pożarów i zarazy.
W ikonografii Tekla przedstawiana jest jako kobieta o długich, prostych, spadających na ramiona włosach, które zazwyczaj przykrywa chusta. W większości ujęć ma bose nogi. W jej szatach dominuje jasna czerwień, a w oczy rzucają się bardzo szerokie rękawy. W dłoni trzyma (niekiedy dużych rozmiarów) krzyż lub księgę.
W Rzymie znajdują się dwa freski z III wieku, który jeden z nich znajduje się w Muzeach Watykańskich i przedstawia męczeństwo św. Tekli.
Atrybutami są: narzędzia męki – stos i lew, krzyż w ręce oraz wół.
Sanktuaria i relikwie.
Seleucja, Antiochia, Dalisantos (Izauria), Selinunta, Konstantynopol, Aeca (Apilia), Mediolan, Maalula – relikwie św. Tekli leżą w maleńkiej kaplicy w kościele, którym opiekują się siostry prawosławne.
Kult w Polsce.
Kult Tekli wyróżniał się wśród kultu innych świętych. Szczególne nabożeństwo do Świętej wzrosło w XVIII wieku. Czczona była szczególnie w diecezjach: warmińskiej, chełmińskiej i łomżyńskiej, we wrocławskiej była wymieniana w litanii do Wszystkich Świętych, czczona jest w prawosławnej diecezji białostocko-gdańskiej, w małej parafii dekanatu Kleszczelowskiego Kuzawa 7 października.
Relikwie św.Tekli znajdują się w przyklasztornym kościele NMP w Kole oraz w kościele Zwiastowania NMP w Piotrkowicach.
Jest patronką Ziemi Kolskiej.
Święta posiadała własne kościoły, ołtarze, a nawet sanktuaria (np. w Dobrzycy). W 1914 roku było 9 kościołów pod jej wezwaniem. Obecnie pod wezwaniem św. Tekli jest 16 kościołów i kaplic, obchodzonych jest 10 odpustów dodatkowych. Św. Tekla jest przedstawiona na ok. 170 wizerunkach.
W Kielcach znajduje się pomnik św. Tekli, a w zabytkowym kościele w Strzelcach Wielkich – malowidło ścienne.
Od imienia Tekla pochodzą nazwy 21 miejscowości, m.in. Teklowo, Teklów.
Przysłowie.
Z imieniem Tekla wiąże się przysłowie:
"W dzień Tekli będziemy ziemniaki piekli".

</doc>
<doc id="188224" url="https://pl.wikipedia.org/wiki?curid=188224" title="Entelechia">
Entelechia

Entelechia ( "entelecheia" od "én télos échein" – dosłownie "ucelowienie") – termin Arystotelesa, oznaczający w jego filozofii wewnętrzny cel, który leży rzekomo u podstaw rozwoju materii i określa cały proces jej rozwoju.
Arystoteles twierdził, że każdy istniejący byt dzięki swojej przybranej formie posiada własną entelechię, czyli ucelowioną duszę, nadającą rzeczy jedność.
Entelechia w ciele nieorganicznym to określony stosunek, w jakim mieszają się jego elementy.
Entelechia w organizmach żywych to ontologiczny początek ruchu wewnętrznego, traktowanego przez Arystotelesa za przejaw życia, mający trzy postaci:
W idealistycznych teoriach witalizmu entelechia oznacza mistyczną, niematerialną „siłę witalną”, stanowiącą jakoby źródło i podłoże życia.

</doc>
<doc id="188225" url="https://pl.wikipedia.org/wiki?curid=188225" title="Św. Tekla">
Św. Tekla



</doc>
<doc id="188230" url="https://pl.wikipedia.org/wiki?curid=188230" title="Plastyka">
Plastyka



</doc>
<doc id="188234" url="https://pl.wikipedia.org/wiki?curid=188234" title="Hiperprzestrzeń (fantastyka naukowa)">
Hiperprzestrzeń (fantastyka naukowa)

Hiperprzestrzeń (), rzadziej nadprzestrzeń, podprzestrzeń itp. – rodzaj alternatywnej przestrzeni opisywanej przez fantastykę naukową. W przestrzeni tej możliwe jest podróżowanie z prędkościami większymi niż prędkość światła w próżni w naszym wszechświecie. Jest to tłumaczone faktem poruszania się statków kosmicznych z prędkością większą od prędkości światła przy użyciu tzw. hipernapędu. Inną możliwością jest stworzenie przejścia z zakrzywionej czasoprzestrzeni wszechświata do wyższego wymiaru, w którym droga między dwoma odpowiadającymi punktami jest krótsza.
Fizyk i matematyk Albert Einstein w swoich teoriach wykazał, że przekroczenie prędkości światła nie jest możliwe. Teoria ta jest uznawana przez większość autorytetów w dziedzinie fizyki. Wprowadzanie nadprzestrzeni w utworach fabularnych ma zwykle na celu ominięcie tego ograniczenia, by umożliwić bohaterom szybkie podróże międzygwiezdne, konieczne dla fabuły i akcji.

</doc>
<doc id="188243" url="https://pl.wikipedia.org/wiki?curid=188243" title="Milutin Milanković">
Milutin Milanković

Milutin Milanković, cyrylicą: "Милутин Миланковић" (ur. 28 maja 1879 w Dalju, zm. 12 grudnia 1958 w Belgradzie) – serbski matematyk, geofizyk i astrofizyk, inżynier budownictwa oraz pisarz i popularyzator nauki.
Życie osobiste.
Jego dziadek Uroš był filozofem, a drugi dziadek, Mita, szefem sztabu serbskiej armii za panowania Michała Obrenowicia. Był synem Milana i Jelisavety, z d. Maučević, jego ojciec był rolnikiem i handlarzem, a także lokalnym politykiem, zmarł gdy Milutin miał 8 lat. Miał sześcioro rodzeństwa; wraz ze swoją siostrą bliźniaczką był najstarszy. Trzech braci Milutina umarło z powodu gruźlicy jeszcze w dzieciństwie. Po śmierci ojca matka, babka i wuj zaczęli opiekować się dziećmi. 14 czerwca 1914 poślubił Kristinę Topuzović, z którą miał syna Vasko.
Przed podjęciem pracy naukowej.
Urodził się w Dalju, położonym nad brzegiem Dunaju w Slawonii w Austro-Węgrzech, obecnie w żupani osijecko-barańskiej w Chorwacji. Z powodu słabego zdrowia, podstawowe kształcenie Milutina przebiegało w domu, gdzie uczył się od guwernantek i korepetytorów. W wieku dziesięciu lat przeprowadził się do innego wuja, Pai Maučevicia, w pobliskim Osijeku, gdzie po raz pierwszy uczęszczał do szkoły publicznej. W 1902 ukończył studia z zakresu inżynierii lądowej na Uniwersytecie Technicznym w Wiedniu, dwa lata później jako pierwszy Serb uzyskał tu tytuł doktora nauk technicznych. Tytuł jego doktoratu to "Beitrag zur Theorie der Druck-kurven" (pol. "Przyczynek do teorii krzywych ciśnienia"). W zawodzie inżyniera – budowniczego mostów, wiaduktów i zapór z zastosowaniem żelbetu, pracował w firmie Pittel do 1909, kiedy objął katedrę matematyki w Uniwersytecie w Belgradzie, gdzie później utworzył katedrę mechaniki nieba i był dziekanem Wydziału Filozoficznego. Pionier inżynierii rakietowej, dyrektor Obserwatorium Astronomicznego w Belgradzie (1948–1951).
Praca naukowa.
Jego najbardziej znanym osiągnięciem jest opisanie cykli Milankovicia, gdzie zastosował metody matematyczne do rekonstrukcji warunków klimatycznych panujących dawniej na Ziemi, a także zależności orbity ziemskiej i zmian klimatycznych. Milanković badał trzy parametry orbity ziemskiej: inklinację (nachylenie) osi ziemskiej, jej precesję (zjawisko obracania się) i ekscentryczność orbity wokół Słońca. Stwierdził wyraźne oscylacje o okresach rzędu dziesiątek tysięcy lat. Było to rozwinięcie teorii Jamesa Crolla.
Teoria Milankovićia zyskała światową sławę dzięki publikacji jego krzywej promieniowania słonecznego w dziele "Die Klimate der geologischen Vorzeit" (1924), autorstwa klimatologa Wladimira Köppena i geofizyka Alfreda Wegenera. Następnie zaproszono go do współpracy przy dwóch podstawowych podręcznikach: klimatologii – "Handbuch der Klimatologie" (5 tomów, wyd. 1939) oraz geofizyki, "Handbuch der Geophysik" (1933).
Jego teoria nie została wówczas uznana, lecz współczesne badania osadów na dnach oceanicznych i rdzeni lodowcowych na Grenlandii i Antarktydzie zdają się potwierdzać rytmy Milankovicia o okresach 41 tys., 23 tys. oraz 100 tys. lat.
Sformułował prawo insolacji i teorię epoki lodowcowej. Dokonał również modyfikacji kalendarza juliańskiego, w następstwie czego opracował kalendarz nowojuliański, przyjęty przez większość Kościołów prawosławnych, m.in. Kościół Grecji, Konstantynopola, Rumunii, Bułgarii, Cypru.
Był stałym członkiem Serbskiej (od 1924) i członkiem korespondentem Jugosłowiańskiej Akademii Nauk i Umiejętności (od 1925).
Upamiętnienie.
Jego imieniem nazwano planetoidę (1605) Milankovitch oraz kratery na Księżycu i Marsie.

</doc>
<doc id="188244" url="https://pl.wikipedia.org/wiki?curid=188244" title="Skoda">
Skoda



</doc>
<doc id="188250" url="https://pl.wikipedia.org/wiki?curid=188250" title="Škoda Felicia">
Škoda Felicia

Škoda Felicia − samochód osobowy z klasy aut miejskich produkowany przez niemiecki koncern Volkswagen AG pod marką Škoda Auto w latach 1994–2001.
Historia i opis modelu.
Podstawowym modelem Škody Felicii był pięciodrzwiowy hatchback. Konstrukcyjnie było to zmodernizowane nadwozie poprzedniego modelu (Favorit). Podstawowym silnikiem był benzynowy silnik o pojemności 1,3 l wykonywany z jednopunktowym wtryskiem o mocy 40 kW (54 KM), 43 kW (58 KM) lub 50 kW (68KM) W późniejszym etapie silnik został unowocześniony i otrzymał wielpounktowy wtrysk paliwa, na rynek wschodni Felicia była oferowana z silnikiem gaźnikowym. Konstrukcyjnie wywodził się ze starszych modeli (105, 120, Favorit). Miał aluminiowy blok, łańcuch rozrządu i wtrysk paliwa firmy Bosch lub Siemens (Simos). Montowane były także silniki produkcji Volkswagena 1,6 l 55 kW (benzynowy) oraz 1,9 l 47 kW (wysokoprężny). Od wiosny 1995 roku do zimy 2001 r. Felicia montowana była przez spółkę Volkswagen Poznań w Poznaniu gdzie zmontowano ponad 130 tys. pojazdów.
W 1995 roku rozpoczęto produkcję odmiany kombi. W tym samym roku na bazie wersji kombi zaprezentowano odmianę z nadwoziem furgonowym o nazwie Vanplus. W 1996 roku na bazie wersji Pickup zabudowano samochód rekreacyjny przeznaczony dla młodych ludzi o nazwie Fun.
Na początku 1998 roku samochód zmodernizowano. Zmieniono m.in. kolorystykę wnętrza pojazdu, przednie reflektory, atrapę chłodnicy oraz przednie zderzaki. W tym samym roku wprowadzono do sprzedaży wersję Blue Sky z automatycznie rozsuwanym dachem. W 2000 roku auto zostało zwycięzcą konkursu TOP BUDGET CAR OF 2000 zorganizowanego przez angielskie pismo motoryzacyjne Auto Express. W modelu Felicia Škoda po raz pierwszy opcjonalnie zastosowała ABS oraz poduszki powietrzne (w ekskluzywnej wersji Laurin&amp;Klement montowane seryjnie). Wyprodukowano łącznie 912 810 egzemplarzy.
Felicia Combi.
Škoda Felicia Combi powstała na bazie modelu podstawowego i była następcą wycofanego z produkcji modelu Forman. W 1995 roku model zaprezentowano na salonie samochodowym w Brnie i w tym samym roku rozpoczęto produkcję seryjną. Wersja kombi miała takie same silniki i rodzaje wyposażenia jak wersja hatchback. Felicia Combi charakteryzowała się przedłużonym o 35 centymetrów pięciomiejscowym nadwoziem, bagażnik miał 447 l, po złożeniu tylnych siedzeń pojemność wzrastała do 1366 l. W 1998 roku wersja kombi tak samo jak hatchback przeszła lifting. Przez 7 lat wytworzono 356 596 egzemplarzy.
Felicia Vanplus.
Škoda Felicia Vanplus powstała na bazie modelu Combi i miała zastąpić model Škoda Forman Plus. Charakteryzowała się plastikową nadstawką, dzięki której uzyskano większą przestrzeń ładunkową. W przeciwieństwie do Škody Pickup przeznaczona była do rozwożenia lekkich towarów o dużej objętości. Jej maksymalna nośność wynosiła do 450 kg (600 kg Škoda Pickup).
W latach 1995–2000 w zakładach w Kvasinach i Vrchlabí wyprodukowano 5168 egzemplarzy Škody Felicii Vanplus.
Škoda Pickup.
Wersja dostawcza Felicii (typ 797) była następcą modelu Pick-up (wytwarzanego na bazie Škody Favorit) i była wytwarzana jako 2–drzwiowy pick-up w czterech odmianach: z otwartą skrzynią, Midi, Hardtop-standard i Hardtop-plus. Samochód sprzedawano także pod nazwą Volkswagen Caddy typ 9U. Na bazie seryjnego Pickupa stworzono także rekreacyjny model nazwany Škoda Felicia Fun.
W latach 1995–2001 wyprodukowano łącznie 128 581 egzemplarzy (w tym 4016 Fun). 
Wersje wyposażeniowe.
Felicia była dostępna w pięciu wersjach wyposażenia: LX, LXi, GLX, GLXi i na niektórych rynkach SLX. Istniało także kilkanaście wersji limitowanych takich jak: Active, Blue Sky, Color Line, Family, Genua, Gemini, Klif, Laurin &amp; Klement, Magic, Milena, Mystery, Perfect, Safe Line, Saga, Samba, Space Line, Sport Line, Tango (wersja przed FL), Tango 2, Twist, Trend, Trumf, Fan, Golden Prague (jedna sztuka).

</doc>
<doc id="188255" url="https://pl.wikipedia.org/wiki?curid=188255" title="Katarzynka (Toruń)">
Katarzynka (Toruń)

Katarzynka – część urzędowa Torunia zlokalizowana na prawobrzeżu.
Przy podziale miasta dla potrzeb rad okręgów (jednostek pomocniczych gminy), teren Katarzynki współtworzy okręg "Jakubskie-Mokre".
Lokalizacja.
Katarzynka zlokalizowana jest w północno-wschodniej części miasta, od północy graniczy z gminą Lubicz i Łysomice, od wschodu z Grębocinem nad Strugą, od południa z Mokrem i Rubinkowem, zaś od zachodu z Wrzosami.
Ulice.
Do głównych ulic przecinających lub stanowiących granice Katarzynki zaliczyć należy: Stalową, Kociewską, Polną, Równinną, Skłodowskiej-Curie, Przy Lesie i Grudziądzką. Na terenie Katarzynki w dalszym ciągu powstają nowe ciągi komunikacyjne. Do najnowszych inwestycji drogowych należy zaliczyć budowę oraz remonty ulic powstałych i pozostałych po zakładach Elana (między innymi ul. Płaska). 
Historia.
Początkowo Katarzynka funkcjonowała jako folwark należący do Samuela Luthra Gereta i od jego nazwiska zwany Geretowem. W roku 1791 Geretowo poszerzono o sąsiednie grunty, tworząc 340-hektarową posiadłość zwaną odtąd, na cześć żony Gereta – Katarzyny Konstancji z d. Goebel - Katharinenflur (Katarzynka). W roku 1796 właściciel sprzedał Katarzynkę za 12000 talarów Ch. G. Elsnerowi.
W 1975 roku na terenie Katarzynki założono Centralny Cmentarz Komunalny. 
Katarzynka kojarzona jest także z miejskim składowiskiem odpadów komunalnych. Powierzchnia wysypiska wynosi 12,5 ha, ilość nagromadzonych odpadów szacuje się natomiast na około 3,2 mln metrów sześciennych. Rocznie przybywa blisko 140 tys. ton odpadów.
Obecnie Katarzynka jest uprzemysłowioną dzielnicą, na terenie której znajduje się wiele dużych firm i zakładów produkcyjnych.

</doc>
<doc id="188257" url="https://pl.wikipedia.org/wiki?curid=188257" title="Bracia czescy">
Bracia czescy

Bracia Czescy, Jednota Braci Czeskich, Jednota Bracka (, ) – ruch społeczno-religijny w Czechach, który wyłonił się z husytyzmu w drugiej połowie XV wieku. W XVI wieku bracia czescy podjęli dialog z Kościołami ewangelickimi, w wyniku którego przyłączyli się do protestantyzmu – w Polsce w 1645 roku przyłączyli się do Kościoła reformowanego.
Historia.
Geneza Unitas Fratrum.
Ruch braci czeskich zapoczątkował taborycki myśliciel Petr Chelčický, który swoim pacyfistycznym postępowaniem oraz traktatami etycznymi natchnął pewną część husytów do życia we wspólnotach wzorujących się na apostołach i urzeczywistniających napomnienia Jezusa Chrystusa z Kazania na Górze.
Jedną z takich grup było "Bractwo Ewangelii Chrystusa" powstałe 1 marca 1457 roku z inspiracji arcybiskupa Jana Rokycana w miejscowości Kunvald koło Žamberka. Społeczność ta, rekrutująca się z resztek taborytów, której przywódcą był Grzegorz Krajčí oraz utrakwistyczny ksiądz Michał z Žamberka, osiadła w dobrach Jerzego z Podiebradów. Od 1464 roku grupa ta zaczęła dążyć do niezależności od Kościoła katolickiego.
Synod w Lhotce.
26 marca 1467 roku z inicjatywy Grzegorza Praskiego w Lhotce pod Rychnovem odbył się pierwszy synod gmin braci czeskich, podczas którego doszło do wyodrębnienia się tej grupy husyckiej jako odrębnego Kościoła. Członkowie nowej wspólnoty, która przyjęła nazwę "Jednota Braci Czeskich" (łac. "Unitas Fratrum"), wybrali spośród siebie pierwszych duchownych: Eliasza z Chřenovic, Tomasza Přeloučskýego oraz seniora kongregacji, Macieja z Kunvaldu, którego ordynował ksiądz Michał z Žamberka, wcześniej ordynowany biskupem przez biskupa waldensów, Stefana.
Jednota Bracka w Królestwie Czech.
Synod w Lhotce stał się powodem schizmy między utrakwistami, katolikami i braćmi czeskimi. Nieliczne wówczas grupy "Jednoty" traktowane były w Czechach jako nielegalna sekta i stały się celem prześladowań. Z drugiej jednak strony przyłączali się do nich idealiści związani do tej pory z Kościołem utrakwistycznym, a także resztki wspólnot chrześcijańskich działających w ramach husytyzmu od XV wieku. Kontakty z waldensami spowodowały, że król Maciej Korwin w 1481 wygnał przedstawicieli "Jednoty" z Czech do Mołdawii. Bracia czescy powrócili jednak do ojczyzny i osiedli głównie na Morawach, gdzie uzyskali przychylność miejscowego rycerstwa i utworzyli drugą po czeskiej prowincję kościelną.
Pod koniec XV wieku wspólnota liczyła już około 100 tys. wiernych zorganizowanych w ponad tysiącu zborów. W związku z dużą liczbą zamożnych i wpływowych neofitów w szeregach braci czeskich doszło do rozłamu w kwestii stosunku członków Kościoła do pełnienia funkcji publicznych oraz edukacji. Mniejszość ("Amozyci"), na których czele stała starszyzna i duchowieństwo, opowiadała się za izolacją ruchu i zachowaniem rygoryzmu, jaki wynikał z pism Chelczyckiego. Większość ("Stronnictwo Większości"), której przewodził młody senior "Jednoty" Łukasz Praski, dążyła do reform doktryny.
W wyniku odbytego w 1496 roku, w celu przedyskutowania trapiących Kościół spraw, synodu w Chlumcu wprowadzono znaczące zmiany. Bracia czescy z zamkniętej kongregacji przeistoczyli się w nowy Kościół przyjmujący wiernych bez potrzeby ponownego chrztu. Rozwinięto również postulat nauki o potrzebie zdobywania wiedzy. Przegłosowano program o rozwoju edukacji i udzielaniu się wiernych w życiu publicznym Królestwa Czech.
Ortodoksyjni braci czescy tzw. "amozyci" utworzyli wówczas odrębną wspólnotę, która jednak nie rozwinęła się nigdy w większy Kościół i zanikła stosunkowo szybko z powodu kurczącej się liczby wyznawców w połowie XVI wieku.
Wpływ protestantyzmu na braci czeskich.
W okresie reformacji bracia czescy nawiązali kontakty z Marcinem Lutrem i Ulrichem Zwingli. Za sprawą seniora Jana Augusty przyjęli wzorowane na wyznaniu ewangelicko-augsburskim wyznanie "Konfesji Braterskiej" ("Confessio Bohemica"). Dzięki seniorowi Janowi Blahoslavowi doczekali się własnego tłumaczenia Pisma Świętego ("Biblia kralicka"). W drugiej połowie XVI wieku pod wpływem kalwinizmu odrzucili rygorystyczne praktyki katechumenatu dla nowych wiernych, celibat duchownych i spowiedź indywidualną.
Emigracja braci czeskich.
Rozwój braci czeskich w Królestwie Czech hamowały prześladowania. W 1548 roku cesarz Ferdynand I Habsburg wydał edykt, w którym zmusił znaczną część członków "Jednoty Braterskiej" do opuszczenia Czech lub do zmiany wyznania na katolickie. Bracia czescy emigrowali na Dolny i Górny Śląsk, do Niemiec oraz do Rzeczypospolitej, w której cieszyli się największą tolerancją religijną. W 1645 na zjeździe w Lesznie bracia czescy połączyli się z Kościołem reformowanym. 
W XVIII wieku w Saksonii emigranci z Moraw znaleźli możnego protektora w osobie Mikołaja von Zinzendorfa i za jego sprawą utworzyli Kościół braci morawskich. W XVIII wieku na Dolnym i Górnym Śląsku władze Królestwa Prus rozpoczęły likwidację niezależności zborów czeskich i po 1817 roku włączały je w struktury Pruskiego Kościoła Unijnego. 
W XIX wieku tylko w Królestwie Kongresowym przetrwały dwa zbory, podporządkowane konsystorzowi ewangelicko-reformowanemu w Warszawie.
Bracia czescy podczas wojny trzydziestoletniej.
Rola braci czeskich w monarchii habsburskiej wzrosła z początkiem XVII wieku. W 1609 roku uzyskali oni od cesarza Rudolfa II wolność wyznania ("Rudolfův Majestát") w Czechach i na Dolnym i Górnym Śląsku. W czasie wojny trzydziestoletniej byli główną siłą, która wyniosła na tron Fryderyka V Wittelsbacha i opowiadała się za wojną z dynastią Habsburgów.
Upadek powstania czeskiego w 1620 roku i druzgocąca klęska armii czeskiej na Białej Górze spowodowały dla braci czeskich niszczycielską falę prześladowań. Działalność braci czeskich została zakazana, a przywódcy "Jednoty" z seniorem Janem Amosem Komeńskim na czele udali się na emigrację. Resztki wspólnoty zeszły do podziemia. Kościół przetrwał w Czechach jako nieformalne i tajne gminy wyznaniowe na Morawach, na Śląsku, w Kotlinie Kłodzkiej i w Sudetach, gdzie jego wyznawcy doczekali się Patentu Tolerancyjnego z 1781 roku.
Bracia czescy po 1781 roku.
Po wydaniu w 1781 roku "patentu tolerancyjnego" bracia czescy nie odzyskali prawa do legalizacji swojego Kościoła. Zmuszeni zostali do praktykowania wyznania w ramach kościołów protestanckich, ewangelicko-augsburskiego lub ewangelicko-reformowanego (zob. Kościół ewangelicki w Austrii w latach 1781–1918). Ze zborów, które wówczas powstały w 1918 roku w Czechosłowacji stworzono Ewangelicki Kościół Czeskobraterski.
Jednota Braci Czeskich na ziemiach polskich.
Emigracja braci czeskich do Polski rozpoczęła się w XVI wieku. Przybyli do Polski w trzech falach: pierwsza w roku 1548 (edykt Ferdynanda I), druga po 1620 (bitwa na Białej Górze), trzecia po 1742. W Koronie Królestwa Polskiego znaleźli się oni pod opieką wielkopolskich magnackich rodów Ostrorogów i Leszczyńskich. Dzięki ich protekcji utworzyli trzecią (po czeskiej i morawskiej) prowincję kościelną, z głównym ośrodkiem religijnym w Ostrorogu, a później Lesznie. Odegrali ważną rolę w rozwoju reformacji w Wielkopolsce. 
W 1555 roku na synodzie w Koźminku bracia czescy weszli w unię z rodzącym się w Polsce Kościołem kalwińskim, która przetrwała dwa lata. W 1570 roku uczestniczyli w pracach nad unią "ambony i ołtarza" Kościołów ewangelickich w Rzeczypospolitej i byli sygnatariuszami Zgody sandomierskiej. W 1645 na zjeździe w Lesznie bracia czescy przyłączyli się do Kościoła reformowanego. Od końca XVII wieku zaczęli się coraz bardziej doktrynalnie upodabniać do kalwinizmu i pod koniec XVIII wieku o ich odmienności stanowiła właściwie tylko nazwa i autonomia gmin wyznaniowych. 
Wspólnota braci czeskich z Leszna wzięła czynny udział w przygotowaniach do najazdu szwedzkiego na Polskę. Spotkały ich za to represje, co przyczyniło się do upadku prowincji kościelnej. Choć w I fazie potopu wiele miast poddawało się Szwedom i oddawało miasta bez walki to spalono jedynie protestanckie Leszno.
W XVIII wieku liczebność wiernych "Jednoty" zaczęła drastycznie maleć. W 1817 roku ostatnich kilka zborów w Wielkim Księstwie Poznańskim zostało podporządkowanych pruskiemu konsystorzowi w Poznaniu, z zachowaniem jednak pewnej odrębności administracyjnej, jako Okręg Kościelny Poznań II, który istniał do 1945 roku.
Obecnie na terenie Polski największe skupiska potomków braci czeskich, którzy pielęgnują swoje tradycje religijne w ramach Kościoła Ewangelicko-Reformowanego w RP, znajdują się w okolicach Bełchatowa (Zelów) i Strzelina (Gęsiniec).
Charakterystyka.
Pierwotnie bracia czescy głosili utopijny program chrześcijańskich gmin zbudowanych na zasadzie ewangelicznej równości społecznej i ubóstwa. Odrzucali jako największe zło wojnę i przemoc. Unikali służby wojskowej i pełnienia funkcji publicznych. Głosili, że jedyna prawda jest zawarta w Biblii. Chrzcili i katechizowali ponownie konwertytów. Odrzucali dogmaty Kościoła katolickiego.
Po synodzie w Chlumcu z 1496 roku większość braci czeskich przyjęła naukę o potrzebie zmian w Kościele i otwarcia go na działalność naukową, społeczną oraz misyjną. W okresie reformacji doktryna czeskobraterska ewoluowała w kierunku kalwinizmu. Bracia czescy przyjęli program teologiczny koncentracji na świadectwie Pisma Świętego, uznaniu nauki o usprawiedliwieniu wyłącznie z łaski, odrzuceniu pośredniczącej roli kapłanów w drodze do zbawienia. Odrzucili wiarę w przeistoczenie i spowiedź ustną.

</doc>
<doc id="188259" url="https://pl.wikipedia.org/wiki?curid=188259" title="Trybularz">
Trybularz

Trybularz lub kadzielnica (łac. "turibulum" lub "thuribulum") – utensylium liturgiczne służące do okadzania w czasie obrzędów liturgicznych. Stanowi go metalowa szkatuła umocowana na łańcuszkach i zamykana przykrywką, w którym umieszcza się metalowy koszyczek (kociołek) wypełniony rozżarzonymi bryłkami węgla drzewnego, na które sypie się ziarenka kadzidła. Substancje żywiczne i różne zioła zawarte w kadzidle pod wpływem temperatury wydzielają aromatyczną woń oraz dym. W liturgiach chrześcijańskich, zarówno rzymskiej jak i wschodnich trybularz używany jest do okadzeń: Najświętszego Sakramentu, celebransa, wiernych, ołtarza, darów ofiarnych, krzyża, ewangeliarza, paschału, relikwii świętych i obrazów Chrystusa i świętych wystawionych do publicznej czci. Dym w liturgii symbolizuje obecność Boga, a także wznoszące się ludzkie modlitwy do Boga.
Trybularz w liturgii rzymskokatolickiej.
Kadzidła używa się w następujących momentach:
Podczas Mszy św..
Dodatkowo, we Mszy krzyżma św. kadzidła używa się także w procesyjnego wyjścia, gdy niesie się w niej pobłogosławione oleje. Oprócz tego trybularz używa się zwykle w czasie uroczystych procesji. 
Paschał okadza się przed proklamacją hymnu Exsultet - zaś nie czyni się tego nigdy indziej.
Przed okadzeniem i po jego wykonaniu oddaje się głęboki ukłon w stronę okadzanej osoby lub rzeczy, z wyjątkiem ołtarza i darów złożonych na ofiarę we Mszy świętej.
Trzema rzutami kadzielnicy okadza się Najświętszy Sakrament, relikwie świętego Krzyża i obrazy Chrystusa Pana wystawione do publicznej czci, dary złożone na ofiarę we Mszy świętej, krzyż ołtarzowy, ewangeliarz, paschał, biskupa lub prezbitera celebrującego, przedstawiciela władzy świeckiej, który urzędowo jest obecny podczas celebracji, lud i ciało zmarłego.
Dwoma rzutami kadzielnicy okadza się relikwie i obrazy świętych wystawione do publicznej czci.
Ołtarz okadza się pojedynczymi ruchami kadzielnicy w ten sposób:
Jeśli krzyż jest na ołtarzu lub obok niego, okadza się go przed okadzeniem ołtarza. Natomiast jeżeli jest za ołtarzem, okadza się go, gdy się przed nim przechodzi.
Dary ofiarne okadza się przed okadzeniem krzyża i ołtarza. Można też wykonać okadzenie darów, wykonując nad nimi znak krzyża kadzielnicą.
Podczas wystawienia Najświętszego Sakramentu w monstrancji.
Najświętszy Sakrament okadza się w postawie klęczącej.
Podczas poświęcenia kościoła i ołtarza.
Nie używa się trybularza podczas procesji wejścia i na Ewangelię. Po obrzędzie namaszczenia obok ołtarza lub na nim umieszcza się kociołek do spalenia kadzidła, albo na ołtarzu wysypuje się większą ilość kadzidła, do którego wtyka się świeczki, aby się łatwiej spaliło i wydało jaśniejszy płomień. Biskup wrzuca kadzidło do kociołka, albo stoczkiem podanym przez usługującego podpala przygotowane kadzidło, mówiąc: "Niech nasza modlitwa wznosi się przed Tobą Panie, jak kadzidło. A jak ta świątynia napełnia się wonią kadzidła, tak niech Twój Kościół promieniuje świętością Chrystusa."
Następnie biskup nakłada kadzidło do kilku kadzielnic, którymi posługujący będą okadzali lud i nawę kościoła. Biskup zaś okadza ołtarz, jak w obrzędach Mszy św. Następnie wraca do krzesła, zostaje okadzony i siada.
Posługujący okadzają najpierw Lekcjonarz, jeżeli jest umieszczony na pulpicie. Następnie idąc wzdłuż kościoła okadzają lud i ściany kościoła.
W obrzędach pogrzebowych.
Podczas obrzędu ostatniego pożegnania, po pokropieniu, jeżeli to możliwe, kapłan nakłada kadzidło do kadzielnicy, po czym mówi: "Twoje ciało było świątynią Ducha Świętego, niech Bóg przyjmie cię do swojej chwały" i stojąc w miejscu trzykrotnie okadza trumnę.

</doc>
<doc id="188261" url="https://pl.wikipedia.org/wiki?curid=188261" title="Pacyfikał">
Pacyfikał

Pacyfikał (z łac. "pacificale", od "pacificus" – pokój czyniący) – dawny sprzęt liturgiczny w Kościele katolickim.
Pacyfikał wprowadzono jako namiastkę pocałunku pokoju - przekazywanego wśród duchowieństwa podczas odprawiania mszy - początkowo w formie prostokątnej lub owalnej tabliczki ze stopką, bez relikwii, którą podawano wiernym do ucałowania. 
Sprzęty te, bogato zdobione, dawniej stały w zakrystii nakryte pelerynką w odpowiednim kolorze liturgicznym, z ręczniczkiem do wycierania miejsca ucałowania.
Po XIII wieku pacyfikał przybrał kształt ośmiobocznej tarczy, krzyża lub monstrancji, z pojemnikiem na relikwie na awersie, stał się relikwiarzem podawanym wiernym do ucałowania.

</doc>
<doc id="188263" url="https://pl.wikipedia.org/wiki?curid=188263" title="Aureola">
Aureola

Aureola − gloria, świetlisty owal, krąg, otok wokół postaci bóstw i świętych.
Jeśli blask otacza całą postać, nazywa się go aureolą lub mandorlą (w kształcie migdała lub owalu). Mandorla służy niekiedy wyrażeniu szczególnie dobitnej manifestacji potęgi Bożej, jak w scenie Przemienienia, Wniebowstąpienia czy Sądu Ostatecznego. Natomiast świetlisty otok wokół głowy postaci o szczególnym znaczeniu duchowym nazywany jest nimbem.

</doc>
<doc id="188274" url="https://pl.wikipedia.org/wiki?curid=188274" title="Otto Hahn">
Otto Hahn

Otto Hahn (ur. 8 marca 1879 we Frankfurcie nad Menem, zm. 28 lipca 1968 w Getyndze) – niemiecki fizykochemik, laureat Nagrody Nobla w dziedzinie chemii w 1944 roku za prace nad rozszczepieniem jądra atomu. Jest często uważany za „ojca” współczesnej technologii jądrowej.
Życie i kariera.
Dorastał w Monachium, studiował chemię i mineralogię na Uniwersytecie Marburskim oraz na Uniwersytecie Ludwika i Maksymiliana w Monachium. Otrzymał doktorat na Uniwersytecie Marburskim w 1901 roku. Od roku 1904 pracował w University College London (z Wiliamem Ramsayem). W 1905 roku przeniósł się na McGill University w Montrealu, gdzie pracował z Ernestem Rutherfordem. W 1906 roku powrócił do Niemiec, gdzie pracował na Uniwersytecie Humboldtów w Berlinie, z Emilem Fischerem.
W czerwcu 1911 roku, podczas konferencji w Szczecinie, Otto poznał Edith Junghans (1887–1968), studentkę sztuki. Pobrali się 22 marca 1913 w Szczecinie (rodzinnym mieście Edith). Ich jedyne dziecko, Hanno Hahn (1922–1960), był znanym historykiem sztuki i badaczem architektury do momentu śmierci (razem ze swoją żoną) w wypadku samochodowym. Zostawili 14-letniego syna Dietricha Hahna.
W 1910 roku został mianowany profesorem, a od 1912 kierował Departamentem Jądrowym w nowo utworzonym Kaiser-Wilhelm-Gesellschaft. W roku 1924 Hahn został pełnym członkiem Pruskiej Akademii Nauk (jego kandydatura została zaproponowana przez Einsteina, Plancka, Fritza Habera, Wilhelma Schlenka, i von Lauego). Od roku 1928 Otto Hahn został dyrektorem Kaiser-Wilhelm-Institut w Berlinie.
W 1913 roku jego współpracownicą została austriacka fizyk Lise Meitner, z którą Hahn badał zjawisko rozszczepienia jąder atomowych. Meitner wspólnie z Ottonem Frischem rozwinęła teoretyczne podstawy tego zjawiska. Po zajęciu Austrii przez nazistowskie Niemcy Meitner musiała w 1938 roku, z powodu swego żydowskiego pochodzenia, wyemigrować do Danii. Nowym współpracownikiem Ottona Hahna został mianowany 36-letni chemik – uczeń Hahna – Fritz Straßmann.
. Hahn (wraz z 9 innymi uczonymi, w tym Maxem von Lauem, Wernerem Heisenbergiem i Carlem Friedrichem von Weizsäckerem) został internowany w Farm Hall koło Cambridge. Przyznanie Hahnowi nagrody Nobla za 1944 rok zostało ogłoszone 15 listopada 1945, w czasie jego pobytu w Farm Hall. Hahn odebrał tę nagrodę 10 grudnia 1946.
W latach 1946–1960 był przewodniczącym Towarzystwa Maxa Plancka, a od 1960 prezydentem honorowym tej organizacji.
Otto Hahn był członkiem Akademii Nauk w: Berlinie, Getyndze, Monachium, Halle, Sztokholmie, Wiedniu, Bostonie, Madrycie, Helsinkach, Lizbonie, Moguncji, Rzymie (Watykanie), Allahabadzie, Kopenhadze oraz Indyjskiej Akademii Nauk.
Osiągnięcia naukowe i spuścizna.
W roku 1905 Hahn odkrył "mezotor 1" i "mezotor 2" oraz "radiotor". Za odkrycie mezotoru 1 Hahn był nominowany do Nagrody Nobla (przez Adolfa von Baeyera).
W roku 1917 odkrył pierwiastek protaktyn (niezależnie od Fredericka Soddy’ego).
W 1921 roku wykrył zjawisko izomerii jądrowej. Za to odkrycie Hahn był powtórnie nominatem do Nagrody Nobla (m.in. przez Maxa Plancka).
W 1938 roku wspólnie z Fritzem Strassmannem przeprowadził pierwszą reakcję rozszczepienia jądra atomu. Za to odkrycie Hahn otrzymał nagrodę Nobla w 1944 roku.
10 lutego 1939 Hahn i Strassmann przewidzieli wyzwolenie dodatkowych neutronów w czasie rozpadu atomowego (reakcja łańcuchowa została udowodniona przez Frédérica Joliot i jego współpracowników w marcu 1939 roku).
Podczas II wojny światowej Otto Hahn (i jego asystenci: Hans-Joachim Born, Siegfried Flügge, Hans Götte, Walter Seelmann-Eggebert oraz Strassmann) pracowali nad reakcjami rozszczepienia jądra uranu. Do końca 1945 roku skompilowali listę 25 pierwiastków i około 100 udowodnionych przez nich izotopów.
W roku 1955 Hahn był współtwórcą tzw. Deklaracji Mainau, a w 1957 Manifestu z Göttingen. Od 1957 roku był wielokrotnie nominowany do Pokojowej Nagrody Nobla (np. przez francuski związek zawodowy Confederation Generale du Travail). Linus Pauling pisał o Ottonie Hahnie jako "swojej inspiracji".
W roku 1971 amerykańscy chemicy nazwali pierwiastek numer 105 "hahnium" na cześć Ottona Hahna. Po latach wojen o nazwy szeregu pierwiastków, IUPAC ostatecznie nazwała ten pierwiastek "dubnium" w roku 1997.
W 1999 roku niemiecki magazyn „Focus” opublikował wyniki sondy wśród 500 czołowych naukowców w dziedzinie nauk przyrodniczych, inżynierów i fizyków na temat największych naukowców XX wieku. Hahn zajął 3 miejsce (za Albertem Einsteinem i Maxem Planckiem) i był pierwszym wśród uczonych empiryków (nie-teoretyków).

</doc>
<doc id="188275" url="https://pl.wikipedia.org/wiki?curid=188275" title="Piña colada">
Piña colada

Piña colada ( „ananas”, „przecedzony”) – słodki karaibski koktajl alkoholowy. Przyrządza się go z jasnego rumu, śmietanki kokosowej i soku ananasowego. Drink tradycyjnie podawany jest z lodem i plastrem cytryny oraz ananasa. W droższych wersjach podaje się go w wydrążonym ananasie. Od 1978 roku Piña Colada jest oficjalnym drinkiem Portoryko.
Według IBA podstawowymi składnikami są:

</doc>
<doc id="188278" url="https://pl.wikipedia.org/wiki?curid=188278" title="Lasy w Finlandii">
Lasy w Finlandii

Lasy Finlandii to 69% powierzchni kraju, a więc około 232 550 km, 60% tego areału to lasy prywatne, 25% lasy państwowe, 10% lasy przedsiębiorstw leśnych i 5% inne lasy publiczne. Lasy Państwowe położone są głównie na północy kraju, na ubogich glebach torfowiskowych. W lasach dominuje sosna, bory sosnowe zajmują 65% powierzchni leśnej. Sosny fińskie i brzozy mają cieńsze gałęzie i bardziej smukłe pnie od polskich. Inne ważne gatunki to świerk 24% i brzoza 9%. Dużo jest również topól i osik. Inne liściaste występują rzadko. Najbardziej ceniony jest świerk, ze względu na swoją dużą "produkcyjność", miąższość.
Lasy Finlandii są w dobrej kondycji. Tylko 11% drzew wykazuje jakikolwiek stopień defoliacji – uszkodzeń aparatu asymilacyjnego. W Polsce odpowiednia liczba wynosi 30%, a w Czechach nawet ponad 50%.
Przemysł drzewny to jedna z najważniejszych gałęzi przemysłu w Finlandii. Udział w produkcie krajowym brutto wynosi około 6%, a w sektorze leśnictwa zatrudnionych jest 4% pracujących Finów. Co roku pozyskuje się tu 65 mln m3 drewna, a roczna produkcja papieru w Finlandii wynosi 12,5 mln ton (2002 r.). Większość produktów drzewnych eksportuje się. Tak duża produkcja związana z drewnem wymaga zakładów o olbrzymich mocach produkcyjnych i takie tu istnieją, a największy znajduje się w mieście Vilppula.
Lasy państwowe to w dużej mierze parki narodowe, rezerwaty ptaków wodnych, rezerwaty starodrzewi i inne formy ochrony przyrody.
W Finlandii istnieje 40 parków narodowych. Największe znajdują się w Laponii i należą do nich:

</doc>
<doc id="188284" url="https://pl.wikipedia.org/wiki?curid=188284" title="Kimiko Date">
Kimiko Date

 – japońska tenisistka, występująca na światowych kortach od 1989 do 2017 roku, półfinalistka Australian Open 1994, French Open 1995 i Wimbledonu 1996 w grze pojedynczej, półfinalistka Mistrzostw WTA 1994 w grze pojedynczej, klasyfikowana w rankingu WTA na 4. miejscu w grze pojedynczej (1995) i na 28. miejscu w grze podwójnej (2015), mistrzyni igrzysk azjatyckich 1994 w grze pojedynczej, reprezentantka Japonii w Pucharze Federacji, Pucharze Hopmana i na letnich igrzyskach olimpijskich. Tenisistka praworęczna z oburęcznym backhandem, naturalnie leworęczna. Jest najstarszą osobą w erze open, która dotarła do trzeciej rundy Wimbledonu. Dokonała tego w 2013 roku, w wieku 42 lat.
Życie prywatne.
1 grudnia 2001 poślubiła w Tokio niemieckiego kierowcą rajdowego, Michaela Krumma i odtąd używała oficjalnie podwójnego nazwiska Date-Krumm. Poza japońskim, posiada obywatelstwo niemieckie i szwedzkie.
27 września 2016 para ogłosiła swój rozwód, za porozumieniem stron. Tenisistka powróciła do nazwiska panieńskiego w 2017 roku.
Kariera tenisowa.
Kimiko Date rozpoczęła treningi tenisowe w wieku siedmiu lat. Naturalnie leworęczna, została nauczona gry prawą ręką. W grudniu 1987 zadebiutowała w juniorskich rozgrywkach Międzynarodowej Federacji Tenisowej, dochodząc do półfinału deblowego Orange Bowl na Florydzie. W czerwcu 1988 doszła do trzeciej rundy Wimbledonu, pokonana przez Orawan Thampensri.
Status profesjonalnej tenisistki otrzymała w marcu 1989.
Gra pojedyncza.
W listopadzie 1988 roku wygrała pierwszy kobiecy turniej ITF w Kioto, ogrywając w finale najwyżej rozstawioną rodaczkę Mayę Kidowaki. Tą samą zawodniczkę pokonała tydzień później w finale w Matsuyama. 21 listopada po raz pierwszy została sklasyfikowana w rankingu WTA. W zawodach WTA Tour zadebiutowała w kwietniu 1989 w Tokio. Przeszła tam eliminacje, a następnie doszła do trzeciej rundy, odprawiona przez Kumiko Okamoto. Swój pierwszy profesjonalny mecz wygrała z Mayą Kidowaki 6:1, 6:0. Wiosną wygrała trzy z rzędu imprezy ITF: w Sutton, Lee on Sol i Queens, a w efekcie zapewniła sobie miejsce w gronie dwustu najlepszych tenisistek globu. Tym sposobem dostała się do głównej drabinki swojego pierwszego turnieju wielkoszlemowego – French Open 1989. Przeszła eliminacje i w pierwszej rundzie pokonała Michelle Casati, by potem przegrać z Niemką Martiną Pawlik. Wkrótce wystąpiła w zmaganiach w Birmingham, kończąc je dopiero po ćwierćfinałowym meczu z Ziną Garrison (5 WTA). Ta sama zawodniczka wyeliminowała ją w pierwszej rundzie Wimbledonu dwa tygodnie później.
Rok 1990 rozpoczęła od awansu do ćwierćfinału w Brisbane, który przegrała z Racher McQuillan, ale wynik ten zapewnił jej wejście do czołowej setki rankingu WTA. W trzeciej rundzie Australian Open ograła rozstawioną z jedenastym numerem Pam Shriver, ale w następnym starciu uległa Helenie Sukovej. Do tamtej pory był to jej najlepszy rezultat wielkoszlemowy.
Przełomowym wydarzeniem w jej karierze okazał się turniej w Los Angeles latem 1991 roku. Wystartowała w nim jako zawodniczka numer 112 listy WTA i przeszła eliminacje. Już w pierwszej rundzie odprawiła rozstawioną z piątym numerem Leilę Meschi, a w kolejnej Yayuk Basuki (39 WTA). Następnie okazała się lepsza od Jo Durie i trzeciej tenisistki świata, Gabrieli Sabatini. W finale musiała uznać wyższość Moniki Seles. Tym sposobem awansowała na 32. miejsce w rankingu WTA, według notowań z 12 sierpnia.
Sabatini zrewanżowała się Date w styczniu 1992 w półfinale w Tokio. Japonka jedną rundę wcześniej odnotowała jednak przekonujące zwycięstwo nad Arantxą Sánchez Vicario (5 WTA). Tydzień później zameldowała się w półfinale w Osace, wyeliminowana przez Helenę Sukovą. Swój pierwszy tytuł WTA w karierze zdobyła w kwietniu, triumfując w Tokio. W dwóch ostatnich meczach pokonała najwyżej rozstawione zawodniczki w drabince tamtych zawodów – Amy Frazier (18 WTA) i Sabine Appelmans (22 WTA). Awansowała na siedemnaste miejsce listy światowej. We French Open doszła do czwartej rundy, zatrzymana przez Sanchez Vicario. Latem po raz pierwszy wzięła udział w letnich igrzyskach olimpijskich, w Barcelonie.
W lutym 1993 awansowała do finału w Osace, wygrywając z Magdaleną Maleewą i Laurą Arraya, a ulegając w meczu o puchar Janie Novotnej. Kolejny ważny rezultat przyniósł jej turniej w Miami, gdzie znalazła się w półfinale, eliminując po drodze Mary Joe Fernández. Drugi tytuł WTA wywalczyła w kwietniu przed własną publicznością w Tokio. W finale oddała cztery gemy Holenderce Stephanie Rottier. Jesienią dostała się do pierwszego wielkoszlemowego ćwierćfinału. Dokonała tego na nowojorskich kortach Flushing Meadows. W trzeciej rundzie ograła Anke Huber (10 WTA), w czwartej Janę Novotną, a w ćwierćfinale po zaciętym pojedynku okazała się słabsza od Manueli Maleewej. Na zakończenie sezonu przedostała się do finału w Tokio, dodając do swojej kolekcji zwycięstw wiktorię nad Lindsay Davenport i Julie Halard.
W styczniu 1994 wygrała trzeci turniej WTA, tym razem w Sydney. Pokonała tam najwyżej rozstawioną Conchitę Martínez w ćwierćfinale, potem Patty Fendick w półfinale i Mary Joe Fernandez w finale. Wynik ten zapewnił jej awans na 9. miejsce w rankingu WTA. Na wyżej notowaną rywalkę trafiła dopiero w ćwierćfinale Australian Open – była nią Martinez, Date triumfowała po trzech setach walki. W półfinale nie znalazła jednak sposobu na dominującą w rozgrywkach Steffi Graf. Był to dla Japonki pierwszy półfinał wielkoszlemowy w karierze. Kolejny turniej WTA wygrała wiosną w Tokio po finale z Amy Frazier.
Latem awansowała do półfinału w Montrealu i ćwierćfinału US Open (obydwa przegrała z Sanchez Vicario). Zakwalifikowała się do Mistrzostw WTA i tam w jednej czwartej finału wyeliminowała Martinez po tie-breaku trzeciego seta, by potem ulec Sabatini. Została pierwszą Japonką w historii, która została sklasyfikowana w czołowej dziesiątce rankingu WTA (kilka lat później dokonała tego samego Ai Sugiyama).
Jako ósma zawodniczka świata doszła do półfinału w Sydney w styczniu 1995, gdzie skreczowała w pojedynku z Lindsay Davenport. W lutym wygrała zmagania w Tokio, eliminując kolejno Conchitę Martinez, Ivę Majoli i rewanżując się Amerykance Davenport. Wiosną awansowała do finału w Miami. Do jednej drugiej finału dostała się bez większych problemów, dopiero tam po trzech setach i dwóch tie-breakach odprawiła Sabatini. Puchar oddała jednak w ręce wiceliderki światowych klasyfikacji, Steffi Graf. W kwietniu znalazła się jeszcze w finale Japan Open. W maju przegrała finał w Strasburgu z Davenport, ale odgryzła się Amerykance w czwartej rundzie French Open. Lindsay zdołała wówczas ugrać zaledwie siedem gemów. Tymczasem Date w ćwierćfinałowym pojedynku nie dała szans Majoli, ale w walce o miejsce w finale nie dała rady numerowi jeden listy WTA, Sanchez Vicario. Na kortach trawiastych osiągnęła ćwierćfinały w Eastbourne i Wimbledonie. W Mistrzostwach WTA pokonała Novotną, ale została wyeliminowana przez Huber. 13 listopada awansowała na najwyższe w karierze, 4. miejsce w rankingu singlistek. Wówczas została najwyżej notowaną Azjatką w tej klasyfikacji w historii; jej rekord wyrównała dopiero w 2011 roku Chinka Li Na.
W styczniu 1996 doszła do półfinału w Sydney, pokonana 2:6, 6:4, 5:7 przez Davenport. W marcu po raz pierwszy w karierze zawędrowała do półfinału w Indian Wells, a dwa tygodnie później zagrała także w ćwierćfinale w Miami. W kwietniu wygrała zmagania w Tokio, pokonując w jednej drugiej finału swoją rodaczkę Sugiyamę. W kwietniowych rozgrywkach o Puchar Federacji po raz pierwszy w życiu wygrała ze Steffi Graf, wynikiem 7:6(7), 3:6, 12:10. Osiągnęła czwartą rundę French Open, a potem półfinał Wimbledonu – najlepszy jej rezultat na kortach All England Tennis Club i trzeci wielkoszlemowy półfinał w karierze. Okazała się słabsza właśnie od Graf, po trzech setach gry. W lipcu doszła do ćwierćfinału letnich igrzysk olimpijskich w Atlancie. W sierpniu została mistrzynią zawodów w San Diego po finale z Vicario. We wcześniejszych fazach ograła Sabatini i Martinez. Po porażce w półfinale w Tokio z Monicą Seles ogłosiła, że planuje zakończenie kariery sportowej. Wystąpiła w Mistrzostwach WTA, gdzie najpierw wygrała z Seles, która poddała pojedynek, a potem uległa 1:6, 2:6 Martinie Hingis i faktycznie przeszła na sportową emeryturę. 23 grudnia jej nazwisko zostało zdjęte z tenisowych klasyfikacji (zajmowała wówczas ósme miejsce), a w czołowej dziesiątce rankingu WTA spędziła 149 tygodni.
6 kwietnia 2008, prawie dwanaście lat po ogłoszeniu swojej decyzji, poinformowała, że planuje wznowienie tenisowej kariery. Miała wówczas trzydzieści siedem lat. Date, która w czasie przerwy w występach wyszła za mąż za niemieckiego kierowcę rajdowego Michaela Krumma, wystartowała w eliminacjach zawodów ITF w Gifu. Kwalifikacje przeszła i trafiła do drabinki głównej, gdzie w pierwszej rundzie pokonała rozstawioną z numerem piątym rodaczkę Rikę Fujiwarę 2:6, 6:4, 6:4. W ćwierćfinale zwyciężyła turniejową jedynkę, Aiko Nakamurę. Zawodniczka sprawiła sensację, pokonując następnie Melanie South i Tamarine Tanasugarn i zdobywając swój pierwszy zawodowy tytuł po kilkunastoletniej przerwie.
Po wygraniu kilku kolejnych zmagań ITF spróbowała swoich sił w kwalifikacjach do turnieju WTA w Tokio, jako zawodniczka numer 251 w rankingu. Ograła Casey Dellacqua (48 WTA), ale przegrała z Aleksandrą Wozniak (41 WTA). Tydzień później organizatorzy zawodów w stolicy Japonii przyznali jej dziką kartę, ale w pierwszym oficjalnym meczu po powrocie Japonka zdobyła tylko cztery gemy w konfrontacji z Szachar Pe’er.
W styczniu 2009 przeszła eliminacje do wielkoszlemowego Australian Open, w turnieju głównym przegrała z Kaią Kanepi 4:6, 6:4, 6:8. Po kilku miesiącach słabszych startów wzięła udział w zmaganiach w Seulu. Od drugiej rundy grała wyłącznie z wyżej notowanymi od niej tenisistkami, Alisą Klejbanową, Danielą Hantuchovą, Mariją Kirilenko i Anabel Mediną Garrigues. Pokonała je wszystkie i sięgnęła po swoje ósme trofeum. W wieku 38 lat, 11 miesięcy i 30 dni została drugą najstarszą w historii zwyciężczynią turnieju WTA (rekord należy do Billie Jean King, w momencie wiktorii w Birmingham w 1983 liczyła sobie 39 lat, 7 miesięcy i 23 dni). Ponadto tenisistka ustanowiła rekord w najdłuższej przerwie pomiędzy zdobyciem dwóch tytułów WTA, wynoszącą 13 lat i 1 miesiąc (poprzednio była najlepsza w 1996 w San Diego). Została sklasyfikowana na 100. miejscu w rankingu singlowym. W kończącej sezon imprezie na Bali zaszła do półfinału, pokonana przez najwyżej rozstawioną Marion Bartoli.
W styczniu 2010 weszła do ćwierćfinału w Auckland, gdzie przegrała z Yaniną Wickmayer. W pierwszej rundzie French Open wygrała z dziewiątą na świecie Dinarą Safiną. Awansowała do ćwierćfinału w Seulu, a potem do kolejnego finału w Osace. W tym drugim turnieju wygrała z Samanthą Stosur (8 WTA), Szachar Pe’er (13 WTA), a okazała się słabsza od Tamarine Tanasugarn. Był to najstarszy znany finał w historii kobiecego tenisa, obie jego uczestniczki liczyły bowiem razem 73 lata. W Tokio wygrała z Mariją Szarapową, a na Bali z Danielą Hantuchovą i Li Na.
Po słabszych wynikach w pierwszej części 2011 roku awansowała do ćwierćfinału w ’s-Hertogenbosch, gdzie nie sprostała Rominie Oprandi. Na koniec sezonu wystąpiła w trzech z rzędu finałach turniejów ITF, ale wypadła z grona stu najlepszych zawodniczek globu. W listopadzie 2012 doszła do finału WTA w Pune, przegrywając tam z Eliną Switoliną. W międzyczasie regularnie wygrywała zmagania w rozgrywkach Międzynarodowej Federacji Tenisowej.
W styczniu 2013 awansowała do drugiej rundy turnieju w Sydney po przejściu eliminacji, ale przegrała tam z Agnieszką Radwańską (4 WTA). Tydzień później wygrała swój pierwszy mecz w Australian Open od 1996 roku, pokonując rozstawioną z dwunastym numerem Nadieżdę Pietrową 6:2, 6:0 i została najstarszą kobietą w dziejach, która w Melbourne wygrała mecz w drabince głównej. Rekord poprawiła dwa dni później, eliminując Szachar Pe’er 6:2, 7:5. W trzecim pojedynku musiała jednak uznać wyższość Bojany Jovanovski, której uległa wynikiem 2:6, 6:7(3). Na Wimbledonie osiągnęła trzecią rundę, w której uległa dopiero najwyżej rozstawionej Serenie Williams.

</doc>
<doc id="188286" url="https://pl.wikipedia.org/wiki?curid=188286" title="Na dobre i na złe">
Na dobre i na złe

Na dobre i na złe – polski serial medyczno-obyczajowy emitowany na antenie TVP2 od 7 listopada 1999, przedstawiający losy personelu i pacjentów szpitala w fikcyjnym podwarszawskim miasteczku Leśna Góra. Jest to najdłuższy w historii polskiej telewizji serial cotygodniowy i drugi serial (po "Klanie") pod względem liczby lat nieprzerwanej produkcji.
Fabuła.
Początkowo akcja serialu skupiona była wokół postaci trojga lekarzy: Zosi Stankiewicz (Małgorzata Foremniak), Jakuba Burskiego (Artur Żmijewski) i Brunona Walickiego (Krzysztof Pieczyński) – trójki przyjaciół ze studiów, którzy po latach spotkali się ponownie, mając pracować razem w jednym szpitalu. Z czasem losy tych trzech bohaterów zaczęły rozwijać się równocześnie z perypetiami innych postaci (lekarzy, pielęgniarek, pozostałych pracowników leśnogórskiego szpitala).
Trzema ważnymi postaciami, które występowały w serialu również od samego początku, byli prof. Tadeusz Zybert (Marian Opania), wówczas dyrektor medyczny szpitala, jego córka Monika (Jolanta Fraszyńska) i siostra oddziałowa Danuta Dębska (Daria Trafankowska). Po kilku latach do serialu dołączyli także: Małgorzata „Meg” Donovan (Maja Ostaszewska) i Andrzej Stankiewicz (Michał Grudziński), siostra i ojciec Zosi. Pojawiła się też kolejna dwójka lekarzy, których losy wyszczególniono: dr Witek Latoszek (Bartosz Opania) i stażystka Lena Starska (Anita Sokołowska), mający po czasie stać się także drugą po Zosi i Jakubie serialową parą.
Z czasem na pierwszy plan wysunęła się trójka młodych lekarzy rezydentów: Wiktoria Consalida (Katarzyna Dąbrowska), Przemysław Zapała (Marcin Rogacewicz) oraz Agata Woźnicka (Emilia Komarnicka-Klynstra).
Oprócz fabuły opartej na życiu pracowników placówki medycznej integralną częścią każdego odcinka serialu są wątki związane z pacjentami leśnogórskiego szpitala.
Emisja w telewizji.
Uwaga: tabela zawiera daty odnoszące się wyłącznie do pierwszej emisji telewizyjnej; w niniejszej sekcji nie uwzględniono powtórek, ewentualnych prapremier w serwisach internetowych (np. TVP VOD) itp.
Pierwszy odcinek serialu, który wyemitowano 7 listopada 1999, obejrzało 5,53 mln widzów. Najwyższe wyniki oglądalności serial osiągał w latach 2001–2005; w tym okresie widownia poszczególnych odcinków wielokrotnie zbliżała się do poziomu 10 mln osób bądź nawet go przekraczała.

</doc>
<doc id="188293" url="https://pl.wikipedia.org/wiki?curid=188293" title="Konsola (rozrywka)">
Konsola (rozrywka)



</doc>
<doc id="188295" url="https://pl.wikipedia.org/wiki?curid=188295" title="2D">
2D



</doc>
<doc id="188298" url="https://pl.wikipedia.org/wiki?curid=188298" title="202 Batalion Schutzmannschaft">
202 Batalion Schutzmannschaft

202 Batalion Schutzmannschaft ("Schutzmannschafts-Bataillon 202") – kolaboracyjna jednostka zmilitaryzowanej policji, podległa dowództwu niemieckiemu, składająca się z Polaków pochodzących z Generalnego Gubernatorstwa, operująca na terenie GG, południowej części Komisariatu Rzeszy Wschód i w zachodniej części Komisariatu Rzeszy Ukraina. W niemieckiej nomenklaturze figurowała jako batalion Schutzmannschaften nr 202.
Geneza.
Z Polaków oraz Ukraińców i Białorusinów z obywatelstwem polskim formowano również skoszarowane jednostki niemieckiej policji pomocniczej. Na Kresach Wschodnich, które weszły w skład Komisariatu Rzeszy Ukraina, w jednostkach tych służyli przede wszystkim Ukraińcy. Sytuacja zmieniła się wiosną 1943 roku, gdy duża część policjantów ukraińskich zdezerterowała, by zasilić oddziały Ukraińskiej Powstańczej Armii. Wtedy składy wybrakowanych posterunków i kompanii został uzupełniony w dużej części przez Polaków. Tak było np. w batalionach nr 102 w Krzemieńcu, nr 103 w Maciejowie (tu też znajdowało się centrum szkolenia batalionów policyjnych), nr 104 w Kobryniu czy w batalionie w Sarnach. Zresztą batalion z Maciejowa przeszedł w niemal pełnym składzie na stronę Armii Krajowej i został włączony do 27 Wołyńskiej Dywizji Piechoty AK. Ale wszystkie te jednostki nie były nigdy określane jako polskie. Jedynym wyjątkiem jest tu batalion Schutzmannschaften nr 202.
Niektóre ustalenia.
Umundurowanie: w okresie szkolenia mundury polskich i litewskich formacji policyjnych oraz mundury radzieckie, po zaprzysiężeniu kombinowane mundury niemieckie Schuma (odznaki Schupo, mundury wojskowe i policyjne polskie i litewskie, krój przerabiano na styl mundurów niemieckich, np. kołnierze, system stopni jak w policji polskiej przy zmianie terminologii na wojskową, hełmy niemieckie i czeskie). Broń czeska, polska, radziecka, później wymieniana na niemieckie karabiny Mauser model 98k oraz pistolety maszynowe MP 38 i MP 41.
Historia.
Pierwsze próby organizacji w 1942.
Historia jednostki sięga marca 1942 roku. Niemieckie dowództwo policyjne postanowiło wówczas rozpocząć formowanie batalionów policyjnych z mieszkańców Generalnego Gubernatorstwa. Głównym powodem takiego kroku był coraz bardziej rozwijająca się partyzantka polska na terenach Gubernatorstwa oraz potrzeba skierowania formowanych tu jednostek do wspomożenia zwalczania partyzantki radzieckiej na terenach dawnych polskich Kresów Wschodnich.
Na początku maja 1942 kapitan policji porządkowej Felsinger ze sztabu Dowódcy Policji Porządkowej (Kommandeur der Ordnungspolizei – KdO) na dystrykt warszawski przekazał dowódcy Polskiej Policji Pomocniczej w Warszawie podpułkownikowi Aleksandrowi Reszczyńskiemu rozkaz dotyczący utworzenia batalionu Schutzmannschaften w GG. Batalion miał się składać z Polaków i być przeznaczony do walki z „bandytyzmem” (to jest z partyzantką radziecką) na „nowych terenach wschodnich”. Przyjmowani mieli być kandydaci w wieku 20–30 lat, najlepiej po przeszkoleniu wojskowym. Komendy gminne i powiatowe PP powinny przeprowadzić akcję werbunkową, jednakże bez ogłaszania jej w prasie czy przez plakaty. Podania ochotników miały być składane za pośrednictwem komendanta „granatowej policji” odpowiedniego szczebla do komendanta niemieckiej policji porządkowej do 30 maja 1943.
Przeprowadzony w ten sposób werbunek nie dał jednak spodziewanych wyników. Zgłosiło się dwóch kandydatów. Podpułkownik Reszczyński polecił wówczas przymusowe odkomenderowanie części polskich policjantów, w tym zwłaszcza kadry oficerskiej i podoficerskiej. Kandydaci wyznaczeni spośród szeregowych starali się uniknąć odkomenderowania. Najpopularniejsze stało się zgłaszanie różnych chorób, które miały uniemożliwiać służbę o charakterze wojskowym. Zarządzono więc badania lekarskie, które niemal wszystkich stających przed komisją medyczną uznawały za zdrowych. Protesty, czasami nawet w ostrej formie (jeden z policjantów chciał zastrzelić lekarza i podpułkownika Reszczyńskiego), na nic się nie zdały. Jednakże nadal brakowało ludzi do stanu etatowego. Wówczas to, w celu wspomożenia akcji werbunkowej, zamieszczono w prasie ogłoszenia następującej treści: „Wolne posady. Mężczyźni zdrowi, w wieku od 20–30 lat, mogą zgłaszać się o przyjęcie do Policji Polskiej pod następującym adresem...” Tu następował adres punktu werbunkowego, np. w Krakowie była to ulica Michałowskiego (Luxemburgerstrasse) 8–10. Takiej treści ogłoszenie ukazało się np. w gadzinowym „Gońcu Krakowskim” z 18 maja 1942.
Każdy wstępujący w odpowiedzi na ogłoszenie do „granatowej policji” musiał podpisać deklarację następującej treści:
"W wypadku, gdyby moje przyjęcie do polskiej (względnie ukraińskiej) Policji w Generalnym Gubernatorstwie nie mogło z powodu braku wolnych miejsc nastąpić, zgadzam się także na zatrudnienie mnie w polskiej Policji (Schutzmannschaften) na zajętych wschodnich obszarach (także d. obszarach rosyjskich)."
Wówczas trafiał do oddziału uzupełnień, którym dowodził sierżant policji Jan Klewek, a od listopada 1942 starszy sierżant policji Józef Jarmiński. Tam otrzymywał do podpisania następującą deklarację:
"Zobowiązuję się do pełnienia służby w Schutzmannschaft (w Policji). Zobowiązuję się do bezwzględnego wykonywania rozkazów wydanych mi przez moich przełożonych niemieckich i przełożonych ze Schutzmannschaft. Przyrzekam być posłusznym, wiernym i odważnym."
1943.
Oddział uzupełnień wysyłał szeregowych na poligon Waffen-SS w Dębicy. Tam byli oni przydzielani do jednej z trzech kompanii liniowych batalionu lub kompanii sztabowej. Obsada kadrowa batalionu została ustalona w połowie czerwca 1943. Dowódcą został major policji Antoni Ignacy Kowalski, a dowódcami kompanii:
1. – kapitan Walery Sauermann
2. – podporucznik Jan Nowak z dystryktu radomskiego
3. – podporucznik Witold Obrębski z Komendy Powiatowej Garwolin
Niemieckim oficerem nadzorującym (deutscher Aufsichtsoffizier – DAO) został kapitan policji porządkowej Tschnadel.
Już w okresie rekruckim zaczęły się pierwsze dezercje i bójki z ukraińskimi rekrutami Waffen-SS, którzy odbywali wstępne przeszkolenie na tym samym poligonie. Być może to spowodowało zmianę dowódcy batalionu. W sierpniu 1943 został nim major policji Kazimierz Mięsowicz. W sierpniu również batalion złożył przysięgę według roty ustalonej dla Schutzmannschaften:
"Jako przynależny do Schutzmannschaftu przysięgam być wiernym, dzielnym i posłusznym i moje obowiązki służbowe, szczególnie w walce przeciwko niszczącemu narody bolszewizmowi, sumiennie wykonywać. Dla tej przysięgi jestem gotów moje życie położyć. Tak mi Boże dopomóż."
W październiku 1942 roku nastąpiła kolejna zmiana dowództwa. Batalion objął awansowany na majora Walery Sauermann, a dowództwo drugiej kompanii podporucznik Jan Grzegorzek. Nowym niemieckim oficerem nadzorującym został kapitan policji porządkowej Weidlich. 15 listopada liczący ponad 500 ludzi batalion otrzymał numer porządkowy i nazwę Schutzmannschafts Bataillon 202. Jednak pod koniec 1942 polska kadra, nawet volksdeutsche jak Sauermann czy Nowak, została odsunięta od dowodzenia batalionem. Nowym dowódcą batalionu został dotychczasowy DAO kapitan Weidlich, a kompanii m.in. porucznik policji porządkowej Kurt Hoffmann i kapitan policji porządkowej Klisten.
Działania na Białorusi.
W połowie stycznia 1943 roku batalion wyjechał na wschód do Borysowa na Białorusi i 28 tegoż miesiąca objął służbę na zapleczu Grupy Armii „Środek”. Jego zadaniem była ochrona linii zaopatrzeniowych (drogowych i kolejowych), walka z radzieckimi grupami desantowymi i partyzantami. 30 marca 1943 batalion został podporządkowany jednostce Dirlewangera i przeznaczony do operacji przeciwpartyzanckiej „Lenz–Süd”, która zaczynała się 1 kwietnia. Batalion, któremu przydzielono drużynę SD, został skierowany w okolice Słobódki.
Po trzech dniach działań batalion skierowano z powrotem do Borysowa, gdzie miał oczekiwać na dalsze rozkazy. Dowodzący akcją pułkownik żandarmerii Walter Schimana polecił wyznaczyć 202 batalion do drugiej części operacji „Lenz–Nord”. Batalion podporządkowano 2 Pułkowi Policji SS (dowódca: podpułkownik policji porządkowej Hans Griep) i rzucono do ochrony drogi Borysów–Zembin i mostu w Gajnie na Berezynie.
Działania na Wołyniu.
Podczas działań batalion stracił około 40 ludzi – zabitych, ciężko rannych i zaginionych. 3 maja został skierowany do Łucka, a następnie do Kostopola na Wołyniu. 21 sierpnia wyznaczono mu nowy obszar działania: Kostopol–Janowa Dolina–Horochów. Batalion liczył wówczas, po otrzymaniu uzupełnień, 13 oficerów, 20 podoficerów i 550 szeregowych. W przydzielonym sobie rejonie członkowie batalionu napotkali na działania ukraińskie skierowane przeciwko Polakom.
Batalion obsadzał m.in. posterunki w Bystryczach, Bereźnie, Janowej Dolinie, Kostopolu, Stepaniu, Dzierżanówce.
Policjanci batalionu nie pozostali obojętni na tę sytuację. Wstrząśnięci obrazem mordowanych współrodaków, stawali w ich obronie – często wbrew woli ich niemieckich dowódców. Polskie patrole policyjne prowadziły również samorzutne działania odwetowe, atakując wioski ukraińskie.
W listopadzie 1943 ponad połowa batalionu zdezerterowała. Najprawdopodobniej przyłączyli się oni do polskiej samoobrony na terenie Wołynia. Wyszkoleni, uzbrojeni i z doświadczeniem bojowym, stali się cennym nabytkiem dla Polaków broniących się przed Ukraińską Powstańczą Armią. Kilku z policjantów zdołało nawet powrócić w rodzinne strony, choć zdawali sobie sprawę, że za dezercję niemieckie prawo wojenne karało śmiercią.
Wycofanie z Wołynia.
Pod koniec stycznia 1944 batalion został wycofany z Wołynia i przeniesiony do Lwowa. Liczył wówczas dwu oficerów, czterech podoficerów i 200 szeregowych. Stamtąd wyruszył 4 lutego do Drusenheim koło Stuttgartu, gdzie został zakwaterowany w koszarach policji, gdzie oczekiwał na dalsze decyzje co do swego losu. Zanim zapadły, zasięgnięto opinii Najwyższego Dowódcy SS i Policji na Ukrainie SS–Obergruppenführera Hansa Adolfa Prützmanna. Stwierdził on, że w działaniach bojowych 202 batalion spisywał się dobrze. Prowadził ciężkie walki, aż do dużego wyczerpania, co potwierdza fakt, że Polacy otrzymali niemieckie odznaczenia bojowe. Jednocześnie Prützmann zalecił odwołanie ze stanowiska dowódcy batalionu kapitana policji ochronnej Weidlicha, gdyż w jego opinii był on za miękki.
Z rozkazu Reichsführera–SS 8 maja 1944 batalion został rozformowany. Jednak, chociaż wszystkich żołnierzy i oficerów batalionu uznano za zhańbionych, postanowiono jeszcze wykorzystać polskich policjantów. Zostali oni poddani indywidualnej ocenie i po jej pozytywnym przejściu i wyrażeniu woli dalszej służby skierowani do Częstochowy. Na teren dystryktu radomskiego reszta batalionu (ponad 150 ludzi) przybyła w połowie czerwca 1944. Zostali oni podzieleni na grupy bojowe (operacyjne) i poprzydzielani do umocnionych punktów żandarmerii.
Gdy walki przeniosły się na lewy brzeg Wisły resztki batalionu w sile około 80–100 ludzi zostały najprawdopodobniej wcielone do Polskiej Policji Pomocniczej. Jego żołnierze mieli pełnić funkcje żandarmerii, jednakże wskutek rozpadu tej formacji (spowodowanej zajmowaniem terenów GG przez wojska polskie i sowieckie oraz formalnym rozwiązaniem „granatowej policji” dekretem PKWN z 27 lipca 1944 roku) w batalionie szerzyła się dezercja. Batalion przestał istnieć na początku sierpnia 1944 roku.
Powojenne procesy.
Powojenne sądy Polski Ludowej, przed którymi stawali policjanci z 202 Batalionu, jako okoliczność łagodzącą potraktowały fakt, iż zostali oszukani przez Niemców, większość z ochotników w chwili werbunku sądziła bowiem, iż wstępuje w szeregi Policji Państwowej. Jako okoliczność łagodzącą potraktowano także fakt, iż większość z nich zachowywała się „przyzwoicie” i ostatecznie zdezerterowała z podporządkowanej Niemcom formacji. W tej sytuacji wyroki, jak na ówczesne czasy, nie były zbyt wysokie – wynosiły od 2 do 3 lat więzienia na podstawie art. 91 § 2 KKWP.

</doc>
<doc id="188300" url="https://pl.wikipedia.org/wiki?curid=188300" title="Posłowie na Sejm Polskiej Rzeczypospolitej Ludowej VII kadencji">
Posłowie na Sejm Polskiej Rzeczypospolitej Ludowej VII kadencji

Posłowie na Sejm Polskiej Rzeczypospolitej Ludowej VII kadencji zostali wybrani podczas wyborów parlamentarnych, które odbyły się w dniu 21 marca 1976.
Pierwsze posiedzenie odbyło się 25 marca 1976, a ostatnie, 29. – 18 lutego 1980. Kadencja Sejmu trwała od 21 marca 1976 do 21 marca 1980.
Kluby i koła na pierwszym posiedzeniu Sejmu VII kadencji i stan na koniec kadencji.
Przynależność klubowa.
Stan na koniec kadencji.
Posłowie VII kadencji zrzeszeni byli w następujących klubach i kołach poselskich:

</doc>
<doc id="188308" url="https://pl.wikipedia.org/wiki?curid=188308" title="Posłowie na Sejm Polskiej Rzeczypospolitej Ludowej VI kadencji">
Posłowie na Sejm Polskiej Rzeczypospolitej Ludowej VI kadencji

Posłowie na Sejm Polskiej Rzeczypospolitej Ludowej VI kadencji zostali wybrani podczas wyborów parlamentarnych, które odbyły się w dniu 19 marca 1972.
Pierwsze posiedzenie odbyło się 28 marca 1972, a ostatnie, 32. – 10 lutego 1976. Kadencja Sejmu trwała od 19 marca 1972 do 19 marca 1976.
Kluby i koła na pierwszym posiedzeniu Sejmu VI kadencji i stan na koniec kadencji.
Przynależność klubowa.
Stan na koniec kadencji.
Posłowie VI kadencji zrzeszeni byli w następujących klubach i kołach poselskich:

</doc>
<doc id="188311" url="https://pl.wikipedia.org/wiki?curid=188311" title="Mikrobus">
Mikrobus

Mikrobus – autobus niewielkich rozmiarów, przeznaczony do przewozu na miejscach siedzących od 9 do 20 (17 według niektórych źródeł) pasażerów, nie licząc kierowcy. Mikrobusy, zwłaszcza starsze (na przykład polskie nysy), projektowane i wytwarzane były często z użyciem podzespołów (silników, układów napędowych, zawieszenia) samochodów osobowych. Większe pojazdy unifikowane są często z lekkimi samochodami ciężarowymi (dostawczymi). 
Mikrobusy znajdują zastosowanie w mniejszych miejscowościach, gdzie panuje mały ruch, oraz w rejonach górskich. W tym drugim przypadku na ich korzyść przemawia to, że „pełnowymiarowymi” autobusami trudno jest wjechać pod wzniesienia; poza tym mikrobusy są krótsze i węższe, więc łatwiej mogą pokonywać ciasne zakręty i mijać się na wąskich drogach. Używane są także tam, gdzie na trasie znajduje się most o niewielkiej nośności, który mógłby nie wytrzymać ciężaru normalnego autobusu. 
Mikrobusami nazywane bywają także pojazdy, które posiadają do 9 miejsc łącznie z kierowcą. Można je prowadzić na zwykłe prawo jazdy kategorii B (pojazd o liczbie miejsc do 9 wraz z kierowcą jest uważany przez kodeks drogowy za samochód osobowy). Jeżeli posiadają od 10 do 17 miejsc łącznie z kierowcą, trzeba mieć prawo jazdy kategorii D1 i ukończony kurs na przewóz osób; czas pracy kierowcy pojazdu do przewozu od 10 osób jest ponadto limitowany przy pomocy obowiązkowego tachografu. Jeżeli liczba miejsc łącznie z kierowcą przekracza 17, trzeba mieć prawo jazdy kategorii D i ukończony kurs na przewóz osób. Mikrobusy są często nazywane busami. 

</doc>
<doc id="188314" url="https://pl.wikipedia.org/wiki?curid=188314" title="Willa Caro">
Willa Caro

Willa Caro − zabytkowa rezydencja mieszkalna przemysłowca Oscara Caro mieszcząca się w Gliwicach.
Informacje ogólne.
Rezydencja znajduje się w centrum Gliwic przy ulicy Dolnych Wałów. Willa posiada niemal całkowicie zachowany wystrój wnętrz. Oprócz stałej wystawy muzealnej, obrazującej dziewiętnastowieczne wnętrza mieszkalne miejskich siedzib przemysłowców, w budynku znajduje się ekspozycja etnograficzna prezentująca kulturę ludową regionu gliwickiego. Ekspozycja ta stanowi uzupełnienie szlaku architektury drewnianej województwa śląskiego.
Przed budynkiem znajduje się na cokole rzeźba lwa czuwającego.
Historia.
Willa została zbudowana na zamówienie śląskiego przemysłowca Oscara Caro w latach 1882–1885.
W latach 1991–2000 wykonano kapitalny remont budynku. Obecnie willa jest główną siedzibą Muzeum w Gliwicach.
Galeria.
Willa Caro w Gliwicach

</doc>
<doc id="188315" url="https://pl.wikipedia.org/wiki?curid=188315" title="MAME">
MAME

MAME (ang. Multiple Arcade Machine Emulator) – emulator pozwalający na uruchomienie gier ze starych automatów do gry na współczesnych platformach sprzętowych. Twórcą emulatora jest Nicola Salmoria, a pierwszą wersję programu (0.1) stworzył w 1997 roku. Serwis Joystiq umieścił MAME na liście programów, które każdy gracz powinien posiadać.

</doc>
<doc id="188316" url="https://pl.wikipedia.org/wiki?curid=188316" title="Booster">
Booster

Booster (Booster pack) – dodatkowy zestaw kart do kolekcjonerskich gier karcianych (np. ) lub figurek w grach figurkowych (np. Mech Warrior, Mage Knight). Składa się zwykle z kilkunastu losowo dobranych elementów, wśród których najmniej jest elementów określanych jako "rare" (rzadkie), nieco więcej "uncommons" (niepospolite), zaś reszta to elementy "commons" (pospolite). Służy do rozszerzenia posiadanego zestawu, umożliwiając też wymianę niepasujących do zestawu danego gracza kart czy figurek z innymi graczami.

</doc>
<doc id="188317" url="https://pl.wikipedia.org/wiki?curid=188317" title="Marceli Baran">
Marceli Baran

Marceli Baran (ur. 18 sierpnia 1921 w Pliczycy, woj.kieleckie, zm. 12 września 1983 w Gliwicach) – polski technik energetyk, profesor Politechniki Śląskiej i Warszawskiej, członek PAN.
Życiorys.
Pochodził z rodziny chłopskiej, był synem Józefa i Katarzyny z Lassaków. Naukę na poziomie licealnym odbierał na tajnych kompletach w Końskich, walczył w szeregach Batalionów Chłopskich. Po wojnie w latach 1945–1950 studiował mechanikę na Politechnice Śląskiej. Pod koniec studiów pracował w Fabryce Związków Azotowych w Chorzowie oraz na Politechnice Śląskiej – jako asystent w Katedrze Kotłów i Siłowni Parowych; od 1956 był wykładowcą w tej katedrze. W 1962 obronił pracę doktorską "Opory przepływowe żaluzji jako odpylaczy spalin kotłów rusztowych" (promotor Zdzisław Ficki), w 1964 pracę habilitacyjną "Wpływ parametrów konstrukcyjnych żaluzji na skuteczność żaluzjowego odpylacza spalin kotłowych"; został w 1964 docentem w Katedrze Kotłów i Siłowni Parowych, rok później objął kierownictwo katedry. Nominację na profesora nadzwyczajnego otrzymał w 1971. W kolejnych latach zajmował wiele stanowisk na Politechnice – kierownika Zakładu Kotłów i Maszyn Cieplnych Instytutu Maszyn i Urządzeń Energetycznych (1971-1976), kierownika Zakładu Kotłów i Wytwornic Pary (1976-1983), dyrektora Instytutu Kotłów, Siłowni Cieplnych i Jądrowych (1980-1983); był również dziekanem Wydziału Mechaniczno-Energetycznego (1968-1971), a od 1982 profesorem zwyczajnym. W latach 1973-1978 przewodniczył Radzie Naukowej Instytutu Techniki Cieplnej w Łodzi. Na Politechnice Warszawskiej kierował Zakładem Maszyn i Urządzeń Energetycznych Instytutu Techniki Cieplnej (1978-1983). 
Poza pracą naukowo-dydaktyczną był wieloletnim projektantem i konsultantem Biura Studiów i Projektów Energetycznych „Energoprojekt” w Gliwicach. Przewodniczył Radzie Techniczno-Ekonomicznej przy ministrze energetyki i energii atomowej (1980-1981) i Radzie Naukowo-Technicznej ds. Energetyki przy ministerstwie górnictwa i energetyki (1981-1983), a także był wiceprzewodniczącym Państwowej Rady ds. Gospodarki Paliwowo-Energetycznej. W 1979 został wybrany na członka korespondenta PAN, w latach 1981-1983 był zastępcą przewodniczącego Komitetu Problemów Energetyki PAN. Jako członek zespołu, który opracował zagadnienie problemowe „Samoczynne załączanie rezerw w elektrowniach cieplnych”, otrzymał w 1955 zbiorową nagrodę państwową III stopnia. Był odznaczony m.in. Krzyżem Kawalerskim i Oficerskim Orderu Odrodzenia Polski, Medalem 10-lecia Polski Ludowej, Złotym Krzyżem Zasługi, złotą odznaką Zasłużonego dla Energetyki.
W pracy naukowej zajmował się energetyką cieplną, budową maszyn cieplnych, systemami i urządzeniami energetycznymi. Brał udział w projektowaniu elektrowni „Halemba”, „Blachownia”, „Łagisza”, „Kozienice”, „Opole”, „Turów”, „Stalowa Wola”, „Dolna Odra” i „Rybnik” oraz elektrociepłowni Mazowieckich Zakładów Rafineryjnych i Petrochemicznych w Płocku, Zakładów Azotowych w Puławach i huty „Katowice”. Uzyskał cztery patenty za prace optymalizacyjne z dziedziny gospodarki paliwowo-energetycznej. Publikował na łamach pisma „Archiwum Energetyki”, ogłosił łącznie około 80 prac, m.in.:

</doc>
<doc id="188318" url="https://pl.wikipedia.org/wiki?curid=188318" title="Klasa Co-NP">
Klasa Co-NP

Klasa Co-NP – klasa złożoności dopełniająca dla problemów decyzyjnych NP. Przykładowo dopełnieniem problemu typu „czy wszystkie elementy zbioru X spełniają warunek Y” jest „czy istnieje element zbioru X niespełniający warunku Y”. 
Nie wiadomo czy dopełnienie każdego problemu NP jest NP. Wydaje się bowiem, że czasem łatwiej pokazywać kontrprzykłady (weryfikować negatywnie) niż udowodnić prawdziwość jakiegoś twierdzenia (weryfikować pozytywnie).
Wykazano, że jeżeli NP ≠ Co-NP, to P ≠ NP. Jednak implikacja w drugą stronę nie została udowodniona.

</doc>
<doc id="188319" url="https://pl.wikipedia.org/wiki?curid=188319" title="Mame">
Mame



</doc>
<doc id="188321" url="https://pl.wikipedia.org/wiki?curid=188321" title="1903 w filmie">
1903 w filmie



</doc>
<doc id="188324" url="https://pl.wikipedia.org/wiki?curid=188324" title="Jadwiga Grabowska-Hawrylak">
Jadwiga Grabowska-Hawrylak

Jadwiga Grabowska-Hawrylak (ur. 29 października 1920 w Tarnawcach, zm. 4 czerwca 2018 we Wrocławiu) – architektka polskiego modernizmu, związana z Wrocławiem, członkini Stowarzyszenia Architektów Rzeczypospolitej Polskiej (1951). Brała udział w odbudowie wrocławskich zabytków, projektowała szkoły, osiedla, domy jednorodzinne, także centra handlowe, ośrodki wypoczynkowe i świątynie. 
Była pierwszą kobietą, która uzyskała dyplom na Wydziale Architektury Politechniki Wrocławskiej (1950), a także pierwszą laureatką Honorowej Nagrody SARP (1974).
Życiorys.
Pochodziła z rodziny nauczycielskiej, w dzieciństwie mieszkała w Przemyślu. Maturę zdała w 1939 r. Z polecenia ojca planowała rozpocząć naukę w Szkole Głównej Gospodarstwa Wiejskiego w Warszawie, ale wybuch wojny temu przeszkodził. Okupację wraz z matką i rodzeństwem przeżyła pod Krosnem. Po wojnie wyjechała do Krakowa, by studiować na Akademii Sztuk Pięknych. Jednak już w listopadzie 1945 r. podjęła studia na Wydziale Architektury Politechniki Wrocławskiej. W ramach pracy dyplomowej przygotowała projekt zagospodarowania wnętrz secesyjnego budynku postawionego w 1904 r., w którym dawniej mieścił się dom handlowy braci Baraschów (dziś Spółdzielczy Dom Handlowy "Feniks"). Później działała również głównie we Wrocławiu.
W czasie zawodowej kariery pracowała na Politechnice Wrocławskiej (od 1947), w spółdzielni Arkady (1948–1951) a następnie w Biurze Projektowo-Badawczym Budownictwa Ogólnego Miastoprojekt – Wrocław (od 1951). 
Jej pierwsze projekty także wiązały się z odbudową zniszczonych w czasie wojny historycznych obiektów, wśród nich były m.in. kamienice Rynek – Ratusz 7 i 8. (1954), które 13 lat po powstaniu umieszczono w rejestrze zabytków. Michał Duda pisze: "Jako uzasadnienie podano, że zaprojektowane przez Jadwigę Grabowską-Hawrylak budynki są przykładem barokowych kamienic mieszczańskich z przełomu XVI i XVII wieku (sic!)".
Była żoną prof. Henryka Hawrylaka, specjalisty w dziedzinie maszyn górniczych. Dwoje z trójki ich dzieci: Katarzyna Hawrylak-Brzezowska, (miejski konserwator zabytków we Wrocławiu; 1995–2017), i Maciej Hawrylak zostało architektami, w ślady Jadwigi Grabowskiej-Hawrylak poszło też czworo jej wnucząt. Była także matką profesora fizyki Pawła Hawrylaka. 
Została pochowana na cmentarzu św. Wawrzyńca we Wrocławiu.
Główne dzieła.
Wszystkie znajdują się we Wrocławiu.

</doc>
<doc id="188327" url="https://pl.wikipedia.org/wiki?curid=188327" title="Białki">
Białki



</doc>
<doc id="188328" url="https://pl.wikipedia.org/wiki?curid=188328" title="1904 w filmie">
1904 w filmie



</doc>
<doc id="188331" url="https://pl.wikipedia.org/wiki?curid=188331" title="Kopalnia Guido">
Kopalnia Guido

Kopalnia Guido (dawniej: Zabytkowa Kopalnia Węgla Kamiennego Guido) – dziś nieczynna kopalnia węgla kamiennego, udostępniona do zwiedzania. Wchodzi w skład Muzeum Górnictwa Węglowego w Zabrzu jako Kompleks Kopalnia Guido. Kompleks to dwie sąsiadujące ze sobą lokalizacje w Zabrzu: przy ul. 3 Maja 93 (Kopalnia Guido) oraz przy ul. 3 Maja 93a (Hostel Guido).
Historia Kopalni Guido.
Kopalnia została założona przez hrabiego Guido Henckel von Donnersmarcka, który otrzymał nadanie górnicze 2 października 1855 roku, a założony obiekt otrzymał jego imię. Pole górnicze Kopalni Guido, o powierzchni 1,03 km2, rozciągało się na pograniczu ówczesnych wsi Dorotheendorf i Makoschau. Wcześniejsze wiercenia w tym rejonie sugerowały, że to pole górnicze będzie zasobne w złoża węgla, podobnie jak pobliska państwowa kopalnia Królowa Luiza (Königin Luise Grube). Hrabia Guido Henckel von Donnersmarck, budując nową kopalnię, miał nadzieję na pozyskanie węgla o właściwościach koksowych.
Pod koniec 1855 roku hrabia Guido nakazał rozpoczęcie drążenia pierwszego szybu, który otrzymał nazwę Barbara. Wkrótce napotkano w nim jednak kurzawkę i natrafiono na uskok tektoniczny, co w 1856 roku spowodowało, po zgłębieniu zaledwie 30 metrów, przerwanie drążenia szybu. Praktycznie równolegle podjęto drążenie szybu Concordia (częściej pojawiała się nazwa Kunstschacht, a ostatecznie otrzymał nazwę Guido), który w 1859 r. osiągnął głębokość 97 m.
W następnym roku został w nim oddany do eksploatacji pierwszy poziom wydobywczy na poziomie 80 metrów. Tu jednak prace również napotkały na trudności związane z zaburzeniami tektonicznymi, skutecznie utrudniającymi wydobycie. W 1862 r. na głębokości 117 m szyb Concordia przerwał warstwę wodonośną i prace zostały wstrzymane.  W latach 60. XIX wieku Kopalnia Guido eksploatowała pokłady węgla na poziomie 80 metrów: pokład Reden (509) i Pochhammer (510). W tym czasie szyb Guido był zarówno szybem wydobywczym jak i odwadniającym podziemne wyrobiska. Aby zgromadzić kapitał inwestycyjny na jego odwodnienie i dalsze roboty górnicze Donnersmarck zawiązał spółkę z Górnośląskim Towarzystwem Kolejowym ("Oberschlesische Eisenbahn Gesellschaft").
W 1870 roku przystąpiono do osuszenia szybu Kunstschacht (Guido), po czym podjęto jego dalsze zgłębianie do 170 m. W 1872 r. wznowione zostało wydobycie na poziomie 80 m, a urobek wyciągano zainstalowanym wyciągiem z maszyną parową. Tym samym szybem prowadzono również odwadnianie wyrobisk. Równocześnie trwały prace związane z drążeniem niezbędnego dla kopalni drugiego szybu, który na cześć nowego wspólnika Donnersmarck nazwał szybem Eisenbahn (Kolejowy). Uruchomiono go w 1880 r. Nad nim stanęła też prawdopodobnie wieża basztowa, a w jego sąsiedztwie usytuowano parową maszynę wyciągową w ceglanym budynku, kotłownię i administrację.
W 1885 r. wydobyto rekordową w historii kopalni ilość węgla: 313 tys. ton, jednak z powodu generalnie niskiej rentowności w 1887 roku hrabia Guido sprzedał kopalnię Państwowemu Górniczemu Skarbowi Pruskiemu ("Königlich–Preussischer Bergfiskus") określanemu mianem Fiskus. Od tej chwili stanowiła ona własność państwową. Została włączona jako Pole Południowe do państwowej kopalni „Królowa Luiza”.
Pole Południowe Kopalni Królowa Luiza potrzebowało nowych inwestycji. Wobec tego pogłębiono szyb Guido do poziomu 320 metrów (tak naprawdę w bliskim sąsiedztwie szybu Guido wydrążono szybik, który połączył poziom 170 z kolejnym poziomem wydobywczym). Na początku lat 90. XIX wieku wydobycie węgla wyraźnie spadło ze względu na trudne warunki eksploatacyjne oraz na fakt, że pozyskiwany węgiel nie nadawał się do koksowania. W tym czasie zgłębiono szyb Kolejowy do głębokości 314 metrów (docelowo osiągnął  336,63 metra), a w 1901 r. zbudowano nad nim stalową wieżę wyciągową.
Na początku XX wieku wodę z wyrobisk Kopalni Guido  wykorzystywano do pozyskiwania energii poprzez uruchomienie elektrowni wodnej pod ziemią.
W pierwszych latach XX w. na południe od kopalni „Guido” wybudowano nową kopalnię „Delbrück” („Delbrückgrube” – późniejsza kopalnia „Makoszowy”), wydobywającą węgiel koksujący. Obok niej powstała koksownia. W 1904 r. dokonano podziemnego połączenia wyrobisk obu kopalń, a w 1912 r. kopalnię „Guido” formalnie włączono do kopalni „Delbrück”. Odtąd wydobycie odbywało się w zasadzie szybami w Makoszowach, zaś szyb Guido stanowił główny zespół odwadniający dla całego rejonu.
W 1922 roku, po podziale Górnego Śląska, kopalnia Guido wraz z kopalnią Delbrück pozostały po stronie niemieckiej, wchodząc w skład państwowego koncernu „Preussag”. Jednak załoga kopalniana wówczas pochodzi z Makoszów, które po podziale Górnego Śląska zostały przydzielone Polsce.  
Po wyeksploatowaniu złóż węgla dawna kopalnia „Guido” straciła na znaczeniu. W 1928 r. szyb Guido został unieruchomiony, a Kolejowy przestał pełnić funkcję szybu wydobywczego. Pozostał natomiast szybem zjazdowym dla załogi i materiałów. W jego sąsiedztwie powstał obszerny plac drzewny wraz z pojemnym zbiornikiem przeciwpożarowym (zasypanym dopiero na początku XXI w.). W latach 1927-1931 zmodernizowano zespół szybu Kolejowy, budując nowe nadszybie oraz instalując w przebudowanej maszynowni nową, elektryczną maszynę wyciągową koprodukcji AEG Berlin (układy elektryczne) oraz Preussische Bergwerks und Hütten Akt. Ges. Hüttenwerke Gleiwitz Malapana (układy mechaniczne).
Po II wojnie światowej obszar byłej Kopalni Guido wyszczególniony został jako „Ruch Guido”. Wybierano pozostałości po pokładach z grupy siodłowej i likwidowano filary ochronne. Redukowano liczbę załogi podziemnej w ruchu Guido. Szyb Guido utracił swoją funkcję wentylacyjną. W 1962 roku został unieruchomiony poprzez decyzję wydaną przez Okręgowy Urząd Górniczy w Gliwicach. W 1979 roku szyb ten został zasypany do poziomu 170 metrów. Natomiast szyb Kolejowy utracił funkcję szybu zjazdowego i aż do 1967 roku służył jedynie do opuszczania materiałów niezbędnych do pracy górników oraz drewna do budowy obudowy.
Obszar dawnej Kopalni Guido w 1967 roku został przekazany Zakładom Konstrukcyjno–Mechanicznym Przemysłu Węglowego. Utworzono na jej terenie Kopalnię Doświadczalną M-300, której głównym zadaniem było testowanie nowych maszyn i urządzeń górniczych. W trakcie działalności Kopalnia M-300 wybierała pozostałości pokładu 620 na poziomie 400 metrów. W 1975 roku dawne Pole Południowe Kopalni Królowa Luiza przeszło w ręce Centralnego Ośrodka Projektowo–Konstrukcyjnego KOMAG.
W 1982 roku została podpisana umowa między dyrektorem Kopalni Doświadczalnej M- 300 a Muzeum Górnictwa Węglowego w Zabrzu, które wówczas reprezentowała Krystyna Barszczewska. Zgodnie z zapisami umowy, część wyrobisk miała zostać przystosowana dla celów skansenu podziemnego.
W tym samym roku „na poziomie 170 utworzony został Skansen Górniczy Guido udostępniony do zwiedzania, wpisany następnie do rejestru zabytków. W 2000 r. na fali obniżania za wszelką cenę kosztów w przemyśle węglowym, przystąpiono do demontażu unikatowej, podziemnej kopalni, którą można było zwiedzać. Jednakże zaangażowanie wielu instytucji, przede wszystkim samorządu miejskiego Zabrza, Urzędu Marszałkowskiego Województwa Śląskiego i osób prywatnych doprowadziło do zatrzymania działań likwidatorskich i utworzenia w 2007 roku Zabytkowej Kopalni „Guido”, jako samodzielnej instytucji kultury Miasta Zabrze i Województwa Śląskiego”. W tym samym roku ponownie do użytku turystom został oddany poziom 170, natomiast rok później poziom 320. W lutym 2015 roku otwarty został podpoziom 355.
W kwietniu 2013 r. połączono Kopalnię „Guido” z Muzeum Górnictwa Węglowego w Zabrzu w jedną instytucję o nazwie Muzeum Górnictwa Węglowego w Zabrzu.
Hostel Guido.
W ramach Kompleksu Kopalni Guido można także skorzystać z oferty Hostelu Guido. To nowoczesny obiekt noclegowo-konferencyjny, zlokalizowany blisko centrum miasta Zabrze, bezpośrednio przy Kopalni Guido. Obiekt oferuje 85 miejsc noclegowych w 24 pokojach dwu-, trzy-i czteroosobowych. Do dyspozycji gości jest duży parking oraz wspólna, dobrze wyposażona kuchnia.

</doc>
<doc id="188333" url="https://pl.wikipedia.org/wiki?curid=188333" title="1905 w filmie">
1905 w filmie



</doc>
<doc id="188334" url="https://pl.wikipedia.org/wiki?curid=188334" title="Skansen Górniczy Królowa Luiza">
Skansen Górniczy Królowa Luiza

Sztolnia Królowa Luiza – część Muzeum Górnictwa Węglowego w Zabrzu, zlokalizowana w Zabrzu przy ul. Wolności i ul. Maurycego Mochnackiego 12 (daw. Sienkiewicza 43) w budynkach dawnej Kopalni Królowa Luiza (1791–1998).
Historia.
Na terenie założonej w 1791 r. kopalni węgla kamiennego, w jego skład wchodzą m.in. dawne wyrobiska "Königin Luise Grube" (Po II wojnie światowej i po zmianie państwowości Zabrza nazwano „Luizę” KWK „Zabrze”), współczesne chodniki i komory kopalni „Zabrze”. Obejmuje obiekty wzniesione w drugiej połowie XIX w. m.in. budynek maszynowni i nadszybia byłego szybu Carnall. Został udostępniony publiczności w grudniu 1993 r.
Nagrody i wyróżnienia
2019
2018
Sztolnia Królowa Luiza – Podziemia Kopalni Królowa Luiza.
Sztolnia Królowej Luizy to kompleks muzealny składający się z części nadziemnej i podziemnej składającej się z wyrobisk kopalni „Królowa Luiza” oraz Głównej Kluczowej Sztolni Dziedzicznej.
Na powierzchni znajdują się dawne budynki, w których mieścił się sprzęt i najnowocześniejsze rozwiązania techniczne niezbędne do wydobywania czarnego złota. W skład kompleksu wchodzi także Park12C o charakterze rozrywkowo-edukacyjnym, Tuż obok niego znajduje się Park Techniki Wojskowej , gdzie można obejrzeć prawdziwy, wojskowy sprzęt, w tym autentyczny czołg T72!
Trasa Wodna w Sztolni Królowa Luiza to fragment podziemnych wyrobisk przebywa się tu pieszo, a 1100 metrów to unikatowy, podziemny spływ łodziami.
W oryginalnych wyrobiskach dawnej Głównej Kluczowej Sztolni Dziedzicznej i jednocześnie najdłuższa tego typu podziemna trasa w górnictwie węglowym.
Kopalnia Królowa Luiza – podziemia.
Podziemna trasa turystyczna obejmująca wyrobiska kopalniane na głębokości około 36 m.
Szyb Carnall.
Zespół zabudowań powstałych wokół szybu Carnall dawnej Kopalni Królowa Luiza przy ul. Wolności 410 w Zabrzu. W skład zespołu zabudowań wchodzą: budynek maszynowni dawnego szybu „Carnall”, budynek dawnej maszynowni szybu „Prinz Schoenaich”, dawny budynek kompresorów i rozdzielni GKU, budynek dawnej łaźni łańcuszkowej i markowni; budynek dawnej skraplarni powietrza (warsztat elektryczny), budynek dawnego magazynu, budynek dawnej cechowni.
W maszynowni szybu Carnall znajduje się wciąż sprawna parowa maszyna wyciągowa wyprodukowana w 1915 r. w hucie "Prinz Rudolf" w Dülmen, o mocy 2 tys. koni mechanicznych, która pozwalała opuszczać windy z prędkością 10 m/s, W budynku nadszybia znajdują się warsztat szybowy i oddziałowa stacja ratownicza oraz ekspozycja urządzeń szybowych i łączności sygnalizacyjnej. Z platformy wieży szybowej (wys. 25 m) rozciąga się panorama Zabrza i sąsiednich miast.
Park 12 C.
Park 12 C to miejsce łączące wymiar edukacyjny i rozrywkowy. Mieści się przy ulicy Maurycego Mochnackiego 12 (dawna Sienkiewicza 43), w Zabrzu nad dawną kopalnią szkoleniową. Park 12 C to interaktywna wystawa składająca się z urządzeń i wynalazków wykorzystujących siłę czterech żywiołów. W dalszej części parku 12C znajduje się także strefa rozrywkowa gwarantująca wypoczynek przy grillu.
W 2008 r. w skansenie nakręcono 301. odcinek serialu "Święta wojna".

</doc>
<doc id="188335" url="https://pl.wikipedia.org/wiki?curid=188335" title="Grzegorz Robaczyk">
Grzegorz Robaczyk

Grzegorz Robaczyk (ur. 29 kwietnia 1958 w Krotoszynie) – kanonik, dziekan dekanatu gostyńskiego, pierwszy proboszcz parafii św. Kazimierza w Lesznie.
W 1984 roku ukończył studia na Papieskim Wydziale Teologicznym w Poznaniu z tytułem magistra teologii. Święcenia kapłańskie otrzymał z rąk arcybiskupa Jerzego Stroby w 23 maja 1985 w Poznaniu.
Od 1 lipca 1985 roku rozpoczął pracę w parafii pw. św. Wawrzyńca w Pniewach, gdzie był wikariuszem do 30 czerwca 1987 roku. Następnie, w okresie od 1 lipca 1987 do 30 czerwca 1989 roku pełnił posługę duszpasterską w parafii pw. św. Stanisława w Pniewach. Ostatnią parafią wikariuszowską była parafia pw. Wszystkich Świętych na poznańskiej Grobli, gdzie pełnił posługę kapłańską od 1 lipca 1989 do 30 czerwca 1993 roku.
Dekretem abp Jerzego Stroby, od 1 lipca 1993 roku został proboszczem parafii św. Kazimierza w Lesznie. W swojej pracy dyplomowej zajął się współczesną problematyką etyczną zawodu inżyniera. Podjął się zadania budowy nowej świątyni parafialnej. W okresie od 16 stycznia 1996 do 31 stycznia 2002 roku Grzegorz Robaczyk pełnił funkcję dziekana dekanatu leszczyńskiego.
22 grudnia 1999 roku abp Juliusz Paetz Metropolita Poznański mianował księdza dziekana Grzegorza Robaczyka Kanonikiem Honorowym Kapituły Kolegiackiej w Poznaniu. Dekretem abp Stanisława Gądeckiego z 6 stycznia 2005 Grzegorz Robaczyk został mianowany Kanonikiem Gremialnym Kapituły Kolegiackiej w Lesznie.
Zasiadał w Komisji ds. Duszpasterstwa Rodzin, która wchodziła w skład komisji synodalnej Archidiecezji poznańskiej.
Od 1 lipca 2018 jest proboszczem parafii św. Małgorzaty w Gostyniu.

</doc>
<doc id="188340" url="https://pl.wikipedia.org/wiki?curid=188340" title="1906 w filmie">
1906 w filmie



</doc>
<doc id="188343" url="https://pl.wikipedia.org/wiki?curid=188343" title="Syberia II">
Syberia II

Syberia II – komputerowa gra przygodowa, która jest kontynuacją "Syberii"; stworzona oraz wydana przez firmę Microïds 29 marca 2004 na platformy Windows, Xbox i PlayStation 2.
Gra opowiada o prawniczce Kate Walker, która razem z Hansem Voralbergiem stara się spełnić jego marzenie – zobaczyć ostatnie na świecie mamuty, które (według legend) do dziś żyją na tajemniczej wyspie zwanej Syberią.
Gra została dobrze odebrana przez recenzentów, uzyskując 80% na serwisie Metacritic. Chwalono ją za ciekawą fabułę i wymagające zagadki do rozwiązania, wytknięto zaś zbyt proste dialogi między postaciami.
Fabuła.
"Syberia II" kontynuuje przygody Kate Walker z pierwszej części, której retrospekcja jest dostępna w głównym menu. Prawniczka przyrzeka Hansowi Voralbergowi, że dowiezie go na mityczną Syberię. W podróży towarzyszy jej wysoce wyspecjalizowany automat – maszynista Oskar, spotyka też kilkunastu nowych bohaterów, m.in. rzezimieszków Iwana i Igora, pułkownika Emeliowa, dziewczynkę Malkę i zwierzaka imieniem Juki.
Rozgrywka.
"Syberia II" jest grą typu wskaż i kliknij z widokiem trzecioosobowym. Podczas gry postać zbiera przedmioty, do których ma dostęp z okna ekwipunku, gdzie może też przeczytać zgromadzone dokumenty. Chodząc po lokacjach, gracz rozmawia z postaciami niezależnymi, a dzięki telefonowi może skontaktować się z niektórymi na dystans.
Autorzy wprowadzili możliwość sterowania postacią za pomocą klawiatury.
Zagadki są na nieco wyższym poziomie niż w poprzedniej grze – wymagają większego myślenia, kojarzenia faktów, znajdowania wyjścia z problemu i rozumienia powiązań między poszczególnymi częściami zagadki.
Tworzenie gry.
"Syberia II" została zapowiedziana 14 października 2002. Gra miała wyjść w październiku 2003, ale jej wydanie zostało przełożone na kolejny rok. Wersja demonstracyjna wyszła 1 marca 2004 a gra poszła do tłoczni dzień później.
Silnik gry nie tylko wyświetla płatki śniegu i ślady stóp ale jest również o wiele wydajniejszy od oryginału. Postacie są bardziej szczegółowe, a ich animacje płynniejsze i bardziej naturalne.
Muzykę do gry stworzył kompozytor Inon Zur, odpowiedzialny także za oprawę dźwiękową do "Icewind Dale II". Do jej stworzenia zainspirowała go intrygująca historia i piękne przerywniki filmowe.
Fabuła gry została w większości napisana podczas prac nad "Syberią". Prace nad nią trwały krócej niż nad częścią pierwszą, mimo to czas potrzebny na przejście Syberii 2 jest porównywalny z ilością czasu, jaką zabrało ukończenie poprzedniczki.
Odbiór gry.
Gra spotkała się z pozytywnym odbiorem recenzentów, uzyskując średnią z ocen wynoszącą 80/100 punktów wg serwisu Metacritic. Redaktor Void z Gry-Online napisał, że "Syberia II" to „jedna z najlepszych gier przygodowych ostatnich czasów”. Juan Castro z IGN uważa, że pomimo tego że gra jest krótka, to „akcja przyciąga od pierwszych sekund”. Uwzględnił także „ponadprzeciętność wykonania oprawy graficznej i muzyki”.
Według recenzji GameSpy gra „nie udźwignęła wysokich standardów poprzedniczki” oraz „zamieniła postacie i scenariusz w rzeczy prostolinijne”. Podobnego zdania był Scott Osborne z GameSpot, który stwierdził, że „w grze brakuje magii z części pierwszej”.
Kompozytor muzyki do gry Inon Zur uważał, że gra „wytycza nowe standardy w dziedzinie tworzenia gier komputerowych”.
Kontynuacja.
20 kwietnia 2017 wydano trzecią część serii. Firma Microïds postanowiła zmienić oprawę graficzną: zamiast ręcznie rysowanych teł grafika jest w pełni trójwymiarowa.

</doc>
<doc id="188345" url="https://pl.wikipedia.org/wiki?curid=188345" title="Hymn Armenii">
Hymn Armenii

Mer Hajrenik (, pol. „Nasza ojczyzna”) – hymn państwowy Armenii zatwierdzony 1 lipca 1991 roku. Tekst utworu został napisany przez poetę Mikaela Nalbandiana (1829–1866), a muzykę skomponował Barsegh Kanaczian (1885–1967).

</doc>
<doc id="188346" url="https://pl.wikipedia.org/wiki?curid=188346" title="New York Stock Exchange">
New York Stock Exchange

Nowojorska Giełda Papierów Wartościowych (ang. New York Stock Exchange, NYSE) – amerykańska giełda papierów wartościowych, założona w 1817 r. jako "New York Stock &amp; Exchange Board"; największa giełda papierów wartościowych na świecie.
Jej siedziba mieści się w Nowym Jorku, pod adresem 11 Broad Street, na rogu Wall Street.
Obrót papierami wartościowymi odbywa się w całości elektronicznie.
Na giełdzie notowanych jest 1867 spółek (2015), w tym m.in. General Electric Co., General Motors Corp., Hewlett-Packard Co. czy International Business Machines Corporation.
Przeciętny dzienny obrót wynosi około 1,46 mld walorów o wartości 46,1 mld USD.
Kapitalizacja giełdy wynosi 16,61 biliona dolarów (2015).
Historia.
24 października 1929 roku przeszedł do historii jako czarny czwartek i był pierwszym dniem gwałtownej wyprzedaży akcji na nowojorskiej giełdzie. Mimo próby uspokojenia sytuacji następnego dnia, 28 i 29 października DJIA stracił kolejno 12,82% i 11,73%. Krach z 1929 roku doprowadził do śledztwa komisji senackiej i szerokich zmian regulacyjnych.
Największy w historii indeksu dzienny procentowy spadek wartości indeksu Dow Jones Industrial Average zanotowano 19 października 1987 roku. Był to tzw. czarny poniedziałek. Tego dnia DJIA tracił 22,6% swojej wartości.
Największy dzienny punktowy spadek indeksu DJIA odnotowano 29 września 2008 roku w trakcie kryzysu finansowego.
Giełdę codziennie otwiera ktoś inny, m.in. politycy, celebryci lub gwiazdy show-biznesu.
Handel.
Sesje NYSE odbywają się od poniedziałku do piątku (z wyjątkiem świąt federalnych) w godzinach 09:30–16:00 czasu wschodniego (15:30–22:00 czasu polskiego) i są jednymi z najkrótszych sesji giełdowych na świecie; NYSE umożliwia w tym czasie handel udziałami spółek publicznych.

</doc>
<doc id="188347" url="https://pl.wikipedia.org/wiki?curid=188347" title="1907 w filmie">
1907 w filmie



</doc>
<doc id="188348" url="https://pl.wikipedia.org/wiki?curid=188348" title="Antoni Kamieński">
Antoni Kamieński

Antoni Kamieński (ur. 13 czerwca 1878 w Łodzi, zm. 1944?) – polski działacz państwowy, wojewoda łódzki, minister spraw wewnętrznych, inżynier metalurg.
Życiorys.
Był synem Michała i Jadwigi z Jelczów. W 1896 ukończył Gimnazjum Filologiczne w Radomiu, po czym podjął studia – początkowo na Cesarskim Uniwersytecie Warszawskim, następnie na Wydziale Chemicznym Warszawskiego Instytutu Politechnicznego im. Cara Mikołaja II (późniejsza Politechnika Warszawska). W czasie studiów działał w Polskiej Partii Socjalistycznej, stowarzyszeniu akademickim „Zjednoczenie” zostając jego pierwszym prezesem oraz „Bratniaku”. Naraził się władzom udziałem w licznych demonstracjach i w 1899 został relegowany z Politechniki, z jednoczesnym zakazem kontynuowania studiów na terenie państwa rosyjskiego. Wyjechał do Austrii i ukończył studia na Wydziale Hutniczym Akademii Górniczej w Leoben z dyplomem inżyniera metalurga.
Po powrocie do kraju pracował w hutach na Górnym Śląsku, Śląsku Cieszyńskim i Morawach. Od 1914 pracował jako dyrektor Huty Stąporków. Po wybuchu I wojny światowej zaangażował się w legalne życie polityczno-społeczne. Był działaczem Wydziału Narodowego Radomskiego i Rady Narodowej powiatu koneckiego (1915–1917), członkiem Centralnego Komitetu Narodowego w Warszawie (VII 1916 – V 1917). Pod koniec wojny wszedł w skład Zarządu Głównego Komitetu Ratunkowego. Od 7 listopada 1918 był starostą powiatu koneckiego, a od 19 listopada 1919 do 1 marca 1922 pierwszym, po odzyskaniu przez Polskę niepodległości, wojewodą łódzkim. Był pełnomocnikiem Obywatelskiego Komitetu Wykonawczego Obrony Państwa i przewodniczącym Obywatelskiego Komitetu Obrony Państwa na województwo łódzkie w 1920 roku. Od 10 marca do 11 grudnia 1922 sprawował funkcję ministra spraw wewnętrznych. Później był dyrektorem Huty Fryderyk w Strzybnicy k. Tarnowskich Gór, prezesem Modrzejowskich Zakładów Górniczo-Hutniczych i sędzią handlowym.
Dokładna data oraz miejsce jego śmierci nie są nieznane. W okresie powstania warszawskiego przebywał w stolicy – pomagał między innymi w jadłodajni na Starym Mieście.
Od 30 listopada 1918 był mężem Stanisławy Gajewskiej.

</doc>
<doc id="188350" url="https://pl.wikipedia.org/wiki?curid=188350" title="General Electric Co.">
General Electric Co.



</doc>
<doc id="188351" url="https://pl.wikipedia.org/wiki?curid=188351" title="General Motors Corp.">
General Motors Corp.



</doc>
<doc id="188352" url="https://pl.wikipedia.org/wiki?curid=188352" title="Bohdan Cywiński">
Bohdan Cywiński

Bohdan Hieronim Cywiński (ur. 19 lipca 1939 w Milanówku) – polski publicysta, historyk idei, opozycjonista i działacz społeczny, profesor nauk humanistycznych.
Jest ojcem historyka Piotra Cywińskiego oraz socjologa internetu i blogerki Marii Cywińskiej. Mieszka w Przerośli.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1956). Ukończył polonistykę na Uniwersytecie Warszawskim, studiując jednocześnie filozofię na Katolickim Uniwersytecie Lubelskim, gdzie poznał się bliżej z Karolem Wojtyłą. Doktorat obronił z filozofii. W 1995 r. Wydział Nauk Humanistycznych KUL nadał mu stopień doktora habilitowanego na podstawie pracy pt. "Ogniem próbowane t. II „… i was prześladować będą”". W 2011 uzyskał tytuł profesora nauk humanistycznych.
W latach 1962–1964 pracował w Instytucie Książki i Czytelnictwa Biblioteki Narodowej. Wcześnie związał się z warszawskim Klubem Inteligencji Katolickiej, publikował w miesięczniku „Więź”. W 1966 został członkiem redakcji miesięcznika „Znak”, a w 1973 jego redaktorem naczelnym. Z funkcji tej zrezygnował w 1977 pod wpływem presji swojego środowiska, gdy zdecydował się uczestniczyć w głodówce w kościele św. Marcina w Warszawie (1977).
Jako działacz opozycji był współtwórcą m.in. Uniwersytetu Latającego (1977) i Towarzystwa Kursów Naukowych (1978), którego był wykładowcą i rzecznikiem prasowym. 20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. W sierpniu 1980 udał się do strajkujących robotników w Gdańsku. Został tam członkiem Komisji Ekspertów przy Prezydium Międzyzakładowego Komitetu Strajkowego i współredaktorem dokumentów porozumienia sierpniowego. Jeden z inicjatorów tworzenia „Solidarności”, został zastępcą redaktora naczelnego „Tygodnika Solidarność”.
W latach 1981–1990 przebywał we Włoszech, Szwajcarii i Francji, gdzie organizował pomoc dla opozycji w kraju i wydawał kwartalnik polonijny pt. "Widnokrąg". Odbierał z ramienia podziemnej Solidarności pokojową nagrodę Nobla Lecha Wałęsy. Po powrocie pracował w dzienniku „Rzeczpospolita”, wykładał na uniwersytetach w Warszawie, Wilnie, na Białorusi. Był profesorem na Wydziale Nauk Historycznych i Społecznych Uniwersytetu Kardynała Stefana Wyszyńskiego oraz na Uniwersytecie Wileńskim.
W latach 2002–2004 zasiadał w Radzie Konsultacyjnej Centrum Monitoringu Wolności Prasy.
Był doradcą prezydenta RP Lecha Wałęsy oraz premiera Jana Olszewskiego. W wyborach do Parlamentu Europejskiego w 2004 był liderem listy Narodowego Komitetu Wyborczego Wyborców w okręgu warszawskim.
Odznaczenia i wyróżnienia.
Postanowieniem prezydenta Lecha Kaczyńskiego z 14 czerwca 2006 "za wybitne zasługi dla rozwoju niezależnego dziennikarstwa i wolnych mediów w Polsce, za działalność na rzecz przemian demokratycznych, za osiągnięcia w pracy w „Tygodniku Solidarność”", został odznaczony Krzyżem Wielkim Orderu Odrodzenia Polski, który otrzymał 19 czerwca tego samego roku podczas uroczystości związanych z 25 rocznicą powstania „Tygodnika Solidarność”.
W latach 2007–2010 zasiadał w Kapitule tego orderu.
W 2015 otrzymał wyróżnienie jury Nagrody im. Jerzego Giedroycia za książkę "Szańce Kultur. Szkice z dziejów narodów Europy Wschodniej".
Publikacje.
Autor ponad tysiąca artykułów oraz kilkunastu książek wśród których najważniejszą są "Rodowody niepokornych" (1971), która – ukazując postawy ideowe inteligencji wobec zaboru rosyjskiego na przełomie XIX i XX wieku – stała się ważną częścią formacji opozycji antykomunistycznej w Polsce.

</doc>
<doc id="188353" url="https://pl.wikipedia.org/wiki?curid=188353" title="Intel Corp.">
Intel Corp.



</doc>
<doc id="188354" url="https://pl.wikipedia.org/wiki?curid=188354" title="Microsoft Corp.">
Microsoft Corp.



</doc>
<doc id="188355" url="https://pl.wikipedia.org/wiki?curid=188355" title="Igor Demo">
Igor Demo

Igor Demo (ur. 18 września 1975 w Nitrze) – słowacki piłkarz występujący na pozycji pomocnika.
Na Słowacji reprezentował barwy dwóch klubów: FC Nitra i Slovana Bratysława. W 1998 roku przeniósł się do holenderskiego PSV Eindhoven, a rok później został zawodnikiem występującej w Bundeslidze Borussii Mönchengladbach. W 2005 roku został zawodnikiem austriackiego Grazer AK, a w 2006 roku grał ponownie w zespole FC Nitra. W jego barwach zakończył karierę (latem 2006).
W reprezentacji Słowacji Demo rozegrał 24 mecze i strzelił 4 gole.

</doc>
<doc id="188357" url="https://pl.wikipedia.org/wiki?curid=188357" title="Hymn Egiptu">
Hymn Egiptu

بلادي بلادي بلادي ("Biladii, biladii, biladii", pol. "Moja Ojczyzno, Moja Ojczyzno, Moja Ojczyzno") – hymn państwowy Egiptu przyjęty w 1979 roku, napisany i skomponowany przez Sajjida Darwisza.

</doc>
<doc id="188359" url="https://pl.wikipedia.org/wiki?curid=188359" title="Abrahamici">
Abrahamici

Abrahamici, izraelici - grupa religijna zaistniała w Czechach, w okolicach Pardubic, ok. połowy XVIII wieku.
Członkowie tej denominacji pochodzili z chłopskich środowisk zarówno chrześcijańskich (katolickich i protestanckich), jak i żydowskich. Ich powstanie było pod pewnym wpływem idei reformatorskich, m.in. husyckich. Nazywano ich abrahamitami, gdyż deklarowali się być wyznawcami religii, którą wedle nich Abraham głosił przed przyjęciem nakazu obrzezania. 
Abrahamici wierzyli w Boga, w nieśmiertelność duszy, potępienie lub docenienie dobrych uczynków w przyszłym życiu. Abrahamici odrzucali część Biblii, m.in. Prawo Mojżeszowe oraz istnienie grzechu pierworodnego. Ich chrzest, który praktykowali w miejsce obrzezania miał więc inne znaczenie od chrztu chrześcijańskiego. Odrzucali również naukę o Trójcy Świętej, a więc i boskość Jezusa.
Pod wpływem oskarżeń m.in. natury moralnej zostali, w wyniku odrzucenia przez nich warunków edyktu tolerancyjnego Józefa II (zmuszającego ich do przyłączenia się do dowolnego oficjalnego wyznania) - skazani na wygnanie. W roku 1782 ostatnia setka rodzin przeniosła się do Siedmiogrodu. Tam, po krótkim czasie wymarli bądź się zasymilowali. 

</doc>
<doc id="188360" url="https://pl.wikipedia.org/wiki?curid=188360" title="Adopcjanizm">
Adopcjanizm

Adopcjanizm – zróżnicowany zespół poglądów teologicznych głoszących, że Jezus był tylko adoptowanym, a nie naturalnym Synem Bożym, zbliżony do monarchianizmu, przez Kościół katolicki uznany za herezję. Po raz pierwszy wystąpił u ebionitów, następnie w teologii antiocheńskiej (np. u Pawła z Samosaty), w VIII-wiecznej Hiszpanii i na XII-wiecznym Zachodzie. W kolejnych wiekach pojawiły się jedynie poglądy wykazujące pewne podobieństwa do adopcjanizmu.
Rozumienie Chrystusa u adopcjanistów jest zróżnicowane – niektórzy widzieli go jako obdarzonego szczególną mocą i napełnionego Duchem Świętym proroka, inni uznawali go za ubóstwionego człowieka, na wzór grecko-rzymskiej apoteozy. Dlatego też wyróżnia się adopcjanizm ścisły i poglądy zbliżone do adopcjanizmu. Adopcjanizm ścisły rozumie Jezusa jako człowieka, który został usynowiony przez Boga i podlega mu. Pogląd taki, bliski monarchianizmowi, stoi w sprzeczności z nauczaniem trynitarnym – wyklucza bowiem synostwo Jezusa wewnątrz Trójcy Świętej.
Adopcjanizm judeochrześcijański.
Wczesna forma adopcjanizmu wyznawana była w II wieku przez żydowskich chrześcijan osiadłych w Palestynie, na wschodnim brzegu Jordanu. Grupa ta uznawała Jezusa za wyjątkowego, wybranego przez Boga człowieka, cechującego się szczególną sprawiedliwością według norm Prawa. Chrzest Jezusa w Jordanie uznawała za moment, gdy został on adoptowany na Syna Bożego. Wspólnota uznawała napełnienie Jezusa Duchem Bożym, uzdalniającym go do czynienia cudów i nauczania prawdy Bożej, dobrowolną śmierć na krzyżu uznawaną jako ofiarę za grzechy świata znoszącą dotychczasowe ofiary, wskrzeszenie przez Boga i wstąpienie do nieba, gdzie Jezus obecnie panuje. Odrzucano natomiast boskość Jezusa, jego preegzystencję oraz narodzenie z dziewicy. Grupa ta podkreślała swój monoteizm, czemu, jak sądziła, przeczyło uznanie Jezusa za Boga. Wspólnota uznawała trwałe obowiązywanie całego starotestamentowego Prawa (z wyjątkiem ofiar zwierzęcych), od konwertytów z pogaństwa oczekując obrzezania oraz przestrzegania szabatu i przepisów koszerności. Według Barta D. Ehrmana grupa dysponowała pismem w języku hebrajskim, zbliżonym treścią do Ewangelii Mateusza, jednak z pominięciem dwóch pierwszych rozdziałów, którą uznawano za zawierającą naukę Jezusa. Pozostałych pism Nowego Testamentu wspólnota nie znała lub je odrzucała. W szczególności odrzucano autorytet Pawła z Tarsu, którego oskarżano o odrzucenie Prawa w związku z przyjściem Chrystusa, i związku z tym uważano za heretyka.
Typowymi przedstawicielami adopcjanizmu judeochrześcijańskiego byli ebionici. Ebion, który był gnostykiem, odrzucał bóstwo Chrystusa i głosił wraz ze swoimi zwolennikami adopcjanizm w sensie ścisłym. Uważał, że Jezus był tylko człowiekiem i stał się "Synem Bożym" dopiero w czasie chrztu. Ebionici posługiwali się własnymi pismami.
Bezpośrednio do teologii Ebiona nawiązał Fotyn z Sirmium, za co został ekskomunikowany przez Damazego I na synodzie w 382 roku. Ponadto Teodot Starszy głosił, że odchodząc od wiary w Chrystusa nie wypiera się Boga, jako że Chrystus jest jedynie człowiekiem obdarzonym szczególnymi łaskami. Teodot Młodszy uznawał wyższość Melchizedeka nad Chrystusem, głosząc, że Melchizedek jest pośrednikiem aniołów, a Chrystus pośrednikiem ludzi. Działający w Rzymie (III w.) Artemon łączył adopcjanizm z poglądami gnostyckimi.
Adopcjanizm antiocheński.
Adopcjanizm antiocheński, wywodzący się z poglądów patriarchy Antiochii Pawła z Samosaty (260–272), stanowił połączenie właściwego adopcjanizmu reprezentowanego przez ebionitów z monarchianizmem. Pawła z Samosaty doprowadził również do zmiany formuły chrzcielnej odrzucając jej trynitarną formę. Z tego powodu Sobór nicejski I (325) uznał taki chrzest za nieważny. Po Pawle z Samosaty pojęciami adopcjanistycznymi posługiwali się późniejsi teolodzy antiocheńscy w polemice z rozumieniem Chrystusa występującym w apolinaryzmie – należeli do nich Nestoriusz, Teodor z Mopsuestii i Diodor z Tarsu.
Adopcjanizm hiszpański.
Adopcjanizm hiszpański ("hispanicus error") istniejący w VIII w. wywołał jedną z najżywszych dysput teologicznych Zachodu tych czasów, a polemika z nim była jednym z impulsów do rozwoju późniejszej myśli średniowiecza. Jego głównym reprezentantami byli arcybiskup Toledo Elifand i biskup Urgel Feliks. Źródłem adopcjanizmu hiszpańskiego były prawdopodobnie błędy powstałe w polemice z poglądami Migecjusza.
Elifand na podstawie katolickiego nauczania o dwóch naturach istniejących w Chrystusie wyciągnął niezgodny z nim wniosek – sądził, że zrodzony z Maryi Chrystus nie jest zrodzonym Synem Bożym, ale Synem Bożym przez adopcję, na mocy łaski. Jednocześnie uważał, że Chrystus nie jest jedynym synem bożym, ale tylko pierworodnym spośród wielu adoptowanych. Feliks uznawał zaś Chrystusa za Boga jedynie z nazwy, posługując się formułą "deus nuncupativus".
Elifand w liście do biskupów Galii pisał: "Syn Boży odwiecznie zrodzony przez Ojca jest Synem nie na skutek adopcji, ale z natury (...). Lecz ten, który został utworzony z niewiasty, jest Synem Bożym na skutek adopcji, ale nie z natury".
Głównymi przeciwnikami adopcjanizmu hiszpańskiego byli Eteriusz z Osmy, Alkuin, Paulin z Akwilei, Bednedykt z Aniane i Agobard z Lyonu. Adopcjanizm hiszpański został potępiony przez papieża Hadriana I oraz wiele synodów – w Ratyzbonie (794), Frankfurcie nad Menem (794), Friuli (796), Rzymie (798) i Akwizgranie (799). Ferment, który zasiał w krystalizujących się strukturach kościelnych Galii spowodował, że w jego sprawie interweniował u papieża Karol Wielki.
Feliks z Urgel nawrócił się i resztę życia spędził przy Leidrandzie, prymasie Galii.
Adopcjanizm XII wieku.
Pewne tendencje adopcjanistyczne, czasem określane jako neoadopcjanizm, pojawiły się w teologii Zachodu w XII wieku. Adopcjanizm XII wieku przypomina poglądy antiocheńskie, powstał na skutek ożywionych dyskusji chrystologicznych i prób ściślejszego ujęcia chrystologii w zgodzie z rozwijającą się dialektyką.
Głównym przejawem tendencji adopcjanistycznych w XII w. było kwestionowanie substancjalnego charakteru unii hipostatycznej oraz teoria "assumptus homo" Piotra Lombarda. Jako pierwszy w sposób nie do końca jasny, substancjalność unii hipostatycznej zakwestionował Abelard, choć pogląd ten pojawił się także u innych teologów jego czasów. Abelard zasadniczo przyjmował unię substancjalną Logosu i ludzkiej natury Chrystusa, wyjaśniał ją jednak błędną formułą "Bóg posiada człowieka" – zgodna z Magisterium formuła brzmiałaby "Bóg i człowiek". Abelard prawdopodobnie nie chciał świadomie głosić adopcjanizmu, a adopcjanistyczne wyrażenia jego teologii pochodzą z niedostatecznego opracowania filozoficznego zagadnienia unii hipostatycznej i całej chrystologii.
Teorię "assumptus homo" głosili Piotr Lombard i Jan z Kornwalii. Ujmowali oni wcielenie jako przyjęcie ("assumptus") przez Logos człowieka złożonego i z ciała, i z duszy ("homo quidam"). Kwestionowanie substancjalności unii hipostatycznej w poglądach typu "assumptus homo" miało źródło w pragnieniu zachowania transcendencji Boga w rozumieniu wcielenia. Opierało się na teorii "habitus" – zdaniem adopcjanistów wyznających tę teorię natura ludzka przyjęta przez Chrystusa ma charakter przypadłości wobec natury boskiej. Pogląd ten wyjaśniano obrazowo porównując naturę ludzką Chrystusa do szaty, a boską do jej nosiciela.
Teorie adopcjanistyczne XII wieku nie zawsze są świadomymi wystąpieniami przeciw nauczaniu Kościoła, niejednokrotnie ich przyczyną jest brak precyzji filozoficzno-teologicznego aparatu pojęciowego. Poglądy Abelarda zostały potępione na synodzie w Sens (1141), a głównym oponentem był Bernard z Clairvaux, który wydał traktat "Contra quaedam capitula errorum Abelardi". Naukę Abelarda podtrzymywał jego uczeń Robert z Melun.
Problem ten podjął również papież Aleksander III, który na synodzie w Sens (1164) i kolejnych wystąpił przeciw używaniu w chrystologii metaforycznych opisów i nie w pełni sprecyzowanych pojęć. Kilka lat później nastąpiło potępienie błędów adpopcjanistycznych w reskrypcie do arcybiskupa Sens Wilhelma z Szampanii (1170) oraz w reskryptach kierowanych do biskupów Tours, Bourges, Rouen i Reims.

</doc>
<doc id="188361" url="https://pl.wikipedia.org/wiki?curid=188361" title="Akademia Rakowska">
Akademia Rakowska

Akademia Rakowska (, także "Szkoła lub Gimnazjum w Rakowie") – założona w 1602 roku szkoła średnia braci polskich, istniejąca w Rakowie do 1638 roku. Akademia ta nie była szkołą wyznaniową, kształcili się w niej oprócz braci polskich, także protestanci i katolicy. Została zamknięta na mocy wyroku sądu sejmowego z kwietnia 1638.
Historia.
Została założona w 1602 w Rakowie przez Jakuba Sienieńskiego, posła sejmowego, uczestnika rokoszu sandomierskiego 1606–1609. Miała 5 klas, a także studium teologii, formalnie bez praw akademickich. 
Znana była z wysokiego poziomu nauczania i tolerancji, przyciągała nie tylko młodzież braci polskich, ale także katolicką. Uczęszczali do niej również cudzoziemcy. Do grona pedagogów Akademii, którzy wprowadzili do polskiej metodyki metodę poglądową, należeli m.in.:
Do powstania Akademii przyczynił się Wojciech z Kalisza.
W Akademii uczono języków: łacińskiego, polskiego, niemieckiego, włoskiego, francuskiego, logiki, etyki, retoryki, matematyki, zapoznawano z elementami prawoznawstwa, polityki i nauk przyrodniczych. Teologii uczono w języku polskim.
Dla Akademii pisali podręczniki: Jan Licinius (do nauki języków łacińskiego, niemieckiego i polskiego), Walenty Smalc ("Katechizm"), Jan Crell ("Prima ethices elementa" ["Pierwsze elementy etyki"]), Mathurin Cordier z Lozanny (nauka potocznej łaciny i zasad moralnych), Joachim Stegmann (nowatorski podręcznik matematyki i geometrii).
Akademią opiekowali się "scholarchowie", m.in.: Jakub Sienieński, Andrzej Lubieniecki (zm. 1623), Hieronim Moskorzowski, Walenty Smalc, Piotr Stoiński, Stanisław Lubieniecki, Krzysztof Morsztyn, Adam Gosławski, Andrzej Wojdowski, Giovanni Battista Cetis, Jan Völkel, Salomon Paludius i inni.
Największy rozkwit Akademii Rakowskiej przypadał na lata 1616–1630, kiedy zwano ją "sarmackimi Atenami". W tym czasie liczyła ponad 1000 uczniów, w tym wielu cudzoziemców. 
Koniec Akademii przyniosła w 1638 sprawa rzekomego sprofanowania przydrożnego krzyża przez kilkunastu uczniów Akademii, którzy wyszli na wycieczkę pod opieką nauczyciela Salomona Paludiusa. Tę sprawę wykorzystali i nagłośnili: biskup krakowski Jakub Zadzik, wojewoda sandomierski Jerzy Ossoliński mianowany wówczas podkanclerzym i nuncjusz papieski Honorato Visconti. Doprowadzili oni do zamknięcia Akademii i zniszczenia wszystkich instytucji ariańskich w Rakowie na mocy wyroku sądu sejmowego z kwietnia 1638, mimo obrony ze strony posłów-innowierców. Wyrok zapadł w procesie skróconym tzw. "sumarycznym", bez oparcia w obowiązującym prawie, co wzbudziło opór również posłów katolickich. Bowiem 

</doc>
<doc id="188362" url="https://pl.wikipedia.org/wiki?curid=188362" title="Ethan Allen">
Ethan Allen

Ethan Allen (ur. w Lichfield w Connecticut, zm. 12 lutego 1789) – przywódca amerykański z czasów Republiki Vermontu oraz wojny o niepodległość Stanów Zjednoczonych, wsławiony zdobyciem Fortu Ticonderoga.
Życiorys.
Urodził się w Litchfield (Connecticut), jako syn rolników Josepha Allena i Mary Baker. Allen przez krótki czas służył w wojsku podczas wojny pomiędzy Francuzami a Indianami. W 1762 r. rozpoczął eksploatację dobrze prosperującej kuźni żelaza w Salisbury (Connecticut). W tym samym roku (1762) poślubił Mary Brownson, z którą miał mieć 5 dzieci. Jego deizm i agresywne zachowanie osobiste zmusiły go do opuszczenia Salisbury w 1765 r., a następnie Northampton (Massachusetts) w 1767 roku.
Działalność.
Był przeciwnikiem zasiedlania terenów Vermont przez osadników z Prowincji Nowy Jork. W tym celu zorganizował oddziały zbrojne, które przyjęły nazwę Green Mountain Boys. Był wolnomularzem.

</doc>
<doc id="188364" url="https://pl.wikipedia.org/wiki?curid=188364" title="Anomejczycy">
Anomejczycy

Anomejczycy od imienia jednego z przywódców znani także jako eunomianie – skrajny odłam arian istniejący w IV wieku, którego członkami byli uczniowie Aecjusza i Eunomiusza. Nauczali, że Syn jest całkowicie różny ("anomoios") od Ojca zarówno w swej istocie, jak i w całej reszcie. Anomejczycy ostatecznie głosili, że między Ojcem i Synem istnieje nie tylko różnica substancji, ale też że każda z tych osób ma odrębna wolę. Anomejczycy nie zgadzali się w swoich poglądach z semiarianami, którzy wprawdzie nie uznawali współistotności Ojca i Logosu, lecz twierdzili, że istnieje pewne podobieństwo między dwiema osobami Trójcy.
Kościół rzymski obciążył klątwą anomejczyków, zwalczali ich także semiarianie, czego skutkiem było kilka wzajemnych potępień na synodach w Konstantynopolu i w Antiochii. Anomejczycy zniknęli w 394 roku, po śmierci ich drugiego przywódcy, Eunomiusza.

</doc>
<doc id="188368" url="https://pl.wikipedia.org/wiki?curid=188368" title="1908 w filmie">
1908 w filmie



</doc>
<doc id="188369" url="https://pl.wikipedia.org/wiki?curid=188369" title="Hymn Maroka">
Hymn Maroka

Al-Nashid al-Sharif (, ) – hymn państwowy Maroka ustanowiony w 1956 roku, po ogłoszeniu niepodległości tego państwa. Słowa do hymnu napisał Ali Squalli Houssaini, a muzykę skomponował Léo Morgan.

</doc>
<doc id="188370" url="https://pl.wikipedia.org/wiki?curid=188370" title="Artemonici">
Artemonici

Artemonianie – zwolennicy żyjącego w II wieku Artemona (Artemasa) uważający, że Jezus otrzymał boskość w chwili narodzin, a nazywanie go Bogiem jest błędne, gdyż Bóg nie ma początku. Utrzymywali także, że Pismo Święte zostało sfałszowane. Na temat sekty oraz jej założyciela zachowały się tylko skąpe informacje.

</doc>
<doc id="188372" url="https://pl.wikipedia.org/wiki?curid=188372" title="Bazyli z Ancyry">
Bazyli z Ancyry

Bazyli z Ancyry (? – 364) – teolog, biskup Ancyry (obecnie Ankara w Turcji). 
Kontrowersja ariańska.
Próby pojednania odłamów kościoła wschodniego podejmowane przez niego zostały uznane za heretyckie i doprowadziły do jego wygnania. Bazyli został powołany na biskupa w 336 roku przez grupę semiarian. W liście synodalnym wysłanym wszystkim biskupom, podsumowującym lokalny synod w Ancyrze, który odbył się w 358 roku, Bazyli poparł poglądy semiarian, co uczyniło z niego lidera tej grupy. Mimo jego zabiegów arianie zwrócili się o poparcie do cesarza Konstantyna II i odrzucili poglądy Bazylego. Jednakże jego grupa została zmuszona przez Konstantyna II do podpisania się pod poglądami arian. Arianie, prowadzeni przez biskupa Akacjusza z Cezarei, zebrali się na synodzie w Konstantynopolu w 360 roku i wygnali Bazylego do Illyrii. Jednak Bazyli przed śmiercią wyparł się ariańskich poglądów. Ugrupowania ortodoksyjne, reprezentowane przez Atanazego i Hilarego z Poitiers, uznały poglądy Bazylego za podobne do swoich i postanowiły szukać porozumienia z nim. Zmarł w Ilirii.
Dzieła.
Wśród dzieł Bazylego znajduje się między innymi traktat o dziewictwie, w którym Bazyli twierdzi, że dziewictwo może być zachowane i ochronione poprzez harmonię w ciele utrzymywaną ascetycznym trybem życia. 
Kult.
Wspomnienie św. Bazylego z Ancyry obchodzone jest 22 marca.

</doc>
<doc id="188373" url="https://pl.wikipedia.org/wiki?curid=188373" title="John Biddle">
John Biddle

John Biddle (ur. 15 stycznia 1615, zm. 22 września 1662) – teolog i kaznodzieja angielski o poglądach unitariańskich.
Życiorys.
Wielokrotnie atakował dogmat o Trójcy świętej, za co był więziony. Uchodzi on za ojca angielskich unitarian. Przez Kościół Anglii został uznany za heretyka. Sławę zyskał publikując w 1644 swój manuskrypt "Twelve Arguments Drawn out of Scripture, Wherein the Commonly Received Opinion Touching the Deity of the Holy Spirit Is Clearly and Fully Refuted". W 1645 został wezwany przed komisję parlamentarną, która skazała go na więzienie.
Zwolniono go w 1647, jednakże opublikowanie w tym samym roku manuskryptu spowodowało rozpoczęcie kolejnego śledztwa przeciwko niemu. W rezultacie Biddle został aresztowany a jego manuskrypt "Twelve Arguments" spalono. Upierał się jednak przy poglądzie o subordynacji Jezusa i Ducha świętego wobec Boga, co parlament, pod naciskiem Kościoła, uznał za herezję karaną śmiercią. Wpływowy przyjaciel pomógł mu uniknąć wykonania wyroku, jednak w 1652 teolog został ponownie aresztowany i uwolniony, tym razem dzięki Oliverowi Cromwellowi.
Wraz ze swymi współwyznawcami Biddle zaczął spotykać się na niedzielnych nabożeństwach. Zaczęto nazywać ich unitarianami lub socynianami z powodu ich poglądów, zbieżnych z opiniami Fausta Socyna. Za przetłumaczenie biografii Fausta Socyna autorstwa Samuela Przypkowskiego pod tytułem "Życie Socyna" (1653) i publikację jego katechizmu (1654) został po raz kolejny uwięziony, a katechizm spalony. Kiedy po kilku miesiącach rozwiązano parlament, Biddle’a uwolniono, lecz wytoczono mu proces o szerzenie herezji. W 1655 został skazany na wygnanie na wyspy Scilly. Potajemnie wrócił jednak do Londynu w 1662, gdzie go ujęto. Biddle zmarł w londyńskiej Tower, skazany za niezapłacenie kary w wysokości 100 funtów.
Sprzeciwiał się nauce o preegzystencji Chrystusa i dlatego chrystadelfianie uznali go za swego prekursora.

</doc>
<doc id="188378" url="https://pl.wikipedia.org/wiki?curid=188378" title="1909 w filmie">
1909 w filmie



</doc>
<doc id="188383" url="https://pl.wikipedia.org/wiki?curid=188383" title="Mercury 3">
Mercury 3



</doc>
<doc id="188384" url="https://pl.wikipedia.org/wiki?curid=188384" title="1910 w filmie">
1910 w filmie



</doc>
<doc id="188386" url="https://pl.wikipedia.org/wiki?curid=188386" title="1911 w filmie">
1911 w filmie



</doc>
<doc id="188387" url="https://pl.wikipedia.org/wiki?curid=188387" title="Tomasz Jastrun">
Tomasz Jastrun

Tomasz Jastrun, pseud. "Witold Charłamp", "Smecz", "Te Jot" (ur. 15 września 1950 w Warszawie) – polski poeta, prozaik, eseista, felietonista, krytyk literacki, autor książek dla dzieci, długoletni współpracownik paryskiej „Kultury”, a także dziennikarz radiowy.
Życiorys.
Syn poetów: Mieczysława Jastruna (1903–1983) i Mieczysławy Buczkówny (1924–2015). Studiował polonistykę na Uniwersytecie Warszawskim, absolwentem Wydziału Filologii Polskiej został w 1974.
Debiutował w 1973 wierszami publikowanymi w miesięczniku „Nowy Wyraz”. Od 1974 do 1978 pracował w „Tygodniku Kulturalnym”. Publikował także m.in. w „Miesięczniku Literackim” (1974, 1980–1981), „Literaturze” (1977–1978) oraz czasopismach dla dzieci „Świerszczyk” (1978–1981), „Płomyczek” (1981) i „Płomyk” (1983).
W okresie PRL był związany z opozycją demokratyczną. W 1977 w swoim mieszkaniu zorganizował punkt dystrybucji publikacji niezależnych. W sierpniu 1980 uczestniczył w strajku w Stoczni Gdańskiej im. Lenina (poświęcił temu wydarzeniu reportaż zatytułowany "Las Birnam ruszył"). Przyłączył się do skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. Należał do „Solidarności”, redagował gazety I Krajowego Zjazdu Delegatów w Gdańsku, a także „Informator Kulturalny Solidarności” wydawany przez Region Mazowsze związku.
W 1980 napisał scenariusz serialu telewizyjnego dla dzieci "Nasze podwórko", wystąpił także w kilku odcinkach w epizodycznej roli.
Po wprowadzeniu stanu wojennego ukrywał się od grudnia 1981 do listopada 1982, następnie został internowany na kilka tygodni w Białołęce. Publikował w czasopismach wydawanych poza cenzurą, tj. „Puls” (reportaże z sierpniowych strajków na Wybrzeżu; 1981) i „Zapis” (1981), a także emigracyjnych, do których należały „Przegląd Polski” (Nowy Jork; 1982), „Polska w Europie” (Rzym; 1982), „Wiadomości Polskie” (Sztokholm; 1983), „Wieloczas – Le Temps Pluriel” (Paryż; 1983) oraz paryska „Kultura” Jerzego Giedroycia (w ramach cyklu „Dziennik zewnętrzny”).
Od 1982 do 1989 redagował w tzw. drugim obiegu pismo literackie „Wezwanie”, od 1987 był członkiem redakcji „Res Publiki”. Opublikował w podziemiu m.in. tomik wierszy "Biała łąka" i reportaże. Kontynuował współpracę z paryską „Kulturą”, gdzie publikował artykuły i felietony pod pseudonimami "Witold Charłamp" i "Smecz". Na łamach tego pisma pod drugim z nich rozpoczął serię felietonów "Z ukosa", które następnie – po 1989 – kontynuował w „Rzeczpospolitej” i „Newsweeku”.
W latach 1990–1994 był dyrektorem Instytutu Polskiego w Sztokholmie oraz attaché kulturalnym w Szwecji. W latach 1994–1995 prowadził telewizyjny program kulturalny "Pegaz". W drugiej połowie lat 90. zasiadał w konwencie Ruchu Stu. Współpracował z „Twoim Stylem” (felietony "Notatnik erotyczny") oraz „Zwierciadłem” (felietony "Czułym okiem"). Publikował na łamach „Życia Warszawy” i jego dodatku kulturalnego „Ex Libris”. W latach 2012–2013 był felietonistą tygodnika „Wprost”, następnie podjął współpracę z tygodnikiem „Przegląd”. W 2020 został gospodarzem autorskiego programu na antenie internetowej rozgłośni Halo.Radio, prowadził go do 2021.
Jest członkiem warszawskiego oddziału Stowarzyszenia Pisarzy Polskich.
Odznaczenia i wyróżnienia.
W 2008 został odznaczony Krzyżem Kawalerskim Orderu Odrodzenia Polski.
W 1980 otrzymał Nagrodę Poetycką Polskiego PEN Clubu im. Roberta Gravesa (za tom poezji "Promienie błędnego koła"). W 1983 dostał nagrodę kulturalną „Solidarności” za lata 1981–1982 (za poezję stanu wojennego). W 1985 otrzymał stypendium Fundacji Kościuszkowskiej w Nowym Jorku, a w 1986 Nagrodę Fundacji im. Kościelskich. W 1990 wyróżniony Nagrodą Literacką im. Zygmunta Hertza. W 2022 za tom "Przed zmierzchem" otrzymał nominację do Nagrody Poetyckiej im. Konstantego Ildefonsa Gałczyńskiego.

</doc>
<doc id="188388" url="https://pl.wikipedia.org/wiki?curid=188388" title="1901 w filmie">
1901 w filmie



</doc>
<doc id="188390" url="https://pl.wikipedia.org/wiki?curid=188390" title="Herb Moskwy">
Herb Moskwy

Herb Moskwy () przedstawia świętego Jerzego Zwycięzcę ("Swiatogo Gieorgija Pobiedonosca") na białym koniu, zabijającego włócznią czarnego smoka. Początkowo był herbem Wielkiego Księstwa Moskiewskiego. Jego barwy znalazły się na fladze Rosji używanej od 1668 (formalnie od 1883). Podobny herb znajduje się w centrum herbu Rosji.
Scena ta znana jest z ikon i opowieści ludowych. Obecny herb Moskwy obowiązuje od 1993, po okresie symboliki utworzonej przez władze radzieckie.

</doc>
<doc id="188392" url="https://pl.wikipedia.org/wiki?curid=188392" title="Tadeusz Zipser">
Tadeusz Zipser

Tadeusz Maria Zipser (ur. 5 września 1930 we Lwowie) – polski architekt i urbanista współczesny, laureat Honorowej Nagrody SARP w 1986, profesor Politechniki Wrocławskiej, publicysta.
Życiorys.
Syn profesora i rektora Politechniki Lwowskiej Kazimierza Zipsera. Po wysiedleniu ze Lwowa zamieszkał we Wrocławiu i ukończył w 1952 studia na Wydziale Architektury Politechniki Wrocławskiej. Pracując następnie na uczelni, zajmował się m.in. problemami planowania urbanistycznego i prognozowania ruchu ulicznego, zapoczątkowując w 1962 użycie komputerów w prognozowaniu obciążenia ulic. W 1960 otrzymał stopień naukowy doktora (praca "Zasady ekspozycji w nowoczesnym ogrodzie zoologicznym"), w 1968 doktora habilitowanego (praca "Badanie struktury trójkątowo-łańcuchowej obszarów zurbanizowanych"), zaś w 1976 został profesorem. W II połowie lat 70. zaangażowany w działalność opozycji demokratycznej, m.in. współpracował ze Studenckim Komitetem Solidarności, w styczniu 1978 podpisał deklarację założycielską Towarzystwa Kursów Naukowych. W 1979 wykładał i prowadził seminaria z zakresu planowania miast na Southern Illinois University. 
W PRL informacje na temat Tadeusza Zipsera podlegały cenzurze. W 1977 roku jego nazwisko znajdowało się na specjalnej liście osób pod szczególną kontrolą cenzury. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 7 stycznia 1977 roku Głównego Urzędu Kontroli Prasy, Publikacji i Widowisk. Wytyczne dla cenzorów wymieniały jego nazwisko z adnotacją: "Wszelkie próby popularyzowania w środkach masowego przekazu (prasa codzienna, radio, TV, tygodniki społeczno-polityczne) niżej wymienionych osób należy sygnalizować kierownictwu GUKPPiW". Zalecenia cenzorskie zezwalały jedynie na publikacje w prasie specjalistycznej, naukowej oraz skryptach itp.
17 czerwca 1981 został wybrany na rektora Politechniki Wrocławskiej. Kadencję rozpoczął we wrześniu tegoż roku, lecz ze względu na aktywną działalność w „Solidarności” został po ogłoszeniu stanu wojennego 24 grudnia usunięty ze stanowiska, a 4 stycznia 1982 internowany i osadzony we wrocławskim więzieniu przy ul. Kleczkowskiej.
W latach 90. współinicjator powstania kierunku studiów "gospodarka przestrzenna" na Politechnice Wrocławskiej i kierownik Katedry Planowania Przestrzennego. W tym okresie należał też do Rady dla Spraw Nauki przy prezydencie RP Lechu Wałęsie i kierował zespołem projektującym studium uwarunkowań i kierunków zagospodarowania przestrzennego Wrocławia, przyjęte w 1997.
Pod jego kierunkiem w 2000 stopień naukowy doktora uzyskała Izabela Mironowicz.
Główne dzieła.
W 1967 zaprojektował dla wrocławskiego Ogrodu Botanicznego specjalny niewielki zbiornik wodny do ekspozycji roślin wodnych. Ponadto zajmował się projektowaniem ogrodów zoologicznych.
Jest autorem poematu "Respicjum: Symetryczna Komedia Symetryczna".
W 2014 Muzeum Architektury we Wrocławiu zorganizowało wystawę indywidualną „Tadeusz M. Zipser. Zygzakiem przez symbole” i wydało jego książkę autorską.

</doc>
<doc id="188393" url="https://pl.wikipedia.org/wiki?curid=188393" title="1900 w filmie">
1900 w filmie



</doc>
<doc id="188394" url="https://pl.wikipedia.org/wiki?curid=188394" title="Friedrich Froebel">
Friedrich Froebel



</doc>
<doc id="188398" url="https://pl.wikipedia.org/wiki?curid=188398" title="Srebrenica">
Srebrenica

Srebrenica (cyr. Сребреница) – miasto w Bośni i Hercegowinie, w Republice Serbskiej, siedziba gminy Srebrenica. W 2013 roku liczyło 4709 mieszkańców.
Miasto zawdzięcza swoją nazwę wydobyciu srebra. Obecnie działa w nim kopalnia soli i uzdrowisko. W jego pobliżu działały także kopalnie ołowiu, cynku i złota. W 1991 zamieszkane przez 37 213 osób, z czego blisko 73% stanowili bośniaccy Muzułmanie, a 25% Serbowie.
W czasie wojny domowej w Bośni i Hercegowinie (1992–1995) stało się tzw. "strefą bezpieczeństwa" pod nadzorem ONZ, w którym schroniły się tysiące muzułmanów z okolicznych ziem opanowanych przez Serbów.
Okrążonej enklawy miał bronić holenderski oddział UNPROFOR. 9 lipca 1995 Serbowie rozpoczęli szturm na miasto. Oddział holenderski nie podjął żadnych działań obronnych, a cała ludność miasta znalazła się w rękach Serbów, mieszkańcy i uciekinierzy zostali wypędzeni. W ciągu kolejnych dni w okolicach miasta serbskie oddziały wymordowały ponad 7 tysięcy muzułmańskich mężczyzn i chłopców.
W mieście znajduje się pamiątkowy cmentarz ekshumowanych z masowych grobów i zidentyfikowanych ofiar masakry (1910 osób). Muzułmańscy mieszkańcy miasta do dziś w większości nie powrócili do swych domów.

</doc>
<doc id="188401" url="https://pl.wikipedia.org/wiki?curid=188401" title="Junkers A 50">
Junkers A 50

Junkers A 50 – niemiecki samolot samolot sportowy z 1929 roku, nazywany także A 50 Junior.
Historia.
Junkers A 50 był pierwszym samolotem sportowym zaprojektowanym przez Hermanna Pohlmanna w zakładach Junkersa. Posiadał tę samą nowoczesną całkowicie metalową konstrukcję z duralowym poszyciem, jak większe samoloty komunikacyjne Junkersa. Prototyp oblatany został 13 lutego 1929. Zbudowano następnie dalsze 4 prototypy w celu przetestowania różnych silników. 
Junkers oczekiwał optymistycznie wyprodukowania 5000 samolotów tego typu, lecz pomimo udanej konstrukcji, zbudowano ich jedynie 69 (według niektórych danych, do ok. 80). Znaczna ich część została wyeksportowana - poza Niemcami używano ich w niewielkich liczbach w Finlandii, Szwajcarii, Japonii, Portugalii, Południowej Afryce, Wielkiej Brytanii, Brazylii i Australii. Niektóre używane były przez linie lotnicze. 
Trzy niemieckie Junkersy A 50 wzięły udział w międzynarodowych zawodach samolotów turystycznych Challenge 1929 w lipcu 1929, zajmując 11. (A50be, pilot Waldemar Roeder) i 17. miejsce. Trzy A50 wzięły również udział w zawodach Challenge 1930 w kolejnym roku, zajmując 15. (A50ce, pilot Johann Risztics), 27. i 29. miejsce. W czerwcu 1930 na A50 w wariancie wodnosamolotu (z pływakami zamocowanymi zamiast podwozia kołowego) ustanowiono osiem międzynarodowych rekordów FAI wysokości lotu, odległości, średniej prędkości i długotrwałości lotu. W 1931 niemiecka pilotka Marga von Etzdorf przeleciała samotnie trasę z Berlina do Tokio na A50, jako pierwsza kobieta.
Wersje.
Dzięki swojej konstrukcji, A 50 były trwałymi samolotami i ich służba trwała długo. Obecnie jeden A 50 jest zachowany w Deutsche Museum w Monachium, a drugi na lotnisku w Helsinkach. Jeden A 50 w stanie zdolnym do lotu jest w Australii.
Opis techniczny.
Wolnonośny dolnopłat konstrukcji metalowej, kryty duralową blachą falistą. Począwszy od wersji A 50ce skrzydła składały się do tyłu do transportu i hangarowania. Usterzenie klasyczne. Załoga - 2 osoby, w osobnych odkrytych kabinach w układzie tandem. Zbiornik paliwa 95 l. Podwozie samolotu klasyczne, stałe, z płozą ogonową. Silnik gwiazdowy różnych typów. Śmigło dwułopatowe.
Dane techniczne.
Ogólne charakterystyki
Osiągi:
Zobacz też.
Podobne samoloty:
BFW M.23

</doc>
<doc id="188402" url="https://pl.wikipedia.org/wiki?curid=188402" title="Tulsa">
Tulsa

Tulsa – miasto w centralnej części Stanów Zjednoczonych, w stanie Oklahoma, siedziba administracyjna hrabstwa Tulsa. Według danych z 2021 roku liczy 410,7 tys. mieszkańców, oraz ponad 1 mln w obszarze metropolitalnym, co sprawia, że jest drugim co do wielkości miastem w stanie, po Oklahoma City.
Przez większość XX wieku miasto nosiło przydomek „naftowej stolicy świata” i odgrywało ważną rolę w przemyśle naftowym USA. Obok przemysłu naftowego ważną rolę w gospodarce miasta odgrywają przemysł lotniczy i kosmiczny.
Demografia.
Ludność.
Według danych z 2019 roku 66,5% mieszkańców identyfikowało się jako biali (54,3% nie licząc Latynosów), 14,5% jako czarni lub Afroamerykanie, 7,4% było rasy mieszanej, 4,7% to rdzenni Amerykanie, 3,1% miało pochodzenie azjatyckie i 0,15% to byli Hawajczycy i mieszkańcy innych wysp Pacyfiku. Latynosi stanowili 17,2% ludności miasta.
Poza osobami pochodzenia afroamerykańskiego do największych grup należą osoby pochodzenia meksykańskiego (13,5%), niemieckiego (9,6%), irlandzkiego (8,1%), angielskiego (8,0%) i „amerykańskiego” (6,5%).
Religia.
W 2020 roku największymi grupami religijnymi w aglomeracji Tulsy były:
Historia.
W 1921 roku w Tulsie doszło do masakry czarnoskórych mieszkańców tzw. "Black Wall Street", największego skupiska bogatych czarnych w Stanach Zjednoczonych. W wyniku zamieszek zginęło około 40 osób, a 800 zostało rannych. Główne zniszczenia w trakcie zamieszek spowodowały naloty bombowe, przeprowadzone przez prywatne samoloty członków Ku Klux Klanu. Wydarzenie to jest określane jako największy przypadek zamieszek na tle rasowym w historii USA.

</doc>
<doc id="188403" url="https://pl.wikipedia.org/wiki?curid=188403" title="Augustyn Gorzeński">
Augustyn Gorzeński

Ignacy Augustyn Michał Gorzeński herbu Nałęcz (ur. w 1743 roku – zm. 5 czerwca 1816 roku w Warszawie) – senator Królestwa Polskiego, senator-wojewoda Księstwa Warszawskiego w 1811 roku, senator-kasztelan Księstwa Warszawskiego w 1807 roku, prezes Izby Administracji Publicznej departamentu poznańskiego w 1808 roku, podkomorzy poznański w latach 1790-1816, chorąży poznański w latach 1787-1790, stolnik poznański w latach 1780-1787, szambelan, adiutant i szef kancelarii wojskowej króla Stanisława Augusta, generał lejtnant Wojsk Koronnych i generał adiutant króla, członek Sztabu Generalnego Wojska Koronnego w 1792 roku, dziedzic dobrzycki, poseł województwa poznańskiego na Sejm Czteroletni w 1788 roku, senator-wojewoda kaliski Księstwa Warszawskiego, współtwórca Konstytucji 3 maja.
Życiorys.
Był synem Antoniego, chorążego poznańskiego, i Ludwiki Błeszyńskiej, kasztelanki bydgoskiej. Dokładna data jego urodzenia nie jest znana. Został ochrzczony 7 maja 1743 roku; na chrzcie otrzymał imiona Ignacy Augustyn Michał.
8 lutego 1774 poślubił Aleksandrę Skórzewską z Łabiszyna (1761–1801), córkę generała Franciszka Skórzewskiego i Marianny z Ciecierskich Skórzewskiej, słynnej faworyty Fryderyka II króla Prus.
W 1764 roku podpisał elekcję Stanisława Augusta Poniatowskiego z województwa kaliskiego. Konsyliarz województwa poznańskiego i województwa kaliskiego w konfederacji radomskiej w 1767 roku.
Karierę zaczął od urzędu chorążego poznańskiego. W 1778 roku mimo braku predyspozycji do działalności wojskowej kupił stopień rotmistrza kawalerii narodowej. Poseł na sejm 1778 roku z województwa poznańskiego. Był posłem poznańskim na sejm 1780 roku, wybrany sędzią sejmowym z Wielkopolski. Był komisarzem komisarzem Komisji Dobrego Porządku w Poznaniu w 1780 roku. W 1782 roku będąc stolnikiem poznańskim ponownie został posłem poznańskim i członkiem Rady Nieustającej. Członkostwo w Radzie pełnił do 1786. W 1785 ufundował pierwszy pułk ułanów w dywizji wielkopolskiej i utrzymywał go, pragnąc ażeby został przejęty przez państwo.
W 1786 został marszałkiem sejmiku średzkiego. Poseł na sejm 1786 roku i sędzia sejmowy z województwa poznańskiego. W 1788 roku był posłem Sejmu Czteroletniego. W czasach Księstwa Warszawskiego mianowany został kasztelanem, a w okresie Królestwa Polskiego senatorem-wojewodą.
18 grudnia 1788 odkupił od gen. Jana Komarzewskiego patent generalski z szefostwem regimentu i wkrótce król Stanisław August Poniatowski mianował go generałem-majorem i powierzył kierownictwo kancelarii wojskowej. 2 maja 1791 roku podpisał asekurację, w której zobowiązał się do popierania projektu Ustawy Rządowej. 
Od 1790 do 1793 dowodził regimentem 1 pieszym koronnym, a następnie pułkiem ułanów mirowskich. W dowód zasług 18 kwietnia 1791 został podkomorzym w grodzie warszawskim oraz otrzymał order Orła Białego. Od 1792 generał lejtnant.
Związany z królem Stanisławem Augustem pozostał mu wierny do końca, zmieniająć jak i on poglądy i orientację. Poparł Konstytucję 3 Maja. W 1792 poplecznik targowiczan.
W 1794 poparł insurekcję kościuszkowską. W czasie powstania kościuszkowskiego skierowany na ziemię bielską i Litwę w celu przyspieszenia jej akcesu do insurekcji. Przebywając w otoczeniu T. Kościuszki pilnował interesów monarchy. Pośredniczył w układach z A. Suworowem przy ustalaniu warunków kapitulacji wojsk powstańczych i twardo interweniował aby Rosjanie ich nie naruszali. W wojsku żadnej roli nie odegrał.
W polityce słuchał żony związanej z dworem pruskim. Aby nie stracić majątku dobrzyckiego po III rozbiorze Polski złożył przysięgę poddaństwa i został mianowany honorowym generałem kawalerii pruskiej.
Po 1795 znaczna część swojej aktywności skierował ku rozbudowie rodowej siedziby. Sprowadzony przezeń z Warszawy architekt Stanisław Zawadzki zbudował w końcu XVIII w. klasycystyczny pałac w Dobrzycy (obecnie muzeum). O obliczu rezydencji, zbudowanej na murach wcześniej istniejącego obiektu, sięgającego korzeniami jeszcze połowy XV w., decydowała przede wszystkim bogata polichromowana dekoracja wnętrz autorstwa innych warszawskich artystów z kręgu dworu królewskiego – Antoniego Smuglewicza i Roberta Stankiewicza, uzupełniona sztukateriami Michała Ceptowskiego i nieznanego artysty włoskiego.
Po 1806 pełnił liczne funkcje dworskie i ziemskie: m.in. wojewoda pomorski, od 1806 członek Rządu Tymczasowego Księstwa Warszawskiego, senator-wojewoda w Królestwie Polskim.
Pomimo dwukrotnego małżeństwa (po śmierci pierwszej żony ożenił się pod koniec życia z Salomeą Błońską) nie doczekał się potomstwa i zapisał majątek generałowi Kazimierzowi Turno, synowi swej siostry Korduli Turno z Gorzeńskich. Zmarł w 1816 i pochowany został w Dobrzycy.
Był mecenasem sztuki i kolekcjonerem. Przyjaźnił się m.in. z Józefem Wybickiem (ich żony był ciotecznymi siostrami).

</doc>
<doc id="188404" url="https://pl.wikipedia.org/wiki?curid=188404" title="Anna Jędrzejowska">
Anna Jędrzejowska

Anna Jędrzejowska z domu Lis (ur. 21 sierpnia 1975 w Kazimierzu Dolnym) – polska dziennikarka związana z TVN24.
Życiorys.
Na antenie TVN24 zadebiutowała 21 lutego 2004. Wcześniej pracowała jako reporterka "Faktów" i prowadząca popołudniowe wydania programu. Po zakończeniu emisji programu "24 godziny", została prowadzącą serwisy informacyjne w "Dniu na żywo". Od 2011 jest prezenterką programu reporterskiego "15 na żywo" emitowanego od poniedziałku do piątku.
Życie prywatne.
Żona wydawcy "Faktów", Grzegorza Jędrzejowskiego.

</doc>
<doc id="188405" url="https://pl.wikipedia.org/wiki?curid=188405" title="Apertura numeryczna">
Apertura numeryczna

Apertura numeryczna (dla przyrządów optycznych zwykle apertura liczbowa), NA (od ) – wielkość fizyczna definiowana dla światłowodu jako sinus kąta stożka akceptacji, to znaczy maksymalnego kąta w stosunku do osi rdzenia włókna, pod którym światło wprowadzone do światłowodu nie będzie z tego włókna uciekać (z powodu niezachowania warunku dla całkowitego wewnętrznego odbicia). Dla przyrządu optycznego jest to sinus maksymalnego kąta, pod jakim fala może na niego padać lub z niego wychodzić.
Przyrządy optyczne.
Dla przyrządów optycznych, na przykład soczewki lub obiektywu mikroskopu, apertura liczbowa opisana jest wzorem:
gdzie:
W mikroskopie apertura liczbowa ogranicza możliwą do otrzymania rozdzielczość. Żeby zwiększyć tę wartość, między próbkę a obiektyw wprowadza się ciecz imersyjną o dużym współczynniku załamania, aby apertura była większa niż 1.
Światłowody.
W światłowodzie wielomodowym propagowane jest tylko światło, które zostało do niego wprowadzone pod odpowiednim kątem, nieprzekraczającym kąta akceptacji formula_4 Dla światłowodu o skokowym profilu współczynnika załamania kąt akceptacji wyraża się wzorem:
gdzie:
Prawo Snelliusa na granicy ośrodek-rdzeń przybiera postać:
Z trygonometrii wynika zależność (patrz rysunek obok):
gdzie formula_11 to kąt graniczny dla całkowitego wewnętrznego odbicia.
Podstawiając za formula_12 w prawie Snelliusa otrzymuje się:
Po podniesieniu obu stron równania do kwadratu:
zatem:
Ze względu na podobieństwo do wyrażenia na aperturę liczbową dla przyrządów optycznych, aperturę numeryczną zwykło się definiować następująco:
Jako że często przyjmuje się założenie, że ośrodkiem wokół światłowodu jest powietrze o współczynniku załamania formula_2 równym 1, wyrażenie sprowadza się do:
Przykładowe wartości apertury numerycznej i kąta akceptacji światłowodu.
Im większa apertura numeryczna, tym większą część światła można wprowadzić do wnętrza światłowodu (włókno wykazuje większą przydatność jako światłowód wielomodowy).

</doc>
<doc id="188406" url="https://pl.wikipedia.org/wiki?curid=188406" title="Pain of Salvation">
Pain of Salvation

Pain of Salvation – szwedzki zespół muzyczny wykonujący metal progresywny, założony w 1984 roku w Eskilstunie.
Historia zespołu.
Wczesne lata (1984-1996).
W 1984 roku, jedenastoletni Daniel Gildenlöw założył zespół "Reality" w rodzinnym mieście Eskilstuna w Szwecji. Jednym z członków tego zespołu był Daniel Magdic, który pozostanie w zespole aż do nagrania pierwszego albumu w 1997 roku. W 1987 roku, Reality zostali zakwalifikowanie do udziału w Corocznym Szwedzkim Konkursie Muzycznym "Rock-SM". Członkowie zespołu byli najmłodszymi uczestnikami w historii konkursu, a Daniel Gildenlöw zdobył nagrodę "Najlepszy Wokalista".
W 1990 roku skład zespołu zaczął się nieco zmieniać. Główni kompozytorzy muzyki "Reality": Gildenlöw i Magdic musieli dokonać lekkich zmian, gdyż nie byli w stanie realizować swoich zamysłów muzycznych z ówczesnymi członkami zespołu. Za perkusją zasiadł Johan Langell (wtedy 14-letni). Do zespołu doszedł również nowy basista, Gustaf Hielm. W 1991 roku zespół zmienił również nazwę na "Pain of Salvation", pod którą funkcjonuje do dziś. Przez następne 3 lata zespół uczestnicząc i wygrywając konkursy, zdobywał sobie popularność w rodzimej Szwecji.
W 1994 roku, Kristoffer Gildenlöw (młodszy brat Daniela) zastąpił Gustafa Hielma (który później dołączył do innego szwedzkiego zespołu Meshuggah) na gitarze basowej. W składzie zawierającym braci Gildenlöw, Daniela Magdica i Johana Langella, zespół nagrał w lokalnym studiu nagraniowym pierwsze demo: Hereafter, które stanowiło połączenie starego i nowego materiału. Pomimo nagrania wcześniej kilku kaset, to demo jako pierwsze zostało porozsyłane do różnych wytwórni płytowych w nadziei na podpisanie kontraktu. Zespół również z pomocą owego dema zaczął poszukiwania klawiszowca. Na odzew odpowiedział Fredrik Hermansson, który jesienią 1996 roku został piątym członkiem Pain of Salvation.
Nagranie i wydanie pierwszego albumu (1996-1997).
Dwoma pierwszymi wytwórniami do których zostało wysłane demo były Marquee/Belle Antique (japońska wytwórnia płytowa) i Roasting House (profesjonalne studio nagraniowe w Malmö w Szwecji). Na początku 1997 roku, zespół nagrał debiutancki album "Entropia" w Roasting House Studio. Album został wydany w Azji nakładem wytwórni Avalon (własność Marquee) w sierpniu 1997 roku, gdzie spotkał się z ciepłym przyjęciem. W rezultacie tego, Marquee zdecydowało się wysłać Daniela do Tokio, gdzie podczas jednego tygodnia w październiku uczestniczył w konferencjach prasowych i udzielał wywiadów dla prasy muzycznej. Pomimo wydania albumu jedynie w Azji, album można było zakupić również w internetowych sklepach z muzyką. Rosnąca popularność "Entropii" umocniła pozycję Pain of Salvation na scenie metalu progresywnego i nakłoniło rumuńską wytwórnię płytową SC Rocris Discs do wydania albumu na swoim rynku.
"Entropia" pojawiła się w Europie dopiero w 1999 roku, po podpisaniu kontraktu z wytwórnią InsideOut Music po wydaniu drugiego albumu zespołu "One Hour by the Concrete Lake". W Południowej Ameryce album ukazał się nakładem Hellion Records w tym samym roku.
Kolejny album (1998-1999).
Przygotowania do nagrania drugiego albumu grupy pokrzyżowało odejście z zespołu Daniela Magdica. Daniel zrezygnował z dalszej współpracy nie dając rady rosnącymi wymaganiami członków grupy spowodowanymi sukcesem grupy. Pomimo tak nagłego odejścia, Daniel nadal pozostaje z członkami grupy w dobrych relacjach. Daniela niebawem zastąpił Johan Hallgren, z którym Daniel Gildenlöw grał kiedyś w zespole Crypt of Kerberos. Johan został natychmiastowo wciągnięty w prace nad nowym albumem. Z powodu niesamowitej złożoności partii gitar przygotowanych na album, Daniel Gildenlöw był przygotowany do tego, że wszystkie ścieżki gitar będzie musiał nagrać sam. Johan Hallgren zadziwił wszystkich tym, że w 3 tygodnie zdołał się nauczyć całego albumu. Poskutkowało to oficjalnym przyjęciem do zespołu w kwietniu 1998 roku.
Album "One Hour by the Concrete Lake" został wydany w Azji (po raz kolejny nakładem wytwórni Avalon) w lipcu 1998 roku, spotykając się z podobnie gorącym przyjęciem jak poprzednik. Album przyciągnął uwagę fanów z dalszych części świata, pomimo wydania jedynie w Azji. Krytycy, również z Europejskiej prasy muzycznej oceniły album jako o wiele mroczniejszy i dojrzalszy niż "Entropia". Rozgłos w Europie poskutkował podpisaniem kontraktu płytowego z dużą wytwórnią specjalizującą się w progresywnych brzmieniach InsideOut Music, umożliwiając wydanie swoich albumów w Europie i Ameryce.
Podczas premiery albumu w Południowej Ameryce (ponownie wydany przez wytwórnię Hellion) w maju 1999 roku, zespół odbywał europejskie tournée supportując progresywno metalowe zespoły: Threshold (Wielka Brytania) i Eldritch (Włochy). 14 listopada 1999 roku Pain of Salvation po raz pierwszy wystąpili na festiwalu ProgPower w Tilburgu w Holandii.
Zdobycie uznania (2000-2003).
Po krótkiej przerwie zespół rozpoczął nagrywanie trzeciego studyjnego albumu jakim był "The Perfect Element, part I". Nagrań dokonano od marca do lipca 2000 roku, a wydanie albumu miało miejsce w październiku tego samego roku. Album zdobył uznanie fanów i skutkował europejskim tournée trwającym przez wrzesień i październik 2000 roku, podczas którego Pain of Salvation grali wraz z zespołem Arena (Wielka Brytania). W lutym 2001 roku, zespół zagrał pierwszy koncert w USA na festiwalu ProgPower. W tym wydarzeniu brały udział również takie zespoły jak Symphony X czy Evergrey. Miesiąc potem, zespół również odwiedził Islandię po raz pierwszy.
Pod koniec 2001 roku, Pain of Salvation nagrali czwarty studyjny album zatytułowany "Remedy Lane". Ciekawostą jest to, iż Daniel Gildenlöw napisał teksty i muzykę do tego albumu przez dwa miesiące, a mianowicie przez sierpień i wrzesień 2001 roku. Wydany w styczniu 2002 roku album, został okrzyknięty najlepszym albumem grupy do tej pory. Podczas tournée promującego Remedy Lane, Pain of Salvation zostali zaproszeni na część trasy koncertowej jako support dla Dream Theater.
Oba albumy były już o wiele łatwiejsze w dostępie dla wielu fanów. Fani chwalili zespół za zmienne i świeże brzmienia, oraz genialne koncepty tekstowe. "The Perfect Element, part I" ukazuje wchodzenie w dorosłość. Scarsick, wydany w 2007 roku jest kontynuacją owego konceptu i często jest nazywany przez fanów "The Perfect Element, part II", pomimo tego że nigdzie nie jest to napisane. "Remedy Lane" jest częściowo autobiograficzną, częściowo fikcyjną opowieścią Daniela Gildenlöwa o miłości i życiu. "The Perfect Element, part I" i "Remedy Lane" zostały nagrane w studio Roasting House Studio w Szwecji.
12 maja 2003 roku, Pain of Salvation zagrali akustyczny koncert w swoim gościnnym mieście Eskilstuna. Koncert został nagrany i wydany jako "" na początku 2004 roku. Album zawiera zupełnie nieznane dotąd fanom aranżacje znanych utworów. Zmiana taka spowodowana była pragnieniem Daniela Gildenlöwa, aby nie zagrać kolejnego, zwykłego koncertu unplugged.
"BE" (2004-2005).
Przez 2003 i 2004 rok grupa pracowała nad ich jak dotąd najdojrzalszym dziełem opisującym naturę egzystencji Boga i ludzkości. Daniel Gildenlöw dopracowywał swój pomysł już od 1996 roku. Nagrywanie albumu było poprzedzone kilkoma koncertami w Eskilstunie, gdzie album był odgrywany w całości. W koncertach uczestniczyła również dziewięcioosobowa orkiestra "The Orchestra of Eternity", która była w zamyśle Gildenlöwa nieodłączną częścią materiału na nową płytę. Po wyciągnięciu wniosków z koncertów i ostatecznych poprawkach, grupa rozpoczęła nagrywanie w lutym 2004 roku.
We wrześniu 2004 roku wydany został jeden z najambitniejszych albumów grupy, "BE". Był to pierwszy album którego recenzje były rozbieżne. Fani mieli podzielone zdania z powodu muzycznych eksperymentów i filozoficznej, trudnej w odbiorze tematyki. Na albumie pojawiła się również "The Orchestra of Eternity". W utworach zostały również wykorzystane wiadomości fanów otrzymane za pośrednictwem telefonu. Fani mieli zostawiać wiadomości, uprzedzeni przez zespół iż dzwonią do “maszyny odpowiadającej Boga”. Fani podeszli do sprawy bardzo emocjonalnie, gdyż na albumie można usłyszeć śmiech, płacz a nawet głębokie wyznania fanów. Wiadomości zostały odtworzone podczas spokojnej, instrumentalnej części albumu.
"Scarsick" (2005-2009).
Pain of Salvation nie grali w Stanach od 2004 roku, kiedy to Daniel Gildenlöw wyraził swoje niezadowolenie polityką dla obcokrajowców, nakazującą mu skanowanie palców, jednocześnie wyrażając pogardę dla administracji Busha. Daniel odczuwał, że czynności przeprowadzane podczas odprawy naruszały zasady demokracji. 22 stycznia 2009 roku, Daniel wyraził swoje poparcie dla nowego prezydenta USA, Baracka Obamy i oświadczył, że grupa będzie występować dalej w Ameryce, jednak podkreślił swój sprzeciw przeciwko zbieraniu odcisków palców.
21 lutego 2006 Kristoffer Gildenlöw został poproszony o opuszczenie zespołu. Odejście wiązało się z tym że Kristoffer, który przeprowadził się do Holandii, nie był w stanie regularnie pojawiać się na próbach zespołu, odbywających się w rodzimej Szwecji. Kristoffer planuje w przyszłości wydać solową płytę. Bierze również udział w projeksie Dial, z którym wydał pierwszy album "Synchronized" w 2007 roku.
Kolejny album studyjny zatytułowany "Scarsick" został wydany 22 stycznia 2007 roku, pomimo wcześniejszych zapowiedzi mówiących o wydaniu w grudniu 2006 roku. Wywiady z Danielem ujawniły, że album jest kontynuacją konceptu z "The Perfect Element, part I". Z powodu odejścia Kristoffera, Daniel zastąpił go w studiu, grając również na gitarze basowej. Grupa wyruszyła na europejską trasę koncertową, dając zarazem kilka koncertów poza Europą, np. w Egipcie. Podczas koncertów Kristoffera zastąpił wynajęty basista, Simon Andersson. 10 marca 2007 stał się oficjalnym członkiem zespołu, zostając umieszczony w książeczce koncertu wydanego na DVD wraz z innymi muzykami zespołu. Zapisem który znalazł się na albumie "Ending Themes (On the Two Deaths of Pain of Salvation)" był koncertem z Amsterdamu i zawierał cover znanego utworu Leonarda Cohena, "Hallelujah". Album koncertowy ukazał się w sprzedaży 24 marca 2009 roku.
29 kwietnia 2007 roku na oficjalnej stronie zespołu pojawiła się informacja o odejściu z zespołu Johana Langella. Jako powód Johan powiedział, że chce poświęcić więcej czasu dla rodziny. Swoją decyzję przesunął w czasie, aby zespół mógł dokończyć tournée. Zapewnił jednak członków zespołu, że po odejściu znajdzie nieco czasu, aby nauczyć ścieżek perkusji swojego następcę. 6 października 2007 roku, podczas koncertu na festiwalu "Motstoy" w Notodden, zostało ogłoszone, że następcą Johana Langella został Léo Margarit. Obaj perkusiści uczestniczyli w koncercie, a Leo ogłosił swoje dojście do zespołu w 3 minutowym perkusyjnym solo pod koniec utworu "Nightmist". Pod koniec 2008 roku Simon Andersson opuścił zespół. Powód jego decyzji nie jest znany, lecz na oficjalnej stronie internetowej zespołu, Simon oznajmił, że reszta członków grupy zrozumiała jego decyzję, a samo odejście pozwoli mu skupić się na innych projektach muzycznych.
13 lutego 2009 roku na portalu Myspace pojawiła się informacja, że Pain of Salvation weźmie udział w kilku koncertach na początku lata podczas trasy koncertowej Dream Theater "Progressive Nation 2009". Mógł to być powrót na sceny w USA po pięciu latach nieobecności, jednak bankructwo wytwórni płytowej SPV zmusiło Pain of Salvation i Beardfish do powrotu, z powodu braku finansowania.
W niedawno przeprowadzonym wywiadzie Daniel Gildenlöw wyjawił, że premiera nowego albumu była planowana na sierpień 2009 roku, podczas koncertów "Progressive Nation", jednak teraz data wydania nie jest znana. Pierwszym utworem, który prawdopodobnie może pojawić się na nowym albumie jest "Mortar Grind", zagrany po raz pierwszy na koncercie 1 listopada 2008 roku. Z tego samego wywiadu można się dowiedzieć, że nowy album będzie zawierał 2 płyty i 22 utwory o tematyce podobnej do "Remedy Lane". Od strony muzycznej zostały zapowiedziane również duże zmiany.
"Road Salt - Ivory" (2009-dziś).
3 września 2009 roku został ujawniony pierwotny tytuł nowego albumu: "Road Salt". Wydanie płyty zostało zaplanowane na początek 2010 roku. Ponadto ujawniono 4 tytuły nowych utworów: "Linoleum", "Sisters", "Gone" i "No Way". Grupa zapowiedziała również wydanie w listopadzie minialbumu zawierającego nowe utwory oraz 1 cover. 12 maja 2010 roku ukazał się siódmy album studyjny formacji zatytułowany "Road Salt One".

</doc>
<doc id="188408" url="https://pl.wikipedia.org/wiki?curid=188408" title="Rezerwat przyrody Winiary Zagojskie">
Rezerwat przyrody Winiary Zagojskie

Rezerwat przyrody Winiary Zagojskie – rezerwat stepowy na terenie Nadnidziańskiego Parku Krajobrazowego w gminie Pińczów, w powiecie pińczowskim, w województwie świętokrzyskim.
Do występujących tu chronionych gatunków roślin należą: miłek wiosenny, ostnica włosowata, dziewięćsił bezłodygowy, len włochaty, ożota zwyczajna.
Przez rezerwat przechodzi niebieski szlak turystyczny z Pińczowa do Wiślicy.

</doc>
<doc id="188409" url="https://pl.wikipedia.org/wiki?curid=188409" title="Rezerwat przyrody Wolica (województwo świętokrzyskie)">
Rezerwat przyrody Wolica (województwo świętokrzyskie)

Rezerwat przyrody Wolica – rezerwat przyrody nieożywionej w gminie Chęciny, w powiecie kieleckim, w województwie świętokrzyskim, na terenie wsi Wolica i Siedlce. Znajduje się w obrębie otuliny Chęcińsko-Kieleckiego Parku Krajobrazowego.
Wjazd do rezerwatu od ul. Małej w Wolicy. Rezerwat obejmuje dawny, nieczynny kamieniołom wgłębny wraz z otaczającymi nieużytkami (obszar oznaczony w ewidencji gruntów jako działka nr 526/3 we wsi Wolica oraz działka nr 6 we wsi Siedlce). Na dnie kamieniołomu znajduje się niewielkie jeziorko.
Według aktu powołującego, celem ochrony jest zachowanie ze względów naukowo-dydaktycznych profilu osadów dolnego wapienia muszlowego (środkowy trias) odsłaniających się w ścianach nieczynnego kamieniołomu.

</doc>
<doc id="188412" url="https://pl.wikipedia.org/wiki?curid=188412" title="Rezerwat przyrody Wroni Dół">
Rezerwat przyrody Wroni Dół

Rezerwat przyrody Wroni Dół – rezerwat leśny w gminie Michałów, w powiecie pińczowskim, w województwie świętokrzyskim. Leży na zachodnim skraju kompleksu leśnego w pobliżu wsi Polichno, w granicach Kozubowskiego Parku Krajobrazowego.
W drzewostanie występuje głównie dąb szypułkowy, sosna zwyczajna i jesion wyniosły.
Szczególnie interesujące i wymagające ochrony są gatunki ciepłolubnych krzewów z berberysem, ligustrem i różą, skrawki muraw kserotermicznych, step kwietny i siedlisko występowania ośmiu gatunków storczyka (m.in. obuwik pospolity i buławnik wielkokwiatowy) oraz 420 gatunków roślin naczyniowych. Na jego terenie rosną gatunki chronione, zagrożone i rzadkie, m.in.: dziewięćsił bezłodygowy, kruszczyk szerokolistny, len włochaty, oman wąskolistny, pierwiosnek lekarski, podkolan biały, tojad dzióbaty, wawrzynek wilczełyko i zawilec wielkokwiatowy.

</doc>
<doc id="188413" url="https://pl.wikipedia.org/wiki?curid=188413" title="Rezerwat przyrody Wykus">
Rezerwat przyrody Wykus

Rezerwat przyrody Wykus – leśny rezerwat przyrody w gminie Bodzentyn, w powiecie kieleckim, w województwie świętokrzyskim. Jest położony w granicach Sieradowickiego Parku Krajobrazowego, w głębi kompleksu Lasów Siekierzyńskich.
W centrum rezerwatu znajduje się niewielka polana z pomnikiem w formie kapliczki upamiętniającym znajdujące się tu miejsce obozowania partyzantów AK ze zgrupowania „Ponurego” (Jana Piwnika). W lesie znajdują się też liczne mogiły partyzanckie.
Przez rezerwat przebiega niebieski szlak turystyczny im. E. Wołoszyna z Wąchocka do Cedzyny oraz zielony szlak turystyczny ze Skarżyska-Kamiennej na Wykus.

</doc>
<doc id="188414" url="https://pl.wikipedia.org/wiki?curid=188414" title="Samuel Osiński">
Samuel Osiński

 Samuel Osiński herbu Radwan (zm. 1649) – podczaszy oszmiański 1635–1643, oberszter gwardii królewskiej Władysława IV od 1640, administrator ekonomii brzeskiej od 1641, ciwun berżański 1642–1643, oboźny wielki litewski od 1645. 
Syn Pawła, dworzanina królewskiego i skarbnika oszmiańskiego. Posłował z woj. wileńskiego na elekcję Władysława IV. W roku 1633 rozpoczął służbę w gwardii królewskiej i wziął udział w wojnie smoleńskiej. Jako kapitan gwardii otrzymał w 1635 podczaszostwo oszmiańskie. W 1636 został majorem królewskiego regimentu pieszego gwardii królewskiej, natomiast w 1640 oberszterem. W lutym 1641 w zamian za utrzymanie 500 piechoty gwardii i 1500 zł rocznego dochodu dla króla, niespodziewanie otrzymał ekonomię (dobra królewskie) brzeską, rywalizując w jej otrzymaniu z największymi magnatami litewskimi. W marcu tego roku występował też jako ciwun berżniański. W 1643 towarzyszył Władysławowi IV w podróży na Litwę. W czasie pobytu króla w Wilnie doszło tam do rozruchów wśród mieszczan, które Osiński stłumił siłą. 20 kwietnia 1645 otrzymał urząd oboźnego litewskiego po Pawle Janie Sapieże. Gdy wiosną 1646 Władysław IV rozpoczął przygotowania do wojny tureckiej, Osiński przeprowadzał z jego ramienia zaciągi; prawdopodobnie jego regiment nie osiągnął jednak planowanej liczby 2400 piechoty. W wyniku narastającej opozycji przeciw wojnie Osiński, wraz z dwoma innymi oberszterami, przedłożył królowi prośbę o zwolnienie ze służby, lecz król ją odrzucił i Osiński pozostał na dawnym stanowisku obersztara regimentu pieszego gwardii.
Po śmierci Władysława IV, wobec wojny z Kozakami, senatorzy zaciągnęli w maju 1648 gwardię Osińskiego na służbę Rzeczypospolitej. Osiński udał się w kierunku Łucka na pomoc hetmanom. Na wieść o klęsce pod Korsuniem (26 maja) postanowiono przerzucić tę grupę pod Gliniany, gdzie miała się połączyć z Władysławem Dominikiem Zasławskim-Ostrogskim. Osiński przybył pod Gliniany, ale wobec zmiany rozkazu poszedł na Stary Konstantynów i złączywszy się po drodze z oddziałami Ostrogskiego stanął na ich czele. Pod wpływem zagrożenia Konstantynowa przez wojsko kozackie płk. Krzywonosa połączył się z ks. Jaremą Wiśniowieckim. Wyróżnił się w bitwie pod Konstantynowem (26–28 lipca); m.in. na czele 200 muszkieterów i paru działek powstrzymał ogniem Kozaków od przeprawy przez Słucz.
Po klęsce pod Korsuniem, sejm konwokacyjny powierzył dowództwo wojsk polskich, w miejsce wziętych do niewoli hetmanów, regimentarzom: Dominikowi Zasławskiemu-Ostrogskiemu, Mikołajowi Ostrorogowi i Aleksandrowi Koniecpolskiemu. Osiński do sił głównych regimentarzy dołączył 9 września. Pod Piławce wojska doszły 20 września.
W bitwie pod Piławcami 23–25 września Osiński brał udział w walkach o groble w nocy z 22 na 23 września; po ucieczce większej części wojsk pozostał w obozie na czele większego zgrupowania piechoty (ok. 8000). Wycofał się dopiero na rozkaz Ostrogskiego jako ostatni. W czasie odwrotu doszło jednak do paniki i wśród jego sił i pod Lwów dotarł z niewielkim oddziałem. Niemniej jednak Piławce okryły go sławą; chwalono go i zalecano jako „wielkiego kawalera”
Ze Lwowa Osiński został wyprawiony 2 października przez Jeremiego Wiśniowieckiego na sejm elekcyjny do Warszawy w celu uzyskania posiłków. Na sejmie zdał relację z przebiegu działań. Maciej Łubieński, ówczesny prymas Polski, na posiedzeniu 9 października zaproponował oddać oddziały piechoty i dragonii wystawiane przez magnatów pod dowództwo Osińskiego i skierować pod Lwów. Jednak wobec groźby zaatakowania Warszawy przez Kozaków postanowiono z części oddziałów nadwornych stworzyć grupę osłaniającą zgromadzenie elekcyjne pod Warszawą i oddać je pod dowództwo Osińskiego i Jerzego Rzeczyckiego. Osiński podpisał elekcję Jana Kazimierza jako poseł z woj. wileńskiego. W listopadzie ukończył werbunek nowych oddziałów piechoty, ale prawdopodobnie nie wziął udziału w walkach. 
Osiński zmarł na początku roku 1649. Był żonaty; o jego żonie wiadomo jednak tylko tyle, że po jego śmierci wyszła powtórnie za mąż za Aleksandra Buchowieckiego, podkomorzego grodzieńskiego.
Osiński występuje epizodycznie w „Ogniem i mieczem” Henryka Sienkiewicza.

</doc>
<doc id="188417" url="https://pl.wikipedia.org/wiki?curid=188417" title="(4142) Dersu-Uzala">
(4142) Dersu-Uzala

(4142) Dersu-Uzala – planetoida przecinająca w swej drodze wokół Słońca orbitę Marsa.
Odkrycie.
Asteroida (4142) Dersu-Uzala została odkryta w 28 maja 1981 w Obserwatorium Kleť przez czeską astronom Zdeňkę Vávrovą.
Nazwa pochodzi od bohatera filmu, który reżyserował Akira Kurosawa pt. Dersu Uzała, nakręconego na podstawie książek, które napisał Władimir Arsienjew. Przed jej nadaniem planetoida nosiła oznaczenie tymczasowe (4142) 1981 KE.
Orbita.
Orbita planetoidy (4142) Dersu-Uzala nachylona jest pod kątem 26,5˚ do ekliptyki, a jej mimośród wynosi 0,151. Ciało to krąży w średniej odległości 1,91 j.a. wokół Słońca. Peryhelium orbity znajduje się 1,62 j.a., a aphelium 2,2 j.a. od Słońca. Na jeden obieg Słońca asteroida ta potrzebuje 2 lata i 234 dni.
Właściwości fizyczne.
Jest to ciało, które ma najprawdopodobniej nieregularny kształt. Absolutna wielkość gwiazdowa (4142) Dersu-Uzala wynosi 13,6.

</doc>
<doc id="188421" url="https://pl.wikipedia.org/wiki?curid=188421" title="Pinus clausa">
Pinus clausa

Pinus clausa (Chapm. ex Engelm.) Vasey ex Sargent – gatunek drzewa iglastego z rodzaju sosna należącego do rodziny sosnowatych ("Pinaceae"). Sosna ta występuje w stanie dzikim w Ameryce Północnej na dwóch osobnych obszarach USA: jeden w centralnej Florydzie, drugi w zachodniej Florydzie i Alabamie. Populacje oddalone są od siebie o 200 km. Drzewa tego gatunku rzadko osiągają wiek 100 lat.
Biologia i ekologia.
Drzewo jednopienne. Szyszki pozostają zamknięte przez wiele lat. Otwierają się pod wpływem wysokiej temperatury towarzyszącej pożarom lasu. Z uwolnionych nasion wyrasta nowe pokolenie drzew.
Rośnie na piaszczystym podłożu, na terenach niesprzyjających wzrostowi dużych drzew innych gatunków, dzięki czemu może z nimi z sukcesem współzawodniczyć o dostęp do światła. Preferuje miejsca nasłonecznione.
Stanowiska "P. clausa" pełnią istotną rolę jako siedlisko zagrożonego gatunku jaszczurki "Plestiodon reynoldsi" należącego do rodziny scynków.
Systematyka.
Synonimy: "Pinus inops" Aiton var. "clausa" Chapman ex Engelmann, "P. clausa" var. "immuginata" D.B. Ward.
Pozycja gatunku w obrębie rodzaju "Pinus":
Zagrożenia.
Międzynarodowa Unia Ochrony Przyrody (IUCN) początkowo przyznała temu gatunkowi kategorię zagrożenia LR/nt ("lower risk/near threatend") w skali całego świata, uznając za bliski zagrożeniu. Ponieważ liczebność populacji nie wykazuje spadku i gatunek nie jest eksploatowany na dużą skalę, klasyfikacja ta została zmieniona w 2013 r. na LC ("least concern"). 
Zastosowanie.
Ze względu na liczne i gęste gałęzie drewno "P. clausa" zazwyczaj nie nadaje się do wykorzystania. Jeżeli już jest wykorzystywane, to najczęściej stanowi źródło miazgi drzewnej.

</doc>
<doc id="188422" url="https://pl.wikipedia.org/wiki?curid=188422" title="Rezerwat przyrody Zamczysko (województwo świętokrzyskie)">
Rezerwat przyrody Zamczysko (województwo świętokrzyskie)

Rezerwat przyrody Zamczysko – rezerwat leśny w leśnictwie Widełki w Nadleśnictwie Łagów, na terenie Cisowsko-Orłowińskiego Parku Krajobrazowego, w gminie Bieliny między miejscowościami Makoszyn i Widełki w powiecie kieleckim, w województwie świętokrzyskim.
Położony jest w centralnej części Pasma Orłowińskiego i zajmuje szczytową część góry Wysokówki (412 m n.p.m.). Rezerwat porośnięty jest pięknym mieszanym lasem bukowym z domieszką jodły, jawora, klonu i dębu bezszypułkowego z runem typowym dla buczyn dolnoreglowych. Przedmiot ochrony w rezerwacie stanowi zbiorowisko roślinne żyzna buczyna karpacka "Dentario glandulosae- Fagetum" rzadko spotykane na niżu. Niektóre okazy drzew osiągają wiek około 220 lat. Spośród roślin zielnych występują tu m.in.: żywiec cebulkowy, żywiec gruczołowaty, marzanka wonna, kopytnik pospolity, gajowiec, nerecznica krótkoostna, czyściec leśny, bluszcz pospolity i czosnek niedźwiedzi. W rezerwacie Zamczysko nie wykonuje się żadnych zabiegów gospodarczych. Atrakcyjność rezerwatu zwiększa występowanie stanowiska archeologicznego w miejscu dawnego ośrodka kultu pogańskiego.

</doc>
<doc id="188423" url="https://pl.wikipedia.org/wiki?curid=188423" title="Rezerwat przyrody Zamczysko Turskie">
Rezerwat przyrody Zamczysko Turskie

Rezerwat przyrody Zamczysko Turskie – rezerwat leśny w gminie Osiek, w powiecie staszowskim, w województwie świętokrzyskim. Jest położony pomiędzy zabudowaniami miejscowości Tursko Małe i Kolonia Tursko, ale w obrębie ewidencyjnym Strużki.
Rezerwat obejmuje niewielkie, pagórkowate wzniesienie, na którym znajdują się pozostałości wałów ziemnych.
W runie występują: podagrycznik pospolity, zdrojówka rutewkowata, starzec gajowy, kuklik pospolity, czyściec leśny. Na niewielkiej śródleśnej polanie można spotkać tomkę wonną i groszek leśny.
Według obowiązującego planu ochrony ustanowionego w 2004 roku, obszar rezerwatu objęty jest ochroną czynną i krajobrazową.

</doc>
<doc id="188424" url="https://pl.wikipedia.org/wiki?curid=188424" title="ZPP">
ZPP



</doc>
<doc id="188426" url="https://pl.wikipedia.org/wiki?curid=188426" title="Rezerwat przyrody Zielonka">
Rezerwat przyrody Zielonka

Rezerwat przyrody Zielonka – rezerwat leśny leżący na terenie Nadleśnictwa Ostrowiec Świętokrzyski, pomiędzy miejscowościami Czyżów Szlachecki i Dziurów w gminie Zawichost, w powiecie sandomierskim, w województwie świętokrzyskim.
W skład drzewostanu wchodzą: lipa drobnolistna, dąb, wiąz, brzoza i osika. Podszycie stanowią: leszczyna, kalina, szakłak, dereń świdwa, głóg i jarzębina. Liczne runo leśne, m.in. rzadkie i chronione: lilia złotogłów, pierwiosnka lekarska, konwalia majowa i kruszczyk szerokolistny. Zespół leśny położony jest na terenie wąwozów lessowych ze stromymi zboczami.

</doc>
<doc id="188429" url="https://pl.wikipedia.org/wiki?curid=188429" title="Sytuacja prawna i społeczna osób LGBT w Kanadzie">
Sytuacja prawna i społeczna osób LGBT w Kanadzie

Prawo wobec kontaktów homoseksualnych.
Kanada zalegalizowała kontakty homoseksualne w 1969 roku. W tym samym roku wiek dopuszczający kontakty homo- i heteroseksualne został zrównany. Homoseksualizm został skreślony z listy chorób w 1972 roku.
Ochrona prawna przed dyskryminacją.
Zakaz dyskryminacji przez wzgląd na orientację seksualną istnieje od 1996 roku na szczeblu federalnym w co najmniej trzech różnych aktach prawnych – kodeksie karnym, akcie o prawach człowieka i akcie regulującym prawa i wolności społeczne.
Kanadyjska konstytucja gwarantuje wszystkim obywatelom równość wobec prawa i zakazuje dyskryminacji z jakiejkolwiek przyczyny. W 2002 roku sąd zinterpretował konstytucję jako chroniącą przed dyskryminacją także przez wzgląd na orientację seksualną. Decyzja ta dotyczyła legalizacji małżeństw homoseksualnych w prowincji Ontario.
W Kanadzie są przepisy przyznające prawo azylu z powodu prześladowań przez wzgląd na orientację seksualną we własnym kraju.
Od 1992 roku geje nie są wykluczeni ze służby wojskowej z powodu swojej orientacji seksualnej.
Uznanie związków osób tej samej płci.
W 1996 roku pary homoseksualne otrzymały na szczeblu federalnym pierwsze prawa – prawa pracownicze (jako konkubinaty).
W 2000 roku uznano na szczeblu federalnym konkubinaty par tej samej płci, chociaż już wcześniej uznano je we wszystkich poszczególnych prowincjach i terytoriach.
Od 2001 roku trzy prowincje zalegalizowały związki partnerskie.
Począwszy od 2002 roku, pary homoseksualne zwracały się do sądów, by te uznały ich prawo do zawierania małżeństw. Kolejne orzeczenia tych instytucji w dziewięciu regionach Kanady popierały prawa gejów i lesbijek do zawierania małżeństw homoseksualnych. Ostatecznie rząd Kanady zaproponował projekt legalizujący małżeństwa homoseksualne na szczeblu federalnym. W czerwcu 2005 roku projekt przyjęła niższa izba parlamentu stosunkiem głosów 158:133. 19 lipca 2005 roku kanadyjski Senat przyjął tę samą ustawę stosunkiem głosów 47 – za, 21 – przeciw i 3 wstrzymujące się. Ustawa weszła w życie pod koniec lipca 2005 roku. Kanada jest czwartym, po Holandii, Belgii i Hiszpanii krajem, w których małżeństwa homoseksualne są legalne.
Prawo kanadyjskie zezwala parom homoseksualnym na adopcję dzieci.
Spis powszechny z 2001 roku wykazał, iż w kraju istnieje co najmniej 35 000 par homoseksualnych, wychowujących ponad 5000 dzieci.
Życie osób LGBT w kraju.
Kanadyjczycy należą do bardzo tolerancyjnych społeczeństw. Uważa się, że są najbardziej przyjaznym mniejszościom seksualnym narodem w obu Amerykach. Według badania opinii publicznej, przeprowadzonego w 2002 roku w ramach "Pew Global Attitudes Project", 69% Kanadyjczyków uważa, że homoseksualizm powinien być akceptowany przez społeczeństwo. Przeciwnego zdania jest 26% obywateli kraju.
Według badania z 2006 roku 59% Kanadyjczyków uważa, że pary jednopłciowe powinny mieć prawo do wzięcia ślubu. Przeciwnego zdania jest 33% obywateli państwa.
Badanie opinii publicznej z 2006 roku pokazało, że 58% obywateli Kanady chce, aby małżeństwa homoseksualne były nadal legalne. Przeciwnego zdania jest 36% Kanadyjczyków. Jednocześnie 72% obywateli państwa sądzi, że duchowny powinien mieć prawo odmówić udzielenia ślubu parze homoseksualnej, jeśli stoi to w sprzeczności z jego przekonaniami religijnymi. Przeciwnego zdania jest 23% Kanadyjczyków.
Według ankiety z 2007 roku 62% Kanadyjczyków chce dodania orientacji seksualnej do kategorii chronionych przez Kanadyjską Kartę Praw i Swobód. Przeciwnego zdania jest 29% obywateli społeczeństwa.
W Kanadzie istnieje duża scena gejowska, z licznymi gejowskimi lokalami, zwłaszcza w Toronto, ale także w każdym dużym mieście. Działają tu liczne organizacje, wydawane są publikacje i organizowane parady gejów i lesbijek. Największa z nich odbywa się w Toronto, gromadząc w 2005 roku przeszło 1,5 miliona osób. W kraju działa kanał telewizyjny o tematyce homoseksualnej.
Kościół katolicki w Kanadzie jest wciąż zdecydowanie przeciwny gejom i lesbijkom, jednak otwarte stanowisko wyraża szereg tamtejszych kościołów protestanckich, zwłaszcza Zjednoczony Kościół Chrystusa, czy Kościół anglikański.

</doc>
<doc id="188430" url="https://pl.wikipedia.org/wiki?curid=188430" title="Teresa Lipowska">
Teresa Lipowska

Teresa Maria Lipowska-Zaliwska z domu Wittczak (ur. 14 lipca 1937 w Warszawie) – polska aktorka teatralna, filmowa i telewizyjna.
Życiorys.
Jest najstarszą córką urzędników, Marii z domu Niegowskiej (1912-2005) i Eugeniusza Wittczaków. Pierwsze lata życia spędziła w Warszawie, po wojnie zamieszkała z rodziną w Łodzi. Wychowywała się z dwójką młodszego rodzeństwa, siostrą Elżbietą (1941–1990) i bratem Andrzejem (ur. 1945).
W dzieciństwie rozpoczęła naukę gry na fortepianie, poza tym grała w przedstawieniach szkolnych i recytowała wiersze, a w wieku dziewięciu lat zadebiutowała na deskach teatru, grając królewnę-żabkę w spektaklu "Za siedmioma górami" wystawianym w Teatrze Lutnia w Łodzi. Mając 13 lat, debiutowała na ekranie jako statystka w filmie "Pierwszy start" Leonarda Buczkowskiego.
W 1955 ukończyła średnią szkołę muzyczną w klasie fortepianu w Łodzi, dwa lata później ukończyła studia na Wydziale Aktorskim PWSFTviT w Łodzi.
W latach 60. zaczęła występować w Teatrze Telewizji, pracowała też w Teatrze Polskiego Radia. W latach 1957–1975 występowała w warszawskim Teatrze Ludowym, następnie do 1985 – w Nowym. Grała też w Teatrze Współczesnym i TM „Roma”. W latach 1985–1992 była etatową aktorką Teatru Syrena w Warszawie, w którym kontynuowała pracę także po przejściu na emeryturę. Wiele lat była związana z kabaretem „Dudek”.
Od 2000 występuje jako Barbara Mostowiak, nestorka rodu w serialu TVP2 "M jak miłość".
W 2007 obchodziła jubileusz 50 lat pracy zawodowej na scenie podczas benefisu w Teatrze Kwadrat w Warszawie oraz została jedną z bohaterek książki "Siła codzienności" Marzanny Graff.
W 2010 została wyróżniona nagrodą Wielki Splendor przez Zespół Artystyczny Teatru Polskiego Radia.
W 2017 została uhonorowana Odznaką „Za Zasługi dla Miasta Łodzi”. Również w 2017 premierę miała książka pt. „Nad rodzinnym albumem”, będąca wywiadem z aktorką przeprowadzonym przez Ilonę Łepkowską.
Życie prywatne.
W 1957 poślubiła Aleksandra Lipowskiego, operatora filmowego, z którym rozwiodła się po trzech latach małżeństwa. W grudniu 1963 wyszła za aktora Tomasza Zaliwskiego; ślubu udzielił im ks. Jan Twardowski. Byli małżeństwem aż do śmierci Zaliwskiego w 2006. Ma z nim syna Marcina. Mieszka na warszawskich Kabatach.
Filmografia.
Filmy.
Źródło: Filmpolski.pl.
Seriale telewizyjne.
Źródło: Filmpolski.pl.
Polski dubbing.
Spis sporządzono na podstawie materiału źródłowego:
Odznaczenia i nagrody.
Odznaczenia
Nagrody

</doc>
<doc id="188431" url="https://pl.wikipedia.org/wiki?curid=188431" title="Posłowie na Sejm Polskiej Rzeczypospolitej Ludowej V kadencji">
Posłowie na Sejm Polskiej Rzeczypospolitej Ludowej V kadencji

Posłowie na Sejm Polskiej Rzeczypospolitej Ludowej V kadencji zostali wybrani podczas wyborów parlamentarnych, które odbyły się w dniu 1 czerwca 1969. 
Pierwsze posiedzenie odbyło się 27 czerwca 1969, a ostatnie, 18. – 21 i 22 grudnia 1971. Kadencja Sejmu trwała od 1 czerwca 1969 do 15 lutego 1972. Pierwotnie miała upłynąć 1 czerwca 1973, jednak została skrócona na mocy Ustawy Konstytucyjnej z dnia 22 grudnia 1971 r. o upływie kadencji Sejmu Polskiej Rzeczypospolitej Ludowej.
Kluby i koła na pierwszym posiedzeniu Sejmu V kadencji i stan na koniec kadencji.
Przynależność klubowa.
Stan na koniec kadencji.
Posłowie V kadencji zrzeszeni byli w następujących klubach i kołach poselskich:

</doc>
<doc id="188432" url="https://pl.wikipedia.org/wiki?curid=188432" title="SC Corinthians Paulista">
SC Corinthians Paulista

Sport Club Corinthians Paulista (wym. []) – brazylijski klub piłkarski z siedzibą w mieście São Paulo, stolicy stanu São Paulo. Występuje w rozgrywkach Campeonato Brasileiro Série A oraz Campeonato Paulista. Swoje domowe mecze rozgrywa na obiekcie Neo Química Arena.
Jeden z najpopularniejszych brazylijskich klubów piłkarskich.
Historia.
Klub Corinthians założony został 1 września 1910 roku. Dziewięć dni później klub rozegrał swój pierwszy mecz z klubem União da Lapa (porażka 0:1). W 1914 roku Corinthians zdobył swoje pierwsze mistrzostwo stanu, a w 1990 roku − pierwsze mistrzostwo Brazylii. Obecnie klub gra w pierwszej lidze brazylijskiej (Campeonato Brasileiro Série A) i w pierwszej lidze stanowej (Campeonato Paulista). Od samego początku klub był otwarty na wszystkich, bez względu na podziały rasowe i narodowościowe.
16 grudnia 2012 drużyna Corinthians pokonała w finale Klubowych Mistrzostw Świata Chelsea FC 1:0 będąc tym samym pierwszym od 2006 roku zwycięzcą tych rozgrywek z Ameryki Południowej.
Przydomek.
Przydomek klubu, "„Timão”", oznacza dosłownie „drużyna”, lecz w terminologii marynarskiej − koło sterowe. W herbie klubu znajdują się także kotwica oraz wiosła symbolizujące sekcję sportów wodnych działającą w klubie. Przydomek pochodzi także od tego, że w 1966 zespół Corinthians, mający w składzie takie tuzy jak Garrincha, Roberto Rivelino czy Ditão, zwyciężył w towarzyskich rozgrywkach Rio-São Paulo Cup oraz Torino Tournament, pokonując drużyny takie jak Inter Mediolan (ówczesna trzecia drużyna Serie A i zwycięzca Pucharu Europy), czy Santos FC Pelégo. Brazylijska prasa ochrzciła więc zespół "„Timão”" − "„Wielka Drużyna”".

</doc>
<doc id="188433" url="https://pl.wikipedia.org/wiki?curid=188433" title="Lee Harvey Oswald">
Lee Harvey Oswald

Lee Harvey Oswald (ur. 18 października 1939 w Nowym Orleanie, zm. 24 listopada 1963 w Dallas) – amerykański zamachowiec, znany jako domniemany zabójca prezydenta Stanów Zjednoczonych Johna F. Kennedy’ego w zamachu 22 listopada 1963, według wniosków dwóch amerykańskich komisji rządowych ds. tego zabójstwa.
Życiorys.
Dzieciństwo.
Urodził się w Nowym Orleanie. Jego ojciec, weteran I wojny światowej, zmarł przed jego urodzeniem. Matka początkowo sama wychowywała trzech synów: Lee Harveya, starszego Roberta i syna z pierwszego małżeństwa Johna Edwarda Pica. Następnie Lee kilka lat przebywał w sierocińcu, ponieważ matka nie była w stanie się nim opiekować. Rodzina często się przeprowadzała. Zanim Lee skończył 18 lat, przeprowadzał się aż 22 razy. Mieszkał najczęściej w okolicach Nowego Orleanu i Dallas, ale mieszkał też krótko w Nowym Jorku.
Był trudnym dzieckiem. Gdy przebywał u swego przyrodniego brata, ten go wyrzucił z domu po tym, jak Lee groził nożem jego żonie. Po podejrzeniach o wagary sąd nakazał mu poddać się obserwacji psychiatrycznej. Tam stwierdzono zaburzenia osobowości, agresywne tendencje i zalecono leczenie psychiatryczne.
Z racji częstych przeprowadzek Oswald uczęszczał do 12 szkół. Edukację zakończył w wieku 16 lat. Wtedy zainteresował się marksizmem. Napisał do Socjalistycznej Partii Ameryki chcąc uzyskać informacje o ich młodzieżówce.
Służba wojskowa.
Mimo lewicowych poglądów, został przyjęty do US Marines w 1956. Został przeszkolony jako operator radaru i wysłany najpierw do bazy w Irvine w stanie Kalifornia, a potem na lotnisko Atsugi w Japonii. Lotnisko w Japonii było bazą samolotów U-2, ale brak dowodów na to, że Oswald brał jakikolwiek udział w planowaniu lotów. Ostracyzm sprawił, że stawał się coraz bardziej zagorzałym marksistą.
W czasie służby dwa razy był sądzony przez sąd wojskowy. Za pierwszym razem ukarano go za to, że użył broni, do której nie miał dostępu. Za drugim razem wszczął bójkę z sierżantem podejrzewając go o to, że to on stał za jego ukaraniem. Pod koniec służby wykonywał prace pomocnicze.
Pobyt w ZSRR.
W 1959 wyjechał do Związku Radzieckiego. Wyjazd był wcześniej zaplanowany, ponieważ Oswald uczył się rosyjskiego i wziął 1500 dolarów, uprzednio zwalniając się z wojska.
Gdy przyjechał do ZSRR, oświadczył m.in., że nie myśli o powrocie do USA, a rząd radziecki uważa za swój. Demonstracyjnie oddał swój paszport w ambasadzie USA. Rosjanie początkowo byli zadowoleni z jego przyjazdu. Szybko zauważyli jednak, że Oswald nie ma im nic do zaoferowania. Mimo sprzeciwu KGB, pozwolono mu zostać w ZSRR. Chciał zostać w Moskwie, ale został wysłany do Mińska. Tam został zatrudniony w fabryce "Gorizont" produkującej artykuły elektroniczne. Przez cały czas pobytu Oswald był pod stałą obserwacją KGB.
Amerykański pisarz Norman Mailer, który w 1995 r. wydał książkę „Opowieść Oswalda” (ang. "Oswald’s Tale: An American Mystery"; w Polsce wydana w 2001 r.), w pierwszej połowie lat dziewięćdziesiątych przyjechał do Mińska i z pomocą Stanisława Szuszkiewicza dotarł do oficerów KGB, którzy śledzili Oswalda. Jak wynika z ich relacji, oprócz obserwacji Amerykanina, KGB przy założeniu jego dobrych intencji, miało ułatwić mu start w nowym życiu. Ponadto nadano mu kryptonim „Lichoj”. Mimo że miał prawie idylliczne warunki życia (duże, umeblowane mieszkanie i pensja od Rosyjskiego Towarzystwa Czerwonego Krzyża), pobyt w ZSRR zaczął mu coraz bardziej doskwierać. W swoim dzienniku skarżył się na brak atrakcji i możliwości wydawania pieniędzy. Jedyną jego rozrywką było podrywanie dziewcząt.
Na początku 1961 roku poznał Marinę Prusakową, dziewiętnastoletnią studentkę z Leningradu, mieszkającą wówczas z wujkiem i ciotką. Późniejsze raporty opisywały jej wujka jako pułkownika KGB, choć tak naprawdę był niezbyt wysoko postawionym urzędnikiem w Ministerstwie Spraw Wewnętrznych, zajmującym się przemysłem drzewnym. W kwietniu 1961 wzięli ślub, a w lutym 1962 urodziła się ich córka. Jak wynika z książki Mailera, KGB było zaskoczone i niezadowolone z takiego obrotu sprawy.
Powrót do USA.
Po czterech miesiącach starań Prusakowej o wyjazd i rozmowach z ambasadą USA w Moskwie, 1 czerwca 1962 r. Oswald razem z rodziną opuścił ZSRR. Do USA przybyli 13 czerwca. Razem z Mariną i dwoma córkami zamieszkał w Dallas w Teksasie, gdzie również mieszkali jego brat i matka. Oswald zamierzał napisać pamiętnik dokumentujący życie w Związku Radzieckim, a także działał w Komitecie „Fair Play” wobec Kuby. Część ulotek FPCC Oswalda miało nadruki z adresem „544 Camp Street”. Był to ten sam budynek, w którym swoje biuro miał Guy Banister, eks-agent FBI zaangażowany w działalność kontrwywiadowczą. Wskazuje to na infiltrację organizacji przez służby rządowe lub bezpośrednią współpracę Oswalda z FBI. 10 kwietnia 1963, Oswald przeprowadził nieudany zamach na życie prawicowego generała, Edwina Walkera.
Wyjazd do Meksyku.
We wrześniu 1963 r. Oswald pojechał do Nowego Orleanu w celu odebrania zasiłku dla bezrobotnego w wysokości 33 dolarów. Następnie kupił bilet na autobus, ale zamiast do Dallas pojechał do Laredo, miasta przy granicy z Meksykiem, po czym kontynuował podróż do Meksyku. Jego celem był wyjazd na Kubę, czego nie ukrywał przed współpasażerami. Gdy dojechał do meksykańskiej stolicy, udał się do ambasady kubańskiej, gdzie wypełnił aplikację wizową twierdząc, że chce odwiedzić Kubę przed powrotem do ZSRR. Kubańczycy przed wydaniem wizy zażądali zatwierdzenia planów jego podróży przez ambasadę Związku Radzieckiego. Ambasada ZSRR w Meksyku nie była jednak chętna do pomocy. Oswald otrzymał wizę kubańską dopiero w połowie października. Przez cały czas był pod obserwacją agentów CIA.
Zanim jednak otrzymał wizę, z początkiem października wrócił do USA. Jego przyjaciółka, Ruth Paine, znalazła mu pracę w Teksańskiej Składnicy Podręczników w Dallas. Wynajmował tam mieszkanie, a weekendy spędzał z żoną w Irving w domu należącym do Paine. W tym samym czasie był obserwowany przez FBI, a agenci federalni dwukrotnie odwiedzili Paine w jej domu licząc na uzyskanie informacji o żonie Oswalda podejrzewanej o bycie sowieckim szpiegiem.
Zamach na Johna F. Kennedy’ego.
Jeden z kolegów Oswalda w pracy zeznał, że widział Oswalda przebywającego na piątym piętrze składnicy podręczników na 35 minut przed zamachem.
Według Raportu Komisji Warrena, Oswald po dokonaniu zamachu ukrył broń za pudłami i zszedł na dół. Na drugim piętrze budynku trafił na policjanta z bronią w ręku, który poszukiwał sprawcy. Przepuścił go po tym, jak szef Oswalda potwierdził jego tożsamość. Następnie Oswald wyszedł wcześniej z pracy i udał się do domu, gdzie zostawił kurtkę, po czym wyszedł ponownie. Po przejściu kilkuset metrów został zagadnięty przez policjanta J.D. Tippita. Oswald wyciągnął pistolet i zastrzelił funkcjonariusza na oczach świadków, a następnie zbiegł z miejsca zdarzenia. Ukrył się w kinie, zauważył to jednak kierownik pobliskiego sklepu z obuwiem, Johnny Brewer, który zawiadomił bileterkę. Ta zadzwoniła na policję. Brewer zidentyfikował Oswalda i policjanci, po krótkiej szamotaninie (Oswald próbował strzelać, ale pistolet nie wypalił) odwieźli go na posterunek.
Początkowo policja przesłuchała go jako podejrzanego w sprawie zabójstwa Tippita. Dopiero po kilkunastu godzinach został przesłuchany na okoliczność zabójstwa Johna F. Kennedy’ego. Oswald nie przyznał się do zarzucanego mu czynu.
Śmierć i jej okoliczności.
Dwa dni po aresztowaniu, 24 listopada 1963 Oswald został postrzelony przez Jacka Ruby’ego, gangstera i właściciela klubu nocnego z Dallas. Nieprzytomnego Oswalda przewieziono do szpitala, gdzie zmarł.
Kontrowersje co do udziału Oswalda w zamachu.
Kwestia udziału Oswalda w zamachu na prezydenta Kennedy’ego wciąż jest przedmiotem licznych kontrowersji. Krytycy oficjalnie przyjętej wersji wydarzeń najczęściej nie kwestionują, iż brał on udział w spisku, jednakże uważają, że został on wykorzystany jako kozioł ofiarny w celu odwrócenia uwagi od zleceniodawców i wykonawców zabójstwa. Jako osoba o komunistycznych przekonaniach doskonale bowiem pasował do wizerunku samotnego zamachowca-fanatyka. Należy jednak podkreślić, iż Oswald zastrzelił policjanta, który próbował go aresztować w dniu zamachu, wcześniej natomiast miał próbować zabić jednego ze skrajnie prawicowych teksańskich polityków, generała Edwina Walkera (zamach taki istotnie miał miejsce w kwietniu 1963 r.).
Oswald faktycznie był przeciętnym strzelcem (miał słabe wyniki na strzelnicy podczas służby w US Marines, stąd krytycy hipotezy o samotnym zamachowcu wskazują, iż wątpliwe jest, aby zdołał on trafić trzykrotnie prezydenta z dość trudnej pozycji z 6. piętra budynku). Podnoszą oni także, iż mało prawdopodobne jest, aby był on w stanie oddać trzy strzały w krótkim czasie, który Komisja Warrena oszacowała na zaledwie 5–6 sekund. Ponadto karabin Manllicher Carcano Model 91/38 należący do Oswalda, który miał być użyty w czasie zamachu, był dość zawodną bronią, w dodatku celownik optyczny został na nim zamontowany w nieprawidłowy sposób. Jako argument przeciwko winie Oswalda wskazuje się także okoliczność, iż kilka sekund przed faktycznym oddaniem strzałów samochód prezydenta wykonywał skręt naprzeciwko okna, w którym Oswald miał się znajdować. Skręt wiązał się oczywiście z koniecznością zmniejszenia prędkości, co ułatwiało oddanie strzałów. Tymczasem strzały padły, dopiero gdy samochód, przyspieszając, zaczął się oddalać od składnicy książek, przez co celowanie dla strzelca znajdującego się w tym budynku było już znacznie trudniejsze.
Źródłem licznych wątpliwości jest także zamordowanie Oswalda w dwa dni po zamachu przez Jacka Ruby’ego – człowieka powiązanego z mafią. Dyskusyjny jest także, biorąc pod uwagę to kim był Ruby, podawany przez niego motyw zabójstwa. Rzekomo chciał on bowiem oszczędzić wdowie po prezydencie bólu w czasie procesu. Nigdy też nie zostało w sposób przekonujący wyjaśnione w jaki sposób Ruby’emu udało się przedostać w pobliże Oswalda pilnowanego przez licznych policjantów.
Ekshumacja.
W 1981 dokonano ekshumacji zwłok Oswalda na prośbę brytyjskiego badacza Michaela Eddowesa, za zgodą wdowy po zamachowcu. Eddowes w swojej książce "Khrushchev killed Kennedy" wydanej w 1975 wysunął tezę, że to nie Oswald, lecz jego sobowtór imieniem Alek był zamachowcem. Ów zamachowiec miał być agentem KGB i członkiem większej grupy. Eddowes na dowód swojej hipotezy przytacza również twierdzenie, że ów sobowtór nie ma blizny po operacji sprzed kilku lat przed śmiercią, a Oswald takową posiadał. Badania dokonane po ekshumacji nie potwierdziły żadnej z hipotez prezentowanych przez Eddowesa. Odnaleziono bowiem blizny po operacji, porównanie kartoteki dentystycznej również potwierdziło tożsamość Oswalda.

</doc>
<doc id="188434" url="https://pl.wikipedia.org/wiki?curid=188434" title="Posłowie na Sejm Polskiej Rzeczypospolitej Ludowej IV kadencji">
Posłowie na Sejm Polskiej Rzeczypospolitej Ludowej IV kadencji

Posłowie na Sejm Polskiej Rzeczypospolitej Ludowej IV kadencji zostali wybrani podczas wyborów parlamentarnych, które odbyły się w dniu 30 maja 1965.
Pierwsze posiedzenie odbyło się 24 czerwca 1965, a ostatnie, 23. – 29 kwietnia 1969. Kadencja Sejmu trwała od 30 maja 1965 do 30 maja 1969.
Kluby i koła na pierwszym posiedzeniu Sejmu IV kadencji i stan na koniec kadencji.
Przynależność klubowa.
Stan na koniec kadencji.
Posłowie IV kadencji zrzeszeni byli w następujących klubach i kołach poselskich:

</doc>
<doc id="188436" url="https://pl.wikipedia.org/wiki?curid=188436" title="Linda (język programowania)">
Linda (język programowania)

Linda – język współpracujący z innymi językami programowania, wzbogacający je o możliwości tworzenia programów wykonywanych współbieżnie.
Stworzony został na Uniwersytecie Yale przez profesora Davida Gelerntera – wtedy jeszcze 23-letniego studenta. Nazwa „Linda” stanowi żartobliwe nawiązanie do języka programowania Ada, którego nazwa pochodzi od imienia Ady Lovelace (przez wielu uznawanej za pierwszą programistkę). W tym wypadku odwołuje się ona do kobiety o tym samym nazwisku, Lindy Lovelace, amerykańskiej aktorki filmów pornograficznych.
Język Linda to w praktyce zestaw funkcji umożliwiających współbieżne przetwarzanie danych, rozszerzający inne języki programowania (najczęściej spotykany jest w połączeniu z C oraz Fortranem: odpowiednio C-Linda i Fortran-Linda).
Model programistyczny.
Współbieżność w Lindzie realizowana jest w oparciu o koncepcję logicznie współdzielonej, rozproszonej pamięci. Takie podejście determinuje sposób komunikowania się ze sobą współbieżnych procesów.
Wszystkie procesy posiadają bowiem dostęp do jednej, współdzielonej przestrzeni danych, w której mogą gromadzić dane i z której mogą zgromadzone dane odczytywać. Przestrzeń ta nazwana została przestrzenią krotek (ang. "tuple space"). Jeśli jeden z procesów chce się skomunikować z drugim, umieszcza odpowiednie dane w przestrzeni krotek, drugi natomiast pobiera je w dogodnej dla siebie chwili.
Język Linda definiuje następujące cztery operacje:
Z punktu widzenia programisty nie ma adresów powiązanych z poszczególnymi krotkami, a o pobraniu krotki decyduje jedynie jej postać, to znaczy liczba, typ i zawartość pól.

</doc>
<doc id="188438" url="https://pl.wikipedia.org/wiki?curid=188438" title="Asbolus (planetoida)">
Asbolus (planetoida)



</doc>
<doc id="188439" url="https://pl.wikipedia.org/wiki?curid=188439" title="Patroclus (planetoida)">
Patroclus (planetoida)



</doc>
<doc id="188441" url="https://pl.wikipedia.org/wiki?curid=188441" title="Posłowie na Sejm Polskiej Rzeczypospolitej Ludowej III kadencji">
Posłowie na Sejm Polskiej Rzeczypospolitej Ludowej III kadencji

Posłowie na Sejm Polskiej Rzeczypospolitej Ludowej III kadencji zostali wybrani podczas wyborów parlamentarnych, które odbyły się w dniu 16 kwietnia 1961.
Pierwsze posiedzenie odbyło się 15 maja 1961, a ostatnie, 32. – 29, 30 i 31 marca 1965. Kadencja Sejmu trwała od 16 kwietnia 1961 do 16 kwietnia 1965.
Kluby i koła na pierwszym posiedzeniu Sejmu III kadencji i stan na koniec kadencji.
Przynależność klubowa.
Stan na koniec kadencji.
Posłowie III kadencji zrzeszeni byli w następujących klubach i kołach poselskich:

</doc>
<doc id="188443" url="https://pl.wikipedia.org/wiki?curid=188443" title="Theli (album)">
Theli (album)

Theli – studyjny album wydany w 1996 roku przez szwedzki zespół Therion.
Opis albumu.
"Theli" jest bez wątpienia przełomowym albumem zespołu. To właśnie na tej płycie znajduje się sztandarowy utwór Theriona zatytułowany „To Mega Therion”. Warto dodać, że z powodu fatalnej pomyłki kilka pierwszych wydań "Theli" zawierało kolędy nagrane przez niemiecki chór. Feralne albumy zostały wcześnie wykryte i zamienione, dziś stanowią nie lada gratkę dla kolekcjonerów i fanów zespołu.
Nagrania do albumu odbyły się w Impuls Studio w Hamburgu w tym samym roku.
Okładka.
Okładka przedstawia egipskiego boga Seta, jej autorem jest Peter Grøn.
Twórcy albumu.
Ponadto:
Chór "North German Radio Choir":
Chór "Siren Choir":
Współautorem orkiestracji jest The Barmbek Symphony Orchestra.

</doc>
<doc id="188444" url="https://pl.wikipedia.org/wiki?curid=188444" title="Posłowie na Sejm Polskiej Rzeczypospolitej Ludowej II kadencji">
Posłowie na Sejm Polskiej Rzeczypospolitej Ludowej II kadencji

Posłowie na Sejm Polskiej Rzeczypospolitej Ludowej II kadencji zostali wybrani podczas wyborów parlamentarnych, które odbyły się w dniu 20 stycznia 1957.
Pierwsze posiedzenie odbyło się 20 lutego 1957, a ostatnie, 59. – 17 lutego 1961. Kadencja Sejmu trwała od 20 lutego 1957 do 20 lutego 1961.
Wybory ponowne:
Wybory uzupełniające:
Kluby i koła na pierwszym posiedzeniu Sejmu II kadencji i stan na koniec kadencji.
Przynależność klubowa.
Stan na koniec kadencji.
Posłowie II kadencji zrzeszeni byli w następujących klubach i kołach poselskich:

</doc>
<doc id="188446" url="https://pl.wikipedia.org/wiki?curid=188446" title="Posłowie na Sejm Polskiej Rzeczypospolitej Ludowej I kadencji">
Posłowie na Sejm Polskiej Rzeczypospolitej Ludowej I kadencji

Posłowie na Sejm Polskiej Rzeczypospolitej Ludowej I kadencji zostali wybrani podczas wyborów parlamentarnych, które odbyły się w dniu 26 października 1952.
Pierwsze posiedzenie odbyło się 20 listopada 1952, a ostatnie, 39. – 20 listopada 1956. Kadencja Sejmu trwała od 20 listopada 1952 do 20 listopada 1956.
Skład partyjny na pierwszym posiedzeniu Sejmu I kadencji. Regulamin Sejmu nie przewidywał funkcjonowania klubów poselskich, lecz w ich miejsce powołano Wojewódzkie Zespoły Poselskie.
Prezydium Sejmu I kadencji.
Stan na koniec kadencji.
Posłowie I kadencji zrzeszeni byli w następujących Wojewódzkich Zespołach Poselskich:

</doc>
<doc id="188448" url="https://pl.wikipedia.org/wiki?curid=188448" title="Aleksander Gorzeński">
Aleksander Gorzeński

Aleksander Gorzeński herbu Nałęcz (ur. ok. 1671 r., zm. 2 maja lub 9 maja 1754 r. w Gnieźnie) – dziedzic dobrzycki, proboszcz dobrzycki w latach 1726-1748, kantor gnieźnieński, kanonik gnieźnieńskiej kapituły katedralnej w 1727 roku, kanonik krakowski, archidiakon kaliski, wikariusz generalny archidiecezji gnieźnieńskiej.
Syn Andrzeja i Zofii ze Skoraszewskich, chorążanki poznańskiej. Poślubił Annę Koźmińską, kasztelankę rogozińską, z którą miał czterech synów: Dymitra (zm. 1732), jezuitę, Franciszka, pułkownika wojsk koronnych, Józefa, kanonika gnieźnieńskiego i poznańskiego, Antoniego, chorążego kaliskiego i poznańskiego, konsyliarza generalnego konfederacji barskiej oraz cztery córki.
W 1701 r. wymieniany był jako dworzanin królewski. W 1706 i 1717 r. pełnił godność marszałka sejmików średzkich, w 1715 i w 1727 r. wybrano go na komisarza skarbowego województw wielkopolskich, a w 1727 r. wybrany został również deputatem do Trybunału Koronnego, którego został wicemarszałkiem.
W 1717 r. nabył za 106 700 zł od spadkobierców Michała Dobrzyckiego (1660–1715) dobra dobrzyckie, które pozostały w rękach Gorzeńskich przez niemal 100 lat (do 1816 r.).
Po śmierci żony w 1726 r. wstąpił do Seminarium Duchownego i otrzymał święcenia kapłańskie. W tym samym roku został proboszczem w dobrzyckiej parafii. Ze względu na funkcje jakie pełnił w Gnieźnie w Dobrzycy zastępowali go wikariusze: ks. Franciszek Kociałkiewicz (1727–1735 r.), ks. Ludwik Łęski (do 1731, ks. Szymon Karszewski (1732 r.) ks. Mateusz Kurowski (1733 r.), ks. Tomasz Czarczyński (1737 r.), ks. Łukasz Płaczkiewicz (1738–1740 r.), kd. Franciszek Płaczek (1740 r.), ks. Wojciech Żgliński.
4 sierpnia 1729 r. otrzymał kanonię Bużenin, a w 1732 r. został kantorem gnieźnieńskim po Aleksandrze Mostowskim. Arcybiskup Teodor Potocki mianował go wikariuszem generalnym archidiecezji gnieźnieńskiej. Kolejni biskupi na stolicy gnieźnieńskiej, abp Krzysztof Antoni Szembek i abp Adam Ignacy Komorowski, podtrzymali tę nominację.
Jako delegat kapituły gnieźnieńskiej jeździł także na sejmik średzki i sejm warszawski, z jej ramienia zasiadł również w 1732 r. w Trybunale Koronnym, zostając jego wiceprezydentem.
W kościele dobrzyckim ufundował nowe ołtarze boczne, św. Józefa i św. Katarzyny, dobudował drugą zakrystię po północnej stronie ołtarza głównego, położył nową, dębową podłogę w prezbiterium, a w nawie ceglaną. Cały kościół wewnątrz odmalował i nakazał częściowo pozłocić ołtarze. Na terenie kościelnym zbudował nową wieżę i pokrył ją, wraz z dachem kościoła, nowymi gontami oraz nową drewnianą dzwonnicę na dwa większe dzwony. Wieża, dzwonnica i kostnica pokryte zostały gontami i obite tarcicą.
Zbudował również nowe obszerne probostwo, które składało się z jadalni, 2 pokoi mieszkalnych, 3 sypialni. Starą plebanię, po remoncie, oddał w użytkowanie wikariuszom, służbie i kuchennym.
Posiadane przez siebie dobra dobrzyckie w 1739 r. sprzedał synowi Antoniemu, na którego nałożył obowiązek spłaty pozostałego rodzeństwa.
W 1748 r., mając 78 lat, zrezygnował z funkcji dobrzyckiego proboszcza i pozostał w Gnieźnie, gdzie zmarł w wieku 84 lat; pochowany został w tamtejszej katedrze.

</doc>
<doc id="188450" url="https://pl.wikipedia.org/wiki?curid=188450" title="Mieszczanie">
Mieszczanie



</doc>
<doc id="188452" url="https://pl.wikipedia.org/wiki?curid=188452" title="Yans">
Yans

Yans (tytuł oryginału: "Hans") – belgijska seria komiksowa z gatunku science fiction, ukazująca się w latach 1983–2000, stworzona przez scenarzystę André-Paula Duchâteau i polskich rysowników: Grzegorza Rosińskiego (tomy 1–6) i Zbigniewa Kasprzaka (tomy 6–12), pracującego pod pseudonimem „Kas”.
Fabuła.
Seria opowiada o losach agenta specjalnego Yansa, uwikłanego w walkę o władzę w totalitarnym mieście, jedynym, jakie pozostało na Ziemi po wojnie nuklearnej. Yans zakochuje się w Orchidei, jednej z wyjętych spod prawa ludzi, mieszkających na spustoszonych terenach wokół miasta. Orchidea rodzi ich córkę, Mahonię. Z czasem Yans przejmuje rządy w mieście, jednak wciąż pojawiają się na jego drodze ludzie pragnący powrotu do dawnych porządków.
Zmiana tytułu w polskiej wersji.
W oryginalnej, francuskojęzycznej wersji seria zatytułowana jest "Hans". W Polsce zmieniono tytuł, gdyż w latach 80. XX w., kiedy komiks ukazał się po raz pierwszy po polsku, niemieckie imię Hans kojarzyło się ze stereotypami związanymi z Niemcami, zwłaszcza z II wojną światową. Mimo że seria doczekała się w Polsce kilku wznowień, nowy polski wydawca, Egmont Polska, nie powrócił do oryginalnej nazwy serii.
Wydania.
Wydawcą oryginału "Yansa" było belgijskie wydawnictwo Le Lombard. Przed publikacją pierwszego tomu, w 1980 roku, w belgijskim czasopiśmie „Tintin” ukazała się komiksowa nowela o Yansie i Orchidei pt. "Wieża rozpaczy" ("La Tour du désespoir"), która stanowiła pierwsze podejście autorów do realizacji wieloczęściowego cyklu (po polsku ten krótki komiks ukazał się pierwotnie w 1994 roku w czasopiśmie „Super Boom!”). Kolejne tomy serii także ukazywały się najpierw w odcinkach na łamach „Tintin”, a później w pojedynczych albumach. Mimo sukcesów pierwszych tomów "Yansa" na rynku franko-belgijskim, gwałtowny spadek zainteresowania w latach 90. zmusił Le Lombard do zawieszenia cyklu w 2000 roku, choć przygotowywany był 13. album serii, zatytułowany "Amazonki".
W Polsce "Yans" ukazał się po raz pierwszy w gazecie Świat Młodych (numery od 91 do 104) w roku 1984 pod tytułem – "Jan – przybysz znikąd". Niestety komiks w tym wydaniu został pocięty, a brakujące plansze zastąpiono streszczeniem. Później w latach 1988–1990 pięć pierwszych tomów ukazało się w czasopiśmie „Komiks”, zaś tom 6. w latach 1998–1999 w odcinkach w czasopiśmie „Świat Komiksu”. W latach 2001–2004 wydawnictwo Egmont Polska opublikowało całą serię w pojedynczych albumach (tłumacząc poprawnie tytuł tomu 1. – "Ostatnia wyspa"), zaś w latach 2014–2015 wznowiło ją w trzech tomach zbiorczych zawierających po cztery albumy i materiały dodatkowe, przedstawiające m.in. twórczość autorów serii, jej rozwój na przestrzeni lat, a także okoliczności jej zamknięcia.
Tomy.
W roku 2000 wydawnictwo Le Lombard zawiesiło wydawanie kolejnych tomów cyklu Yans.

</doc>
<doc id="188455" url="https://pl.wikipedia.org/wiki?curid=188455" title="OpenWrt">
OpenWrt

OpenWrt – dystrybucja Linuksa pierwotnie przeznaczona dla urządzeń WLAN produkowanych przez firmę Linksys, a w szczególności dla routerów z serii WRT54G. Aktualnie wspierane są również urządzenia innych firm, o różnych architekturach, jak np. MIPS czy ARM.
Rozwijanie otwartej implementacji oprogramowania wbudowanego (ang. firmware) jest możliwe ponieważ firmy takie jak Linksys, TP-Link czy D-Link używają w niektórych swoich routerach oprogramowania rozpowszechnianego na zasadach licencji GNU GPL. Zgodnie z nimi publikowane są wszelkie zmiany wprowadzone do kodu niezbędne do jego działania na tych urządzeniach. W oparciu o te modyfikacje entuzjaści otwartego oprogramowania rozwijają dystrybucję Linuksa zawierającą wiele narzędzi niedostępnych w oryginalnym oprogramowaniu.
OpenWrt posiada w repozytoriach pakiet filtru rodzinnego DansGuardian.
W OpenWrt wykorzystywany jest system zarządzania oprogramowaniem opkg, fork ipkg stworzony przez Openmoko, który oferuje możliwości wzorowane na APT i dpkg.

</doc>
<doc id="188458" url="https://pl.wikipedia.org/wiki?curid=188458" title="Sanctus">
Sanctus

Sanctus (łac. "święty") – aklamacja w części drugiej liturgii łacińskiej mszy wiernych, wykonywana po prefacji.
Tekst nawiązuje do Iz 6,3.
Obecnie w rzymskokatolickiej posoborowej liturgii Mszy św. "Sanctus" łączy się z "Benedictus":
po czym powtarza się: "Hosanna na wysokości."
Całość śpiewa się po prefacji jako tzw. Święty.
Trzykrotne powtórzenie swój początek ma w księdze Izajasza, gdyż w kulturze semickiej nie ma stopniowania, ale też jest to nawiązanie do Trójcy Świętej.
Por. Trisagion.
Sanctus w liturgii luterańskiej.
W polskim Kościele Ewangelicko-Augsburskim część ordinarium "sanctus" śpiewa się na koniec Prefacji.'

</doc>
<doc id="188460" url="https://pl.wikipedia.org/wiki?curid=188460" title="Zbigniew Kasprzak (rysownik)">
Zbigniew Kasprzak (rysownik)

Zbigniew Kasprzak (ur. 31 marca 1955 w Krakowie) − polski rysownik komiksów. Od początku lat 90. XX w. mieszka w Belgii, gdzie tworzy pod pseudonimem Kas. Jest współautorem serii komiksowych Yans oraz Halloween Blues, obecnie współpracuje z wydawnictwem Le Lombard.
Życiorys.
Absolwent krakowskiej Akademii Sztuk Pięknych. Swój kontakt z komiksem zaczął od wygrania konkursu zorganizowanego przez magazyn "Relax".
W Polsce tworzył głównie komiksy fantastyczno-naukowe oraz historyczne, które były publikowane przez wydawnictwo Sport i Turystyka. Jest też autorem rysunków do krótkich komiksów traktujących o słynnych podróżnikach, zawartych w antologiach wydanych przez Krajową Agencję Wydawniczą w latach 80. XX wieku.
W 1988 roku Zbigniew Kasprzak został zaproszony wraz z innymi polskimi rysownikami komiksów (m.in. Tadeuszem Baranowskim, Bogusławem Polchem, Jerzym Skarżyńskim) na festiwal komiksowy w Sierre, gdzie brali udział w wystawie polskich komiksów. Tam też Grzegorz Rosiński zaproponował Kasprzakowi przejęcie serii "Yans".
Na początku lat 90. XX wieku Kasprzak wyjechał do Brukseli na zaproszenie Rosińskiego, z którym wspólnie narysował piąty album serii "Yans" zatytułowany "Prawo Ardelii". Rosiński w kolejnych latach skupił się na rysowaniu serii "Thorgal", a Kasprzak przejął "Yansa" i przeniósł się na stałe do Belgii. Rysował tę serię aż do albumu 12 "Kraina otchłani" wydanego w 2000 roku, po którym wydawnictwo Le Lombard zawiesiło cykl ze względu na malejące zainteresowanie czytelników.
W 1994 Kasprzak, wraz ze scenarzystą Branem McLeodem, stworzył dwuodcinkową serię "Podróżnicy" ("Les Voyageurs"), której akcja toczy się na bezdrożach Kanady w XIX wieku. Głównymi bohaterami są Indianie i traperzy handlujący skórami. Jak sam twierdzi, rozpoczęcie tej współpracy było spowodowane przesytem science-fiction. Pierwotnie twórcy planowali trzy albumy, jednakże w wyniku presji wydawcy związanej z innymi seriami tworzonymi przez „Kasa” projekt zakończył się na drugim odcinku.
Najnowszy projekt, w który był zaangażowany Zbigniew Kasprzak to "Halloween Blues" – seria tworzona w latach 2003-2009 liczy 7 albumów, autorem scenariusza jest pochodzący z Belgii Mythic (właśc. Jean-Claude Smit-le-Bénédicte). W Polsce seria ukazała się w formie jednotomowego wydania zbiorczego nakładem Egmont Polska.
Rodzina.
Grażyna Fołtyn-Kasprzak, żona Zbigniewa, z wykształcenia scenograf, pracuje jako kolorystka komiksów używając pseudonimu "Graza". Zajmuje się kolorowaniem komiksów męża i wielu innych artystów (w tym serii "Thorgal" Rosińskiego i Jeana Van Hamme'a).
Bibliografia.
"Podróżnicy".
Scenarzystą serii jest Bran McLeod.
"Yans".
Zbigniew Kasprzak przejął rysowanie serii w 1990 roku od Grzegorza Rosińskiego, album 5 "Prawo Ardelii" narysowali wspólnie. Scenariusze do wszystkich albumów stworzył André-Paul Duchâteau.
"Halloween Blues".
Scenarzystą serii jest Belg Jean-Claude Smit-le-Bénédicte tworzący pod pseudonimem Mythic.

</doc>
<doc id="188461" url="https://pl.wikipedia.org/wiki?curid=188461" title="Weterynarz">
Weterynarz



</doc>
<doc id="188467" url="https://pl.wikipedia.org/wiki?curid=188467" title="Golpeador">
Golpeador

Golpeador nazywany również "Flamenco Tap Plate" lub "Pick Guard" to płytka ochronna wykonana przeważnie z cienkiego samoprzylepnego plastiku - laminatu. Naklejana na płytę wierzchnią gitary w celu ochrony lakieru i płyty przed uderzeniami gitarzysty, który wykonuje technikę golpe, czyli uderzenie palcem serdecznym w pudło rezonansowe w celu zaakcentowania, wzmocnienia wybranego dźwięku.

</doc>
<doc id="188471" url="https://pl.wikipedia.org/wiki?curid=188471" title="Gitara flamenco">
Gitara flamenco

Gitara flamenco (zwana też "gitarą hiszpańską" ze względu na kraj pochodzenia) – odmiana gitary klasycznej. Gitary flamenco są wytwarzane z drewna cyprysowego dlatego w odróżnieniu od gitar klasycznych są wykonane najczęściej w kolorach od jasnożółtego do pomarańczowego. Pudło jest nieznacznie większe i płytsze od pudła gitary klasycznej. Struny zawieszone są zazwyczaj bliżej progów niż w gitarze klasycznej, co ułatwia grę szybkich przebiegów i nadaje ostrzejsze brzmienie oraz efekt perkusyjny podczas grania akordów (obijanie się strun o progi). Elementem gitary flamenco jest golpeador, który pozwala na wykonywanie techniki golpe.

</doc>
<doc id="188472" url="https://pl.wikipedia.org/wiki?curid=188472" title="Wariabilizm">
Wariabilizm

Wariabilizm – pogląd filozoficzny, według którego rzeczywistość jest zmienna, dobrze oddaje to formuła przypisywana Heraklitowi z Efezu "wszystko płynie" (gr. παντα ρει, "panta rhei").
Wariabilizm jest poglądem przeciwstawnym do poglądu Parmenidesa z Elei o jedności i stałości bytu.
Filozofia Heraklita głosi, że ciągłe stawanie się i przemijanie jest najważniejszą cechą bytu, zaś stawanie się i przemijanie jest wynikiem nieprzerwanego ścierania się przeciwieństw (dialektyka). Wszelkie zdarzenia wynikają z napięcia powstającego między przeciwieństwami. Jego teorię zmienności nazywa się wariabilizmem lub herakliteizmem (powszechna teoria zmienności), a najlepszym jej obrazem jest rzeka – jej wody ciągle się zmieniają płynąc. Stąd słynne powiedzenia Heraklita: nigdy nie wchodzi się do tej samej rzeki, wszystko co się zdarzy choćby to samo i w tym samym miejscu, nigdy nie zdarzy się o tym samym czasie, rzeka to czas płynący na który nie mamy wpływu, a nie miejsce. Można nawet stwierdzić, że nawet raz nie można wejść do tej samej rzeki. Nie można niczego przewidzieć, zaplanować w stu procentach, świat to jedna wielka zmienna rzeka, która jest metaforą rzeczywistości. Żadna rzecz, zdaniem Heraklita, nie ma własności absolutnie stałych.
Człowiek również jest bytem, który się stale, nieustannie wewnętrznie zmienia.

</doc>
<doc id="188477" url="https://pl.wikipedia.org/wiki?curid=188477" title="Mistrzostwa Polski w piłce siatkowej mężczyzn">
Mistrzostwa Polski w piłce siatkowej mężczyzn

Mistrzostwa Polski w piłce siatkowej mężczyzn (oficjalny skrót MP) – cykliczne, krajowe rozgrywki sportowe, organizowane w latach 1929 – 2000 przez Polski Związek Piłki Siatkowej, a od sezonu 2000/2001 przez Profesjonalną Ligę Piłki Siatkowej S.A. dla polskich męskich klubów siatkarskich, mające na celu wyłonienie najlepszego z nich. Od samego początku istnienia, Mistrzostwa Polski są najważniejszą rywalizacją w hierarchii polskiej piłki siatkowej.
Do sezonu 1953 zmagania o tytuł mistrza Polski były prowadzone w formie turnieju, który w niektórych sezonach był poprzedzany eliminacjami w okręgach (w ich skład wchodziły po dwa lub trzy województwa). W latach 1929 – 1935 rywalizacja o MP przeprowadzana była na otwartym powietrzu. W 1937 przeniesiono ją do obiektów zamkniętych (hal sportowych) i na nich z wyjątkiem sezonu 1950, toczona jest do czasów obecnych.
W listopadzie 1953, "Sekcja Piłki Siatkowej przy GKKF" (ówczesny organ zarządzający siatkówką w PRL i bezpośredni protoplasta PZPS) podjęła decyzję o gruntownej reformie systemu rozgrywek o MP. W miejsce turnieju finałowego, wprowadzono rozgrywki ligowe. Od sezonu 1954 rywalizacja o miano najlepszej drużyny w Polsce toczona jest w formule ligowej:

</doc>
<doc id="188479" url="https://pl.wikipedia.org/wiki?curid=188479" title="Kurd.">
Kurd.



</doc>
<doc id="188488" url="https://pl.wikipedia.org/wiki?curid=188488" title="Międzynarodowe Centrum Edukacji o Auschwitz i Holokauście">
Międzynarodowe Centrum Edukacji o Auschwitz i Holokauście

Międzynarodowe Centrum Edukacji o Auschwitz i Holokauście – utworzone w 2005 roku w ramach Państwowego Muzeum Auschwitz-Birkenau, centrum rozwija wszystkie płaszczyzny edukacji realizowane w Miejscu Pamięci Auschwitz-Birkenau przez Muzeum.
Głównymi etapami tworzenia Centrum były:
Praca Centrum opiera się na przyjętej nowej metodologii, opartej na 3 etapach pełnej edukacji w Miejscu Pamięci:
Programy realizowane są z wieloma partnerami zagranicznymi, wśród których w stałej współpracy są m.in. Jad Waszem, Rada Europy, poszczególne instytucje pamięci o Zagładzie oraz uniwersytety. Centrum proponuje osobom i grupom zainteresowanym pogłębieniem wiedzy szereg zajęć specjalistycznych, skierowanych przede wszystkim do nauczycieli, naukowców, studentów, młodzieży szkolnej i innych grup docelowych. Są to różnego rodzaju studia, seminaria, konferencje, pobyty studyjne, wykłady, warsztaty, prelekcje i prezentacje multimedialne. Ponadto MCEAH wydaje własne wydawnictwa edukacyjne, w tym: pakiety dydaktyczne i konspekty lekcji.
MCEAH organizuje również nabór, pracę i ciągłe szkolenie przewodników-edukatorów, którzy oprowadzają grupy po terenach byłego obozu.
W uznaniu wybitnych zasług na polu edukacji o Auschwitz i Holokauście, MCEAH przyznaje począwszy od 2012 roku nagrodę „Światło Pamięci”.
Centrum posiada od 2019 roku swoją siedzibę w budynku tzw. Teathergebäude przy terenach b. obozu Auschwitz-Birkenau. Dyrektorem MCEAH jest Andrzej Kacorzyk, będący również wicedyrektorem Państwowego Muzeum Auschwitz-Birkenau.

</doc>
<doc id="188489" url="https://pl.wikipedia.org/wiki?curid=188489" title="Składy rządów polskich">
Składy rządów polskich

Rządy Rzeczypospolitej Polskiej na uchodźstwie (1939–1990).
Uznawane powszechnie za jedyny legalny rząd Rzeczypospolitej Polskiej w okresie od 30 września 1939 do 5 lipca 1945.

</doc>
<doc id="188491" url="https://pl.wikipedia.org/wiki?curid=188491" title="Grand Prix Wielkiej Brytanii 2005">
Grand Prix Wielkiej Brytanii 2005

Wyniki Grand Prix Wielkiej Brytanii, jedenastej rundy Mistrzostw Świata Formuły 1 w sezonie 2005.

</doc>
<doc id="188492" url="https://pl.wikipedia.org/wiki?curid=188492" title="Cruiser Mk IV">
Cruiser Mk IV

Czołg pościgowy Mk IV (A13 Mk II) – brytyjski czołg pościgowy II wojny światowej. Był bezpośrednim następcą czołgu pościgowego Mk III (A13 Mk I). Pierwsze egzemplarze Mk IV były wersjami Mk III wyposażonymi w dodatkowe opancerzenie wieżyczki. Później Mk IVA były budowane z kompletnym dodatkowym pancerzem. Czołg ten był używany we Francji w 1940 roku i na początku wojny w Afryce Północnej, niedługo przed wycofaniem go ze służby.
Projekty i rozwój.
Wielka Brytania zainteresowała się szybkimi czołgami po zapoznaniu się z radzieckim czołgiem BT w trakcie manewrów Armii Czerwonej w 1936 roku. Budowa BT została oparta na rewolucyjnej konstrukcji Amerykanina J. Waltera Christie więc zespołu z Morris Motors został wysłany do Stanów Zjednoczonych, aby zakupić czołg Christie oraz prawa do jego budowy. Czołg został wyprodukowany pod koniec 1936 roku pod nazwą A13E1, lecz jego kadłub okazał się zbyt mały, co doprowadziło do wykonania drugiego prototypu brytyjskiej konstrukcji.
A13E2 został skonstruowany tak, aby mógł wykorzystywać wieżyczkę z czołgu pościgowego Mk I (A9) projektu Vickersa. Wieżyczka ta posiadała Armatę 2-Funtową o kalibrze 40 mm oraz współosiowy chłodzony wodą karabin maszynowy Vickers kalibru .303. Zespół napędowy został również zmieniony, koła jezdne nie były sprzężone z napędem, więc czołg ten nie mógł poruszać się jedynie przy użyciu kół. Wykorzystanie lepszych gąsienic z zębatkami napędowymi montowanymi z tyłu pozwoliło w trakcie testów na rozwinięcie prędkości 40 km/h, jednakże później ograniczono prędkość maksymalną czołgu do 30 km/h. Pancerz z A13E2 miał 15 mm, podobnie jak inne przedwojenne szybkie czołgi.
A13E3 był finalnym prototypem, który wszedł do produkcji jako, A13 Mk I, czołg pościgowy Mk III w 1939 roku w Nuffield Mechanization and Aero Limited, spółce zależnej od Morris Motors. Zamówiono 65 czołgów z czego co najmniej 30 zostało wykonanych w momencie, gdy Ministerstwo Wojny postanowiło zbudować nowy model z grubszym pancerzem. A13 Mk II, czołg pościgowy Mk IV, miał pancerz o maksymalnej grubości 30 mm oraz fasetowane opancerzenie zamontowane na tyle oraz bokach wieżyczki. Dało to czołgowi o wiele bardziej nowoczesny wygląd. Niektóre czołgi Mk III zostały przebudowane do standardu Mk IV w trakcie produkcji.
Karabin maszynowy Vickers kalibru 0,303 był ciągłym źródłem problemów, więc został zastąpiony przez karabin 7,92 mm BESA. Wszystkie brytyjskie czołgi miały być przeprojektowane tak aby od początku 1940 roku móc obsługiwać nową broń. Doprowadziło to do powstania głównej wersji produkcyjnej, A13 Mk IIA, czołgu pościgowego Mk IVA. Kilka egzemplarzy wysłano z BEF do Francji, razem z większością wcześniejszych modeli A13. Nie wiadomo, jak wiele czołgów A13 Mk IVA wybudowano. Liczby różnią się w zależności od źródła. W sumie, do momentu kiedy ich produkcja została zakończona w 1941 roku, wyprodukowano 665 sztuk wersji pościgowej Mark III i Mark IV. English Electric, Leyland i koleje LMS również brały udział w produkcji A13.
We Francji A13 nie sprawowały się dobrze, z powodu zbyt szybkiego i pobieżnego przeszkolenia załóg. Wiele czołgów wysłano do Francji w złym stanie, a niektóre były tak nowe, że nie miały jeszcze zainstalowanych istotnych części wyposażenia. A13 radziły sobie znacznie lepiej na pustyniach Afryki Północnej i sprawowały się lepiej w tamtejszych warunkach niż niektóre czołgi innych konstrukcji. Czołgi te były szybkie, odpowiednio uzbrojone i opancerzone przeciw czołgom włoskim i niemieckim. Pozostawały skuteczną bronią do końca 1941 roku, kiedy to nowsze modele Panzer III i Panzer IV z grubszym pancerzem i większymi działami weszły do służby. W Afryce Północnej to armata przeciwpancerna, odpowiadała za większość brytyjskich czołgów utraconych w walce. Niemieckie czołgi, wbrew powszechnemu przekonaniu nie wyrządziły Brytyjczykom wielu strat.
A13 Mk III, czołg pościgowy Mk V, był radykalnym odejściem od pierwotnego projektu A13. Był to zupełnie nowy czołg. Kadłub i wieżyczka zostały przeprojektowane, użyto nowego silnika Meadows o 12-tu przeciwległych cylindrach, z chłodnicami umieszczonymi na przedzie kadłuba. Czołg Covenanter był produkowany w dużych ilościach, ale jego wczesne modele cierpiały na ciągłe przegrzewanie się silnika, co ograniczyło jego stosowanie do celów szkoleniowych i obronnych A13 Mk IIA został zastąpiony przez czołg A15 Crusader, który był podobny do Covenantera, ale wykorzystywał oryginalny silnik z A13.
Wersje produkcyjne.
Mk IVA.
Karabin maszynowy Vickers kalibru 0,303 zastąpiony przez karabin maszynowy Besa, kalibru 7,92 mm. MkIVA posiadał nowe opancerzenia gniazda lufy i był produkowany w kilku fabrykach, w tym przez Koleje LMS. Był to główny model używany na pustyni pomiędzy latami 1940–1942.
Historia służby.
Około 40 sztuk Cruiser Mk IV i Mk IVA służyło we Francji w 1940 roku w 1 Dywizji Pancernej Brytyjskiego Korpusu Ekspedycyjnego. Większość została porzucona w Calais, a kilka czołgów, które brały aktywny udział w walce zostało zniszczonych przez mające przewagę liczebną niemieckie siły pancerne. Od października 1940 roku czołg pościgowy Mk IVA został wysłany do Afryki Północnej, gdzie był używany ze starszymi A9, czołg pościgowy Mk I i A10 czołg pościgowy Mk II. A13 nigdy nie był dostępny w wystarczających ilościach, więc typowa brygada pancerna składała się z powolnych (10–20 m/h) A9 i A10 oraz szybkich (20–40 m/h) i A13 lekki czołg Mk VI (jako czołg pościgowy). Powodowało to trudności taktyczne i logistyczne, ale A13 był popularny wśród swoich załóg, a jego jedyną wadą był brak pocisków burzących do armaty 2-funtowej. Podobnie jak w przypadku wszystkich czołgów pościgowych, A13 był podatny na ogień ze standardowych karabinów ppanc używanych przez państwa Osi (w przeciwieństwie do czołgu piechoty Matilda II). Jego jedyną obroną przed karabinami ppanc był ostrzał z karabinów maszynowych krótkiego zasięgu. A13 był ogólnie niezawodny, a 2-funtowe działo było wystarczające przeciw wszystkim modelom czołgów Osi produkowanych przed końcem 1941 roku, kiedy to A13 został wycofany ze służby. Zastąpił go czołg A15 Crusader, powiększony model A13 wyposażony w grubszy pancerz.
Dziewięć czołgów Mk IV przechwyconych przez Niemców po bitwie o Francję, zostało ponownie wykorzystanych jako pojazdy dowodzenia dla Panzer Abteilung (FLAMM) 0.100 podczas operacji Barbarossa.

</doc>
<doc id="188493" url="https://pl.wikipedia.org/wiki?curid=188493" title="Konqi">
Konqi



</doc>
<doc id="188495" url="https://pl.wikipedia.org/wiki?curid=188495" title="Prążki moiré">
Prążki moiré

Prążki moiré (prążki mory) – pewien rodzaj układu prążków powstałego na skutek interferencji (nakładania się) dwóch siatek linii obróconych o pewien kąt lub poddanych deformacji (zniekształconych względem siebie). Ilustracja obok przedstawia przykład prążków moiré. Linie na ekranie komputera mogą być tutaj zastąpione przez nici w jedwabiu moiré czy linie na papierze.
Jeżeli jedną siatkę umieścimy na płaskiej powierzchni, a drugą przymocujemy do odkształcanego obiektu, to pojawią się prążki moiré. Ich wzorzec może być bardzo złożony. Ich układ będzie zależał od deformacji badanego obiektu. Obraz prążków po zarejestrowaniu oraz przetworzeniu przez odpowiednie oprogramowanie może pozwolić na niezwykle precyzyjne określenie kształtu badanego przedmiotu, do którego przyłożono siatkę referencyjną.
Moiré w metrologii.
Efekt moiré jest wykorzystywany w budowie przetworników do pomiaru przemieszczeń wykorzystujących optyczny wzorzec inkrementalny w postaci siatki linii prostopadłych do kierunku pomiaru. Dzięki zastosowaniu przeciwwzorca w postaci drugiej siatki obróconej o niewielki kąt, obserwuje się „prążki” przesuwające się w kierunku prostopadłym do kierunku ruchu wzorca. Prążki te pojawiają się w odległościach znacznie większych (rzędu milimetrów) niż 16–100 μm jak na oryginalnej siatce. Umożliwia to zastosowanie do zliczania prążków fotodetektorów o rozmiarach dużo większych niż okres siatki. Dodatkowym cennym efektem jest podniesienie dokładności pomiaru zachodzące w wyniku uśrednienia błędów wykonania siatki z całego pola obserwowanego przez fotodetektor.
Moiré w poligrafii.
Mora w poligrafii, grafice komputerowej, filmie i fotografii to niepożądany efekt, pojawiający się w postaci regularnych punktów lub wzorów, wskutek krzyżowania się układu co najmniej dwu regularnych siatek rastrowych lub wzorów podobnego rodzaju (a także krzyżowania się rastra z układem pikseli bitmapy).
W poligrafii mora występuje zawsze przy druku rastrem klasycznym (amplitudowym) co najmniej dwiema farbami drukowymi, czyli w praktyce przy druku, w którym co najmniej dwa rastry nakładają się na siebie. Aby mora ta była jak najmniejsza, kąty rastra obraca się względem siebie. Najlepsze efekty osłabienia mory osiąga się przy obróceniu jednego rastra względem drugiego o 30° – mora przyjmuje wtedy swoją najmniej wyrazistą formę pod postacią układu rozetek.
Uciążliwa postać mory powstaje podczas skanowania druków sporządzonych rastrem klasycznym, gdzie na istniejącą drobną morę nakłada się równomierny układ pikseli uzyskanego obrazu bitmapowego. Kolejny zaś wzrost mory następuje później przy tworzeniu z takich skanów obrazu drukowego.
W przypadku komputerowych monitorów kineskopowych prążki moiré są praktycznie nie do uniknięcia i najczęściej występują w rogach ekranu. Na monitorach LCD pojawiają się tylko, gdy monitor jest źle wyregulowany lub sygnał zaszumiony.
Matematyczny model mory.
Podejście geometryczne.
Przyjmijmy, że mamy dwie nakrywające się folie z paskami. Na jednej odległość między środkami kolejnych czarnych pasków to formula_1 podczas gdy na drugiej wynosi ona formula_2 przy czym formula_3
Zauważmy, że jasny prążek pojawi się, gdy przezroczyste paski z jednej folii będą pokrywały się z przezroczystymi paskami z drugiej folii. Pojawi się zaś ciemny, gdy czarne paski najdą na przezroczyste.
Startujemy w miejscu, w którym jest środek jasnego prążka. Środek kolejnego jasnego prążka będzie w takiej odległości, w której znów przezroczyste paski będą się pokrywać. Potrzeba do tego, by w pewnej odległości formula_4 odłożyło się formula_5 dłuższych pasków i formula_6 krótszych.
Zatem
Podejście analityczne.
Zamiast binarnych (czarnych albo białych) pasków można przyjąć, że natężenie światła przechodzącego przez folię zmienia się jak kwadrat cosinusa. Tym razem odstępy między środkami pasków (a zarazem okresy) to formula_10 i formula_11
gdzie (pamiętając, że okres funkcji formula_14 to π)
Natężenie, które przejdzie przez obie folie to iloczyn przejścia przez jedną i drugą folię
Ostatni krok bierze się z uśrednienia wyrazów szybkozmiennych. Pojawia się ten sam wynik co w podejściu geometrycznym,

</doc>
<doc id="188496" url="https://pl.wikipedia.org/wiki?curid=188496" title="Prążki moire">
Prążki moire



</doc>
<doc id="188497" url="https://pl.wikipedia.org/wiki?curid=188497" title="Mk V Covenanter">
Mk V Covenanter

Cruiser Mk V "Covenanter" (A13 Mk III) to brytyjski czołg pościgowy z okresu II wojny światowej.
Był to pierwszy czołg pościgowy, któremu nadano imię – "Covenanter". Jest to nazwa historycznej frakcji politycznej ze Szkocji.
Historia.
Czołg wywodził się z wcześniejszych konstrukcji czołgów pościgowych wykorzystujących podwozie typu Christie. Były to czołgi Cruiser Mk III (A13) i jego modyfikacja Cruiser Mk IV (A13 Mk II). Czołgi te powstały pod wpływem rosyjskich czołgów BT.
Koncepcja czołgu została opracowana wiosną 1939 r. Planowano wykorzystać podwozie czołgu A13 oraz silnik Meadows Flat – 12. Pierwsze zamówienia na czołg złożono jeszcze przed budową i próbami prototypów w kwietniu 1939 r. Pierwszy prototyp rozpoczął próby w Ośrodku Badawczym w Farnborough w maju 1940 r. Wtedy też pojawiły się pierwsze problemy z układem chłodzenia. Gdy czołg skierowano do produkcji dokonano kilku zmian. Zrezygnowano ze spawanego pancerza na rzecz nitowanego oraz zmieniono materiał, z którego budowano koła. Zrezygnowano ze stopu aluminium, a koła wykonano z tłoczonej blachy. Wszystkie te zmiany spowodowały wzrost masy czołgu i obniżenie jego osiągów. Produkcja czołgów w latach 1941-43 wyniosła 1771 (wg innych źródeł 1776 szt.)
Użycie.
Pierwsze seryjne czołgi trafiły latem 1941 r. do brytyjskiej 1 DPanc, a później do formującej się 9 DPanc. Czołgi ze względu na ciągłe problemy z systemem chłodzenia nigdy nie były używane bojowo. Służyły tylko do szkolenia. Nie trafiły one również do Afryki poza 4 egzemplarzami, które wysłano w celach doświadczalnych.
Czołgi Covenanter były na wyposażeniu PSZ w Wielkiej Brytanii. Pojazdy te znajdowały się w latach 1942-43 na uzbrojeniu 16 Brygady Pancernej (wcześniej 16 Brygada Czołgów) oraz 10 Brygady Kawalerii Pancernej 1 Dywizji Pancernej. Czołgi były używane tylko do szkolenia. Maksymalny stan został osiągnięty w połowie 1943 r. i było to około 200 czołgów. Czołgi zostały wycofane do końca 1943 r.
Modele produkcyjne.
"Covenanter" Mk.II CS - modyfikacja polega na montaż 3" (76,2 mm) haubicy zamiast armaty 2-funtowowej, przekształcono kilka pojazdów.
Wszystkie wersje posiadały odmianę CS (czołgi wsparcia) uzbrojoną w haubicę 76,2 mm.
Na podwoziu czołgu "Covenanter" powstał czołg mostowy Covenanter Bridgelayer. Produkcja wynosiła nie mniej niż 79 pojazdów. Pojazdy były użytkowane również przez Nową Zelandię (4 szt.) i Australię (nie mniej niż 8 szt.) oraz Polskę (3 szt. w 1 Dywizji Pancernej).

</doc>
<doc id="188498" url="https://pl.wikipedia.org/wiki?curid=188498" title="Formuła 1 Sezon 1998">
Formuła 1 Sezon 1998

Sezon 1998 Formuły 1 – 49 sezon o Mistrzostwo Świata Formuły 1. Rozpoczął się 8 marca w Australii, natomiast zakończył 1 listopada w Japonii. Tytuł w klasyfikacji kierowców zdobył Fin, Mika Häkkinen. Mistrzostwo konstruktorów przypadło brytyjskiej ekipie McLaren.

</doc>
<doc id="188502" url="https://pl.wikipedia.org/wiki?curid=188502" title="(23) Thalia">
(23) Thalia

(23) Thalia – jedna z wielu średniej wielkości planetoid z pasa głównego.
Odkrycie.
Planetoida została odkryta 15 grudnia 1852 roku przez Johna Russella Hinda w Londynie.
Nazwa asteroidy pochodzi od Talii, która była muzą komedii w mitologii greckiej.
Orbita.
Orbita planetoidy jest nachylona do płaszczyzny ekliptyki pod kątem 10,11°. Na jeden obieg wokół Słońca ciało to potrzebuje 4 lata i 96 dni krążąc w średniej odległości 2,63 j.a. od Słońca. Średnia prędkość orbitalna tej asteroidy to ok. 18,12 km/s.
Właściwości fizyczne.
(23) Thalia ma średnicę ok. 107,5 km. Jej albedo wynosi 0,25, a jasność absolutna to 6,95. Średnia temperatura na jej powierzchni sięga ok. 164 K. Planetoida ta zalicza się do asteroid typu S. Jej powierzchnia jest stosunkowo jasna i zawiera krzemiany.
Ciało to rotuje w czasie 12 godzin i 18 minut.

</doc>
<doc id="188503" url="https://pl.wikipedia.org/wiki?curid=188503" title="KXTV/KOVR Tower">
KXTV/KOVR Tower

KXTV/KOVR Tower – maszt radiowy w mieście Walnut Grove w Kalifornii. Jego wysokość to 624,5 metra. Jest to trzeci pod względem wysokości maszt radiowy na świecie, a zarazem najwyższa budowla w Kalifornii.

</doc>
<doc id="188504" url="https://pl.wikipedia.org/wiki?curid=188504" title="KLDE Tower">
KLDE Tower

KLDE Tower – maszt radiowy w mieście Liverpool w Teksasie. Jego wysokość to 609,3 metra nad poziomem gruntu. Czwarty pod względem wysokości maszt świata.

</doc>
<doc id="188505" url="https://pl.wikipedia.org/wiki?curid=188505" title="KCAU TV Tower">
KCAU TV Tower

KCAU TV Tower – maszt radiowy w mieście Sioux City w stanie Iowa. Wybudowany w 1965 roku. Ma 609,6 metra wysokości.

</doc>
<doc id="188507" url="https://pl.wikipedia.org/wiki?curid=188507" title="WECT TV6 Tower">
WECT TV6 Tower

WECT TV6 Tower – maszt radiowy w mieście Colly Township w Północnej Karolinie. Zbudowany w 1969 roku. Jego wysokość wynosi 609.6 metrów.

</doc>
<doc id="188510" url="https://pl.wikipedia.org/wiki?curid=188510" title="Tarnówko (wieś w województwie zachodniopomorskim)">
Tarnówko (wieś w województwie zachodniopomorskim)

Tarnówko – wieś w Polsce, położona w województwie zachodniopomorskim, w powiecie goleniowskim, w gminie Goleniów, ok. 10 km na południowy wschód od Goleniowa, przy drodze prowadzącej na Stargard, nad strugą Wisełką, na Równinie Nowogardzkiej, w niewielkiej dolinie otoczonej przez wzgórza – drumliny.
Około 0,7 km na północny zachód od wsi leży osada leśna o tej samej nazwie Tarnówko, która posiada osobny status osobnej miejscowości (w tej samej gminie).
Większość domów mieszkalnych we wsi pochodzi z okresu polskiego. Obecnie jest to miejscowość rolnicza oraz pełni funkcje mieszkalne (nowe budownictwo przy drodze na Stargard). Okolice wsi to tereny pagórkowate, głównie pola i łąki, jedynie od strony Danowa znajduje się las, w którym niegdyś zbudowano staw.
W latach 1975–1998 miejscowość należała do województwa szczecińskiego.
Zabytki.
Zabytkowy dwór, położony obok drogi do Tarnowa, został zbudowany w pierwszej połowie XIX wieku w stylu neoklasycystycznym. Jest to budynek murowany z elementami ryglowymi, założony na planie prostokąta. Ciekawe rozwiązania architektoniczne prezentują gzymsy oraz opaski wokół okien. Obecnie budynek został sprzedany i jest remontowany. Jedynie część południowo-zachodnia została przebudowana. Obok dworu znajdują się zaniedbane budynki gospodarcze (dawny folwark) oraz ogród i sad. Do domu prowadzi aleja kasztanowa, gdzieniegdzie ruiny dawnych cokołów parkanu oraz bramy wjazdowej.
Drugim zabytkiem jest kościół z XV w. Obecnie pozostała tu jedynie kamienno-ceglana trójkondygnacyjna wieża, zwieńczona XIX-wieczną drewnianą nadbudówką oraz niewielkie fragmenty fundamentów kościoła. Na podwyższonym terenie okalającym znajdują się również stare nagrobki i krzyże żeliwne, świadczące o istnieniu w tym miejscu ewangelickiego cmentarza.
Przy drodze do Tarnowa warto zobaczyć również aleję ok. 150-letnich dębów.
Historia.
Najstarsze ślady osadnictwa pochodzą z okresu kultury lateńskiej. Potwierdzają to znaleziska archeologiczne. Pierwsza nowożytna wzmianka o wsi pochodzi z wieku XV. Tarnówko zostało założone na planie ulicówki, jako własność rodu von Petersdorf (do roku 1928). Pod koniec XVIII wieku znajdowały się tutaj dwa folwarki, młyn wodny na rzece Wisełce oraz kilka gospodarstw rolnych. W 1925 roku wieś liczyła ok. 115 mieszkańców. W czasie II wojny światowej została prawie całkowicie zniszczona. Pozostały jedynie ruiny kościoła oraz zabytkowy dwór z folwarkiem.
Do 1945 r. poprzednią niemiecką nazwą wsi była "Lüttkenhagen". W 1948 r. ustalono urzędowo polską nazwę wsi "Tarnówko".

</doc>
<doc id="188511" url="https://pl.wikipedia.org/wiki?curid=188511" title="Parmenides z Elei">
Parmenides z Elei



</doc>
<doc id="188516" url="https://pl.wikipedia.org/wiki?curid=188516" title="Trenčín">
Trenčín



</doc>
<doc id="188519" url="https://pl.wikipedia.org/wiki?curid=188519" title="Žilina">
Žilina



</doc>
<doc id="188521" url="https://pl.wikipedia.org/wiki?curid=188521" title="Duża ryba">
Duża ryba

Duża ryba (ang. "Big Fish") – amerykański film fabularny z 2003 roku w reżyserii Tima Burtona.
Scenariusz napisał John August na podstawie powieści Daniela Wallace'a. Film jest ekranizacją powieści Daniela Wallace'a "Big Fish: A Novel of Mythic Proportions".
Wspaniała kreacja Alberta Finneya 5-krotnie nominowanego do Oscara dla Najlepszego Aktora i dla Najlepszego Aktora Drugoplanowego. Postać grana przez niego zachwyca swoich słuchaczy nieprawdopodobnymi opowieściami, pełnymi elementów baśniowych i mitycznych, w których prawda miesza się z fikcją.
Fabuła.
Film opowiada historię młodego mężczyzny, Williama Blooma, który przed śmiercią swojego ojca Edwarda stara się dowiedzieć więcej na temat jego młodości. Z krótkich historii opowiedzianych przez rodzica oraz plotek zasłyszanych w okolicy próbuje stworzyć biografię ojca, która pełna jest baśniowych i mitycznych zdarzeń. Zbierając razem te wszystkie opowieści, zaczyna rozumieć wielkie wyczyny i niepowodzenia ojca.

</doc>
<doc id="188524" url="https://pl.wikipedia.org/wiki?curid=188524" title="Fenolan sodu">
Fenolan sodu

Fenolan sodu – organiczny związek chemiczny, sól fenolu i wodorotlenku sodu o wzorze chemicznym C6H5ONa. W wodzie dysocjuje na jony C6H5O- i Na+.
Roztwór wodny tej soli wykazuje odczyn zasadowy, gdyż fenol jest słabym kwasem.
Fenolan sodu służy do otrzymywania kwasu salicylowego w reakcji Kolbego.

</doc>
<doc id="188530" url="https://pl.wikipedia.org/wiki?curid=188530" title="Jean Paulista">
Jean Paulista

Jean Paulista, właśc. Jean Francisco Rodrigues (ur. 28 listopada 1977) – brazylijski piłkarz posiadający również obywatelstwo portugalskie, grający na pozycji pomocnika lub napastnika.
Kariera.
Kluby brazylijskie.
Karierę rozpoczął w Corinthians Alagoano, następnie grał w EC Taubaté.
Kluby portugalskie.
W sezonie 1998/1999 występował w SC Farense, w następnym był wypożyczany do Sportingu Braga i CD Aves. Na pierwszą część sezonu 2000/2001 powrócił do Farense, a później został wypożyczony do DC Imortal. Przez następne dwa sezony (2001/2002 i 2002/2003) grał w Vitorii Setubal. W sezonie 2003/2004 występował ponownie w Aves, a w sezonie 2004/2005 w FC Maia.
Wisła Kraków.
W Wiśle Kraków grał od sezonu 2005/2006. W polskiej Ekstraklasie zadebiutował 30 lipca 2005 roku, w meczu z GKS-em Bełchatów. Rundę wiosenną sezonu 06/07 zaczął od dwóch asyst i jednej bramki w meczu z Górnikiem Zabrze a zakończył golem z wicemistrzem Polski 2007 GKS-em Bełchatów. W tym samym sezonie rozegrał 6 meczów w Pucharze UEFA, w którym strzelił piękną bramkę przeciwko FC Basel. Dołożył także 3 bramki w Pucharze Ekstraklasy przeciwko Odrze Wodzisław (1) i Lechowi Poznań (2). W klasyfikacji kanadyjskiej został najlepszym piłkarzem Wisły z dorobkiem 7 asyst i 8 goli. W sezonie 07/08 zawodnik występował na skrzydłach, w ataku oraz jako ofensywny pomocnik, ogółem zagrał 25 spotkań w tym tylko 5 w pełnym wymiarze czasowym. W sumie zaliczył 6 asyst i zdobył 5 goli. "Jasiek" miał duży wkład w zdobyciu mistrzostwa przez Wisłę, pomógł także Wiśle zdobyć tytuł w rozgrywkach Młodej Ekstraklasy. Rozegrał 69 spotkań w meczach ligowych, w których strzelił 12 bramek. Ostatnim jego meczem w zespole z Krakowa była potyczka w sparingu z Chicago Fire zakończonym remisem 0-0 który odbył się 21 maja 2008. Paulista nie doszedł do porozumienia z zarządem Wisły co do kwestii zarobków jak i formy jego wypłacania, nie przedłużył kontraktu i przeniósł się do 19-krotnego mistrza Cypru - APOEL-u.
APOEL Nikozja i AEK Larnaka.
Paulista w sezonie 08/09 nie zdołał zadebiutować w lidze cypryjskiej w związku z kontuzją kolana której nabawił się w rewanżowym meczu eliminacji Pucharu UEFA przeciwko Crvenej Zvezdzie Belgrad. W 2010 roku odszedł z APOEL-u do AEK-u Larnaka.

</doc>
<doc id="188532" url="https://pl.wikipedia.org/wiki?curid=188532" title="Alan Moore">
Alan Moore

Alan Moore (ur. 18 listopada 1953 w Northampton) – brytyjski scenarzysta komiksowy i pisarz.
Uznawany za jednego z najwybitniejszych scenarzystów w historii anglojęzycznego komiksu, jest twórcą znaczących dla rozwoju gatunku tytułów: "Prosto z piekła", "Strażnicy", "", "V jak vendetta", "Liga Niezwykłych Dżentelmenów", "Saga o potworze z bagien."
Życiorys.
Syn Ernesta Moore’a i Sylvii Doreen. Urodził się w niewielkim miasteczku przemysłowym Northampton, położonym między Londynem a Birmingham. Już od najmłodszych lat był cechował się wyjątkową osobowością. Wielokrotnie był wyrzucany ze szkół. W momencie osiągnięcia pełnoletniości był bezrobotnym pozbawionym wykształcenia i kwalifikacji. W 1979 roku Moore trafił do czasopisma muzycznego "Sounds". Pisał scenariusze i ilustrował detektywistyczny komiks "Roscoe Moscow". Używał wówczas kilku pseudonimów. Przekonawszy się, że nie jest dobrym rysownikiem, postanowił skupić się już tylko na pisaniu scenariuszy.
Pierwsze istotne komiksy tworzone przez Moore’a na terenie Wielkiej Brytanii to opowieści do "Doctor Who Weekly" oraz do magazynu "Warrior", gdzie pojawiły się dwie pierwsze wielkie opowieści Moore’a: "V jak Vendetta" oraz "Marvelman".
Na początku lat 80. rozpoczęła się amerykańska kariera Moore’a. Podjął wówczas pracę w wydawnictwie DC. W ten sposób powstała klasyczna już "Saga o potworze z bagien". Moore zmienił formułę komiksu z opowieści o superbohaterach w dreszczowiec z elementami horroru i realizmu magicznego. W tym okresie Moore pisał również do innych tytułów DC Comics (m.in. "Tales of the Green Lantern Corps" oraz B"atman Annual"). Nie zyskały one jednak większego rozgłosu.
Prawdziwą sławę przynieśli Moore’owi "Strażnicy" – przełomowe dzieło, które na zawsze zmieniło oblicze amerykańskiego komiksu i do dziś jest uważane za jedno z największych arcydzieł gatunku. W tym okresie rozpoczęła się trwająca do dziś wojna Moore’a z wydawnictwami Marvel i DC Comics. Marvel zmusił autora m.in. do zmiany tytułu komiksu "Marvelman" w jego amerykańskim przedruku na "Miracleman""." Moore do dziś nie może wydawnictwu tego wybaczyć. DC Comics natomiast, jako właściciel praw do "Strażników", nie opłaciło nigdy Moore’a współmiernie do sukcesu, jakim okazała się jego miniseria. Ostatnim projektem Moore’a dla DC Comics był "" z roku 1988, uważany za najlepszą opowieść o Jokerze.
Po zerwaniu z gigantami przemysłu komiksowego dla Moore’a nastał ciężki okres. Pracował dla różnych małych wydawnictw, które czasem upadały, nim zdążył zakończyć opowieść. Wreszcie, zniechęcony, stworzył własną firmę Mad Love Publishing. Wydawanie własnym kosztem nie opłaciło się Moore’owi, który wkrótce musiał zaoferować swoje usługi większemu przedsiębiorstwu.
Dziś Moore jest właścicielem i jedynym scenarzystą wydawnictwa ABC Comics, stanowiącego część WildStorm Productions, które to jest własnością DC Comics. Poza komiksami Moore opublikował kilka opowiadań, sporo artykułów do różnych czasopism, nagrywał muzykę, napisał kilka sztuk teatralnych oraz wierszy. Za swoje osiągnięcia otrzymał m.in. British Eagle Awards for Best Comics Writer (1982 i 1983), Internation Horror Guild Award (1995), Hugo Award (1988), Locus Poll Award (1988), Bram Stoker Award (2000).
We wrześniu 2016 ukazała się powieść Moore’a pt. "Jerusalem", licząca ponad milion słów, którą autor pisał przez kilka lat.
Życie prywatne.
W latach 1974–1989 był żonaty z Phyllis Moore. Ma z nią dwie córki: Leah (ur. 1978) i Amber. Od 2007 żoną Moore’a jest Melinda Gebbie.
Alan Moore określa swój światopogląd jako anarchistyczny. 

</doc>
<doc id="188533" url="https://pl.wikipedia.org/wiki?curid=188533" title="Autostopem przez Galaktykę (film)">
Autostopem przez Galaktykę (film)

Autostopem przez galaktykę (ang. "The Hitchhiker's Guide to the Galaxy") – brytyjsko-amerykański film science fiction oparty na powieści Douglasa Adamsa o tym samym tytule.
Opis fabuły.
Arthur Dent, brytyjski dziennikarz radiowy, w jednym dniu traci swój dom oraz macierzystą planetę. Kosmiczni planiści postanowili wytyczyć nową autostradę międzygalaktyczną i na drodze stanęła im niepozorna planeta – Ziemia. Główny bohater ocalił kiedyś życie Fordowi Prefectowi, autorowi przewodników podróżnych po wszechświecie, a ten rewanżuje mu się, zabierając go "okazją" (przy pomocy nadajnika umieszczonego na kciuku) na statek "ekipy budowlanej", która wcale nie jest zadowolona z faktu, iż zabrała autostopowiczów na pokład. Tak rozpoczyna się kosmiczna przygoda.
Często pojawia się hasło: "nie panikuj i zawsze miej przy sobie ręcznik", które stało się sloganem reklamowym tego filmu.

</doc>
<doc id="188535" url="https://pl.wikipedia.org/wiki?curid=188535" title="Fiołek błotny">
Fiołek błotny

Fiołek błotny ("Viola palustris") – gatunek rośliny z rodziny fiołkowatych. Nazwy zwyczajowe: podlaseczka, fiołek podlaszczka, podleszczyk. Występuje prawie w całej Europie, z wyjątkiem południowego wschodu. W Polsce częsty na niżu, rzadszy w górach po piętro regla górnego.
Biologia i ekologia.
Bylina, hemikryptofit. Kwitnie od czerwca do lipca. Siedlisko: bagna, torfowiska, turzycowiska, olsy. W klasyfikacji zbiorowisk roślinnych gatunek charakterystyczny dla O/All. "Caricetalia nigrae" 
Zmienność.
Tworzy mieszańce z fiołkiem torfowym – "V. x ruprechtiana" Borbás. Oprócz typowego gatunku występuje także podgatunek "V. palustris" subsp. "pubifolia".

</doc>
<doc id="188540" url="https://pl.wikipedia.org/wiki?curid=188540" title="Uptime">
Uptime

Uptime (ang.) – czas nieprzerwanej pracy komputera i dostępności usług, które oferuje. Pojęcie używane głównie z przypadku serwerów pracujących w cyklu 24 godzin na dobę, dostępnych w sieci lokalnej lub Internecie. Terminem pokrewnym jest przestój (ang. downtime), czyli czas, w którym system komputerowy nie pracuje, zwykle w wyniku awarii sprzętowej, lub mimo pracy nie oferuje usług – w wyniku awarii programowej.
Uptime jest często wykorzystywane jako miara stabilności i niezawodności systemu operacyjnego. W tym wypadku czas nieprzerwanej pracy jest traktowany jako ilość czasu jaki system komputerowy może pracować bez nadzoru i opieki, a mimo to nie dojdzie do jego załamania (ang. "crash") czy potrzeby restartu.
Uptime jako polecenie systemowe.
uptime jest również nazwą polecenia systemu Unix, obecnego w wielu jego wersjach i innych systemach na nim wzorowanych (tzw. uniksopodobnych).
Systemy Windows posiadają polecenia systeminfo, które wyświetla wiele informacji o systemie, w tym również uptime. W celu uzyskania danych tylko na temat czasu pracy systemu należy wpisać w konsoli:

</doc>
<doc id="188542" url="https://pl.wikipedia.org/wiki?curid=188542" title="Inwersja temperatury">
Inwersja temperatury

Inwersja temperatury (inwersja termiczna) – w meteorologii zjawisko atmosferyczne polegające na wzroście temperatury powietrza wraz z wysokością. Inwersja blokuje pionowe mieszanie się powietrza w atmosferze.
W normalnych warunkach w najniższej części atmosfery, troposferze, powietrze bliżej powierzchni ziemi jest cieplejsze niż wyżej. Dzieje się tak dlatego, że powietrze ogrzewa się od nagrzanej powierzchni ziemi, a tak ogrzane powietrze, unosi się do góry w wyniku konwekcji. Unoszące się powietrze ochładza się w wyniku przemiany adiabatycznej (wyżej jest mniejsze ciśnienie). Czasami w wyniku zjawisk zachodzących w atmosferze dochodzi do odwrotnego układu temperatur niż zazwyczaj.
Zjawisko to może wywoływać inne efekty w atmosferze, które mogą być widoczne np. gromadzenie się mgły lub różnice w zanieczyszczeniu atmosfery. Z tego samego powodu inwersje zalegające przez dłuższy czas mogą wpływać na intensyfikowanie się zjawiska smogu nad obszarami o dużej emisji zanieczyszczeń.
Rodzaje inwersji.
W wyniku różnic w prędkości rozchodzenia się dźwięku w powietrzu ciepłym i zimnym, zjawisku inwersji przyziemnej towarzyszy znaczący wzrost słyszalności dalekich głosów. Jest to związane ze zjawiskiem refrakcji (zstępującej).

</doc>
<doc id="188544" url="https://pl.wikipedia.org/wiki?curid=188544" title="Inwersja termiczna">
Inwersja termiczna



</doc>
<doc id="188545" url="https://pl.wikipedia.org/wiki?curid=188545" title="Brwinów (gmina)">
Brwinów (gmina)

Brwinów (daw. "gmina Helenów" i "gmina Letnisko-Brwinów") – gmina miejsko-wiejska w województwie mazowieckim, w powiecie pruszkowskim. W latach 1975–1998 gmina położona była w województwie warszawskim.
Siedziba gminy to Brwinów.
Według danych z 31 grudnia 2012 gminę zamieszkiwało 23 241 osób.
Położenie.
Na uwagę zasługuje specyficzny kształt gminy. Jej południowe obszary (obejmujące wsie Owczarnia, Żółwin i Terenia) są odcięte od głównej części gminy przez miasta Milanówek i Podkowę Leśną, stanowiące nie tylko odrębne jednostki administracyjne (gminy miejskie), ale również jednostki o innej przynależności powiatowej (powiat grodziski). Odcięta część jest zatem eksklawą gminną, natomiast nie powiatową, ponieważ graniczy na krótkim odcinku z gminą Nadarzyn.
Struktura powierzchni.
Według danych z roku 2002 gmina Brwinów ma obszar 69,16 km², w tym:
Gmina stanowi 28,08% powierzchni powiatu.
Demografia.
Ludność - stan na 31.12.2012 r.:
Sołectwa.
Do gminy Brwinów należy 15 sołectw:
Biskupice, Czubin, Domaniew, Falęcin, Kanie, Koszajec, Kotowice, Krosna, Milęcin, Moszna, Otrębusy, Owczarnia, Parzniew, Terenia, Żółwin.
Sąsiednie gminy.
Błonie, Grodzisk Mazowiecki, Michałowice, Milanówek, Nadarzyn, Ożarów Mazowiecki, Podkowa Leśna, Pruszków
Gminy partnerskie.
Gmina Brwinów od 2003 r. utrzymuje stosunki partnerskie z włoską gminą Torre Cajetani, a od 2008 r. również z gminą Trzebiatów w województwie zachodniopomorskim.
Gmina Brwinów jest członkiem Unii Miasteczek Polskich.

</doc>
<doc id="188547" url="https://pl.wikipedia.org/wiki?curid=188547" title="Frank D. Moores">
Frank D. Moores

Frank Duff Moores (ur. 18 lutego 1933 w Carbonear, Nowa Fundlandia, zm. 10 lipca 2005 w Perth, Ontario), polityk kanadyjski, premier rządu prowincji Nowa Fundlandia i Labrador, działacz Progresywno-Konserwatywnej Partii Kanady, biznesmen.
W 1968 został po raz pierwszy wybrany do Izby Gmin. Dwa lata później stanął na czele Progresywno-Konserwatywnej Partii Nowej Fundlandii i Labradoru; po wyrównanym wyniku wyborów lokalnych w październiku 1971 (podobną liczbę głosów uzyskali dotychczas rządzący liberałowie pod kierownictwem Josepha Smallwooda) został premierem prowincji w styczniu 1972. Był drugim w historii - po Smallwoodzie - premierem rządu tej prowincji. W swojej działalności kładł nacisk na rozwój terenów wiejskich oraz właściwe wykorzystanie zasobów naturalnych. W 1979 przekazał władzę w prowincjonalnej partii i rządzie Brianowi Peckfordowi, a sam powrócił do pracy w sektorze prywatnym. Nie zerwał zupełnie z polityką, w 1983 organizował kampanię wyborczą przyszłego premiera Briana Mulroneya; potem był doradcą rządu Mulroneya i wpływowym lobbystą.

</doc>
<doc id="188549" url="https://pl.wikipedia.org/wiki?curid=188549" title="Barry Lyndon">
Barry Lyndon

Barry Lyndon – brytyjsko-amerykański film kostiumowy z 1975 roku w reżyserii Stanleya Kubricka. Scenariusz filmu oparty został na klasycznej łotrzykowskiej XIX-wiecznej powieści Williama Makepeace’a Thackeraya "The Luck of Barry Lyndon". Film opowiada o inteligentnym irlandzkim młodzieńcu Redmondzie Barry, który stara się przedostać do wyższych sfer i arystokracji. W tym celu ucieka się do wielu intryg.
Zdjęcia do filmu.
Kubrick i operator filmowy John Alcott, zainspirowani XVIII-wiecznym malarstwem Thomasa Gainsborough i Williama Hogartha, postanowili nakręcić film przy naturalnym świetle i świecach, i nie używać dodatkowego elektrycznego oświetlenia w tak wielu scenach, jak to będzie możliwe. Po miesiącach poszukiwań i eksperymentowania z różnymi obiektywami oraz rodzajami taśmy filmowej trafili na 50 mm obiektywy wyprodukowane przez niemiecką firmę Zeiss dla NASA i użyte przy lądowaniu na księżycu. Były one bardzo jasne, z małą przysłoną i stałą ogniskową. Po zainstalowaniu ich do specjalne zbudowanej kamery filmowej Kubrickowi udało się uchwycić i przenieść na ekran charakter wnętrz epoki „przedelektrycznej”.
Film kręcony był głównie w Irlandii, w oryginalnych historycznych wnętrzach, a także w Anglii i Szkocji oraz Berlinie, który „grał” Prusy podczas wojny siedmioletniej. Jednym z miejsc, gdzie kręcono film był Powerscourt House w hrabstwie Wicklow. Wkrótce po zdjęciach w listopadzie 1974 roku budynek został zniszczony podczas pożaru. Zdjęcia nakręcone wcześniej przez Kubricka posłużyły jako materiał do odbudowy pałacu.

</doc>
<doc id="188550" url="https://pl.wikipedia.org/wiki?curid=188550" title="Fiołek Rivina">
Fiołek Rivina

Fiołek Rivina ("Viola riviniana") – gatunek rośliny z rodziny fiołkowatych. Rośnie dziko na całym niemal obszarze Europy, ponadto w Azji (w Libanie) i Afryce Północnej (Algieria, Tunezja, Maroko). W Polsce pospolicie na całym niżu i w niższych położeniach górskich.
Biologia i ekologia.
Bylina, hemikryptofit. Kwitnie od kwietnia do maja. Nasiona z elajosomem, roznoszone przeważnie przez mrówki. Siedlisko: widne lasy liściaste i mieszane, wrzosowiska, zarośla. Hemikryptofit.

</doc>
<doc id="188554" url="https://pl.wikipedia.org/wiki?curid=188554" title="Szlachcic">
Szlachcic



</doc>
<doc id="188557" url="https://pl.wikipedia.org/wiki?curid=188557" title="Kingman Reef">
Kingman Reef



</doc>
<doc id="188558" url="https://pl.wikipedia.org/wiki?curid=188558" title="Dekretały Grzegorza IX">
Dekretały Grzegorza IX

Dekretały Grzegorza IX ("Decretales Gregorii IX") - zbiór prawa kanonicznego promulgowany 5 sierpnia 1234 roku przez Grzegorza IX bullą "Rex pacificus". Autorem zbioru był Rajmund z Penyafort, który przygotował go na polecenie Grzegorza IX. "Dekretały" zostały włączone do Corpus Iuris Canonici.
Przyczyny i cel powstania zbioru.
Przyczyną powstania Dekretałów było wielość przepisów prawa kanonicznego oraz wiele zbiorów je zawierających. Sytuacja była podobna do tej przed sporządzeniem "Dekretu Gracjana", ponieważ właściwe stosowanie prawa powodowało wiele trudności. Normy prawne wydawane przez różnych prawodawców czasami znacznie się różniły lub były nawet ze sobą sprzeczne. W celu właściwego rozwiązania konkretnego problemu należało posłużyć się nie tylko "Dekretem Gracjana" ale również późniejszymi zbiorami, w tym najbardziej znanymi "Kompilacjami dawnymi", co jednak nie w każdym przypadku umożliwiało znalezienie odpowiedniej normy prawnej.
Źródła.
Podstawowym źródłem były dekretały papieży wydane przede wszystkim po Dekrecie Gracjana oraz kanony soborowe - głównie Soboru Laterańskiego III i IV. Ponadto autor włączył niektóre teksty z "kanonów Apostolskich", z synodów wschodnich i zachodnich, dzieł Ojców Kościoła i pisarzy kościelnych oraz prawa rzymskiego i germańskiego, które przeważnie nie zostały uwzględnione w "Dekrecie Gracjana" ponieważ to właśnie one wymagały zebrania w zbiorze.
Systematyka.
Zbiór podzielony jest na pięć ksiąg: "iudex", "iudicum", "clerus", "connubia", "crimen", które są podzielone na tytuły. Tytuły zawierają poukładane chronologicznie teksty prawne ("capitula" zwane później "capita"). Łącznie zbiór zawiera 1871 "capitula" podzielonych na 185 tytułów. Autor jednak nie uporządkował zagadnień w należyty sposób pod względem merytorycznym i nie rozgraniczył poprawnie i merytorycznie poszczególnych zagadnień.
Zawartość.
W zbiorze zostały pominięte przepisy, które straciły moc obowiązującą oraz dekretały sprzeczne lub do siebie podobne. Pominięte zostały fragmenty opisujące stan faktyczny i przedstawiające motywy wydania dekretałów. 
Znaczenie.
Zbiór ten był:

</doc>
<doc id="188560" url="https://pl.wikipedia.org/wiki?curid=188560" title="Wyspy Midway">
Wyspy Midway



</doc>
<doc id="188566" url="https://pl.wikipedia.org/wiki?curid=188566" title="Hakówka">
Hakówka

Wspinaczka techniką sztucznych ułatwień, zwana też hakówką lub wspinaczką hakową – rodzaj wspinaczki, w którym jako stopnie czy chwyty wykorzystywane są punkty asekuracyjne osadzane przez wspinacza.
W klasycznej technice hakowej, na osadzonym punkcie asekuracyjnym przejściowo wiesza się krótkie, kilkuszczebelkowe drabinki, zwane ławeczkami. Podchodzi się po nich jak najwyżej i osadza kolejny punkt asekuracyjny.
Użycie do tego celu samych tylko ławeczek jest nieefektywne, ponieważ nie pozwala na wygodne instalowanie i sięganie do kolejnych przelotów, umieszczanych w odpowiednio dużych odległościach od aktualnie obciążanego. Aby przyspieszyć wspinaczkę i umożliwić dalsze sięgnięcia stosuje się dodatkowe przyrządy umożliwiające podciąganie się jak najwyżej względem obciążanego przelotu. Używa się do tego celu lonży o regulowanej długości, wpinanej pomiędzy łącznik uprzęży a obciążany przelot. Może to być daisy, aczkolwiek wygodniejsze w użyciu są lonże o długości regulowanej płynnie – na przykład odcinek repsznura skracany przez jednokierunkowy bloczek, zwany giełgaczką lub kontrfifką (kontrfifi). Producenci sprzętu wspinaczkowego stosują do tego typu "skracaczy" własne nazwy handlowe – np. quickfix firmy Petzl. Również ławeczki, zamiast wieloszczebelkowych drabinek, mogą mieć postać pojedynczych strzemion z płynną regulacją długości (ang. "adjustable aider").
Ze względu na rodzaj użytych punktów asekuracyjnych możemy w hakówce wyróżnić styl "clean", polegający na wykorzystywaniu jedynie tymczasowych punktów asekuracyjnych, osadzanych bez użycia młotka i wiertarki. W stylu "clean" nie używa się zatem wbijanych haków, ani, tym bardziej, trwale osadzonych w skale spitów lub ringów. Używa się natomiast wszelkich innych przyrządów pozwalających na budowanie przelotów, a zatem kostek zwykłych i mechanicznych, takich jak friendy, camaloty, ball-nutsy. Istnieją również wyspecjalizowane elementy przydatne jedynie w hakówce, nienadające się natomiast (z uwagi na zbyt niską wytrzymałość) do budowania punktów asekuracyjnych obciążanych dynamicznie. Są to np. wieszane na krawądkach skalnych haki typu skyhook oraz rozklepywane w bardzo wąskich szczelinach koraliki z miękkiego metalu, nazywane copperheadami.
Szczytową popularność przejścia hakowe osiągnęły w latach 60. i 70. XX wieku. Później gwałtowny rozwój wspinaczki klasycznej spowodował spadek popularności hakówki; obecnie ponownie daje się zaobserwować rosnące zainteresowanie takim sposobem wspinaczki.
Wiele trudnych dróg górskich i wielkościanowych było pierwotnie wytyczone za pomocą hakówki, co oznacza, że przynajmniej trudniejsze miejsca drogi były pokonywane hakowo. Klasyczne przejście takiej drogi (lub jej hakowego wyciągu) nazywane jest uklasycznieniem lub odhaczeniem.

</doc>
<doc id="188569" url="https://pl.wikipedia.org/wiki?curid=188569" title="Falun Dafa">
Falun Dafa



</doc>
<doc id="188575" url="https://pl.wikipedia.org/wiki?curid=188575" title="Otrębusy">
Otrębusy

Otrębusy – wieś w Polsce, położona w województwie mazowieckim, w powiecie pruszkowskim, w gminie Brwinów.
W latach 1975–1998 wieś administracyjnie należała do województwa warszawskiego.
Parafia.
Miejscowość jest siedzibą parafii rzymskokatolickiej pw. NMP Matki Kościoła, należącej do metropolii warszawskiej, archidiecezji warszawskiej, dekanatu brwinowskiego.
Historia.
Udokumentowana historia wsi sięga XV wieku. Pierwsze wzmianki o Otrębusach pochodzą z ksiąg sądowych ziemi czerskiej, w których wymieniony został m.in. Jan z Otrębus, który pozwał Mirosława z Jaczewic (?) o dobra w Świdrze. Pisownia nazwy miejscowości nie była wówczas ustabilizowana. Otrębusy zostały prawdopodobnie założone na początku XIV wieku jako wieś prywatna z małym folwarkiem i kilkoma gospodarstwami chłopskimi. Nazwa "Otrębusy" jest nazwą kulturową wynikającą z działalności założyciela wsi lub pierwszych jego mieszkańców. Od drugiej połowy XVIII wieku zaczyna się ona pojawiać na mapach i w atlasach. Wieś należała administracyjnie do powiatu błońskiego, parafii Brwinów, ziemi warszawskiej. Potwierdza to "Spis parafii województwa mazowieckiego" z pierwszej połowy XVI wieku. Otrębusy wymienia się tam jako należące do parafii Brwinów dekanatu błońskiego. Wiadomo, że w 1491 r. na Akademii Krakowskiej odnotowano wśród studentów niejakiego Jana, syna Mikołaja, z Otrębus.
Wieś szlachecka funkcjonowała do 1536 r. w ziemi warszawskiej; po tej dacie przyłączona została do powiatu błońskiego. Najstarsze zapisy nazwy tej miejscowości brzmiały: 1417 r.: "Otrabussy", 1418 r.: "Ottrobusze", 1419 r.: "Otrambussewo", "Otrambusche", "Ottranbosze", "Otrubusche", "Othrąbvsze".
Pod koniec XIX wieku majątek zaczęto rozprzedawać. Nie była to wówczas atrakcyjna miejscowość, nie było połączeń kolejowych, drogi były piaszczyste, ziemie mało urodzajne. Jedyną zaletą tego terenu był las otaczający wieś, dobry klimat, idealny spokój. Powstała wtedy idea stworzenia miejscowości leczniczej i wypoczynkowej. Jednakże jedyny tego typu ośrodek powstał we dworze Karolin, a miejscowość nadal miała charakter wiejski. Stopniowo następował rozwój przestrzenny, powstawały nowe zagrody i dało się zauważyć napływ ludności budującej nowe domy.
Według wyników spisu przeprowadzonego w 1921 roku w odrodzonej II Rzeczypospolitej Otrębusy (folwark i wieś) liczyły 49 domów oraz 387 mieszkańców, z czego 382 osoby narodowości polskiej, 1 osoba narodowości niemieckiej oraz 4 osoby narodowości innej.
W 1948 roku w Karolinie powstał Państwowy Zespół Ludowy Pieśni i Tańca „Mazowsze”, mający tu swoją siedzibę do dziś. Jego koncepcja artystyczna zakładała, że „Mazowsze” śpiewać ma folklorystyczny wariant repertuaru ludowego – przekomponowane przyśpiewki i pieśni tradycyjne i tańczyć choreograficzne układy nawiązujące do polskich tańców narodowych.
W roku 1970 zaczęto starania o utworzenie parafii na tym terenie. Parafia NMP Matki Kościoła w Otrębusach powstała jednakże dopiero w 1985 roku. Pierwszym proboszczem, który wybudował plebanię, był ks. Andrzej Lepianka. Msze święte odbywały się wówczas w kaplicy. Ks. Lepianka zginął tragicznie w wypadku samochodowym, a probostwo, do którego oprócz Otrębus i Kań należał wówczas również Popówek, objął ks. Marian Kasztalski, zastąpiony potem przez ks. Henryka Bartuszka, nazywanego przez parafian budowniczym kościoła. W tym czasie powołana została Rada Parafialna, w której znaleźli się m.in. parafianie znający się na sztuce budowania. Spośród projektów nowego kościoła wybrano jeden, autorstwa Anny i Wojciecha Kawęczyńskich. Konsekracji świątyni dokonano 26 września 1999 roku. Jej dekoracje, Pasję w brązie, krzyż i figurę Matki Bożej oraz gipsowe przedstawienia Tajemnic Różańca Świętego, wykonano w pracowni prof. Gustawa Zemły.
Obecna sytuacja.
Pod koniec 2016 Otrębusy liczą 2525 mieszkańców i są jednym z 15 sołectw wchodzących w skład gminy Brwinów. Przez miejscowość przebiegają dwie drogi wojewódzkie (719 i 720), które łączą ją z sąsiadującymi miejscowościami oraz położonym niedaleko miastem stołecznym Warszawą.
Wieś zatraciła już charakter rolniczy, znaczna część mieszkańców znajduje zatrudnienie w zakładach i firmach na terenie Warszawy. Na terenie wsi funkcjonuje kilkadziesiąt podmiotów gospodarczych, głównie zajmujących się usługami.
Wśród charakterystycznych dla Otrębus obiektów należy również wymienić kościół parafialny, a także dwa muzea (Muzeum Polskiej Sztuki Ludowej i Muzeum Motoryzacji i Techniki). Dodatkowo na terenie siedziby PZLPiT „Mazowsze” znajduje się muzeum, którego zbiory obejmują kostiumy, w których występowali członkowie zespołu, a także liczne pamiątki przywiezione z występów na całym świecie. W Otrębusach znajduje się także filia Ośrodka Kultury w Brwinowie prowadząca świetlicę wiejską, pełniącą funkcje domu kultury na terenie sołectwa.
Na szczególną uwagę zasługuje również zabytkowy XVIII-wieczny spichlerz znajdujący się przy ul. Wiejskiej – murowany z cegły, tynkowany, na planie prostokąta, piętrowy. Niegdyś należał do zabudowań gospodarczych „Folwarku Elżbietówka”, obecnie jest w rękach prywatnych właścicieli.
Na terenie wsi znajdują się tereny budowlane i rekreacyjne – działki pod zabudowę jednorodzinną, domki letniskowe oraz działalność gospodarczą. Stopniowo rozbudowywana jest infrastruktura – sieć kanalizacyjna, wodociągowa, gazociąg, telefony, a także sieć dróg gminnych. Jest tu szkoła podstawowa, gimnazjum, zakład opieki zdrowotnej, poczta, biblioteka, kilka prywatnych sklepów.
Transport.
Przez miejscowość biegną:
Poza WKD w Otrębusach znajdują się przystanki

</doc>
<doc id="188578" url="https://pl.wikipedia.org/wiki?curid=188578" title="Biegły rewident">
Biegły rewident

Biegły rewident (inaczej audytor) – osoba fizyczna posiadająca uprawnienia zawodowe w zakresie wykonywania czynności rewizji finansowej nadane w trybie Ustawy z dnia 11 maja 2017 r. o biegłych rewidentach, firmach audytorskich oraz nadzorze publicznym, w tym uprawnienia do badania sprawozdań finansowych.
Tytuł „biegły rewident” podlega ochronie prawnej.
Warunki uzyskania tytułu biegłego rewidenta.
Potwierdzeniem uprawnień zawodowych jest wpis do rejestru biegłych rewidentów. Uchwałę o wpisie do rejestru podejmuje Krajowa Rada Biegłych Rewidentów.
Do rejestru biegłych rewidentów może być wpisany ten kto:
Do rejestru może być wpisana również osoba fizyczna, która:
Do rejestru może być wpisana również, na zasadzie wzajemności, osoba fizyczna, która posiada uprawnienia do wykonywania zawodu biegłego rewidenta uzyskane w państwie trzecim, jeżeli spełnia wymagania w zakresie kwalifikacji zawodowych zgodne z warunkami określonymi w ustawie lub równoważne oraz złoży z wynikiem pozytywnym egzamin w języku polskim z prawa gospodarczego, w zakresie niezbędnym do wykonywania czynności rewizyjnych, obowiązującego w Rzeczypospolitej Polskiej.
Przedmiot działalności.
Biegły rewident wykonuje czynności rewizji finansowej, tj.:
Biegły rewident może świadczyć również usługi atestacyjne, czyli usługi spełniające kryteria innych usług poświadczających, przy czym usługi te nie są zastrzeżone do wyłącznej kompetencji biegłego rewidenta.
Przedmiotem działalności biegłych rewidentów, którzy prowadzą działalność gospodarczą określoną we własnym imieniu i na własny rachunek, obok badania sprawozdań finansowych, mogą być:
Biegły rewident wykonuje zawód jako osoba prowadząca działalność we własnym imieniu i na własny rachunek, wspólnik spółki jawnej, spółki partnerskiej lub spółki komandytowej, osoba pozostająca w stosunku pracy z określonymi podmiotami lub jako osoba niepozostająca w stosunku pracy i nieprowadząca działalności we własnym imieniu i na własny rachunek, pod warunkiem zawarcia umowy cywilnoprawnej z podmiotem uprawnionym do badania sprawozdań finansowych.
Biegli rewidenci na zlecenie Krajowego Biura Wyborczego sporządzają ekspertyzy i opinie dotyczące pozyskania środków finansowych i wydatkach poniesionych przez partie polityczne z Funduszu Wyborczego, wydatków z subwencji, a także sprawozdań składanych przez komitety wyborcze.
Postępowanie i odpowiedzialność biegłego rewidenta.
Biegły rewident jest obowiązany w szczególności:
Biegły rewident jest zawodem zaufania publicznego. W związku z tym musi przestrzegać zasady niezależności oraz etyki zawodowej – reguluje je Kodeks Etyki zawodowych księgowych, opracowany przez Międzynarodową Federację Księgowych (IFAC). Zgodnie z Kodeksem, biegły rewident w swoim postępowaniu kieruje się następującymi zasadami:
Krajowa Rada Biegłych Rewidentów może skreślić biegłego rewidenta z rejestru w przypadku jego śmierci, wystąpienia biegłego rewidenta z samorządu biegłych rewidentów, nieuiszczania składek członkowskich za okres dłuższy niż rok, prawomocnego orzeczenia o wydaleniu z samorządu biegłych rewidentów lub niespełnieniu jednych z warunków uzyskania uprawnień zawodowych (pełna zdolność do czynności prawnych, korzystanie z pełni praw publicznych, nieposzlakowana opinia, brak prawomocnego wyroku skazującego za umyślnie popełnione przestępstwo lub przestępstwo skarbowe).
Biegły rewident, który sporządza niezgodną ze stanem faktycznym opinię o sprawozdaniu finansowym i stanowiących podstawę jego sporządzenia księgach rachunkowych jednostki lub sytuacji finansowo-majątkowej tej jednostki, podlega karze grzywny lub karze pozbawienia wolności do lat 2 albo obu tym karom łącznie.
Tajemnica zawodowa.
Biegły rewident jest zobligowany do dochowania tajemnicy zawodowej o informacjach i dokumentach, które związane są z wykonywaniem jego zawodu. Taki obowiązek nie jest jednak ograniczony w czasie.
W pewnych przypadkach biegły rewident może być zwolniony z dochowania tajemnicy zawodowej; ma to miejsce w sytuacji, gdy istnieje przewidziany prawem obowiązek ujawnienia informacji bądź przekazywania dokumentów w przypadkach, które zostały określone w ustawie lub innych odrębnych przepisach.
Przestrzeganie tajemnicy zawodowej obowiązuje także inne osoby, którym zostały udostępnione informacje objęte tajemnicą.

</doc>
<doc id="188579" url="https://pl.wikipedia.org/wiki?curid=188579" title="75 mm armata polowa Typ 38">
75 mm armata polowa Typ 38

Armata polowa Typ 38 kal. 75 mm – japońska armata polowa produkowana na licencji niemieckiego działa Krupp 7.5 cm Model 1903, używana w okresie I i II wojny światowej oraz wojny chińsko-japońskiej.
Została skonstruowana w 1905 roku i stała się podstawową armatą pułków artylerii lekkiej wojsk japońskich. W 1926 roku została zmodernizowana, przystosowana do ciągu motorowego. 
Była podstawową armatą na wyposażeniu pułków artylerii lekkiej wojsk japońskich w trakcie II wojny światowej.

</doc>
<doc id="188580" url="https://pl.wikipedia.org/wiki?curid=188580" title="Jelcz-Laskowice (gmina)">
Jelcz-Laskowice (gmina)

Jelcz-Laskowice (1973-86 "gmina Laskowice Oławskie" ) – gmina miejsko-wiejska w województwie dolnośląskim, w powiecie oławskim, należące do aglomeracji wrocławskiej. 
Siedziba gminy to Jelcz-Laskowice.
W latach 1975–1998 gmina położona była w województwie wrocławskim.
Według danych z 31 grudnia 2013 gminę zamieszkiwało 23 190 osób, z czego w mieście 68,8%. Natomiast według danych z 30 czerwca 2020 roku gminę zamieszkiwało 23 298 osób.
Struktura powierzchni.
Według danych z roku 2002 gmina Jelcz-Laskowice ma obszar 168,1 km², w tym:
Gmina stanowi 32,1% powierzchni powiatu.
Demografia.
Dane z 31 grudnia 2013
Gmina Jelcz-Laskowice liczy 23 190 mieszkańców, w tym miasto zamieszkuje 15 959 ludzi a 15 sołectw 7 231 osób. Jest to gmina miejsko-wiejska, co oznacza, że miasto nie jest oddzielone samorządowo od wsi. Od roku 1987 do 1990 zauważa się wzrost liczby ludności (ok. 2500), natomiast w latach 1991-1996 wzrost był minimalny. Średnia gęstość zaludnienia wynosi w gminie 137 os/km². Przyrost naturalny jest stosunkowo niski: 3,4 promila. Spowodowane jest to najprawdopodobniej trudnościami ekonomicznymi, mieszkaniowymi, wysokim bezrobociem oraz upowszechnianiem się nowego modelu rodziny (2+1). Ludność w wieku produkcyjnym wynosi 13 769 osób, pracujących jest ok. 5677 osób, natomiast bezrobotnych 1492 osoby.
Komunikacja.
Przez pd.-zach. część gminy przebiega droga wojewódzka nr 455, a przez część pd. droga wojewódzka nr 396. Ze wsch. na zach. przebiega linia kolejowa nr 277 (Biskupice Oławskie, Minkowice Oławskie, Kopalina, Jelcz-Laskowice, Jelcz Miłoszyce) oraz niewielki odcinek linii kolejowej nr 292 (Jelcz Miłoszyce). W pd.-zach. części gminy przepływająca Odra stanowi Odrzańską Drogę Wodną.
Ochrona przyrody.
Na obszarze gminy znajduje się rezerwat przyrody Łacha Jelcz chroniący naturalne stanowisko chronionego gatunku rośliny wodnej, kotewki orzecha wodnego.
Fauna i flora.
Współczesna flora i fauna okolic Jelcza-Laskowic, jak i całej Niziny Śląskiej, jest dziedzictwem okresu polodowcowego. W drzewostanie największą rolę odgrywa sosna i dąb, przemieszane z grabem, brzozą, wiązem, lipą, jesionem i świerkiem. Występowanie licznych gatunków zwierząt na leśno-łąkowych terenach gminy nie może przesłonić faktu, że jeszcze 300 lat temu żyły tutaj łosie, bobry, rysie, niedźwiedzie, żbiki, które wyginęły wskutek gospodarczej działalności człowieka. Dzisiaj, w tutejszych lasach żyją sarny, jelenie, dziki, zające, wiewiórki, jeże, a spośród drapieżników lisy i kuny.
Pomniki przyrody ożywionej i nieożywionej.
Na terenie gminy zlokalizowanych jest 15 pomników przyrody, które znajdują się w obrębach następujących miejscowości:
Sąsiednie gminy.
Bierutów, Czernica, Lubsza, Namysłów, Oleśnica, m. Oława, Oława

</doc>
<doc id="188584" url="https://pl.wikipedia.org/wiki?curid=188584" title="KOLR/KOZK Tower">
KOLR/KOZK Tower

KOLR/KOZK Tower – maszt radiowy w mieście Fordland w stanie Missouri. 
Został wybudowany w 1971. Jego wysokość wynosi 597,3 metra.

</doc>
<doc id="188585" url="https://pl.wikipedia.org/wiki?curid=188585" title="WOI-Tower">
WOI-Tower

WOI-Tower – maszt radiowy w mieście Alleman w stanie Iowa, USA. Wybudowany w 1972 roku. Wysokość jego wynosi 609,6 metra.

</doc>
<doc id="188587" url="https://pl.wikipedia.org/wiki?curid=188587" title="KCCI Tower">
KCCI Tower

KCCI Tower – maszt radiowy w Stanach Zjednoczonych, w stanie Iowa, w mieście Alleman. Został wybudowany w 1974 roku. Jego wysokość wynosi 609,6 metra. Jego elementy zostały wyprodukowane przez zakład Kline Iron and Steel Company, Columbia, S.C..

</doc>
<doc id="188589" url="https://pl.wikipedia.org/wiki?curid=188589" title="Modelarstwo lotnicze">
Modelarstwo lotnicze

Modelarstwo lotnicze jest uznawane za dziedzinę sportu; międzynarodowe zawody modelarskie odbywają się zgodnie z regulaminem FAI. Buduje się latające modele szybowców, a także samolotów i śmigłowców, napędzane silnikami spalinowymi tłokowymi dwu- lub czterosuwowymi o zapłonie żarowym lub elektrycznymi. Dawniej wykorzystywano silniki na sprężony dwutlenek węgla lub spalinowe tłokowe samozapłonowe.
Modele mogą być swobodnie latające, zdalnie sterowane lub latające na uwięzi.
Do modelarstwa lotniczego zalicza się również redukcyjne modele lotnicze oraz modelarstwo kosmiczne.
Modelarstwo lotnicze w Polsce.
Polscy modelarze należą do czołówki światowej. Od wielu lat odnoszą sukcesy w konkurencjach modeli kosmicznych i lotniczych.
Polscy modelarze zdobyli w latach 1958- 2004 na najważniejszych zawodach modelarskich: Światowych Igrzyskach Lotniczych, Mistrzostwach Świata i Europy oraz klasyfikacji końcowej Pucharów Świata łącznie 389 medali t tego: 201 indywidualnych - 67 złotych, 69 srebrnych i 65 brązowych oraz 188 drużynowo, w tym 51 złotych, 63 srebrnych i 74 brązowych. Najbardziej popularnym polskim modelem samolotu jest “Wicherek”, opracował go w 1957 roku Wiesław Schier, postać niezwykle zasłużona dla polskiego modelarstwa lotniczego. Wicherek ma prostą konstrukcję, dlatego często jest budowany przez początkujących modelarzy, jest uniwersalnym modelem budowanym w różnych wersjach i rozmiarach, latającym swobodnie, na uwięzi lub zdalnie sterowanych.
Linki zewnętrzne.
Wicherek model klasyczny i uniwersalny
Wiesław Schier. Nestor polskiego modelarstwa

</doc>
<doc id="188593" url="https://pl.wikipedia.org/wiki?curid=188593" title="Gaylord Nelson">
Gaylord Nelson

Gaylord Anton Nelson (ur. 4 czerwca 1916 w Clear Lake, Wisconsin; zm. 3 lipca 2005 w Kensington) – amerykański polityk, członek Partii Demokratycznej, gubernator stanu Wisconsin i senator USA, działacz na rzecz ochrony środowiska.
Kształcił się w San Jose State College (ukończył w 1939) i University of Wisconsin Law School (ukończył w 1942). Służył wojskowo w czasie II wojny światowej, m.in. brał udział w bitwie o Okinawę. Po wojnie przez kilkanaście lat prowadził praktykę prawniczą w Madison (Wisconsin) i aktywnie uczestniczył w życiu publicznym. W 1948 został wybrany do Senatu stanowego Wisconsin, gdzie zasiadał przez dziesięć lat. W 1958 objął stanowisko gubernatora Wisconsin. W 1962 uzyskał mandat w Senacie USA, który pełnił nieprzerwanie do stycznia 1981.
Wiele uwagi w działalności społecznej poświęcił problematyce ochrony środowiska. Przyczynił się do ustanowienia w 1970 Międzynarodowego Dnia Ziemi, obchodzonego pod auspicjami ONZ. Za zasługi na tym polu został we wrześniu 1995 uhonorowany Prezydenckim Medalem Wolności.
W 1947 zawarł związek małżeński z Carrie Lee Dotson.

</doc>
<doc id="188600" url="https://pl.wikipedia.org/wiki?curid=188600" title="Marian Pokropek">
Marian Pokropek

Marian Pokropek (ur. 7 września 1932 w Mariance, w gminie Brwinów, zm. 13 stycznia 2023) – polski etnograf, profesor dr hab., długoletni pracownik Instytutu Etnologii i Antropologii Kulturowej Uniwersytetu Warszawskiego, założyciel Muzeum Polskiej Sztuki Ludowej w Otrębusach.
Życiorys.
Absolwent Uniwersytetu Warszawskiego. Studiował w Instytucie Historii Kultury Materialnej (kier. prof. Witold Dynowski). Tytuł magistra uzyskał w 1956 roku. Po studiach podjął pracę nauczyciela akademickiego, uzyskując stopnie doktora, następnie doktora habilitowanego oraz profesora. 
Był długoletnim kierownikiem Zakładu Etnograﬁi Polskiej i Słowiańszczyzny w Katedrze Etnologii i Antropologii Kulturowej UW.
Zainteresowania badawcze Mariana Pokropka dotyczyły początkowo budownictwa i osadnictwa na Mazowszu oraz Podlasiu. Był współtwórcą „Polskiego Atlasu Etnograficznego”. Prowadził również badania na Białorusi, Litwie, Ukrainie, w Macedonii i Bułgarii.
W czasie badań terenowych zgromadził ogromną kolekcję polskiej sztuki ludowej (rzeźba, płaskorzeźba, snycerka, intarsje, rzeźba ceramiczna, malarstwo ścienne i dekoracyjne, obrazy, drewniane gwizdawki, palemki, pisanki, wiklinowe koszyki, wycinanki i wyroby ze słomy), które umieścił stworzonym przez siebie prywatnym Muzeum Polskiej Sztuki Ludowej w Otrębusach (działa od 1996 roku). 
Jego bogate zbiory fotografii, dokumentujących tradycyjną współczesną kulturę i sztukę ludową Polski oraz Litwy, Białorusi, Ukrainy, Rosji, Rumunii, Czech i Słowacji i słowiańskich krajów bałkańskich, zostały umieszczone w archiwum muzeum w Otrębusach.
Obszar zainteresowań i badań.
Etnografia Polski i Słowiańszczyzny (Polska, Białoruś, Litwa, Macedonia, Bułgaria), zwłaszcza ludowa architektura i sztuka.

</doc>
<doc id="188601" url="https://pl.wikipedia.org/wiki?curid=188601" title="Reprezentacja USA w piłce nożnej">
Reprezentacja USA w piłce nożnej



</doc>
<doc id="188603" url="https://pl.wikipedia.org/wiki?curid=188603" title="Glejak">
Glejak

Glejaki – grupa nowotworów ośrodkowego układu nerwowego wywodzących się z komórek glejowych (stanowiących zrąb tkanki nerwowej i pełniącej wobec neuronów funkcje podporowe, odżywcze oraz naprawcze).
Etymologia.
Glejak - łac. "glioma", l.mn. "gliomata", z nowołac. "glia" – „glej” z gr. "γλία" (glía) – 1. „klej”, 2. „coś lepkiego / śliskiego / tłustego” + "-oma" – przyrostek oznaczający zmianę guzowatą.
Podział glejaków.
według typów komórek.
Do najważniejszych i najczęściej występujących glejaków należą:
Nowotwory gleju wyściółkowego (ok. 7% glejaków).
Guzy te wywodzą się z komórek wyściółki komór mózgu i wyściółki kanału środkowego rdzenia kręgowego. 
według złośliwości (grading).
Glejaki zostały sklasyfikowane przez Światową Organizację Zdrowia (WHO) według ich złośliwości, która determinuje patologiczny rozwój guza:
Klasyfikacja złośliwości glejaków według WHO składa się z 4 stopni, od łagodnych (I) do najbardziej złośliwych (IV):
Rokowanie w stopniu IV jest najgorsze, ze średnim przeżyciem ok. 14 miesięcy, przy podjętym leczeniu operacyjnym oraz następczej radioterapii i chemioterapii.
według lokalizacji.
Przebieg, objawy, lokalizacja i rodzaje glejaków występujących u dzieci różnią się od glejaków, na które chorują dorośli. Ok. 3/4 guzów u dzieci rośnie podnamiotowo (poniżej namiotu móżdżku), natomiast u dorosłych ok. 70% przypadków stanowią guzy nadnamiotowe.
Epidemiologia.
W Polsce na nowotwory centralnego układu nerwowego w 2002 roku zachorowało 1812 mężczyzn (wskaźnik surowy: 9,7 na 100 000 mieszkańców) i 1546 kobiet (wskaźnik surowy: 7,8 na 100 000 mieszkańców). Umieralność wynosiła odpowiednio: 1291 mężczyzn (6,9:100000) i 1148 kobiet (5,8:100000). W Polsce guzy mózgu stanowią 9. przyczynę zgonów nowotworowych u mężczyzn i 13. u kobiet. Glejaki stanowią ok. 70% wszystkich nowotworów wewnątrzczaszkowych i główną przyczynę zgonów w tej grupie guzów. U dzieci guzy mózgu stanowią po białaczkach jedną z częstszych chorób nowotworowych (ok. 20% wszystkich nowotworów wieku dziecięcego). Glejaki o różnym stopniu złośliwości stanowią aż 60-70% wszystkich nowotworów OUN w tej grupie wiekowej.
Historia.
Pierwsze opisy obrazu mikroskopowego tych guzów z 1869 roku wiążą się z nazwiskiem niemieckiego patologa Rudolfa Virchowa. Współczesne klasyfikacje histogenetyczne tych guzów są rozwinięciem prac amerykańskich badaczy Percivala Baileya i Harveya Williama Cushinga z 1926 roku, wiążące wygląd komórek nowotworowych z wyglądem komórek powstających podczas rozwoju układu nerwowego. Kolejne klasyfikacje, m.in. Wildera Gravesa Penfielda z 1931 roku różniły się jedynie nazewnictwem guzów. Szerzej stosowanym systemem podziałów guzów centralnego układu nerwowego była klasyfikacja z 1952 roku sporządzona przez irlandzko-amerykańskiego patologa Jamesa Watsona Kernohana i George'a Pomeroya Sayre'a, którzy wprowadzili uproszczenia do poprzednich klasyfikacji i określanie złośliwości każdej grupy guzów w czterostopniowej skali rangowej. Od 1979 używana jest klasyfikacja histologiczna guzów mózgu Światowej Organizacji Zdrowia, która w pierwszym wydaniu została opracowana głównie przez niemieckiego patologa Klausa-Joachima Zülcha i amerykańskiego patologa Luciena J. Rubinsteina.
Objawy kliniczne.
Objawy kliniczne zależą w pierwszej kolejności od umiejscowienia guza i obejmują:
Leczenie.
Im guz jest bardziej odgraniczony od sąsiadujących tkanek, a tym samym mniej rozlany (naciekający), tym łatwiejszy jest chirurgiczny zabieg usunięcia (resekcja).
Stosuje się również chemioterapię, radioterapię (brachyterapia i teleradioterapia, w tym nóż gamma) oraz terapie eksperymentalne – m.in. terapie genowe, immunoterapie czy wirusoterapie.
Terapie eksperymentalne.
Badano skuteczność Δ9-THC w leczeniu glejaka. W badaniach in vitro i na modelach zwierzęcych obserwowano zahamowanie wzrostu glejaka wielopostaciowego, przypisywane różnym mechanizmom: indukcji apoptozy, podwyższeniu poziomu ceramidów w komórce guza, zahamowaniu cyklu komórkowego, aktywacji odpowiedzi stresowej komórki.
Pewne nadzieje budzi terapia wykorzystująca zmienne pole elektryczne (ang. Tumor Treating Fields), w szczególności jako uzupełnienie chemioterapii.
Prowadzone są próby kliniczne nad skutecznością wykorzystania niepatogennych rekombinantów wirusa polio w leczeniu zaawansowanych (stopień IV wg WHO) postaci glejaka.

</doc>
<doc id="188609" url="https://pl.wikipedia.org/wiki?curid=188609" title="Centre Georges Pompidou">
Centre Georges Pompidou

Centre Georges Pompidou (wym. []; zwany także Beaubourg wym. [], Rafineria) – budynek położony w paryskiej dzielnicy Beaubourg, w którym mieści się muzeum sztuki współczesnej ("Musée National d’Art Moderne") oraz główna biblioteka publiczna stolicy Francji ("Bibliothèque publique d’information").
Historia.
W 1969 nowo wybrany prezydent Francji, Georges Pompidou, podjął decyzję utworzenia centrum kulturalnego na miejscu zwanym Plateau Beaubourg. Ogłoszono międzynarodowy konkurs architektoniczny, w którym zwyciężył postmodernistyczny projekt Renzo Piano i Richarda Rogersa. Budowę rozpoczęto w 1972, a w 1977 otwarcia Centrum dokonał Valéry Giscard d’Estaing.
W muzeum odbywają się cyklicznie wystawy rangi światowej. W 1983 muzeum zaprezentowało wystawę „Presences Polonaises” na temat historii awangardowej sztuki polskiej. Pokazano dzieła Andrzeja Wajdy, Witkacego a także unikaty takie jak film "Calling Mr. Smith" (1943) autorstwa Stefana Themersona, będący jednym z pierwszych na świecie antynazistowskich i antywojennych filmów przedstawiających kłamstwa i zbrodnie nazistowskich Niemiec i dokumentujący ich ofiary. Prezentacja filmu brytyjskiej i światowej opinii publicznej w czasie II wojny światowej zbiegła się w czasie z dramatyczną misją polskiego dyplomaty Jana Karskiego.
Od 2012 do 2017 przed budynkiem była prezentowana rzeźba "Horizontal" autorstwa Alexandra Caldera. Rzeźba miała ponad 7,6 metra wysokości i przedstawiała figury geometryczne.
Konstrukcja.
Centrum zostało zbudowane przez firmę Vinci w latach 1972-1977. Konstrukcja budynku kosztowała 993 miliony nowych franków. Przebudowa budynku odbywała się od października 1996 do stycznia 2000 i kosztowała 576 milionów franków. Za oba projekty odpowiedzialny był inżnier Peter Rice, znany z konstrukcji dźwigarów staliwnych .
Forma budynku.
Ogólna struktura budynku jest oryginalnym pomysłem Piano i Rogersa, lecz silnie inspirowanym przez teoretyczny projekt "Fun palace" – idealnej przestrzeni widowiskowo-wystawienniczej, stworzony przez Cedrika Price’a. W 1973 Piano i Rogers zbudowali futurystyczny biurowiec włoskiej firmy meblowej B&amp;B w Novedrate, który stał się prototypem Centrum Pompidou. Budynek zajmuje powierzchnię placu. Wszystkie instalacje zostały wyprowadzone na zewnątrz i pomalowane na różne kolory, z których każdy odpowiada innej funkcji. Niebieski to układ klimatyzacyjny, żółty – instalacje elektryczne, czerwony – urządzenia odpowiedzialne za bezpieczeństwo, a zielony to wodociągi. Daje to wiele możliwości aranżacji i podziału przestrzeni wewnątrz budynku. Trzy najwyższe piętra budowli zajmuje Muzeum Sztuki Nowoczesnej. Budynek jest wyposażony w ogólnodostępny taras widokowy z kawiarnią na płaskim dachu umożliwiającym podziwianie panoramy Paryża.
W pobliżu znajduje się kolorowa Fontanna Strawińskiego zaprojektowana przez Niki de Saint Phalle i Jeana Tinguely z grupy Nouveau Réalisme utworzonej w Paryżu w 1960.
Filie.
Filie muzeum znajdują się w Metzu (Francja), w Maladze (Hiszpania), w Brukseli (Belgia) oraz w Szanghaju (Chińska Republika Ludowa). W przyszłości muzeum planuje również ekspansję do Meksyku i Brazylii.

</doc>
<doc id="188610" url="https://pl.wikipedia.org/wiki?curid=188610" title="Przetacznik perski">
Przetacznik perski

Przetacznik perski ("Veronica persica" Poir.) – gatunek roślin z rodziny babkowatych ("Plantaginaceae"), w systemach XX-wiecznych klasyfikowany zwykle do trędownikowatych ("Scrophulariaceae"). Pochodzi z obszarów Kaukazu. W Polsce pojawił się w I połowie XIX w. na Nizinie Nadwiślańskiej i szybko rozprzestrzenił. Obecnie jest pospolity na terenie całego kraju. Status gatunku we florze Polski: kenofit.
Biologia i ekologia.
Roślina jednoroczna, ruderalna i azotolubna. Na polach uprawnych jest chwastem. Występuje w uprawach roślin okopowych, zbóż i warzyw. W klasyfikacji zbiorowisk roślinnych gatunek charakterystyczny dla All. "Polygono-Chenopodion". Zawiera aukubinę.

</doc>
<doc id="188613" url="https://pl.wikipedia.org/wiki?curid=188613" title="Jasnotowe">
Jasnotowe

Jasnotowe (Lamiidae Takht. ex Reveal, , 1993) - podklasa roślin należących do klasy Rosopsida. Liczy ponad 40 000 gatunków zgrupowanych w 53 rodzinach.

</doc>
<doc id="188614" url="https://pl.wikipedia.org/wiki?curid=188614" title="Oleg Salenko">
Oleg Salenko

Oleg Anatoljewicz Salenko, ros. Олег Анатольевич Саленко, ukr. Олег Анатолійович Саленко, "Ołeh Anatolijowicz Sałenko" (ur. 25 października 1969 w Leningradzie, ZSRR) – rosyjski piłkarz, grający na pozycji napastnika. Zmienił obywatelstwo ukraińskie na rosyjskie.
Kariera piłkarska.
Kariera klubowa.
Wychowanek Szkoły Piłkarskiej Smiena Leningrad (od 1979), skąd w 1985 trafił do Zenitu Leningrad. W 1989 przeszedł do Dynama Kijów, z którym zdobył Mistrzostwo ZSRR w 1990 oraz puchar ZSRR w 1990. W 1992 wyjechał występować za granicę, gdzie reprezentował barwy takich klubów jak Logroñés, Valencia CF, Rangers czy Istanbulspor. Z Rangers zdobył Mistrzostwo Szkocji w 1996. W sezonie 2000/2001 przeszedł do Pogoni Szczecin, w barwach której rozegrał tylko 18 minut w jednym spotkaniu (18 listopada 2000 przeciwko Stomilowi Olsztyn). W Pogoni zakończył swoją piłkarską karierę.
Kariera reprezentacyjna.
W 1988 zdobył wraz z reprezentacją ZSRR Mistrzostwo Europy U-18.
29 kwietnia 1992 zadebiutował w reprezentacji Ukrainy w spotkaniu towarzyskim z Węgrami przegranym 1:3. Został zmieniony w 59 minucie. To był jego jedyny mecz w reprezentacji Ukrainy. Później zmienił obywatelstwo ukraińskie na rosyjskie i od 1993 występował w reprezentacji Rosji. Znany był przede wszystkim z tego, że ustanowił na mistrzostwach świata w 1994 roku rekord liczby goli strzelonych w jednym meczu, zdobywając pięć bramek dla Rosji w wygranym 6-1 meczu z Kamerunem. Wcześniejszy rekord należał do reprezentanta Polski Ernesta Wilimowskiego z 1938 roku. Salenko zdobył również bramkę w przegranym 1-3 meczu ze Szwecją i z dorobkiem 6 goli wspólnie z Christo Stoiczkowem został Królem strzelców Mistrzostw świata 1994 (jest jedynym królem strzelców w historii mundialu, którego drużyna odpadła już po pierwszej rundzie). Jednak pomimo tego po mistrzostwach nie wystąpił już ani razu w reprezentacji Rosji.
Kariera trenerska.
Chociaż ma obywatelstwo rosyjskie nadal mieszka w Kijowie. Trenował reprezentację Ukrainy w piłce plażowej.

</doc>
<doc id="188619" url="https://pl.wikipedia.org/wiki?curid=188619" title="Zwieracz">
Zwieracz

Zwieracz (łac. "sphincter") - mięsień okrężny, tworzący pierścienie mięśniowe dookoła tkanki ciała. Może być mięśniem gładkim (np. zwieracz odźwiernika u ujścia żołądka do jelita) albo mięśniem poprzecznie prążkowanym (np. zwieracz zewnętrzny odbytu).
Wyróżniamy kilka rodzajów zwieraczy, między innymi: 

</doc>
<doc id="188622" url="https://pl.wikipedia.org/wiki?curid=188622" title="Oława (gmina wiejska)">
Oława (gmina wiejska)

Oława – gmina wiejska w województwie dolnośląskim, w powiecie oławskim, należąca do aglomeracji wrocławskiej.
Siedziba gminy to Oława. Gmina leży 16 km na południowy wschód od Wrocławia, wokół miasta Oława, nad rzekami Odrą i Oławą.
W latach 1975–1998 gmina administracyjnie należała do województwa wrocławskiego.
Według danych z 31 grudnia 2013 gminę zamieszkiwało 15 036 osób. Natomiast według danych z 31 grudnia 2019 roku gminę zamieszkiwało 15 190 osób.
Według danych z 30 czerwca 2020 roku gminę zamieszkiwało 15 207 osób.
Struktura powierzchni.
Według danych z roku 2005 gmina Oława ma obszar 234 km², w tym:
Gmina stanowi 21% powierzchni powiatu.
Demografia.
Dane z 31 grudnia 2013
Transport.
Głównymi arteriami komunikacyjnymi są droga krajowa nr 94 oraz linia kolejowa nr 132 (Lizawice). Południowym skrajem gminy przebiega autostrada A4 (E40), a południowo-wschodnim droga krajowa nr 39. Ponadto w północnej części gminy biegnie droga wojewódzka nr 455 w stronę Jelcza-Laskowic, w środkowej części droga wojewódzka nr 346 w stronę Kątów Wrocławskich, a z północnego wschodu na południowy zachód droga wojewódzka nr 396. W południowej części gminy, na bardzo krótkim odcinku przebiega droga wojewódzka nr 403 oraz nieczynna obecnie linia kolejowa nr 304. W północnej części gminy przepływająca Odra stanowi Odrzańską Drogę Wodną.
Ochrona przyrody.
Na obszarze gminy znajdują się następujące rezerwaty przyrody:
Sąsiednie gminy.
Czernica, Domaniów, Jelcz-Laskowice, Lubsza, m. Oława, Skarbimierz, Siechnice, Wiązów

</doc>
<doc id="188627" url="https://pl.wikipedia.org/wiki?curid=188627" title="(5261) Eureka">
(5261) Eureka

(5261) Eureka – pierwsza znana planetoida zaliczana do trojańczyków Marsa.
Odkrycie.
Została odkryta 20 czerwca 1990 roku w Obserwatorium Palomar przez Davida Levy'ego i Henry'ego Holta. Nazwa planetoidy nawiązuje do okrzyku radości (Eureka) Archimedesa, gdy dokonał odkrycia podstawowego prawa hydrostatyki.
Orbita i właściwości fizyczne.
(5261) Eureka okrąża Słońce w średniej odległości ok. 1,52 j.a. w czasie 1,88 roku. Ma 2-4 km średnicy.
Jest to planetoida, która oscyluje wokół punktu libracyjnego Lagrange’a L5 na orbicie Marsa, w odległości ok. 60° za planetą. Jest to obecnie jedna z dziewięciu znanych planetoid trojańskich Marsa.

</doc>
<doc id="188631" url="https://pl.wikipedia.org/wiki?curid=188631" title="Metoda Habera i Boscha">
Metoda Habera i Boscha

Metoda Habera i Boscha – proces technologiczny syntezy amoniaku z pierwiastków, tj. azotu i wodoru:
Metoda bezpośredniej syntezy amoniaku z wodoru i azotu została odkryta przez niemieckiego fizykochemika, Fritza Habera. Otrzymał on za to, w 1918 roku, Nagrodę Nobla w dziedzinie chemii. Odkrycie umożliwiło wytworzenie amoniaku na skalę przemysłową, przy użyciu katalizatorów i wysokiego ciśnienia, metodą ekonomicznie opłacalną. Metoda została wykorzystana na dużą skalę przez Carla Boscha, chemika przemysłowego, który otrzymał Nagrodę Nobla w 1931 roku, wspólnie z Friedrichem Bergiusem za badania nad reakcjami prowadzonymi w wysokich ciśnieniach. Jednym z dwóch pionierskich zakładów produkujących przemysłowo amoniak tą metodą były Zakłady Azotowe w Chorzowie.
Znaczenie.
Współcześnie ocenia się, że nawozy azotowe produkowane przy użyciu tej metody odpowiedzialne są za produkcję żywności, która utrzymuje przy życiu ok. jednej trzeciej ludzkości. Według innej oceny, połowa białek ciała ludzkiego zawiera azot pochodzący z nawozów otrzymanych tą metodą (źródłem reszty jest azot związany przez bakterie). Metoda ta jest także szeroko wykorzystywana do produkcji materiałów wybuchowych (azotan amonu).
Proces otrzymywania.
Proces przebiega w trzech etapach:
Im niższa jest temperatura i wyższe ciśnienie, tym większa równowagowa zawartość amoniaku w mieszaninie. Obniżanie temperatury powoduje jednak spadek szybkości tworzenia się amoniaku, niezbędne jest zatem znalezienie optymalnej temperatury, przy której uzyskuje się akceptowalną szybkość tworzenia amoniaku oraz wydajność tej reakcji. W praktyce przemysłowej reakcja ta jest przeprowadzana przy ciśnieniu zawierającym się w przedziale od 200 do 400 atmosfer oraz temperatur wahających się pomiędzy 400 a 650 °C.
Katalizator.
Katalizatorem tej reakcji jest Fe, które pochodzi z magnetytu. Magnetyt stapia się z promotorami w temperaturze 1600 °C, odlewa, chłodzi i rozdrabnia na granulki (3–8 mm)
Aby zwiększyć skuteczność działania katalizatora dodaje się do niego:

</doc>
<doc id="188632" url="https://pl.wikipedia.org/wiki?curid=188632" title="Nie do wiary">
Nie do wiary

Nie do wiary – magazyn telewizyjny zajmujący się zjawiskami nadprzyrodzonymi, niewyjaśnionymi historiami z przeszłości, oraz przepowiedniami przyszłości. Program emitowany był od 1996 roku, początkowo na kanale TV Wisła, następnie do lutego 2007 roku w TVN, potem od 2012 do 2013 w TTV.
Emisja w TVN.
Prowadzącym był Maciej Trojanowski. Ekipa współpracowała z wieloma międzynarodowymi stowarzyszeniami zajmującymi się niewyjaśnionymi zjawiskami. W ciągu lat zmieniała się pora emisji (ostatnie odcinki były nadawane w niedzielę o 23:35). Ponadto zmianie ulegały: czołówka programu, a także dominujące tematy – w ostatnich latach emisji mniej uwagi poświęcano np. UFO, więcej zaś tematom popularnonaukowym, np. odnawialnym źródłom energii, a także kwestiom historycznym, głównie z okresu II wojny światowej.
Ostatni odcinek w TVN został wyemitowany 18 lutego 2007 roku. Ekipa programu pracowała nad innym projektem w telewizji TVN, w tym Discovery Historia. Kontynuacją "Nie do wiary" był program "Strefa Tajemnic" emitowany w Polsacie.
Powtórki w TVN Style.
5 marca 2012 roku TVN Style rozpoczął emisję powtórek programu. Odcinki na potrzeby powtórnej emisji zostały lekko zmodyfikowane: materiały skrojono z letterboxu do prawdziwego 16:9, z końca odcinków wycięto informację Macieja Trojanowskiego dotyczącą czekania na telefony i zaproszenia na kolejny odcinek za tydzień, napisy końcowe przerobiono – zmieniono w nich czcionkę, zostały pozbawione zapowiedzi kolejnego odcinka, były emitowane na tle czołówki, a nie na tle studia jak w czasie pierwszych emisji, wycięto planszę "Produkcja TVN".
Powrót programu w TTV.
Program wrócił na antenę po ponad 5 latach. 2 września 2012 roku stacja TTV wyemitowała premierowy odcinek nowej serii. Nieco wcześniej, 28 sierpnia 2012 roku, miała miejsce prapremiera 1 odcinka. Został on wyemitowany przez stację TVN o godzinie 22:55.
Kolejne premierowe odcinki wyświetlano w niedziele, najpierw o godzinie 22:15, potem o 22:30. Gospodarzem programu był nadal Maciej Trojanowski.
20 października 2013 roku wyemitowano pierwszy odcinek kolejnej i ostatniej serii. Zmieniono szatę graficzną i czołówkę, lecz muzyka została bez zmian. Ostatni odcinek został emitowany 29 grudnia 2013 roku.

</doc>
<doc id="188634" url="https://pl.wikipedia.org/wiki?curid=188634" title="Kotlina Orawsko-Nowotarska">
Kotlina Orawsko-Nowotarska

Kotlina Orawsko-Nowotarska (514.11) – północna, najniższa część Obniżenia Orawsko-Podhalańskiego, między Beskidami Zachodnimi na północy a Pogórzem Spisko-Gubałowskim na południu.
Granice.
Granice przebiegają następująco.
Kotlina Orawska i Nowotarska.
Cała kotlina jest jednolita pod względem krajobrazu i ma takie samo pochodzenie, ale pod względem hydrograficznym dzieli się na dwie części:
Jeszcze na obszarze Polski przebiega bowiem przez kotlinę bardzo słabo zaznaczony w terenie Europejski Dział Wodny między zlewnią Morza Czarnego a zlewnią Bałtyku. Dział ten biegnie od miejscowości Koniówka po zachodniej stronie rzeki Czarny Dunajec na północ przez torfowiska do miejscowości Piekielnik. Obydwie części kotliny są przeciwstawnie do siebie nachylone; stoki Kotliny Orawskiej opadają na zachodzie do wysokości około 600 m n.p.m., Kotliny Nowotarskiej na krańcach wschodnich do około 510 m n.p.m..
Opis regionu.
Kotlina powstała w neogenie w wyniku ugięcia się obszaru pomiędzy łańcuchami górskimi i pogórzami. W wytworzonej w ten sposób niecce powstało jezioro, które z czasem zapełniło się osadami żwirów i iłów; ich grubość w zachodniej części sięga 300 m. Również w czwartorzędzie podczas kolejnych okresów zlodowaceń stożki napływowe gromadziły tutaj lodowcowo-rzeczne osady. W kotlinie, a szczególnie na przecinającym ją w poprzek bałtycko-czarnomorskim dziale wodnym, ukształtował się unikatowy zespół torfowisk wysokich, zwanych tu „puściznami”. Torfowiska te, całkowicie uzależnione od wód opadowych, zaczęły powstawać około 10 000 lat temu, kiedy nastąpiło ocieplenie klimatu po okresie zlodowaceń. Dziś przedstawiają one wyjątkowy w Polsce i równocześnie rzadki w Europie kompleks torfowisk wysokich oraz borów i lasów bagiennych, nadających specyficzny rys krajobrazowi Kotliny.
Szczególnie charakterystyczna jest roślinność torfowisk. Oprócz mchów torfowców ("Sphagnum" sp.) można na nich znaleźć rośliny przystosowane do niedostatku składników odżywczych – owadożerne rosiczki ("Drosera" sp.) i tłustosza pospolitego ("Pinguicula vulgaris"). Wyjątkową cechą regionu torfowisk Kotliny Orawsko-Nowotarskiej jest występowanie kosodrzewiny ("Pinus mugo" Turra), którą spotyka się z reguły na większych wysokościach, a także rzadkiej sosny błotnej (forma sosny drzewokosej, "Pinus x rhaetica" Brūgger), będącej introgresywnym mieszańcem kosodrzewiny z sosną zwyczajną ("Pinus sylvestris" L.). Na jednej z „puścizn”, o nazwie Puścizna Wielka odkryto w 2002 roku najbardziej na południe wysunięte na świecie, stanowisko maliny moroszki, rzadkiej rośliny uznawanej za relikt glacjalny.
Region należy do średnio przekształconych w wyniku działalności człowieka. Posiada dwa duże, sztucznie utworzone zbiorniki wodne: Jezioro Orawskie i Jezioro Czorsztyńskie. Główne miasta: Nowy Targ (w Polsce) i Namiestów (na Słowacji).
Kotlina Orawsko-Nowotarska obejmuje trzy krainy historyczno-etnograficzne: Orawę w części zachodniej (m.in. Jabłonka, Chyżne, a także cały obszar kotliny na Słowacji), Podhale w części wschodniej (m.in. Czarny Dunajec, Nowy Targ) oraz niewielki fragment Spiszu na krańcu wschodnim (m.in. Nowa Biała, Frydman).

</doc>
<doc id="188635" url="https://pl.wikipedia.org/wiki?curid=188635" title="Materializm kulturowy">
Materializm kulturowy

Materializm kulturowy to stanowisko w antropologii i innych naukach społecznych, zgodnie z którym to, jakie w danej kulturze występują wzory kulturowe, zależy w dużej mierze od czynników środowiska naturalnego.
Materializm.
Materializm jest koncepcją Marvina Harrisa, który w pozycji "Krowy, świnie, wojny i czarownice" i w kilku esejach przedstawił relacje między warunkami ekologicznymi a kulturą kilku różnych społeczeństw. Przykładowo niechęć Żydów wobec wieprzowiny tłumaczona była przez niego zbyt wielką uciążliwością, jaką byłaby hodowla świń dla plemion żyjąc w warunkach suchego, półpustynnego klimatu, natomiast ciągłe wojny o kobiety wśród plemion Janomamów tłumaczone było wyczerpywaniem się zasobów, migracją na nowe tereny i koniecznością podbijania swoich sąsiadów.
Postmaterializm.
Postmaterializm – to według Ronalda Ingleharta ewolucja systemu wartości od wartości materialnych do wartości postmaterialnych, co manifestuje się m.in. rozwojem różnych ruchów społecznych zorientowanych na walkę o prawa człowieka, np. ruchu alterglobalistycznego. W tym znaczeniu wartości materialistyczne są związane z warunkami materialnymi, poczuciem bezpieczeństwa socjalnego, braku zagrożenia, a postmaterialistyczne z możliwością samorealizacji, osiągnięcia sukcesu, wyrażania własnej opinii.

</doc>
<doc id="188637" url="https://pl.wikipedia.org/wiki?curid=188637" title="Domaniów (gmina)">
Domaniów (gmina)

Domaniów – gmina wiejska we wschodniej części województwa dolnośląskiego, w powiecie oławskim. W latach 1975–1998 gmina administracyjnie należała do województwa wrocławskiego. Siedzibą gminy jest Domaniów. 
Po zakończeniu II wojny światowej gmina została zasiedlona w przeważającej mierze przez przesiedleńców z Kresów (85,2%) oraz osadników z Polski centralnej (10,06%); niemal całość ogółu mieszkańców składała się z ludności napływowej.
Według danych z 31 grudnia 2013 gminę zamieszkiwało 5327 osób. Natomiast według danych z 31 grudnia 2019 roku gminę zamieszkiwały 5162 osoby.
Według danych z 30 czerwca 2020 roku gminę zamieszkiwały 5164 osoby.
Jest to gmina o charakterze rolniczym, położona na wysokości ok. 140 m n.p.m.
Struktura powierzchni.
Według danych z roku 2002 gmina Domaniów ma obszar 94,31 km², w tym:
Gmina stanowi 18,01% powierzchni powiatu.
Demografia.
Dane z 31 grudnia 2013
Komunikacja.
Przez środkową część gminy z pn.-zach. na pd.-wsch. przebiega autostrada A4 (E40). Przez północną część przebiega droga wojewódzka nr 346, a przez część pd.-wsch. droga wojewódzka nr 396. Brak linii kolejowych.
Sąsiednie gminy.
Borów, Oława, Siechnice, Strzelin, Wiązów, Żórawina

</doc>
<doc id="188641" url="https://pl.wikipedia.org/wiki?curid=188641" title="Tajemnice Fatimskie">
Tajemnice Fatimskie



</doc>
<doc id="188642" url="https://pl.wikipedia.org/wiki?curid=188642" title="Robert Sycz">
Robert Sycz

Robert Sycz (ur. 15 listopada 1973 w Warszawie) − polski wioślarz, dwukrotny mistrz olimpijski (2000, 2004), sześciokrotny medalista mistrzostw świata.
Życiorys.
Karierę sportową rozpoczynał w Szkolnym Wojewódzkim Ośrodku Sportowym nr 2 w Warszawie (1986−1995). Następnie reprezentował kluby Zawisza Bydgoszcz (1996−1998) i LOTTO-Bydgostię Bydgoszcz (1999−2012). Jego trenerem był m.in. Jerzy Broniec.
Na igrzyskach olimpijskich debiutował w 1996 w Atlancie. Razem z Tomaszem Kucharskim wywalczył dwa złote medale na kolejnych igrzyskach olimpijskich w Sydney w 2000 i w Atenach w 2004 w wioślarskiej dwójce podwójnej kategorii lekkiej. Para ta zdobyła też dwukrotnie mistrzostwo świata (1997, 1998) i trzykrotnie wicemistrzostwo (2001, 2002, 2003). Szósty (brązowy) medal mistrzostw świata Robert Sycz wywalczył w 2005 wraz z Pawłem Rańdą. Na mistrzostwach Polski zdobył 54 medale w wioślarstwie (w tym 35 złotych).
Karierę zawodniczą zakończył w 2012. Kontynuował wówczas podjęte w 2008 studia z zakresu organizacji i zarządzania sportem. Zatrudniony został także w LOTTO-Bydgostii Bydgoszcz.
W 2015 został członkiem honorowego komitetu poparcia Bronisława Komorowskiego przed wyborami prezydenckimi. W wyborach parlamentarnych w tym samym roku bez powodzenia kandydował do Sejmu z listy Platformy Obywatelskiej.
Osiągnięcia.
Czternastokrotnie zdobył tytuł drużynowego mistrza Polski w barwach LOTTO-Bydgostia Bydgoszcz (w latach 1999–2012).
Odznaczenia.
Odznaczony przez prezydenta Aleksandra Kwaśniewskiego Krzyżem Kawalerskim (2000) i Krzyżem Oficerskim (2004) Orderu Odrodzenia Polski. W 2012 otrzymał tytuł „Superczempiona” w Plebiscycie „Przeglądu Sportowego” na najlepszego sportowca roku (wraz z Mateuszem Kusznierewiczem)

</doc>
<doc id="188643" url="https://pl.wikipedia.org/wiki?curid=188643" title="Ojczyzna prywatna">
Ojczyzna prywatna

Ojczyzna prywatna – w socjologii: pewien nieokreślony obszar, który dla członków społeczeństwa jest szczególnie bliski. Pojęcie to zbliżone jest do wcześniej używanego wyrazu „ojcowizna” lub niemieckiego określenia .
Ojczyzną prywatną jest obszar mniej więcej etnicznie jednolity, z którym jednostka się utożsamia i chce go zamieszkiwać. Pojęciem komplementarnym wobec ojczyzny prywatnej jest ojczyzna ideologiczna oznaczająca obszar państwa, w którym żyje jednostka lub często ziemie, które zostały utracone przez państwo, z którym się jednostka identyfikuje.
Określenie wielkości ojczyzny prywatnej może być różne dla różnych jednostek. W niektórych przypadkach może być to miasto, często także region, powiat czy gmina, ale też obszar wychodzący poza administracyjnie ustalone granice. Czasami określa się je wtedy jako „małe ojczyzny” wskazując na związek mieszkańców z pewną kulturą danego obszaru.

</doc>
<doc id="188645" url="https://pl.wikipedia.org/wiki?curid=188645" title="210 mm moździerz 210/8 D.S.">
210 mm moździerz 210/8 D.S.

Moździerz wz. 210/8 D.S. kal. 210 mm (wł. "Mortaio da 210/8 D.S.") – włoski moździerz z okresu I wojny światowej.
210 mm moździerz wz. 210/8 D.S. został zbudowany w okresie I wojny światowej, przetrwał on w niektórych jednostkach odwodu naczelnego dowództwa armii włoskiej do II wojny światowej. W latach 1939-1940 używany był do obrony portów i twierdz. Strzelał pociskami o masie 100,5 – 103,6 kg.

</doc>
<doc id="188647" url="https://pl.wikipedia.org/wiki?curid=188647" title="Tomasz Kucharski">
Tomasz Kucharski

Tomasz Bogusław Kucharski (ur. 16 lutego 1974 w Gorzowie Wielkopolskim) – polski wioślarz, dwukrotny mistrz olimpijski, pięciokrotny medalista mistrzostw świata. Poseł na Sejm VIII kadencji.
Życiorys.
Absolwent Technikum Mechanicznego w Skwierzynie (1993), ukończył następnie studia na Zamiejscowym Wydziale Kultury Fizycznej w Gorzowie Wielkopolskim AWF w Poznaniu; tytuł zawodowy magistra uzyskał w 2012. Od 1987 reprezentował klub sportowy AZS-AWF Gorzów Wielkopolski.
Razem z Robertem Syczem wywalczył złote medale na igrzyskach olimpijskich w Sydney (2000) i w Atenach (2004). Startowali w konkurencji dwójek podwójnych wagi lekkiej. Wspólnie zostali również dwukrotnie mistrzami świata (1997, 1998) oraz trzykrotnie wicemistrzami świata (2001, 2002, 2003). Był też medalistą mistrzostw Polski. Po niezakwalifikowaniu się na igrzyska olimpijskie w Pekinie Tomasz Kucharski postanowił zakończyć karierę. Zatrudniony później jako dyrektor Wydziału Sportu i Turystyki w urzędzie miejskim w Gorzowie Wielkopolskim.
W 2015 został członkiem honorowego komitetu poparcia Bronisława Komorowskiego przed wyborami prezydenckimi.
W wyborach parlamentarnych w 2015 kandydował do Sejmu z listy Platformy Obywatelskiej w okręgu lubuskim; otrzymał 7105 głosów i zdobył mandat poselski. W Sejmie VIII kadencji został członkiem Komisji Kultury Fizycznej, Sportu i Turystyki oraz Komisji Rolnictwa i Rozwoju Wsi. W wyborach w 2019 nie uzyskał poselskiej reelekcji.

</doc>
<doc id="188648" url="https://pl.wikipedia.org/wiki?curid=188648" title="Podział pracy">
Podział pracy

Podział pracy – w socjologii i ekonomii: proces różnicowania się społeczeństwa ze względu na przyjmowanie różnych ról zawodowych wraz z powiększającą się specjalizacją wykonywanych czynności na rzecz społeczeństwa.
Kwestia odpowiedniego podziału pracy w społeczeństwie czy w mniejszej skali w przedsiębiorstwie jest rozważana przede wszystkim na obszarze socjologii pracy i w naukach o zarządzaniu. Jedną z pierwszych pozycji dotyczących tego zagadnienia było "Państwo" Platona, w którym podzielił on idealne wedle niego społeczeństwo na ludzi złotych, srebrnych i brązowych przydzielając im różnego typu funkcje zależnie od statusu.
Podział pracy stał się dużym problemem po wybuchu rewolucji przemysłowej, gdy duża część osób porzucała słabo wyspecjalizowaną pracę na roli na rzecz pracy w zakładach przemysłowych. Pojawiające się szybko nowe wynalazki techniczne przyczyniały się do powstawania nowych branż i nowych zawodów przyczyniając się do wzrostu heterogeniczności społeczeństwa i tworzenia się coraz nowszych problemów organizacyjnych.

</doc>
<doc id="188650" url="https://pl.wikipedia.org/wiki?curid=188650" title="John Travolta">
John Travolta

John Joseph Travolta (ur. 18 lutego 1954 w Englewood) – amerykański aktor i producent filmowy, piosenkarz i artysta estradowy. Status światowej gwiazdy filmowej przyniósł mu udział w takich filmach jak "Gorączka sobotniej nocy", "Pulp Fiction" i musicalu "Grease". Dwukrotnie nominowany do Oscara.
W 1985 otrzymał własną gwiazdę w Alei Gwiazd w Los Angeles znajdującą się przy 6901 Hollywood Boulevard.
Życiorys.
Dzieciństwo i pochodzenie.
Urodził się 18 lutego 1954 roku w Englewood w stanie New Jersey w rodzinie rzymskokatolickiej jako najmłodsze z sześciorga dzieci Salvatore J. Travolty (ur. 27 listopada 1912 w Brooklynie, zm. 18 maja 1995 w Englewood), półprofesjonalnego gracza futbolu amerykańskiego, i Helen Cecilii Travolty (z domu Burke; ur. 18 stycznia 1912 w New Jersey, zm. w grudniu 1978 w hrabstwie Santa Barbara), nauczycielki dramatu, która także śpiewała w radiowym zespole wokalnym „Sunshine Sisters”. Jego ojciec był pochodzenia włoskiego, a jego matka była pochodzenia irlandzkiego.
Wychowywał się wraz ze starszym rodzeństwem: trzema siostrami – Ellen (ur. 6 października 1940), Ann i Margaret oraz dwoma braćmi – Josephem „Joeyem” (ur. 14 października 1950) i Samem. Uczęszczał do Dwight Morrow High School, ale w 1971 roku mając 17 lat porzucił szkołę. W 1975 Travolta, wychowany w wierze rzymskokatolickiej, przystąpił do kościoła scjentologicznego.
Wczesna kariera.
Po raz pierwszy pojawił się na scenie w lokalnym przedstawieniu "Who’ll Save the Plowboy?". Jego matka, która sama była aktorką i tancerką, zapisała go do szkoły aktorskiej w Nowym Jorku, gdzie studiował śpiew, taniec i aktorstwo. Zdecydował się połączyć wszystkie te trzy umiejętności. W wieku 16 lat wystąpił w musicalu "Bye Bye Birdie". Porzucił szkołę średnią po pierwszej klasie i przeprowadził się w poprzek Hudson do Nowego Jorku, by znaleźć pracę. Brał udział w reklamach telewizyjnych. Dostał rolę na Brodwayu w "Over Here!" i zaśpiewał piosenkę „Dream Drummin” napisaną przez braci Sherman. Travolta nagrywał także w lokalnych studiach, ale jego piosenki nie znalazły uznania i zostawały szybko zapomniane. W końcu przeprowadził się do Los Angeles, by rozwinąć swoją karierę w show biznesie.
We wrześniu 1972 trafił do serialu NBC "Emergency" jako ofiara. Na dużym ekranie zagrał rolę Billy’ego Nolana w horrorze Briana De Palmy "Carrie" (1976) ze Sissy Spacek. Dostał też rolę Vinniego Barbarina w sitcomie ABC "Welcome Back, Kotter" (1975–1979), gdzie wystąpiła jego siostra Ellen.
Popularność w latach 70..
W lipcu 1976 roku jego przebój „Let Her In” znalazł się na dziesiątym miejscu na liście "Billboard" Hot 100 (Lista 100 gorących kawałków). Jego kreacja Tonego Manero w dramacie Johna Badhama "Gorączka sobotniej nocy" (1977) przyniosła mu National Board of Review Award oraz nominację do Oscara i Złotego Globu. Jako Daniel „Danny” Zuko w musicalu "Grease" (1978) odniósł drugi co do znaczenia sukces w tamtej dekadzie. W westernie melodramacie "Miejski kowboj" (1980) zagrał razem z Debrą Winger.
Załamanie w karierze.
Jego kolejne filmy okazywały się niepowodzeniami. "Pozostać żywym" – kontynuacja "Gorączki sobotniej nocy", "Być doskonałym", "W swoim rodzaju" – komedia romantyczna z Olivią Newton-John, były komercyjnymi katastrofami. Jego jedynym hitem w tym czasie był film "I kto to mówi" z Kirstie Alley i dzieckiem dubbingowanym przez Bruce’a Willisa.
Tak było do czasu, gdy zagrał rolę Vincenta Vegi w filmie Quentina Tarantino "Pulp Fiction" (1994), za którą otrzymał drugą w swojej karierze nominację do Oscara.
Był na okładkach magazynów takich jak „Harper’s Bazaar”, „Entertainment Weekly”, „McCall’s”, „Rolling Stone”, „Vanity Fair”, „People”, „After Dark”, „Time”, „Esquire”, „Bravo”, „Playgirl”, „InStyle”, „GQ”, „TV Guide”, „Interview”, „Tele Tydzień” i „The Hollywood Reporter”.
Życie prywatne.
5 września 1991 ożenił się z aktorką Kelly Preston, która zmarła 12 lipca 2020 po dwuletniej walce z rakiem piersi. Mieli córkę Ellę Bleu (ur. 3 kwietnia 2000) i dwóch synów – Benjamina (ur. 2010) oraz Jetta (ur. 13 kwietnia 1992, zm. 2 stycznia 2009 w wyniku uderzenia głową w wannę podczas ataku epilepsji). W ostatnich latach życia zmagał się z chorobą Kawasakiego..
Od dziecka był fascynatem lotnictwa, posiada licencję pilota i jest właścicielem czterech samolotów. Gdy nocą 24 listopada 1992 Travolta pilotował samolot Gulfstream N728T (później przerejestrowany na N492JT) wraz ze swoją rodziną, awarii uległ generator elektryczny w samolocie, na skutek czego Travolta musiał awaryjnie lądować kierując się tylko kompasem magnetycznym i światłami miejskimi Waszyngtonu – podczas tego lądowania o mało nie doszło do czołowej kolizji w powietrzu z Boeingiem 727. Do niedawna posiadał, pochodzącego z floty Qantas, Boeinga 707–138. Samolot, należący też przez krótki czas do Franka Sinatry, został przez Travoltę nazwany "Jett Clipper Ella". W maju 2017 podarował go australijskiej organizacji HARS, zajmującej się restauracją historycznych samolotów związanych z Australią.

</doc>
<doc id="188651" url="https://pl.wikipedia.org/wiki?curid=188651" title="Zboczeniec nadnormalny">
Zboczeniec nadnormalny



</doc>
<doc id="188652" url="https://pl.wikipedia.org/wiki?curid=188652" title="Zboczeniec podnormalny">
Zboczeniec podnormalny



</doc>
<doc id="188653" url="https://pl.wikipedia.org/wiki?curid=188653" title="Ekonomia (dobra królewskie)">
Ekonomia (dobra królewskie)

Ekonomia, dobra stołowe (łac. "bona mensae regiae") – część dóbr królewskich (królewszczyzn) wydzielonych w latach 1589–1590 przeznaczonych wyłącznie na zaspokojenie potrzeb króla i skarbu nadwornego w przeciwieństwie do pozostałych dóbr królewskich, oddawanych jako uposażenie starostom.
W XV i w pierwszej połowie XVI wieku władcy z dynastii Jagiellonów znacznie uszczuplili swoje dobra królewskie w Koronie i dobra hospodarskie w Wielkim Księstwie Litewskim nadając je swoim współpracownikom jako nagrody, wynagrodzenie lub uposażenie związane z urzędem np. kasztelana lub wojewody. W ten sposób w Koronie rozdali 58 miast i 661 wsi. Pomimo tego, że starostwa nadawano dożywotnio to często były one utrzymywane później w tym samym rodzie wypadając w ten sposób faktycznie z puli dóbr państwowych. Średnia szlachta w połowie XVI wieku zaczęła uznawać to za duży problem, ponieważ państwo w ten sposób było pozbawiane dużej części dochodów. Zaczęto więc domagać się odebrania magnatom bezprawnie trzymanych przez nich dóbr państwowych, w związku z tym szlachta na sejmie w latach 1562–1563 zażądała egzekucji nieprawnie trzymanych dóbr w zamian za zgodę na podatki na wojnę w Inflantach. Na podstawie uchwały sejmu co 5 lat miały być dokonywane lustracje dóbr królewskich, aby sprawdzać czy nie są one zawłaszczone przez prywatne osoby. Z lustracji były wyłączone dobra na Litwie w związku ze sprzeciwem tamtejszej magnaterii.
W XVI wieku na terenie Korony uformował się podział na skarb królewski (skarb nadworny) i skarb państwowy.
Cały dochód z ekonomii (dóbr stołowych) płynął do skarbu nadwornego na potrzeby króla. Uformowało się wtedy 9 ekonomii z 21 miastami i 312 wsiami, które przynosiło około 60 tys. zł rocznie. Ponadto do dóbr stołowych wpływał dochód z żup solnych w Wieliczce, palowe z Gdańska i Elbląga, dochód z ceł i mennicy oraz część dochodów z królewszczyzn.
Rozdawanie ekonomii było zakazane, jednak królowie, jak Władysław IV Waza, czasem lekceważyli zakazy.
Część dochodów z królewszczyzn (kwarta, czyli 1/4) przypadała od 1563 roku Skarbowi Rzeczypospolitej na opłacenie wojska kwarcianego.
Ekonomie stanowiły minimum stałych wpływów do królewskiego skarbu. W wiekach XVII-XVIII do największych i najbardziej dochodowych ekonomii należały w Koronie: Sambor, Malbork i Krakowskie wielkorządy (dobra królewskie zarządzane przez wielkorządcę) z Niepołomicami, w Wielkim Księstwie Litewskim zaś Grodno i Mohylew.

</doc>
<doc id="188655" url="https://pl.wikipedia.org/wiki?curid=188655" title="Decretales Gregorii IX">
Decretales Gregorii IX



</doc>
<doc id="188659" url="https://pl.wikipedia.org/wiki?curid=188659" title="Kobierzyce (gmina)">
Kobierzyce (gmina)

Kobierzyce – gmina wiejska, położona w centralnej części województwa dolnośląskiego w powiecie wrocławskim na południe od Wrocławia. W latach 1975–1998 gmina należała do województwa wrocławskiego. Siedzibą gminy są Kobierzyce.
Od wschodu graniczy z gminami Siechnice i Żórawina, od południa z gminą Jordanów Śląski i Borów, od zachodu z gminą Sobótka i od północnego zachodu z gminą Kąty Wrocławskie.
Znaczenie gminy dla województwa dolnośląskiego i aglomeracji wrocławskiej jest szczególne, ze względu na bezpośrednie związki z sąsiadującym Wrocławiem oraz obecność w północnej części gminy rozbudowanego węzła komunikacyjnego dróg krajowych i międzynarodowych. Na terenie gminy, w miejscowości Bielany Wrocławskie, funkcjonuje kompleks sklepów wielkopowierzchniowych oraz największe w Polsce centrum handlowe – Aleja Bielany. Według danych z 30 czerwca 2020 roku gminę zamieszkiwały 22 024 osoby.
Historia.
Teren obecnej gminy Kobierzyce zaludniony był już około 13 000 – 12 000 lat temu, wyroby krzemienne z tego okresu odkryto w Ślęzie. Mniej więcej 6500 lat temu teren gminy zasiedlony został przez plemiona rolnicze przybywające znad Dunaju; z tego okresu pochodzi ponad 80 stanowisk neolitycznych oraz cmentarzysk (głównie w rejonie Budziszowa, Chrzanowa i Tyńca Małego. Sprzed 3000 lat pochodzi kurhan znajdujący się w Szcepankowicach; w jego wnętrzu znaleziono 32 kamienie żarnowe, które używane były do mielenie zboża. W okresie kultury łużyckiej (2500 lat temu) doszło do wzrostu zaludnienia gminy. Z tego okresu odnaleziono aż 50 stanowisk tej kultury, m.in. w: Biskupicach Podgórnych, Damianowicach, Kobierzycach oraz Szczepankowicach. 2300 lat temu na Śląsk przybyli Celtowie, którzy posługiwali się już kołem garncarskim, czy obrotowymi żarnami. Na przełomie er Celtowie zostali wyparci przez plamiona germańskie, a przez obszar gminy przebiegał szlak bursztynowy łączący południowe wybrzeże Bałtyku i Imperium rzymskie. W wyniku tzw. wielkiej wędrówki ludów w V w. naszej ery omawiany obszar uległ wyludnieniu, dopiero w VII w. pojawili się Słowianie, a terytorium obecnej gminy Kobierzyce zamieszkiwało plemię Ślężan.
Przez drugą połowę IX w. i niemal cały X w. tereny gminy znajdowały się w strefie wpływów czeskich, dopiero w 990 r. obszar został zajęty przez Mieszka I. Po śmierci Bolesława Krzywoustego Śląsk przypadł Władysławowi II, a po jego wygnaniu Bolesławowi Wysokiemu. Z tych czasów pochodzą pierwsze wzmianki o miejscowościach na terenie gminy: Biskupicach Podgórnych, Tyńca Małego oraz Tyńca nad Ślęzą. W 1251 r. wyodrębniono księstwo wrocławskie, w skład którego weszły wszystkie miejscowości na terenie obecnej gminny Kobierzyce. Od 1327 r. interesujący nas obszar ponownie dostał się pod panowanie czeskie, a w 1526 r. pod berło Habsburgów. W 1742 r. Śląsk został przyłączony do państwa pruskiego, a wsie gminy znalazły się w departamencie wrocławskim. W 1816 r. nastąpiła zmiana podziału administracyjnego: utworzono powiaty (Kreise). Prawie wszystkie miejscowości gminne znalazły się w powiecie wrocławskim, jedynie Jaszowice, Pustków Wilczkowski i Tyniec nad Ślęzą włączono do powiatu niemczańskiego.
Ważnym wydarzeniem była budowa linii kolejowej przez teren gminy Kobierzyce z Wrocławia do Świdnicy przez Sobótkę, a następnie także drugiej do Dzierżoniowa pod koniec XIX w. Walki w czasie I wojny światowej w niewielkim jedynie stopniu spustoszyły tereny gminy, jednak po jej zakończeniu wszechobecny kryzys gospodarczy był szczególnie dotkliwy na Dolnym Śląsku, który został odcięty od wcześniejszych rynków zbytu. W 1932 r. likwidacji uległ powiat niemczański, a miejscowości gminne, które do niego należały włączono do powiatu wrocławskiego. W latach 1935-1938 hitlerowskie władze masowo zmieniały słowiańskie nazwy miejscowości na niemieckie: np. nazwę Kobierzyc zmieniono z Koberwitz na Rösslingen; w późniejszym czasie zmiany dotknęły także nazwisk. Po wybuchu wojny w 1939 r. na interesujący nas obszar zaczęli napływać robotnicy przymusowi, głównie Polacy. Obszar gminy nie zaznał zniszczeń wojennych aż do stycznia 1945 r., kiedy to na teren gminy wkroczyły wojska sowieckie. 19 stycznia 1945 r. gauleiter Karl Hanke zarządził ewakuację mieszkańców; większość z nich udawała się na południe, do Kłodzka, bądź do Czech. Wiele osób zginęło z powodu siarczystych mrozów oraz wyczerpania.
Niedługo po zakończeniu wojny zaczęli powracać niemieccy mieszkańcy. Z tego czasu pochodzi makabryczne odkrycie na cmentarzu w Domasławiu, gdzie znaleziono ciała chłopców z Hitlerjugend. Wiosną 1945 r. do wsi zaczęli docierać pierwsi osadnicy polscy, którzy często mieszkali pod jednym dachem z przedstawicielami narodu niemieckiego. W latach 1946-1947 miało miejsce masowe wysiedlenie Niemców, za co odpowiedzialny był Państwowy Urząd Repatriacyjny oraz władze gminne. W tym czasie nie istniała gmina Kobierzyce, a wsie podlegały albo gminie Żórawina albo gminie Gniechowice. Największa fala repatriacji na terenie gminy miała miejsce w sierpniu 1947 r. Zniszczenia wojenne były dość duże, najbardziej zniszczoną wsią był niewątpliwie Pustków Wilczkowski. Na szczęście ocalał największy zakład przemysłowy w gminie – cukrownia w Pustkowie Żurawskim i już w 1946 r. mogła wznowić produkcję.
Po wojnie miejscowości gminne należały do gmin Żórawina i Gniechowice, dopiero w 1954 r. utworzono Gromadzką Radę Narodową w Kobierzycach. W jej skład weszło 12 wsi i 3 przysiółki, w których mieszkało około 5000 mieszkańców. W 1972 Gromadzka Rada Narodowa uległa likwidacji, na to miejsce utworzono Gminną Radę Narodową z siedzibą w Kobierzycach. W jej skład weszły 32 wsie, bez Tyńca nad Ślęzą i Pustkowa Wilczkowskiego. Po zmianach ustrojowych w latach 1989-1990 powołano do życia Urzędy Gminy, oraz włączono do gminy Kobierzyce miejscowości Pustków Wilczkowski i Tyniec nad Ślęzą.
Demografia.
Dane z 30 czerwca 2010
W gminie mieszka 13,83% ludności powiatu.
Według danych z roku 2004 średni dochód na mieszkańca wynosił 8096 zł i był jednym z najwyższych wskaźników w kraju.
Struktura powierzchni.
Według danych z roku 2002 gmina Kobierzyce ma obszar 149,11 km², w tym:
Gmina stanowi 13,71% powierzchni powiatu.
Transport.
Autobusy podmiejskie z Wrocławia, w tym PKS.
Obszar gminy obsługują autobusy dawnego PKS we Wrocławiu – obecnie przedsiębiorstwo "Polbus PKS", w relacjach przelotowych i docelowych do miejscowości: Sobótka, Mirosławice, Jordanów Śląski, Kąty Wrocławskie, Sulistrowice.
Inni prywatni przewoźnicy kursują przeważnie w relacjach przelotowych po drodze krajowej nr 8 (np. w stronę Kłodzka, Dzierżoniowa, Bielawy) oraz drodze krajowej nr 35 (np. w stronę Świdnicy i Wałbrzycha).
Autobusy komunikacji gminnej.
Od 22 listopada 2008 r. gmina Kobierzyce uruchomiła własną komunikację autobusową, która obecnie łączy wszystkie jej miejscowości z Wrocławiem i z siedzibą gminy, Kobierzycami.
Trasy linii według stanu na 17 stycznia 2021 r.:
Autobusy miejskie Wrocławia.
przez gminę przejeżdżają autobusy miejskie Wrocławia:
Sieć dróg krajowych i autostrad.
Przez obszar gminy przebiegają odcinki dróg krajowych: 8, 35, autostrady A4 oraz A8.
Transport kolejowy.
Gminę przecina nieczynna od 2000 r. w ruchu pasażerskim linia kolejowa z Wrocławia do Jedliny Zdrój. Linia modernizowana od 2020 roku z przeznaczeniem do reaktywacji połączeń osobowych z Wrocławia do Sobótki i Świdnicy .
Sport.
W Kobierzycach działa Klub Piłki Ręcznej Gminy Kobierzyce, grający w kobiecej Superlidze.
Sąsiednie gminy.
Borów, Jordanów Śląski, Kąty Wrocławskie, Sobótka, Siechnice, Wrocław, Żórawina

</doc>
<doc id="188660" url="https://pl.wikipedia.org/wiki?curid=188660" title="Günther Hans von Kluge">
Günther Hans von Kluge



</doc>
<doc id="188661" url="https://pl.wikipedia.org/wiki?curid=188661" title="Loża Masońska">
Loża Masońska



</doc>
<doc id="188662" url="https://pl.wikipedia.org/wiki?curid=188662" title="Bourbonowie">
Bourbonowie



</doc>
<doc id="188663" url="https://pl.wikipedia.org/wiki?curid=188663" title="Instytut Wysokich Ciśnień Polskiej Akademii Nauk">
Instytut Wysokich Ciśnień Polskiej Akademii Nauk

Instytut Wysokich Ciśnień Polskiej Akademii Nauk (IWC PAN, Unipress) – instytut naukowy Polskiej Akademii Nauk założony w 1972 roku. Jego misją jest zastosowanie metod wysokociśnieniowych do badań podstawowych i rozwój technologii opartych na wysokich ciśnieniach (między innymi paskalizacji żywności).
IWC PAN posiada trzy lokalizacje:

</doc>
<doc id="188665" url="https://pl.wikipedia.org/wiki?curid=188665" title="Notre Dame">
Notre Dame



</doc>
<doc id="188667" url="https://pl.wikipedia.org/wiki?curid=188667" title="Notre-Dame">
Notre-Dame



</doc>
<doc id="188669" url="https://pl.wikipedia.org/wiki?curid=188669" title="Ryszard Herbut">
Ryszard Herbut

Ryszard Herbut (ur. 8 lutego 1951 we Wrocławiu) – polski prawnik, politolog, specjalizujący się w partycypacji politycznej, socjologii partii, systemach politycznych i współczesnych systemach politycznych; nauczyciel akademicki, związany z uczelniami we Wrocławiu, Legnicy i Wałbrzychu.
Życiorys.
Urodził się w 1951 roku we Wrocławiu. Po ukończeniu szkoły średniej podjął studia prawnicze na Wydziale Prawa i Administracji Uniwersytetu Wrocławskiego, które ukończył w 1973 roku magisterium. Stopień naukowy doktora nauk politycznych uzyskał w 1980 roku w Instytucie Nauk Politycznych UWr, na podstawie pracy pt. "Konstytualizacja kierowniczej roli partii komunistycznej w państwach socjalistycznych", napisanej pod kierunkiem naukowym prof. Kazimierza Działochy. Stopień naukowy doktora habilitowanego otrzymał w 1996 roku w Uniwersytecie Wrocławskim na Wydziale Nauk Społecznych UWr na podstawie rozprawy pt. "Systemy partyjne w Europie Zachodniej – ciągłość i zmiana. Studium porównawcze".
Pracę zawodową na macierzystej uczelni rozpoczął w 1975 roku w Instytucie Nauk Politycznych (obecnie Instytut Politologii) i przeszedł kolejne szczeble kariery naukowej do stanowiska profesora nadzwyczajnego, które otrzymał w 1997 roku, a następnie profesora zwyczajnego. W 2003 roku otrzymał tytuł profesora nauk humanistycznych. Od 1984 roku przez kolejnych sześć lat przebywał w Australii. W 1987 roku podjął tam studia ("postgraduate") w ramach specjalizacji „Migration Studies”.
W 1990 roku wrócił do Polski, ponownie zatrudniając się w Instytucie Politologii UWr. Od 1997 roku jest tam kierownikiem Zakładu Polityki Administracyjnej i Służb Publicznych. Zasiadał w Senacie Uniwersytetu Wrocławskiego. W latach 1996–1997 pełnił funkcję koordynatora tzw. Europejskiego Projektu Strukturalnego (JEP), w który było zaangażowanych 5 uczelni zachodnich (Wiedeń, Marsylia, Bruksela, Brighton i Ateny) oraz 3 polskie uniwersytety (Lublin, Warszawa i Wrocław). Celem JEP–u była reorganizacja struktury procesu dydaktycznego w polskich jednostkach (Instytut Nauk
Politycznych) oraz ujednolicenie programowe, co umożliwiło podjęcie współpracy w ramach uniwersalnego modelu inicjatyw dydaktycznych Erasmus. Od 2005 roku jest dyrektorem Instytutu Politologii UWr.
Ponadto wykłada w uczelniach w: Wałbrzych (1998–2005) i Legnicy (od 1998). W Instytucie Pedagogiki Dolnośląskiej Szkoły Wyższej TWP w Wałbrzychu był kierownikiem Katedry Politologii. W legnickiej Państwowej Wyższej Szkole Zawodowej przez 3 lata był członkiem Senatu (do 2002) i kieruje Zakładem Współczesnych Systemów Politycznych.
Dorobek naukowy.
Dorobek naukowy Ryszarda Herbuta to kilkadziesiąt pozycji, wśród których piętnaście to autorstwo lub współautorstwo książek z zakresu politologii. Na szczególną uwagę, zasługują dwie prace, wyróżniające się w polskiej politologii: "Leksykon politologii", pod redakcją Andrzeja Antoszewskiego i Ryszarda Herbuta (wydanie VI, Wrocław 2002) nagrodzony przez MEN i Wydział Dziennikarstwa i Nauk Politycznych Uniwersytetu Warszawskiego; oraz "Systemy polityczne współczesnego świata", których współautorem był również Andrzej Antoszewski (Gdańsk 2001), nagrodzone przez PAN.
Prace profesora Herbuta cechuje nowoczesne podejście do przedmiotu badawczego. Jako jeden z pierwszych w polskiej politologii wprowadził, a następnie rozwinął wiele kategorii powiązanych z partiami i systemami partyjnymi (między innymi podziały socjopolityczne, format i mechanizm systemu partyjnego czy funkcjonalne i strukturalne podejścia do partii politycznej).
Życie prywatne.
Do jego pozaszkolnych zainteresowań należą: marynistyka, modelarstwo i żeglarstwo. Żonaty od 1974 roku, jego żona Małgorzata (zm. 2012) była z wykształcenia prawnikiem. Ma jednego syna Macieja (ur. 1980).

</doc>
<doc id="188671" url="https://pl.wikipedia.org/wiki?curid=188671" title="Ekonomia (nauka)">
Ekonomia (nauka)



</doc>
<doc id="188674" url="https://pl.wikipedia.org/wiki?curid=188674" title="Antytoksyna">
Antytoksyna

Antytoksyna (pot. "surowica") – preparat leczniczy zawierający swoiste przeciwciała skierowane przeciwko egzotoksynom wytwarzanym przez niektóre drobnoustroje (np. laseczkę tężca czy maczugowca błonicy) lub zawartym w jadach węży.
Po raz pierwszy, w roku 1890, Emil Adolf von Behring i Shibasaburō Kitasato wykazali, że antytoksyna błonicza neutralizuje działanie egzotoksyny i że to działanie daje się przenosić na osobniki, które wcześniej nie uzyskały takiej odporności. Za to odkrycie Behring otrzymał w roku 1901 Nagrodę Nobla w dziedzinie fizjologii i medycyny.
Jeżeli gatunek drobnoustroju nie został zidentyfikowany, podawana jest antytoksyna poliwalentna. Odpowiednie antytoksyny stosuje się m.in. w przypadku podejrzenia zatrucia toksyną dowolnego mikroorganizmu, np. w przypadku podejrzenia zatrucia jadem kiełbasianym (toksyną botulinową), toksyną tężcową, toksyną błoniczą.
Dostępne antytoksyny według Urzędowego Wykazu Produktów Leczniczych to:

</doc>
<doc id="188675" url="https://pl.wikipedia.org/wiki?curid=188675" title="Unipress">
Unipress



</doc>
<doc id="188677" url="https://pl.wikipedia.org/wiki?curid=188677" title="Żararaka lancetowata">
Żararaka lancetowata

Żararaka lancetowata, kajsaka ("Bothrops atrox") – gatunek jadowitego węża z podrodziny grzechotników w rodzinie żmijowatych.
Występowanie
W rozmaitych biotopach, również w środowisku zmienionym przez człowieka, często na plantacjach i polach uprawnych w Ameryce Środkowej i Południowej, na tym obszarze jest jednym z najczęściej spotykanych węży jadowitych. Spotyka się ją również na wyspach: Martynika, Saint Lucia, Trynidad i Tobago, na których została sztucznie zaaklimatyzowana przez plantatorów, aby jej obecność w buszu i dżungli odstraszała niewolników od ucieczek z plantacji.
Wygląd
Kajsaka prowadzi naziemny tryb życia. Barwa ciała żółtobrązowa, zielonkawa lub brązowa z ciemnymi trójkątnymi plamami w jasnej obwódce, brzuch jasny, zwykle kremowy lub jasnobrązowy bez plam, głowa wydłużona, pysk oszczepowato zaostrzony, wierzch głowy czekoladowobrązowy. Długość zazwyczaj około 100 cm, maksymalnie 150 cm, według niektórych źródeł może osiągać do 200 cm długości. Na terenie swego występowania jest najpospolitszym wężem jadowitym, a ze względu na swą agresywność powoduje największą liczbę ugryzień.
Dymorfizm płciowy
Dymorfizm płciowy wyrażony w długości ciała jest szeroko rozpowszechniony u węży i jest przedmiotem licznych badań. Żararaka lancetowata jest płciowo dymorficzna, samice są większe niż samce, z wyjątkiem długości ogona. Osobniki żeńskie mają również stosunkowo większe głowy, różniące się nie tylko wielkością, ale także kształtem. Wyniki badań wskazują, że zarówno wielkość, jak i kształt głowy różnią się znacznie już u nowo wyklutych. Zmiany kształtu głowy w B. atrox wiążą się z allometrią i podążają za podobnymi trendami u obu płci: nowo wyklute mają stosunkowo krótszą i bardziej rozrośniętą głowę oraz krótszy pysk, podczas gdy u dorosłych osobników widoczna jest szersza i spłaszczona głowa.
Fizjologia i zachowanie
Jad kajsaki w badaniach laboratoryjnych jest trochę słabszy niż u innych gatunków dużych żararak, ale wydzielina przy ukąszeniu w dużej ilości może być dla człowieka bardzo niebezpieczna. Żyworodna samica może wydać na świat ponad 100 młodych. Żywi się drobnymi ssakami, głównie gryzoniami. Jak większość grzechotników poluje z zasadzki.
Jad żmii zawiera reteplazę, używaną w diagnostyce laboratoryjnej do oceny czasu batroksobinowego układu krzepnięcia.

</doc>
<doc id="188678" url="https://pl.wikipedia.org/wiki?curid=188678" title="Wilhelm List">
Wilhelm List

Wilhelm List (ur. 14 maja 1880 w Oberkirchberg, zm. 16 sierpnia 1971 w Garmisch-Partenkirchen) – niemiecki wojskowy, uczestnik I i II wojny światowej, feldmarszałek (od 1940), skazany w procesach norymberskich za zbrodnie wojenne na Bałkanach.
Życiorys.
Do armii bawarskiej wstąpił w 1898 roku, awansując dwa lata później na podporucznika. Od 1904 roku był adiutantem dowódcy batalionu. W 1908 roku wstąpił do bawarskiej akademii wojskowej, którą ukończył w stopniu kapitana. Do wybuchu I wojny światowej służył w bawarskim sztabie generalnym. W czasie wojny służył na stanowiskach sztabowych. W styczniu 1918 roku awansował do stopnia majora. Wojnę zakończył w bawarskim ministerstwie wojny. Po wojnie we Freikorpsie Epp, później w Reichswehrze i ministerstwie obrony. W 1927 roku pułkownik. W latach 1930–1933 komendant szkoły piechoty w Dreźnie, w 1932 roku awansowany na generała porucznika. Po Anschlussie Austrii w 1938 roku odpowiedzialny za włączenie armii austriackiej w struktury Wehrmachtu. 1 kwietnia 1939 roku awansowany do stopnia generała pułkownika.
Podczas kampanii wrześniowej w 1939 roku, dowodził 14 Armią, za co otrzymał Krzyż Rycerski. Od października 1939 dowódca 12 Armii, która brała udział w kampanii francuskiej i w 1941 roku w kampanii bałkańskiej. W lipcu 1940, po zakończeniu kampanii we Francji, awansowany na feldmarszałka. Na Bałkanach List dowodził całością sił niemieckich, a po zakończeniu kampanii pozostał do października 1941 roku głównodowodzącym sił niemieckich w południowo-wschodniej Europie. W lipcu 1942 roku objął dowództwo Grupy Armii A na froncie wschodnim, jednak w wyniku konfliktu, w który popadł z Hitlerem co do strategii walki, został 10 września 1942 roku pozbawiony dowodzenia i do końca wojny nie pełnił żadnych funkcji dowódczych. W 1945 roku trafił do niewoli amerykańskiej. Podczas procesów norymberskich został w lutym 1948 roku skazany na dożywocie. W 1952 roku zwolniony z więzienia Landsberg ze względu na zły stan zdrowia. Zmarł 16 sierpnia 1971 roku w Garmisch-Partenkirchen.

</doc>
<doc id="188679" url="https://pl.wikipedia.org/wiki?curid=188679" title="Kurka">
Kurka



</doc>
<doc id="188681" url="https://pl.wikipedia.org/wiki?curid=188681" title="Arcach">
Arcach



</doc>
<doc id="188683" url="https://pl.wikipedia.org/wiki?curid=188683" title="Hajmon (syn Kreona)">
Hajmon (syn Kreona)

Hajmon (gr. Aimōn, łac. Haemon ‘biegły’) – w mitologii greckiej królewicz tebański.
Uchodził za syna Kreona i Eurydyki. Był narzeczonym Antygony. Na wieść o samobójczej śmierci swej wybranki odebrał sobie życie. Jego śladem poszła także jego matka.

</doc>
<doc id="188684" url="https://pl.wikipedia.org/wiki?curid=188684" title="Erwin von Witzleben">
Erwin von Witzleben

Erwin von Witzleben (ur. 4 grudnia 1881 we Wrocławiu, zm. 8 sierpnia 1944 w Berlinie) – niemiecki feldmarszałek, żołnierz obu wojen światowych.
Życiorys.
Pochodził z turyńskiej rodziny o tradycjach wojskowych. Ukończył pruską szkołę kadetów i 22 czerwca 1901 roku w stopniu podporucznika rozpoczął służbę w legnickim 7 Pułku Grenadierów im. Króla Wilhelma I. W 1910 awansowany na porucznika.
Na początku I wojny światowej służył jako adiutant w 19 Rezerwowej Brygadzie Piechoty. W październiku 1914 awansowany na kapitana objął stanowisko dowódcy kompanii w 6 Rezerwowym Pułku Piechoty. Później awansował na dowódcę batalionu w tym samym pułku i brał udział w bitwie pod Verdun oraz w walkach we Flandrii i Szampanii. Poważnie ranny, został odznaczony Krzyżem Żelaznym. Po kuracji w szpitalu przechodzi szkolenie w Sztabie Generalnym i kończy udział w wojnie na stanowisku sztabowym w 121 Dywizji Piechoty.
W okresie międzywojennym na stanowiskach dowódczych w Reichswehrze. W roku 1931 promowany na pułkownika, obejmuje stanowisko dowódcy 8 Pułku Piechoty we Frankfurcie nad Odrą.
W 1934 roku awansowany na generała majora (generała brygady), obejmuje dowództwo 3 Dywizji Piechoty w Poczdamie. Wkrótce potem zostaje dowódcą III Okręgu Wojskowego (Berlin), a następnie III Korpusu Armijnego. W 1936 osiąga stopień generała piechoty (generała broni).
Był przeciwnikiem nazistów i po nocy długich noży domagał się śledztwa w tej sprawie, w wyniku czego popadł w niełaskę Hitlera. W 1938 brał udział w planowaniu zamachu stanu organizowanego przez Ludwiga Becka, Ericha Hoepnera, Carla-Heinricha von Stülpnagela i szefa Abwehry Wilhelma Canarisa. W wyniku korzystnych dla Niemiec postanowień traktatu monachijskiego do zamachu stanu nie doszło. Podobnie zakończyła się próba zamachu organizowana przez Kurta von Hammerstein-Equord.
We wrześniu 1939 von Witzleben dowodził 1 Armią strzegącą zachodniej granicy Niemiec. W kampanii francuskiej 1940 roku armia ta działała w ramach Grupy Armii „C”, której zadaniem było przełamanie linii Maginota. Po sukcesie tej operacji, odznaczony Krzyżem Rycerskim i awansowany na feldmarszałka 19 lipca 1940. W 1941 mianowany naczelnym dowódcą wojsk niemieckich na Zachodzie, jednak na początku 1942 ustąpił ze stanowiska ze względu na problemy zdrowotne. Brał udział w przygotowaniach do zamachu 20 lipca. W związku z tym został zatrzymany przez Gestapo, wydalony z Wehrmachtu i 7 sierpnia postawiony przed Trybunałem Ludowym (Volksgerichtshof) pod przewodnictwem sędziego Rolanda Freislera, zaprzysięgłego zwolennika nazizmu, który skazał go na śmierć. Celem upokorzenia von Witzlebena, przed wprowadzeniem na salę sądową pozbawiono go paska i szelek od spodni, przez co składając wyjaśnienia przed sądem musiał przytrzymywać sobie rękami spodnie (co widać na zdjęciu obok). Wyrok wykonano 8 sierpnia 1944 w więzieniu Plötzensee, poprzez powieszenie na strunie fortepianowej.

</doc>
<doc id="188690" url="https://pl.wikipedia.org/wiki?curid=188690" title="Brachiografia">
Brachiografia



</doc>
<doc id="188694" url="https://pl.wikipedia.org/wiki?curid=188694" title="Szkoła Annales">
Szkoła Annales

Annales, in. szkoła „Annales” (, IPA: /aˈnalə/) – francuska historyczna szkoła naukowa założona w 1929 przez Marca Blocha i Luciena Febvre'a; nazwa odnosząca się do nurtu badawczego rozwiniętego w l. 50. XX wieku w kręgu niektórych historyków francuskich lub też do środowiska tychże historyków.
Nazwa szkoły pochodzi od francuskojęzycznego czasopisma naukowego "Annales d’histoire économique et sociale" ("Roczniki historii ekonomicznej i społecznej") wydawanego od 1929 roku. W 1946 roku zostało ono przemianowane na: "Annales. Économies, sociétés, civilizations" ("Roczniki. Gospodarki, społeczeństwa, cywilizacje"), w 1994 periodyk po raz kolejny zmienił nazwę na: "Annales. Histoire, Sciences sociales" ("Roczniki. Historia, nauki społeczne"). Szkoła odcisnęła głębokie piętno na historiografii francuskiej i europejskiej. Głównym postulatem metodologicznym "annalistów" było położenie nacisku na wykorzystanie w badaniach metod i dorobku nauk społecznych, odejście od klasycznej historii politycznej, na rzecz procesów tzw. "długiego trwania", a także wykorzystanie metod kwantytatywnych. "Annales" wraz z amerykańską teorią modernizacyjną, a także historiografią marksistowską, stały się najbardziej wpływowymi nurtami badania historii w drugiej połowie XX wieku.
Do najwybitniejszych liderów szkoły należy zaliczyć założycieli szkoły Marca Blocha i Luciena Febvre'a, przedstawicieli drugiej generacji Georges'a Duby'ego, Pierre'a Gouberta, Roberta Mandrou, Pierre'a Chaunu, Jacques'a Le Goffa i Ernesta Labrousse'a.
Kontekst: przemiany historiografii francuskiej na przełomie XIX i XX w..
Nauki historyczne od drugiej połowy XIX wieku były zdominowane przez historiografię niemiecką, która śladem wytyczonym przez Leopolda von Rankego nadawała ton pisaniu historii i dyktowała metodologię. Najwcześniej dominację nauki niemieckiej zaczęła kontestować nauka francuska. Francja, w odróżnieniu od Niemiec, w której historia była nauką erudycyjną, skłonna była rozumieć historię, pod wpływem comtyzmu, w kategoriach nauki pozytywnej. To co dodatkowo odróżniało atmosferą intelektualną Francji od niemieckiej to wpływ jaki zdobyła sobie socjologia Emile'a Durkheima, podkreślająca dominację społeczeństwa nad jednostką. Ponadto klęska 1871 roku, odcisnęła piętno na całym społeczeństwie francuskim, także na nauce, skłaniając ją do szukania niezależnej myśli.
W obrębie historii wyraz tym przemianom dały najwcześniej pisma filozofów Paula Lacombe i Henriego Berra, a także historyka Victora Duruy, który w swej wydawanej w l. 1894-1900 12-tomowej "Historie générel du VIe siecle a nos jours", postulował odejście od "historii bitewnej" na rzecz opisywania "obyczajów i ducha narodów". Natomiast Berr, inicjator serii prac historycznych "L'Évolution de l'Humanité", wyróżniał dwa poziomy syntezy historycznej, pierwszy - erudycyjny i drugi - wyjaśniający ustalone na pierwszym etapie fakty, i pozwalający poprzez nie na przewidywanie przyszłości. Oczywiście w swej pracy kładł nacisk na ten drugi etap. Istotną rolę odegrał także artykuł François Simianda z 1903 roku - "Méthode historique et science sociale" - krytykujący historię indywidualistyczną, skupioną na jednostce i pojedynczym wydarzeniu, proponując w zamian badanie zjawisk powtarzalnych, korzystając z dorobku innych nauk społecznych. Kluczowy był dramat I wojny światowej, który w oczach wielu zdyskredytował tradycyjną historiografię, skupiającą się na opisie pojedynczych wydarzeń i postaci, zupełnie uzasadnienie stracił pogląd, że poznanie historii pozwali zapobiec błędnym decyzjom.
Historia szkoły.
Za założycieli szkoły uważa się Marca Blocha i Luciena Febvre'a, wykładających na uniwersytecie w Strasburgu, którzy sformułowali program zreformowania badań historycznych i zerwania z charakterystyczną dla wcześniejszej historiografii dominacją historii politycznej. W zamian proponowali tzw. historię totalną, czyli szeroko zakrojone badania nad dawnymi społeczeństwami łączące w sobie historię gospodarczą, historię społeczną, antropologię historyczną, historię mentalności, geografię historyczną. W tym celu chętnie posiłkowali się osiągnięciami innych nauk, przede wszystkim ekonomii, socjologii, geografii, historii sztuki.
Do najwybitniejszych liderów szkoły należy wymienić założycieli szkoły Marca Blocha i Luciena Febvre'a, przedstawicieli drugiej generacji Georges'a Duby'ego, Pierre'a Gouberta, Roberta Mandrou, Pierre'a Chaunu, Jacques'a Le Goffa i Ernesta Labrousse'a.
Z instytucjonalnego punktu widzenia szkoła zgrupowana jest wokół pisma naukowego "Annales", wydawnictwa SEVPEN, fundacji nauk humanistycznych "Fondation Maison des sciences de l'homme" ("FMSH") a szczególnie wokół szóstej sekcji paryskiej szkoły "École Pratique des Hautes Études".
Trzeciej generacji przewodził Emmanuel Le Roy Ladurie. Do przedstawicieli trzeciej generacji należą też Jacques Revel (który od 1978 roku jako pełnoetatowy profesor nauczał w paryskiej "École des Hautes Études en Sciences Sociales" i był prezesem szkoły w latach 1995-2004) oraz Philippe Ariès (który dołączył do grupy uczonych w roku 1978). Trzecia generacja przy uprawianiu historii kładła głównie nacisk na ludzką mentalność.
Czwartej generacji historyków związanych ze szkołą Annales przewodził Roger Chartier; wyraźnie zdystansował się on od podejścia uwypuklającego mentalność, które przestało być stosowane we Francji i zastąpione zostało przez zwrot ku kulturze, językowi oraz nacisk na analizę społecznej historii praktyk kultury.
Za główne medium publikacji służyło szkole wspomniane wyżej pismo naukowe "Annales d'Histoire Économique et Sociale". Pismo to zerwało radykalnie z tradycyjną historiografią, wskazując na wagę uwzględniania wszystkich warstw społeczeństwa, i kładło nacisk na zbiorową naturę mentalności ludzkiej. Przedmiot tradycyjnego podejścia został odrzucony jako mniej istotny niż wpływające na decyzje struktury umysłowe (mentalność).
Redaktorem roczników pisma w latach 1956-1968 był Fernand Braudel a w kolejnych latach funkcję tę objął mediewista Jacques Le Goff. Jednakże nieformalnym następcą lidera szkoły był Emmanuel Le Roy Ladurie, który nie był w stanie utrzymać jednolitego ukierunkowania pisma. Uczeni obierali różnorodne kierunki badań opracowując różne, nie powiązane ze sobą tematy z zakresu historii społecznej, ekonomicznej i kulturalnej różnych okresów i różnorodnych części świata. W latach 60. szkoła rozwinęła w całej Francji, Europie i na świecie szeroką sieć związaną z publikacjami i badaniami. Źródłem wpływów był Paryż (który nie poddawał się jednak wpływom z zewnątrz). Duży nacisk położono na dane ilościowe, które uważano za kluczowe dla badań historii społecznej. Jednym z pism naukowych, jakie powstały, było "Histoire &amp; mesure" (ukazuje się od 1986 roku) poświęcone ilościowym badaniom z zakresu historii. Paryż ignorował jednak olbrzymi rozwój prac wykorzystujących dane ilościowe, jakie prowadzono w Stanach Zjednoczonych i Wielkiej Brytanii. Prace te zmieniły kształt badań ekonomicznych, politycznych i demograficznych w tych krajach, podczas gdy Francja pozostała w tyle.
Szkoła zaproponowała wprowadzenie do szkół podręcznika "Annales" – pomysł ten jednak nie spotkał się z aprobatą rządu francuskiego.
W latach 80. nastroje postmodernistyczne podkopały zaufanie do rozbudowanych metanarracji. Szkoła "Annales" utrzymała swoją infrastrukturę, ale podupadła, tracąc swoją "mentalność".
Zobacz też.
mikrohistoria
Linki zewnętrzne.
Strony internetowe pisma "Annales. Economies, sociétés, civilizations" (j. franc.)

</doc>
<doc id="188700" url="https://pl.wikipedia.org/wiki?curid=188700" title="Wieża Montparnasse">
Wieża Montparnasse

Wieża Montparnasse (fr. "Tour Montparnasse") – wieżowiec i należące do niego centrum handlowe powstałe w latach 1969-1972, w centrum dzielnicy Montparnasse, przy "avenue du Maine" 33 w Paryżu. Wieża ma 59 kondygnacji, w tym 54 pięter przeznaczonych na biura, z których każde ma niemal 2000 m². W sumie wynosi to 112 000 m². Taras tworzący 59. piętro jest dostępny dla zwiedzających. W latach 1972-2009 był to najwyższy budynek w Paryżu, a w latach 1972-1990 był najwyższym budynkiem w EWG.
Podstawowe informacje.
Ze szczytu wieży można podziwiać jeden z czterech widoków Paryża oznakowanych czterema gwiazdkami w przewodnikach Michelina, z dostępnych dla zwiedzających tarasów widokowych:
Historia.
Wieża została zbudowana w latach 1962-1972 na terenach, gdzie wcześniej znajdował się dworzec Montparnasse ("Gare Montparnasse"), który przestał spełniać wymagania Państwowej Spółki Kolei Francuskich (SNCF). Dworzec został przeniesiony pod ziemię o ok. 100 m na północ i zintegrowany ze stacją metra oraz RER. Między nowym dworcem i wieżą powstał wybetonowany plac, który w latach 80. XX w. ozdobiono dwiema fontannami. Jest to jeden z typowych przykładów tzw. stylu międzynarodowego w architekturze.
Kontrowersje.
Prosta architektura tej budowli, jej gigantyczne proporcje i monolityczna struktura były krytykowane już w czasie jej budowy. Krytycy tej budowli zarzucali architektom, że zniszczyła ona atmosferę dawnego Montparnasse, która wcześniej była spokojną dzielnicą małych restauracji, 5-piętrowych kamienic i wąskich ulic. Zmasowana krytyka tego projektu spowodowała, że 2 lata po jej wybudowaniu władze miejskie zakazały budowania tego rodzaju wieżowców w obrębie centralnego Paryża. Krytykowano ją także za „zniszczenie” paryskiego pejzażu. W przewodnikach często jest cytowane stwierdzenie „Wieża oferuje najlepszy widok Paryża, gdyż jest to jedyne miejsce, z którego tej wieży nie widać”.
W 2008 społeczność portalu VirtualTourist uznała wieżowiec za drugi najbrzydszy budynek na świecie.
Skażenie azbestem.
W ramach przeglądu technicznego wieży przeprowadzonego w 2005 r. stwierdzono, że zawiera ona duże ilości azbestu, które potencjalnie mogą zagrażać pracującym w niej ludziom. Wymiana płyt azbestowych wiązałaby się jednak z bardzo wysokimi kosztami i musiałaby trwać trzy lata. W przypadku, gdyby wieża nie miała być zamknięta na czas remontu trwałby on dziesięć lat.
Próby wspinaczkowe.
W 1995 Alain Robert wspiął się na szczyt wieżowca używając tylko rąk i nóg, chociaż był bliski upadku.
18 września 2020 roku Marcin Banot wspiął się bez zabezpieczeń na szczyt.
Taras widokowy.
Taras widokowy jest dostępny dla turystów w zależności od sezonu. Od godziny 9.30 do 23.30 od 1 kwietnia do 30 września, a w okresie od 1 października do 31 marca od 9.30 do 22.30 (nd. do czw.) i od 9.30 do 23 (pt. i sb. oraz dni świąteczne).
Wejście kosztuje 15 euro dla osób dorosłych, dla studentów i młodzieży w wieku 16-20 lat – 11 euro, dla dzieci od 7-15 roku życia 8,50 euro, a dla osób niepełnosprawnych 7 euro. Bilety można nabyć na miejscu w kasie lub za pośrednictwem strony internetowej wieży.

</doc>
<doc id="188701" url="https://pl.wikipedia.org/wiki?curid=188701" title="Pjongczang">
Pjongczang

Pjongczang (kor. 평창군, "Pyeongchang-gun") – powiat w północno-wschodniej części Korei Południowej, w prowincji Gangwon, w górach Taebaek. Gospodarz Zimowych Igrzysk Olimpijskich 2018.
Podział administracyjny.
Powiat Pjongczang jest podzielony na:
Sport.
Na terenie powiatu zlokalizowana jest gmina Daegwallyeong-myeon, będąca największym w kraju ośrodkiem sportów zimowych (nazwa od przełęczy Daegwallyeong). W 2009 roku zorganizowano tam mistrzostwa świata w biathlonie. 
Pjongczang dwukrotnie przegrał walkę o organizację zimowych igrzysk olimpijskich: w 2010 roku z kanadyjskim Vancouver, a w 2014 roku z rosyjskim Soczi. 6 lipca 2011 roku podczas 123. sesji Międzynarodowego Komitetu Olimpijskiego w Durbanie został wybrany gospodarzem Zimowych Igrzysk Olimpijskich 2018.

</doc>
<doc id="188702" url="https://pl.wikipedia.org/wiki?curid=188702" title="Wincenty Krasiński">
Wincenty Krasiński

Wincenty Jan Krasiński herbu Ślepowron (ur. 30 stycznia 1782 w Boremlu, zm. 24 listopada 1858 w Warszawie) – magnat, założyciel i I ordynat opinogórski od 1844, polski generał w czasie wojen napoleońskich, założyciel Biblioteki Ordynacji Krasińskich (1844), w latach 1855–1856 pełnił obowiązki namiestnika w Królestwie Polskim; .
Hrabia w Królestwie Prus od 1 kwietnia 1806, w I Cesarstwie Francuskim od 13 czerwca 1811, w Królestwie Polskim od 1820, potwierdzony w Rosji od 17 marca 1837.
Życiorys.
Syn Jana Aleksandra Krasińskiego (syna Michała Hieronima Krasińskiego) i Antoniny hr. Czackiej. Dnia 13 września 1803 ożenił się z Marią Urszulą ks. Radziwiłł. Ojciec Zygmunta Krasińskiego – dramatopisarza i poety polskiego romantyzmu.
W wieku ośmiu lat Wincenty został członkiem kawalerii narodowej, a jako dziesięciolatek był mianowany porucznikiem (był to element magnackiej tradycji i – wychowania, a nie stopień rzeczywistej służby wojskowej, którą Krasiński rozpoczął dopiero jako dorosły mężczyzna). W 1790 roku, po śmierci ojca, został starostą opinogórskim.
W roku 1803 utworzył organizację patriotyczną Towarzystwo Przyjaciół Ojczyzny. W lecie 1804 udaje się z małżonką do Spa w Belgii i Paryża, w którym przebywają pięć miesięcy. Krasiński nawiązuje znajomości z najważniejszymi postaciami cesarstwa, dostaje się na audiencję do cesarza Napoleona. Po powrocie do Polski przystępuje do zwolenników Francji. W 1804 roku został członkiem rzeczywistym Warszawskiego Towarzystwa Przyjaciół Nauk. W początkach grudnia 1806 w porozumieniu z Henrykiem Dąbrowskim organizuje Gwardię Honorową i otrzymuje stopień pułkownika jazdy pospolitego ruszenia. Po przybyciu Napoleona do Warszawy zostaje członkiem sztabu cesarskiego i otrzymuje rozkaz sformowania pułku jazdy. Dnia 4 kwietnia 1807 Krasiński otrzymuje krzyż Legii Honorowej, a Napoleon mianuje go dowódcą 1 Pułku Szwoleżerów-Lansjerów Gwardii Cesarskiej ("Régiment de chevau-légers polonais de la Garde impériale").
W 1808 roku dowodzi pułkiem w wojnie w Hiszpanii, w której jego szwoleżerowie wsławili się szarżą pod Somosierrą. Sam Krasiński nie brał udziału w szarży. Po kampanii hiszpańskiej pułk stacjonował w Chantilly pod Paryżem. W 1811 Napoleon mianuje Krasińskiego hrabią Cesarstwa Francuskiego. Od 1811 generał brygady. W maju 1812 Krasiński na czele pułku maszeruje przez Księstwo Warszawskie. W 1812 roku przystąpił do Konfederacji Generalnej Królestwa Polskiego. Po odwrocie spod Moskwy pułk Krasińskiego stacjonuje w Saksonii i Paryżu, a Wincenty zostaje mianowany generałem dywizji. 4 kwietnia 1814 w Fontainebleau Napoleon powierza Krasińskiemu naczelne dowództwo wojsk polskich znajdujących się we Francji. Po abdykacji Napoleona, zwolniony z przysięgi, Krasiński przyprowadził do kraju większość wojsk polskich z Francji (wrzesień 1814). Dnia 16 lutego 1815 pułk szwoleżerów zostaje zlikwidowany, a Krasiński przekazuje księżnej Izabeli Czartoryskiej pułkowy sztandar. W czasie wojen napoleońskich Krasiński był trzykrotnie ranny.
W Królestwie Kongresowym został szefem dywizji, a następnie generałem–adiutantem cesarskim i dowódcą korpusu rezerwowego. Pod panowaniem Aleksandra I kontynuował karierę wojskową i polityczną. Był posłem przasnyskim i marszałkiem sejmu Królestwa Polskiego od 1818, od 1825 senatorem wojewodą. W 1820 Senat przyznaje Krasińskiemu tytuł hrabiowski, a car nadaje mu order "Świętego Włodzimierza" II klasy i dożywotnią godność senatora wojewody. W 1826 roku został awansowany do stopnia generała jazdy oraz na urząd senatora wojennego. W 1828 stracił popularność, gdy jako jedyny w czasie sądu sejmowego głosował za ukaraniem podejrzanych o zdradę stanu.
Będąc zwolennikiem współpracy z Rosją i podporządkowania Polski carowi, nie wziął udziału w powstaniu listopadowym (1830–1831). Po wybuchu powstania złożył dymisję i opuścił Warszawę, a następnie udał się do Petersburga. Po stłumieniu powstania pełnił wysokie urzędy w administracji Królestwa, skreślony z listy senatorów przez sejm powstania listopadowego 20 lipca 1831 roku. Od 1831 był członkiem Rady Państwa oraz w latach 1855–1856 członkiem Rady Administracyjnej. W latach 1855–1856 pełnił obowiązki namiestnika Królestwa Polskiego.
Ufundował Bibliotekę Ordynacji Krasińskich w 1844 roku w Warszawie.
Lubił otaczać się luminarzami nauki, kultury i sztuki. W domu jego zbierali się najwięksi literaci epoki. Gorliwie gromadził zabytki kulturalne. Sam napisał podręcznik o władaniu lancą ("Essai sur le maniemant de la lance", 1811), był autorem anonimowej broszury antysemickiej "Apercu sur le Juifs de Pologne par un officier general polonais, nonce, la ditte" (1818), w której opowiadał się przeciwko asymilacji Żydów. Krasiński był również autorem publikacji "Rzut oka na wieszczów Prowancji zwanych Trubadurami".
W Opinogórze ufundował kościół z kaplicą grobową rodu Krasińskich.
Zmarł 24 listopada 1858 w Warszawie, a pochowany został w Opinogórze. Społeczeństwo zapamiętało jego antypolską postawę w czasie i po upadku powstania. Zarządca dóbr opinogórskich Feliks Karpiński tak pisał o tym przy okazji pogrzebu Zygmunta Krasińskiego, który przeżył ojca o zaledwie trzy miesiące: "„Rozhowor był w Opinogórze wielki. Samych wielkich pań i panów zjechało się do stu, dwieście koni zwoziło i odwoziło gości... pogrzeb ten, reprezentowany przez obywatelstwo, był demonstracją narodową; na pogrzebie generała nie było wcale obywateli; osiemdziesięciu mnichów zastępowało wszystkie stany...”".
Postać Wincentego Krasińskiego, jego życie prywatne oraz działalność polityczna w latach 1815-1825, są jednym z tematów, jakie podjął Marian Brandys w swym reportażu historycznym pt. "Czcigodni weterani", opublikowanym w cyklu "Koniec świata szwoleżerów" (1972). Brandys obficie cytuje korespondencję prywatną Krasińskiego, szkicując portret generała jako przedstawiciela elity ówczesnego Królestwa Polskiego.
Awanse w armii francuskiej.
Pułkownik od 7 kwietnia 1807, generał brygady od 16 grudnia 1811, generał dywizji od 18 listopada 1813.
Odznaczenia.
Odznaczony m.in.:

</doc>
<doc id="188704" url="https://pl.wikipedia.org/wiki?curid=188704" title="Jan Krukowiecki">
Jan Krukowiecki

Jan Stefan Krukowiecki herbu Pomian (ur. 15 grudnia 1772 we Lwowie, zm. 17 kwietnia 1850 w Popniu) – polski generał, uczestnik wojen napoleońskich i powstania listopadowego, hrabia.
Życiorys.
Urodził się jako Stefan Jan Krukowiecki. Wywodził się z rodziny Krukowieckich herbu Pomian. Był prawnukiem Franciszka (dziedzic Łopuszki i Zagórza, zm. 1689), wnukiem Wojciecha (zm. 1724, cześnik bracławski), synem Piotra i Apolonii Hordyńskiej (zm. 1780, córka Stefana, podstarościego lwowskiego). Miał siostry Felicjannę (ur. 1772) i Wiktorię (ur. 1774, zamężna z dalekim krewnym Ignacym Krukowieckim, matka powstańców listopadowych Sylwerego i Feliksa Karola).
Ukończył wiedeńskie Theresianum. W wojsku od 1786, początkowo służył w armii austriackiej, potem w wojsku francuskim i od 1806 armii Księstwa Warszawskiego, był ciężko ranny w 1812 w czasie walk o Smoleńsk. Generał brygady od 1813, w 1815 już w Wojsku Polskim Królestwa Kongresowego. 
Dziedziczony po ojcu tytuł hrabiego został mu potwierdzony w Królestwie Kongresowym w 1820 (według innej wersji 24 maja 1824).
W 1819 mianowany generałem brygady. Awansowany na generała dywizji w 1829. Dowodził najpierw brygadami w 2 Dywizji Piechoty i 1 Dywizji Piechoty, a od 1829 1 Dywizją Piechoty.
Po wybuchu powstania listopadowego dowodził 1 Dywizją Piechoty. Sprawował dowództwo w zwycięskiej bitwie pod Białołęką. Brał udział w bitwie o Olszynkę Grochowską, w której odmówił wykonania rozkazu przeciwnatarcia gen. Chłopickiego. W marcu 1831 mianowany generałem piechoty, objął stanowisko gubernatora Warszawy. W sierpniu i wrześniu 1831 roku prezes Rządu Narodowego Królestwa Polskiego oraz faktyczny wódz w końcowym okresie walk. Oficer o poglądach skrajnie konserwatywnych, zdelegalizował Towarzystwo Patriotyczne pod wpływem wydarzeń nocy 15 sierpnia. W gruncie rzeczy przeciwny kontynuowaniu powstania, prowadził rokowania z marszałkiem Iwanem Paskiewiczem o warunki kapitulacji, obciążany był winą za niedostateczne przygotowanie stolicy do obrony i oskarżany o potajemne kontakty z przeciwnikiem. Po kapitulacji Warszawy pozostał w stolicy. Po upadku powstania decyzją cara zesłany początkowo do Jarosławia, w którym przebywał od listopada 1831 roku do maja 1832 roku. Następnie rozkazem carskim przeniesiony do Wołogdy; w której przebywał do 1835 roku.
Podczas pobytu w Jarosławiu i Wołogdzie pisał dziennik dla żony. Opisał w nim również losy generałów, którzy wraz z nim odbywali karę zesłania w Jarosławiu i Wołogdzie; byli to m.in.: Michał Radziwiłł, Izydor Krasiński, Ignacy Prądzyński, Walenty Zawadzki, Edward Żółtowski, Franciszek Ksawery Niesiołowski, Franciszek Morawski, Józef Czyżewski, Kazimierz Dziekoński, Jan Tomicki.
Po zakończeniu zesłania wrócił do Królestwa i osiadł w Popniu, majątku należącym do żony – Heleny z Wolskich Krukowieckiej. W XVIII wieku i w 1811/1812 był członkiem loży wolnomularskiej Świątynia Izis. Jego tytuł hrabiowski został zatwierdzony w Imperium Rosyjskim 27 grudnia 1847.
Zmarł 17 kwietnia 1850 w Popieniu. Został pochowany w grobowcu rodzinnym w Jeżowie.
Odznaczenia.
Posiadacz krzyża kawalerskiego Orderu Virtuti Militari (1808), neapolitańskiego krzyża kawalerskiego Orderu Obojga Sycylii (1814), rosyjskiego Orderu św. Włodzimierza III klasy, francuskich krzyży komandorskiego (28 października 1813), oficerskiego (28 października 1813) i kawalerskiego (22 sierpnia 1812) Orderu Legii Honorowej, rosyjskiego Orderu św. Anny I klasy z koroną i Orderu św. Stanisława II klasy (1820), a także Znaku Honorowego za 25 lat służby (1830).
Rodzina.
W 1820 ożenił się z Heleną Wolską (1803-1859, córka generała wojsk koronnych Fryderyka Wolskiego). Z tego związku urodzili się synowie: Konstanty (1821-1839), Władysław (1824-1827), Aleksander (1825-1896), Adam (1831-1861), Stanisław (1837-1841) oraz córka Helena (1829-1897). Córka Helena pozostała w stanie panieńskim i mieszkała w majątku Krukowieckiego w Osse. Syn Aleksander Krukowiecki zasłużył się jako jeden z najzdolniejszych partyzantów w powstaniu styczniowym.

</doc>
<doc id="188705" url="https://pl.wikipedia.org/wiki?curid=188705" title="Pina Colada">
Pina Colada



</doc>
<doc id="188706" url="https://pl.wikipedia.org/wiki?curid=188706" title="Ignacy Marceli Kruszewski">
Ignacy Marceli Kruszewski

Ignacy Marceli Kruszewski (ur. 6 stycznia 1799 w Lusławicach, zm. 25 grudnia 1879 w Gogołowie) – pułkownik Wojska Polskiego, generał major Armii belgijskiej.
Życiorys.
Wychowanek Korpusu Kadetów w Kaliszu. Od 1820 roku w armii Królestwa Polskiego, m.in. adiutant gen. Z. Kurnatowskiego. W powstaniu listopadowym adiutant Naczelnego Wodza, uczestnik znaczących bitew. Od 4 czerwca 1831 roku dowodził 5 Pułkiem Ułanów. 18 lipca awansował na pułkownika, a 1 września 1831 roku został mianowany dowódcą 3 Brygady Jazdy w II Korpusie genenerała Girolamo Ramorino. Przeszedł z nim kordon austriacki i później emigrował. 
W kwietniu 1832 roku wstąpił na służbę króla Belgów Leopolda. W maju tego roku objął dowództwo 2 Pułku Strzelców Konnych. Położył duże zasługi przy organizacji nowo powstającej armii. W 1836 roku na żądanie króla Leopolda poddał się naturalizacji i przyjął belgijskie obywatelstwo. W 1842 roku został awansowany na generała majora i wyznaczony na dowódcę Brygady Ułanów w Mechelen. W 1848 roku był typowany na dowódcę powstania w Wielkopolsce. Po zapoznaniu się ze stanem przygotowań odmówił przyjęcia funkcji. W tym samym roku, powierzono mu dowództwo Dywizji Lekkiej Kawalerii, lecz pominięto w awansie na generała porucznika. W lutym 1852 roku król Leopold, działając pod naciskiem Prus i Rosji zażądał jego dymisji. Powrócił do kraju.
Został członkiem pierwszej rady nadzorczej Towarzystwa Wzajemnych Ubezpieczeń w Krakowie od 1860 do 1864 od 1860.
Po wybuchu powstania styczniowego w 1863 roku mianowany przez Rząd Narodowy Naczelnym Wodzem sił powstańczych, jednak nominacji nie przyjął. Został członkiem Komitetu Obywatelskiego Galicji Wschodniej, mając nadzieję nie tylko na organizację broni i amunicji przesyłanych powstańców, lecz także na formowanie wojsk celem wysłania na Lubelszczyznę. Został aresztowany przez Austriaków w Krakowie i wydalony z granic Austro-Węgier.
Powrócił do kraju dzięki wstawiennictwu króla Leopolda i zamieszkał w Gogołowie. W wiele lat po zakończeniu służby w dowód uznania zasług otrzymał od władz Belgii wysokie odznaczenie państwowe. 
Odznaczony Krzyżem Kawalerskim Orderu Virtuti Militari w 1831 i dwukrotnie belgijskim Orderem Leopolda.
Autor „Pamiętników z wojny 1830-31” wydanych w 1890.
18 stycznia 1842 w Otorowie poślubił Eufrozynę Moszczeńską herbu Nałęcz, córkę Michała i Febronii z Szołajskich. Ich synem był Józef Wincenty Kruszewski.

</doc>
<doc id="188709" url="https://pl.wikipedia.org/wiki?curid=188709" title="NYSE">
NYSE



</doc>
<doc id="188712" url="https://pl.wikipedia.org/wiki?curid=188712" title="Jerzy Ignacy Lubomirski">
Jerzy Ignacy Lubomirski

Jerzy Ignacy Lubomirski herbu Szreniawa bez Krzyża (ur. 15 marca 1687 w Krakowie, zm. 19 lipca 1753 w Rzeszowie) – generał major wojsk koronnych, chorąży wielki koronny od 1746, pisarz polny koronny w latach 1726–1732, książę, generał wojsk saskich. Kandydat do korony siedmiogrodzkiej i polskiej po śmierci Augusta II Mocnego, fundator klasztoru dla zakonu kapucynów w Rozwadowie.
Życiorys.
Syn Hieronima Augustyna Lubomirskiego, zamieszkały w Rzeszowie. 
Żonaty z Marianną Bielińską, następnie z Joanną von Stein zu Jettingen. Pierwsza żona urodziła mu dwoje dzieci: Teodora i Mariannę a druga czworo: Adolfa, Józefę, Barbarę i Franciszka).
W 1723 wykupił od rodziny Rozwadowskich ich nadsańskie dobra, na bazie których zorganizował dwa klucze dóbr ziemskich: rozwadowski i długorzeczycki. Pałac w Charzewicach stał się rodową siedzibą linii rzeszowsko-charzewskiej.
Klasztor w Rozwadowie ufundował dla zakonu kapucynów w ramach ekspiacji za zabójstwo. Według anegdoty nad ranem po balu na zamku rzeszowskim, książę dostrzegł idącego z kobiałką na targ ubogiego szlachcica. W pewnej chwili z kobiałki wychylił głowę kogut, który głośno zapiał. W Lubomirskim odezwała się pasja myśliwska; zakład, że zastrzelę tego koguta – zawołał. Podano mu pistolet. Strzał był tak celny, że zginął nie tylko kogut, ale i jego właściciel. W rzeczywistości jednak książę zabił w pojedynku chorążego sanockiego Józefa Jelca, swojego wierzyciela, gdy ten gościł na zamku rzeszowskim. Już pierwsze złożenie szabel doprowadziło do śmierci Józefa Jelca, za co Lubomirski został skazany na dwa lata wieży w zamku w Sanoku, stanowiącym więzienie sanockie, i formalnie karę tę odbył (z przerwami). W 1727 roku został odznaczony Orderem Orła Białego, a w 1736 saskim Orderem św. Henryka. Pochowany w krypcie klasztoru zakonu kapucynów w Rozwadowie.

</doc>
<doc id="188714" url="https://pl.wikipedia.org/wiki?curid=188714" title="International Business Machine Corporation">
International Business Machine Corporation



</doc>
<doc id="188715" url="https://pl.wikipedia.org/wiki?curid=188715" title="Hewlett Packard Co.">
Hewlett Packard Co.



</doc>
<doc id="188716" url="https://pl.wikipedia.org/wiki?curid=188716" title="Antoni Jan Ostrowski">
Antoni Jan Ostrowski

Antoni Jan Ostrowski herbu Rawicz (ur. 27 maja 1782 w Warszawie, zm. 4 grudnia 1845 w Les Madères we Francji (w gminie Vernou-sur-Brenne) – hrabia w Królestwie Kongresowym w 1820 roku i generał.
Syn Tomasza Adama, brat Władysława Tomasza. Uzyskał tytuł hrabiego w 1798 roku.
Za czasów Księstwa Warszawskiego posłował na oba sejmy, za Królestwa Kongresowego rozwijał działalność gospodarczą (założył osadę, później miasto Tomaszów).
Od 1809 roku był członkiem Rządu Tymczasowego. Później w roku 1820 został kasztelanem, a w czasie powstania listopadowego był wojewodą i dowódcą gwardii narodowej warszawskiej. Z funkcji tej został odwołany po dramatycznych wypadkach nocy sierpniowej.
W 1828 roku był członkiem Sądu Sejmowego, mającego osądzić osoby oskarżone o zdradę stanu.
Jako senator podpisał 25 stycznia 1831 roku akt detronizacji Mikołaja I Romanowa. W roku 1831 otrzymał stanowisko prezesa senatu.
Był członkiem sejmu powstańczego na emigracji. Na emigracji oddał się pracy dziejopisarskiej, której owocem było dzieło "Żywot Tomasza Ostrowskiego, ministra Rzeczypospolitej, później prezesa senatu Księstwa warszawskiego i Królestwa polskiego" (Paryż 1836, 2 t.). Odznaczony Orderem Świętego Stanisława I klasy w 1823 roku.

</doc>
<doc id="188718" url="https://pl.wikipedia.org/wiki?curid=188718" title="Eurydyka (driada)">
Eurydyka (driada)

Eurydyka (także Eurydike; gr. Eurydíkē, łac. Eurydice) – w mitologii greckiej jedna z hamadriad lub menad, które nocami spotykały się wśród trackich pustkowi i oddawały cześć Dionizosowi, urządzając bachanalie.
Uchodziła za żonę Orfeusza. Zmarła od ukąszenia jadowitego węża. Nastąpiła na węża podczas zbierania ziół w lesie w dolinie rzeki Penejos w pobliżu Tempe w Tesalii, uciekając przed myśliwym Aristajosem. Nimfy leśne opowiedziały o tym Orfeuszowi, który to niezwłocznie udał się do podziemnego świata zmarłych.
Orfeusz błagał Hadesa o jej powrót na ziemię: zmiękczył wolę boga podziemi i jego żony Persefony żałosną pieśnią. Pluton zgodził się wydać Eurydykę pod jednym warunkiem – Orfeusz miał z nią wyjść z podziemi, idąc pierwszy i nie oglądając się za siebie. Gdy jednak małżonkowie zbliżali się do wyjścia i widać już było światło słońca, Orfeusz – wbrew zakazowi – obejrzał się, by ujrzeć twarz Eurydyki i utracił swą żonę na zawsze.
Mit o Eurydyce i Orfeuszu był wielokrotnie wykorzystywany w kulturze, upodobała go sobie zwłaszcza opera. W 1600 roku powstała druga opera Jacopo Periego i równocześnie druga opera w historii, a pierwsza zachowana, zatytułowana właśnie "Eurydyka" ("Euridice"). Tą samą tematyką zajmowali się później również m.in. Claudio Monteverdi ("Orfeusz"), Christoph Willibald Gluck ("Orfeusz i Eurydyka") i Jacques Offenbach ("Orfeusz w piekle"). Do mitu o Orfeuszu i Eurydyce odnosi się również film "Czarny Orfeusz". W 2016 swoją premierę na Broadwayu miał musical Hadestown, który w dużej mierze bazuje na micie i oddaje jego klimat.

</doc>
<doc id="188719" url="https://pl.wikipedia.org/wiki?curid=188719" title="École des Annales">
École des Annales



</doc>
<doc id="188720" url="https://pl.wikipedia.org/wiki?curid=188720" title="Apple Computer, Inc.">
Apple Computer, Inc.



</doc>
<doc id="188721" url="https://pl.wikipedia.org/wiki?curid=188721" title="Acheron (mitologia)">
Acheron (mitologia)

Acheron (także Acheront; gr. Achérōn, łac. Acheron) – w mitologii greckiej uosobienie rzeki w Hadesie.
Jedna z pięciu rzek Hadesu. Zwana rzeką smutku, choć "Acheron" znaczy „Lament”. Posiada dwa dopływy: Pyriflegeton („Palący jak ogień”) i Kokytos („Oskarżony”). Pozostałe rzeki Hadesu to Styks i Lete („Zapomnienie”).
W literaturze.
W "Boskiej komedii" Dantego, zapożyczony z mitologii Acheront jest rzeką w Piekle, oddzielającą Przedpiekle od właściwych kręgów piekielnych. Charon przewozi przez nią dusze potępione, a także Dantego i Wergiliusza.
W Grecji współczesnej.
Z Acheronem opisanym w mitologii wiązana bywa grecka rzeka Acheron (w aktualnym języku nowogreckim "Αχέροντας - Acherontas"), o bardzo wysokich walorach widokowych.

</doc>
<doc id="188722" url="https://pl.wikipedia.org/wiki?curid=188722" title="Transakcja">
Transakcja



</doc>
<doc id="188724" url="https://pl.wikipedia.org/wiki?curid=188724" title="Andrzej Stefan Kałuszko">
Andrzej Stefan Kałuszko

Andrzej Stefan Kałuszko (ur. 27 marca 1952 w Warszawie) – polski reżyser filmowy i scenarzysta, autor zdjęć do wielu własnych filmów i muzyki do nich. 
Absolwent (1976) polonistyki Uniwersytetu Warszawskiego i Wydziału Radia i Telewizji Uniwersytetu Śląskiego w Katowicach.
Reżyser filmu "Labirynt" z 1985 roku, programu "Filmidło" emitowanego w TVP 1, krótkiego programu "Kulisy M jak miłość" oraz dwóch projekcji na światową wystawę Expo dla Polski w 2005 w Aichi i w 2008 roku w Saragossie. 
Na antenie telewizji Puls prowadził program „Lista przebojów filmowych”. Wyprodukował też dwie części dokumentu o bazylice w Licheniu „Licheńskie proroctwo” oraz materiał opowiadający o pracy Biura Ochrony Rządu. 
Był związany ze Studiem Filmowym Zodiak. Współpracował z uznanymi gwiazdami polskiego kina, m.in. z: Piotrem Machalicą, Małgorzatą Pieczyńską, Jerzym Hoffmanem, który sprawował nad nim opiekę artystyczną, oraz Andrzejem J. Jaroszewiczem – autorem zdjęć na wystawy Expo. Podczas pracy nad „Filmidłem” współpracował też z Karoliną Korwin-Piotrowską i Marcinem Pawłowskim.
Jego największymi dziełami są filmy na obie wystawy Expo, polegające na sprzężeniu ze sobą trzech kamer, tak aby w sali kinowej trzy ogromne ekrany dały poczucie widzowi bycia w miejscach pokazywanych na ujęciach. Po tych projekcjach Polska zajęła 3. miejsce wśród pawilonów w Saragossie.
Jest reżyserem kilku filmów dokumentalnych związanych z II wojną światową i Warszawą: "Z Pawiaka" z udziałem Aliny Janowskiej o jej cudownym ocaleniu z niemieckiego więzienia, "Przelot nad zdobytym miastem" – obraz Warszawy z okien niemieckiego bombowca we wrześniu 1939 r., "Początek" – kontynuacja "Przelotu" o pierwszym tygodniu niemieckiej okupacji Warszawy, "Miasto z pamięci" o Powstaniu Warszawskim – film emitowany 1 sierpnia 2012 r. na Stadionie Narodowym przed koncertem Madonny, "Pawiak w relacjach świadków" – opowieści ofiar więzienia niemieckiego. Odznaczony Srebrnym Krzyżem Zasługi i Medalem Pro Masovia.
Jest scenarzystą i reżyserem spotu krajoznawczego "Dolny Śląsk Dotknij Tajemnicy" nagradzanego na wielu światowych przeglądach i festiwalach.

</doc>
<doc id="188725" url="https://pl.wikipedia.org/wiki?curid=188725" title="Kałuszko">
Kałuszko



</doc>
<doc id="188726" url="https://pl.wikipedia.org/wiki?curid=188726" title="Andrzej Kałuszko">
Andrzej Kałuszko



</doc>
<doc id="188728" url="https://pl.wikipedia.org/wiki?curid=188728" title="Stefan Kałuszko">
Stefan Kałuszko



</doc>
<doc id="188730" url="https://pl.wikipedia.org/wiki?curid=188730" title="Stefan Andrzej Kałuszko">
Stefan Andrzej Kałuszko



</doc>
<doc id="188738" url="https://pl.wikipedia.org/wiki?curid=188738" title="Wincenty Głębocki">
Wincenty Głębocki

Wincenty Głębocki herbu Doliwa (ur. 5 kwietnia 1858 w Psarskiem k. Pniew, zm. 22 lutego 1903 w Ostrowie) – polski ksiądz, pedagog – prefekt.
Życiorys.
Ukończył Gimnazjum św. Marii Magdaleny w Poznaniu (1879). Uczył się na Wydziale Prawa Uniwersytetu Wrocławskiego (1879-1883). We Wrocławiu był aktywnym członkiem Towarzystwa Literacko-Słowiańskiego. W latach 1885-1887 studiował teologię na uniwersytecie w Würzburgu. W 1887 roku rozpoczął roczny kurs w seminarium "praktycznym" w Gnieźnie. W 1888 roku przyjął święcenia kapłańskie. Od tego samego roku wikariusz w parafii św. Stanisława w Ostrowie. Od 1902 roku katolicki kapelan garnizonu ostrowskiego.
Od 1889 roku nauczyciel religii w Królewskim Gimnazjum w Ostrowie, a także w ostrowskiej Państwowej Wyższej Szkole Żeńskiej. W 1895 roku złożył we Wrocławiu państwowy egzamin nauczycielski (uprawnienia do nauczania religii oraz języków polskiego i hebrajskiego), a podczas pracy w Gimnazjum Męskim uzyskał tytuł "Oberlehrer" (Starszy Nauczyciel).
Uwielbiany przez młodzież, należał do najwybitniejszych i najbardziej szanowanych nauczycieli Królewskiego Gimnazjum w Ostrowie. Pracę pedagoga kontynuował pomimo ciężkiej choroby (kamica nerkowa i choroba żołądka). Uchodził za wymagającego, ale sprawiedliwego. Reprezentował poglądy umiarkowane, ale zawsze podkreślał swoją polskość i znany był w Ostrowie jak "protektor uczniów Polaków". Tak długo jak to było możliwe wykładał religię po polsku, ponieważ uważał, że prawdy wiary można zrozumieć dobrze tylko w ojczystym języku. Pod koniec XIX i na początku XX wieku był też jedynym prefektem polskiej narodowości uczącym w Królewskim Gimnazjum. Bliski przyjaciel jednego z najwybitniejszych dyrektorów szkoły, Niemca Huberta Beckhausa. Położył też znaczne zasługi w rozwoju ostrowskiego Gimnazjum Żeńskiego.
Po śmierci został pochowany na ostrowskim Starym Cmentarzu, obok księdza Augustyna Szamarzewskiego. Jego pogrzeb 26 lutego 1903 roku zakończył się manifestacją z udziałem mieszkańców i młodzieży-wychowanków.

</doc>
<doc id="188739" url="https://pl.wikipedia.org/wiki?curid=188739" title="Hiperpoprawność">
Hiperpoprawność

Hiperpoprawność, in. hiperyzacja, hiperkorekcja, przesada poprawnościowa – unikanie form zgodnych z normą językową na rzecz hiperyzmów, czyli form pozbawionych aprobaty normatywnej, ale postrzeganych przez mówiącego jako lepsze.
Hiperkorekcja polega na bezpośredniej imitacji systemowości w tworzeniu form wyrazowych, niewłaściwym rozszerzeniu zakresu pewnej cechy językowej. Do zjawiska tego dochodzi zwykle wskutek kontaktu dwóch odmian językowych, np. dialektu lokalnego i języka ogólnego – bądź też dwóch różnych gwar – z których jedna uchodzi za bardziej „poprawną” i godną naśladowania, a druga za gorszą. Przyczyną hiperpoprawności jest niedostateczna wiedza na temat systemów językowych.
Hiperpoprawność bywa pojmowana jako przejaw niepewności językowej mówiącego.
Przykłady.
Zjawisko hiperyzacji wynika z opacznej lub przesadnej próby zastosowania danej zasady językowej – niewłaściwie pojętej normy – która wbrew zamiarowi prowadzi do wygenerowania formy nienormatywnej. O hiperpoprawności nie można mówić, gdy użycie niestandardowej, pozornie przesadnej formy wynika z naturalnego poczucia językowego, np. gdy występuje ona w rodzimej odmianie języka danej osoby. Hiperpoprawność staje się przedmiotem krytyki na gruncie tradycji normatywizmu, choć jednocześnie może wynikać z nieścisłego przestrzegania popularyzowanych zasad poprawnościowych. 
Hiperpoprawność występuje przede wszystkim na poziomie wymowy, fleksji i słowotwórstwa. 
Przykładem tego zjawiska jest „literowa” wymowa "ę" oraz "ą" przed spółgłoskami zwartymi i zwarto-szczelinowymi, np. "ząb" jako [] lub [] zamiast []. Użytkownik gwarowej polszczyzny, w trakcie mówienia w języku ogólnym, może unikać gwaryzmu "gościami" i wprowadzać formę "gośćmi", jednocześnie posiłkując się hiperyzmem "rzeczmi" w miejsce faktycznej formy literackiej: "rzeczami".
Przykładem zjawiska hiperpoprawności w języku angielskim jest użycie formy "whom" (zamiast "who") w zdaniu "Whom is it at the door?" Wynika to z chybionej próby dostosowania swojego dialektu, nierozróżniającego "who" i "whom", do zasad angielszczyzny standardowej (zwłaszcza jej odmiany pisanej). 
Bywa, że formy powstałe w wyniku hiperpoprawności utrwalają się w języku, niekiedy zyskując aprobatę normatywną lub nawet rugując w zupełności formy starsze. W rozwoju języka polskiego regularne formy typu "depcę", "szepcę" itp., choć umotywowane ewolucją języka, były odczuwane jako gwarowe (patrz mazurzene) i zastępowano je formami "depczę", "szepczę" itp., które ostatecznie zostały uznane za dopuszczalne w języku standardowym. Innym przykładem jest słowo "zmierzch", pierwotnie brzmiące "zmierzk". Ponieważ w niektórych polskich gwarach wygłosowe "-ch" przechodzi w "-k" (np. "na tych nogach" &gt; "na tyk nogak", "groch" &gt; "grok"), mylnie uznano, że wymowa "zmierzk" jest gwarowa i końcowe "k" poprawiono na "ch".

</doc>
<doc id="188742" url="https://pl.wikipedia.org/wiki?curid=188742" title="Czechowice (Gliwice)">
Czechowice (Gliwice)

Czechowice (niem. "Schechowitz") – dzielnica miasta Gliwice od 1964 roku.
Informacje ogólne.
Czechowice są najbardziej na północ położoną dzielnicą miasta, znaną z ośrodków wypoczynkowych położonych nad jeziorem Czechowickim przez mieszkańców zwanym Bagry.
30 czerwca 2018 roku na osiedlu mieszkało 727 mieszkańców.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Cechowitz". Od późnego średniowiecza stosowano nazwę "Czechowitz" lub zamiennie "Schechowitz". W okresie germanizacji nazw na Śląsku przez narodowych socjalistów zmieniono w latach 1936-1945 nazwę wsi na całkowicie niemiecką "Böhmswalde". Obecna nazwa została administracyjnie zatwierdzona 12 listopada 1946.
Historia.
Prehistoria.
Pierwsze ślady pobytu ludzi na tym terenie pochodzą sprzed około 12 tysięcy lat.
Liczne są tu też znaleziska archeologiczne, należące do kultury łużyckiej, z okresu 1200-400 p.n.e.
Od średniowiecza do II wojny światowej.
Współczesna osada założona została prawdopodobnie w XIII wieku przez czeskich hutników szkła sprowadzonych tu przez Cystersów z klasztoru w Rudach Raciborskich. Niektórzy historycy twierdzą, że Czechowice były wsią rycerską – stąd w herbie św. Jerzy zabijający smoka – założoną na prawie niemieckim.
Pierwsza wzmianka o Czechowicach znajduje się w wykazie dziesięcin biskupstwa wrocławskiego z 1305 roku. W dziele tym, w rozdziale "Registrum Wyasdensis", czyli "Rejestr Ujazdowski", napisano: "Item in Cechowitz sunt XXIIII mansi solventes per fertones". Oznacza to, że Czechowice były wówczas obowiązane płacić dziesięcinę z 24 łanów. Ponieważ zasadzano zwykle jedną rodzinę na jednym łanie, to można przyjąć, że wieś liczyła wtedy 24 rodziny.
W Czechowicach był XIV-wieczny drewniany kościół parafialny pod wezwaniem św. Jerzego, który spłonął i ostatecznie uległ zawaleniu około roku 1750. Od tej pory Czechowice należą do parafii w Łabędach. Ostatnim przedwojennym właścicielem Czechowic był hrabia Johannes von Welczek – właściciel między innymi Łabęd, a w latach 1936-1939 ambasador Niemiec w Paryżu.
Rok 1945.
23 stycznia 1945 roku do Czechowic wkroczyła Armia Czerwona od strony Pyskowic.
W poniedziałek, 12 lutego 1945 roku, około 50 mężczyzn z Czechowic zostało osadzonych w łabędzkim obozie założonym i prowadzonym przez NKWD. 5 marca 1945 roku wywieziono ich do pracy przymusowej na terenie ZSRR, głównie do Donbasu. Około połowa internowanych zmarła w różnych obozach i podczas drogi powrotnej do domu.
Współczesność.
Od 1954 siedziba gromady Czechowice. Od 1959 roku Czechowice stanowiły część Łabęd (Łabędy 3), wraz z którymi w 1964 roku zostały włączone do Gliwic. Rok szkolny 1999/2000 był ostatnim w 136-letnich dziejach czechowickiej szkoły. Z powodu zbyt małej liczby uczniów (tylko 56) szkoła podstawowa została zlikwidowana.
Od 2005 roku wydawane jest przez Radę Osiedlową czasopismo "Czechowicer", w którym gros artykułów traktuje o historii czechowickiej ziemi.
Kościoły i kaplice.
Kaplice:
Turystyka.
Przez osiedle przebiega szlak turystyczny:
Transport.
Przez osiedle przebiega ul. Toszecka − droga wojewódzka nr 901, łącząca między innymi Pyskowice z Gliwicami.

</doc>
<doc id="188743" url="https://pl.wikipedia.org/wiki?curid=188743" title="Naoko Sawamatsu">
Naoko Sawamatsu

 – japońska tenisistka, reprezentantka kraju w Fed Cup, medalistka igrzysk azjatyckich, olimpijka z Barcelony (1992) i Atlanty (1996).
Jako zawodowa tenisistka kontynuowała tradycję rodzinną – jej ciotka Kazuko wygrała w 1975 konkurencję debla na Wimbledonie. Od 1990 Naoko Sawamatsu była regularnie klasyfikowana w czołowej pięćdziesiątce rankingu gry pojedynczej; w lutym 1995 osiągnęła najwyższą lokatę w karierze – nr 14; w styczniu 1995 została także sklasyfikowana pod koniec pierwszej setki w rankingu deblowym.
Wygrała w karierze cztery turnieje – dwukrotnie w Singapurze (1990 i 1994), w Strasburgu (1993) i w Dżakarcie (1997). W 1995 dotarła do ćwierćfinału wielkoszlemowego Australian Open, pokonując po drodze m.in. wyżej klasyfikowane Amerykankę Mary Joe Fernández i rodaczkę Kimiko Date; przegrała z Hiszpanką Arantxą Sánchez Vicario. Cztery razy występowała ponadto w IV rundzie turniejów wielkoszlemowych (1/8 finału) – Australian Open 1995, French Open 1991, Wimbledon 1992 i 1994. W 1998 zakończyła karierę sportową; jej ostatnim występem turniejowym była impreza w Tokio ("Toyota Princess Cup"), gdzie w drugiej rundzie przegrała z Moniką Seles. Dzięki występom na korcie zarobiła łącznie ponad milion dolarów.
Reprezentowała Japonię w Fed Cup w latach 1988–1998, wyłącznie w grze pojedynczej; wygrała 8 pojedynków, przegrała 12. W 1994 przyczyniła się do osiągnięcia ćwierćfinału tych rozgrywek przez reprezentację narodową.
Dwukrotnie wystartowała w konkurencji gry pojedynczej na igrzyskach olimpijskich, w Barcelonie (1992) i Atlancie (1996), najdalej dochodząc do drugiej rundy w Atlancie.

</doc>
<doc id="188744" url="https://pl.wikipedia.org/wiki?curid=188744" title="1888 w filmie">
1888 w filmie



</doc>
<doc id="188745" url="https://pl.wikipedia.org/wiki?curid=188745" title="1889 w filmie">
1889 w filmie



</doc>
<doc id="188746" url="https://pl.wikipedia.org/wiki?curid=188746" title="Schechowitz">
Schechowitz



</doc>
<doc id="188747" url="https://pl.wikipedia.org/wiki?curid=188747" title="Böhmswalde">
Böhmswalde



</doc>
<doc id="188749" url="https://pl.wikipedia.org/wiki?curid=188749" title="1890 w filmie">
1890 w filmie



</doc>
<doc id="188750" url="https://pl.wikipedia.org/wiki?curid=188750" title="Ratko Mladić">
Ratko Mladić

Ratko Mladić (cyr. Ратко Младић, wym. []; ur. 12 marca 1942 w Božanovići) – serbski generał, dowódca Sił Zbrojnych Republiki Serbskiej ("Vojska Republike Srpske"), które brały udział w działaniach wojennych podczas wojny w Bośni i Hercegowinie w latach 1992–1995, zbrodniarz wojenny.
Mladić był ścigany przez Międzynarodowy Trybunał Karny dla byłej Jugosławii w Hadze. Uznawany jest za odpowiedzialnego za oblężenie Sarajewa i masakrę w Srebrenicy. Rząd Stanów Zjednoczonych oferował 5 milionów dolarów za informacje o serbskim zbrodniarzu, zaś Serbia była gotowa zapłacić 10 milionów dolarów za wskazanie miejsca pobytu Mladicia. Ratko Mladić został aresztowany 26 maja 2011, a 22 listopada 2017 skazany na karę dożywotniego pozbawienia wolności przez Międzynarodowy Trybunał Karny dla byłej Jugosławii.
Dzieciństwo.
Ratko Mladić urodził się w serbskiej wiosce Božanovići, w gminie Kalinovik, na zachód od Goražde (obecnie Bośnia i Hercegowina). Wtedy tereny te były częścią Niepodległego Państwa Chorwackiego, stworzonego podczas II wojny światowej przez nazistowskiego okupanta.
Ojciec Mladicia, Neđo, był dowódcą oddziału bośniackich Serbów. Zginął w 1945 podczas partyzanckiego ataku na wioskę, z której pochodził Ante Pavelić. Po śmierci męża, matka Mladicia pozostała bez pracy i dochodów.
Charakter.
Według znajomych Mladicia ubóstwo miało znaczny wpływ na jego charakter. Był on bardzo zdyscyplinowany, ambitny, potrafił wzbudzić w swoich kolegach z armii lojalność wobec siebie.
Komentator wojskowy pisma "Vreme", M. Vasić, opisywał Mladicia jako zdolnego oficera i organizatora, który szczerze uwierzył w zachodni spisek przeciwko Serbii i prawosławiu. Opinię tę podziela Tom Judah, którego zdaniem jest możliwe, by wszystkie działania Mladicia (w odróżnieniu od współczesnych mu polityków) podjęte w czasie wojen bałkańskich były popełniane z pobudek ideologicznych.
Wcześniejsza kariera militarna.
Mladić w wieku 15 lat dostał się do Akademii Wojskowej w Belgradzie. W 1965, po ukończeniu studiów, wstąpił do Związku Komunistów Jugosławii. Na początku pełnienia służby wojskowej Ratko Mladić stacjonował w Macedonii. Był dowódcą plutonu, batalionu, a potem korpusu. W czerwcu 1991 został oddelegowany do Kninu w Krajinie jako dowódca 9 Korpusu JNA w początkowej fazie wojny w Chorwacji. Tam uzyskał stopień pułkownika. Gdy przebywał w Krajinie, nastąpiła jego największa seria awansów w dotychczasowej karierze militarnej. Podczas wojny serbskie oddziały Mladicia wykazywały się szczególną przebiegłością – nosili oni cywilne ubrania, niczym się nie wyróżniając. Posługiwali się oni chorwackimi dokumentami. Dzięki odnoszonym na wojnie „sukcesom” Mladić 4 października 1991 otrzymał awans do stopnia generała majora. 24 kwietnia 1992 otrzymał awans do stopnia generała porucznika. 25 kwietnia został mianowany na stanowisku Szefa Sztabu/Zastępcą Komendanta 2-ego Okręgu Wojskowego JNA w Sarajewie. 12 maja 1992 został mianowany Szefem Sztabu Generalnego Sił Zbrojnych Republiki Serbskiej, pozostał na tym stanowisku do 22 grudnia 1996. 24 czerwca 1994 otrzymał awans do stopnia generała pułkownika.
Wojna w byłej Jugosławii.
W maju 1992 o bezwzględnych działaniach Ratko Mladicia za pośrednictwem chorwackiej gazety dowiedział się ówczesny przywódca bośniackich Serbów. Uznał on, że wsparcie ze strony generała pomoże przejąć inicjatywę w wojnie. Mladić powiedział korespondentowi New York Times, że przyjechał bronić swoich rodaków przed muzułmańskim rządem. Zamieszkał w jednej z dzielnic Sarajewa, Pofalici. Wkrótce dom, w którym mieszkał, został spalony.
Podczas wojny nakazał między innymi przeprowadzić oblężenie Sarajewa. Miasto było bombardowane przez jego oddziały. Kiedy siły bośniackie zdecydowały się na odwrót w stronę Tuzli, Mladić zaatakował je z trzech stron. Według ONZ zginęło wtedy około 1000 bośniackich żołnierzy. Po kilku miesiącach od przyjazdu Ratko Mladicia siły serbskie opanowały 70% powierzchni Herceg-Bośni. Bośniaccy Serbowie dopuścili się tysięcy zbrodni wojennych.
24 marca 1994 córka Mladicia, Ana, popełniła samobójstwo. Uważa się, że przyczyną były problemy psychiczne po przeczytaniu artykułu o ojcu, który został opublikowany w Magazynie Armii Ludowej przez Gajo Petkovicia. Sam Ratko twierdzi, że jego córka zginęła.
W marcu 1993 r. Mladić dowodził jednostkami, które zaatakowały enklawę Srebrenicy, skąd bośniaccy Muzułmanie zaatakowali serbskie wioski, a atakom tym towarzyszyły masakry cywilów. Między 12 a 16 lipca 1995 miała miejsce masakra w Srebrenicy, która również była zaplanowana przez Mladicia. Jest ona uważana za największe ludobójstwo w Europie od czasów II wojny światowej. Zginęło w niej ok. 8000 cywilów (do tej pory nie ustalono dokładnej liczby ofiar).
Po wojnie Ratko Mladić i Radovan Karadžić zostali oskarżeni o bezprawne uwięzienia, morderstwa, gwałty, napaści na tle seksualnym, tortury, pobicia, rozboje i nieludzkie traktowanie ludności cywilnej, bezprawne deportacje i transfery ludności cywilnej, nielegalny ostrzał cywilów, bezprawne przywłaszczenie i grabieże majątku oraz niszczenie miejsc kultu.
Ścigany.
Przed aresztowaniem Slobodana Miloševicia Ratko Mladić czuł się bezkarny. Był widywany w miejscach publicznych, na przykład w restauracjach czy na meczach piłkarskich. Dopiero po zatrzymaniu byłego prezydenta Jugosławii generał zaczął się ukrywać. Według niektórych źródeł jego schronieniem był powojenny bunkier w Han Pijesak. Mógł też szukać schronienia na terenach dzisiejszej Czarnogóry. W kwietniu 2005 Vuk Drašković, ówczesny minister spraw zagranicznych Serbii, stwierdził, że szef państwowej agencji bezpieczeństwa wiedział, gdzie ukrywa się Mladić. Ten uznał oskarżenia za „śmieszne”. Rodzina zbrodniarza usilnie starała się o uznanie śmierci Ratko Mladicia. Twierdziła też, że od 7 lat nie miała z nim kontaktu. 8 września 2010 serbski sąd odrzucił wniosek rodziny.
Zatrzymanie.
Ratko Mladić został aresztowany przez serbską policję 26 maja 2011 w miejscowości Lazarevo niedaleko miasta Zrenjanin w regionie autonomicznym Wojwodina, ok. 100 km na północ od stolicy Serbii, Belgradu; informację tę potwierdził na konferencji prasowej prezydent Serbii, Boris Tadić. Mladić ukrywał się pod nazwiskiem Milorad Komadić.
Mladić 31 maja 2011 został poddany ekstradycji z Serbii do Hagi, gdzie 16 maja 2012 rozpoczął się jego proces przed trybunałem do spraw zbrodni popełnionych w czasie wojny w Jugosławii. 22 listopada 2017 trybunał haski skazał Ratka Mladicia na dożywotnią karę pozbawienia wolności. 8 czerwca 2021 wyrok został podtrzymany przez Mechanizm Narodów Zjednoczonych dla Międzynarodowych Trybunałów Karnych w Hadze (izba apelacyjna odrzuciła apelację złożoną zarówno przez Mladicia jak i prokuraturę).

</doc>
<doc id="188751" url="https://pl.wikipedia.org/wiki?curid=188751" title="Bagry">
Bagry

Bagry (niem. "Baggersee") – określenie sztucznego zbiornika wodnego powstałego w wyniku zatopienia wyrobiska piaskowni lub żwirowni, spotykane na Śląsku i w Małopolsce Zachodniej, np. Bagry w Krakowie czy w Czechowicach.
Niedaleko tych drugich, mianowicie w miejscowości Przezchlebie, również znajdowały się takie akweny, zasypane potem odpadami z elektrowni.
Innymi znanymi bagrami są zalewy: Chechło-Nakło oraz Kuźnica Warężyńska.

</doc>
<doc id="188753" url="https://pl.wikipedia.org/wiki?curid=188753" title="Radovan Karadžić">
Radovan Karadžić

Radovan Karadžić (cyryl. Радован Караџић, wym. []; ur. 19 czerwca 1945 w Petnjicy koło Šavnika) – polityk Republiki Serbskiej, były prezydent Serbskiej Republiki Bośni i Hercegowiny, lekarz psychiatra, poeta, zbrodniarz wojenny.
Życiorys.
Urodził się w serbskiej rodzinie zamieszkałej w Czarnogórze. Jego ojciec, Vukohad, należał do czetników, a po wojnie był więziony przez komunistyczny rząd.
W 1960 Karadžić przeniósł się do Sarajewa, gdzie studiował medycynę. W 1970 odbył praktykę w szpitalu w Næstved w Danii, a w latach 1974–1975 przebywał na stypendium na Uniwersytecie Columbia w Nowym Jorku. Po powrocie do Jugosławii pracował w największym szpitalu w Sarajewie, Koševo.
W 1983 wraz ze znajomym wyłudził kredyt z rolniczego funduszu, za który wybudował sobie dom w Pale. 1 listopada 1984 trafił do więzienia, gdzie spędził 11 miesięcy. Ostatecznie został skazany za oszustwo na trzy lata, ale do więzienia już nie wrócił.
W 1989 był jednym ze współtwórców Serbskiej Partii Demokratycznej w Bośni i Hercegowinie. Został przywódcą partii, a po ogłoszeniu niepodległości Serbskiej Republiki Bośni i Hercegowiny prezydentem państwa (1992). Bezwzględnie dążył do utrwalenia władzy serbskiej na terenie republiki, współpracując z generałem Ratko Mladiciem oraz Slobodanem Miloševiciem. Oskarżany o zbrodnie ludobójstwa, ustąpił oficjalnie z funkcji prezydenta w 1996.
Od 1997 był poszukiwany przez Międzynarodowy Trybunał Karny dla byłej Jugosławii (w Hadze). Akt oskarżenia obejmował ludobójstwo, zbrodnie przeciwko ludzkości, naruszenia praw i obyczajów wojny oraz naruszenia Konwencji Genewskich; dotyczy także głośnej masakry Bośniaków w Srebrenicy w 1995.
Aresztowanie.
18 lipca 2008 został aresztowany w podmiejskim autobusie w Belgradzie. Według ustaleń serbskiej prokuratury, w okresie poprzedzającym zatrzymanie Karadžić mieszkał w stolicy Serbii, gdzie pracował w prywatnej klinice medycyny alternatywnej. Używał fałszywego nazwiska Dragan Dabić (cyryl. Драган Дабић), a dla odwrócenia uwagi nosił długą brodę. Został namierzony po anonimowym telefonie do serbskich służb specjalnych (BIA) kilka miesięcy przed zatrzymaniem. Parze agentów BIA udało się, pod pretekstem chęci wyleczenia problemów seksualnych, dostać na terapię do dra Dabicia. Zdobyli kosmyk jego włosów, który po przeprowadzonym badaniu DNA w 100% potwierdził tożsamość Karadžicia.
22 lipca 2008 serbski sędzia wydał zgodę na przekazanie byłego przywódcy bośniackich Serbów do Hagi. Obrońcy oskarżonego zapowiadali, że odwołają się od tej decyzji, wysyłając dokumenty pocztą późnym popołudniem w dniu upływu terminu. Nie ukrywali, iż chcą w ten sposób opóźnić ekstradycję. 29 lipca serbski minister sprawiedliwości podjął decyzję o przekazaniu Karadžicia ONZ-owskiemu trybunałowi. Jego zdaniem procedura odwoławcza została zakończona, bowiem w wyznaczonym terminie do sądu nie wpłynęły wymagane dokumenty. 30 lipca wczesnym rankiem specjalny samolot przewiózł zatrzymanego z Belgradu na lotnisko w Rotterdamie, skąd został przetransportowany do aresztu Trybunału. Już po jego przyjęciu do haskiego aresztu jeden z jego adwokatów – mecenas Svetozar Vujačić – przyznał, że prawnicy ostatecznie postanowili nie odwoływać się od decyzji serbskiego sądu.
Proces i wyrok.
22 lipca 2008 prezes Międzynarodowego Trybunału Karnego dla byłej Jugosławii, sędzia Fausto Pocar, wydał decyzję o przekazaniu sprawy Karadžicia do Izby Orzekającej I. 30 lipca 2008 przewodniczący tej Izby, sędzia Alphons Orie, powołał do tego procesu skład orzekający w składzie: on sam, sędzia Christine Van Den Wyngaert oraz sędzia Bakone Justice Moloto. Sędzią prowadzącym czynności przedprocesowe i rozpatrującym wstępne wnioski stron był sam Orie.
31 lipca 2008 Karadžić stanął przed sędzią podczas rozprawy wstępnej. Zadeklarował chęć samodzielnej obrony, choć przyznał, że ma doradcę prawnego, który jednak nie będzie występował podczas procesu. Skarżył się również na sposób zatrzymania go przez serbskie władze – miał być przez trzy dni przetrzymywany przez niezidentyfikowanych cywilów, pozbawiony prawa do kontaktu z rodziną i prawnikami, a dopiero potem oficjalnie aresztowany. Sąd nałożył środek zapobiegawczy w postaci aresztu tymczasowego.
24 marca 2016 Międzynarodowy Trybunał Karny dla byłej Jugosławii uznał Radovana Karadžicia winnym zbrodni przeciwko ludzkości (w tym ludobójstwa w Srebrenicy) i skazał go na 40 lat pozbawienia wolności. 20 marca 2019 Izba Odwoławcza tego sądu odrzuciła apelację i zmieniła poprzedni wyrok na karę dożywotniego pozbawienia wolności.
Działalność literacka.
Radovan Karadžić jest także autorem kilku tomików poezji. Część z nich została wydana w czasie, gdy się ukrywał: "Crna bajka" (1990), "Rat u Bosni: kako je počelo" (1992), "Ima čuda, nema čuda" (1994), "Od Ludog koplja do Crne bajke" (2001), "Čudesna hronika noći" (2004), "Pod levu sisu veka" (2005).
Życie prywatne.
Żonaty z Ljiljaną Zelen-Karadžić, z którą ma dwoje dzieci – córkę Sonję i syna Sašę.

</doc>
<doc id="188754" url="https://pl.wikipedia.org/wiki?curid=188754" title="Piaskownia">
Piaskownia

Piaskownia, piaskarnia, kopalnia piasku – miejsce odkrywkowego wydobycia i przetwórstwa piasku lub pospółki.
Po zakończeniu eksploatacji piaskownia może zostać zalana wodą, powstaje wtedy sztuczny akwen, zwany na Śląsku i w Małopolsce bagrami.

</doc>
<doc id="188755" url="https://pl.wikipedia.org/wiki?curid=188755" title="Rika Hiraki">
Rika Hiraki

 – tenisistka japońska, zwyciężczyni wielkoszlemowego French Open 1997 w grze mieszanej (z Hindusem Bhupathim), reprezentantka w Pucharze Federacji.
Jej kariera zawodowa przypadła na lata 1991-2003. W czołowej setce rankingu światowego gry pojedynczej figurowała w 1997, zajmując w styczniu t.r. miejsce nr 72. Cztery razy w karierze osiągnęła III rundę (1/16 finału) w grze pojedynczej w turniejach wielkoszlemowych - trzy razy w Australian Open (1996, 1997, 1998) oraz na Wimbledonie (1992). Dwa razy docierała do półfinałów turniejów cyklu "WTA Tour" (Tokio "Japan Open" 1991 i Pattaya 1991); do jej najważniejszych indywidualnych zwycięstw można zaliczyć pokonanie Holenderki Brendy Schultz-McCarthy (rozstawionej z numerem 10 w Australian Open 1997) i Belgijki Dominique Van Roost (Aucland 1997).
Większe sukcesy osiągnęła w grze podwójnej. Wygrała sześć zawodowych turniejów, w dalszych siedmiu osiągnęła finał; w październiku 1997 była klasyfikowana na pozycji nr 26 w rankingu deblistek. Wśród jej partnerek deblowych były Amerykanka Amy Frazier, Japonka Nana Miyagi, a także Polka Aleksandra Olsza. Największy sukces odniosła w 1997, wygrywając wspólnie z Hindusem Maheshem Bhupathim turniej miksta w wielkoszlemowym French Open; było to pierwsze zwycięstwo reprezentanta Japonii w tym turnieju.
Reprezentowała Japonię w Pucharze Federacji w 1993, 1998 i 2001; występowała tylko w deblu, partnerując Miyagi oraz Yoshidzie. Preferowała grę z głębi kortu; zawodniczka praworęczna, z bekhendem oburęcznym.

</doc>
<doc id="188757" url="https://pl.wikipedia.org/wiki?curid=188757" title="Straßburg">
Straßburg



</doc>
<doc id="188758" url="https://pl.wikipedia.org/wiki?curid=188758" title="Franciszkanki Rodziny Maryi">
Franciszkanki Rodziny Maryi

Zgromadzenie Sióstr Franciszkanek Rodziny Maryi ("Congregatio Sororum Franciscalium Familiae Mariae"), CSFFM, Siostry Rodziny Maryi, RM – żeński zakon katolicki. 
Opis.
Zgromadzenie zostało założone przez metropolitę warszawskiego, abp. Zygmunta Szczęsnego Felińskiego (beatyfikowanego przez Jana Pawła II w 2002 w czasie jego ostatniej pielgrzymki do Polski, kanonizowanego przez Benedykta XVI w 2009) w Petersburgu w 1857 dla ratowania biednych dzieci w Imperium Rosyjskim, udzielania pomocy biednym, a także parafiom katolickim w Rosji.
Siostry kształtują swoje życie według wzoru Świętej Rodziny z Nazaretu, opierając swą duchowość na franciszkańskich ideałach służby Bogu i ludziom, zwłaszcza najuboższym. Duch ubóstwa jest widoczny w standardzie ich życia. Domy i mieszkania sióstr są urządzone tak, by nie gorszyć zarówno biednych jak i bogatych. Wstępując do zgromadzenia postulantki nie wnoszą posagów. W sprawach doczesnego utrzymania siostry starają się zawierzyć Opatrzności Bożej. Spośród innych zgromadzeń wyróżniają się fioletowym sznurem, którym przepasują czarne habity.
W Polsce Siostry Franciszkanki Rodziny Maryi prowadzą działalność wychowawczą w przedszkolach, oraz zakładach opiekuńczo-resocjalizacyjnych, w domach dziecka, a także pracują przy chorych w szpitalach. Pomagają starszym i samotnym prowadząc domy pomocy społecznej. Podejmują także pracę w parafiach jako katechetki, organistki i zakrystianki, a także w instytucjach kościelnych, głównie w seminariach duchownych.
Poza Polską siostry pracują już od stu lat w Brazylii, gdzie przybyły razem z Polakami-emigrantami na pocz. XX wieku (1906 r.) – głównie w mieście Kurytyba, stolicy stanu Parana. Ponadto pracują na Ukrainie, na Białorusi, w Kazachstanie, w Gruzji, w Rosji oraz w Rzymie.
Dom generalny i prowincje zgromadzenia.
Dom generalny zgromadzenia mieści się w pałacyku Bogusławskiego przy ul. Żelaznej 97 w Warszawie.
Prowincje zgromadzenia:

</doc>
<doc id="188764" url="https://pl.wikipedia.org/wiki?curid=188764" title="Szarża pod Borujskiem">
Szarża pod Borujskiem

Szarża pod Borujskiem – ostatnia szarża bojowa kawalerii Wojska Polskiego wykonana przez 1 Warszawską Samodzielną Brygadę Kawalerii w dniu 1 marca 1945 roku. Obecnie wieś Borujsko nosi nazwę Żeńsko.
W przeddzień natarcia, które wyznaczono na dzień 1 marca 1945 roku, 1 Warszawska Samodzielna Brygada Kawalerii zajęła wyznaczony rejon w lesie położonym 5 kilometrów na wschód od Borujska (wieś położona około 5 km na północ od Mirosławca). Brygada znajdowała się w drugim rzucie, na styku 4 i 2 Dywizji Piechoty. Z kawalerzystów została również utworzona grupa bojowa, dowodzona przez majora Waleriana Bogdanowicza. W jej skład weszły dwa szwadrony wzmocnione ckm–ami, czterema działami 76 mm i dwudziestoma czołgami T-34/85 z 1 Brygady Pancernej im. Bohaterów Westerplatte.
W dniu 1 marca o godzinie 8:30 rozpoczęło się artyleryjskie i lotnicze przygotowanie. Na umocnienia niemieckie, zajmowane przez pododdziały 163 Dywizji Piechoty, spadła lawina ognia artyleryjskiego. Około godziny 9 ruszyły do natarcia 1 Dywizja Piechoty i 2 Dywizja Piechoty oraz 14 pułk 6 Dywizji Piechoty.
Początkowo atakujące oddziały polskie, pokonujące rozmokły i trudny teren, jak również silny opór wroga, powoli posuwały się naprzód. Jednakże na kierunku natarcia 2 Dywizja Piechoty została zatrzymana. Niemcy, umocnieni we wsi Borujsko w schronach bojowych i rowach przeciwczołgowych, ubezpieczani licznymi polami minowymi, prowadzili celny i skuteczny ogień z broni maszynowej i przeciwpancernej. Obronę ułatwiał im otwarty teren oraz położenie Borujska na wzniesieniu górującym nad okolicą.
Dlatego też natarcie 6 Pułku Piechoty na Żabin, leżący obok Borujska, załamało się. Nie osiągnęły także wyznaczonych im celów 5 Pułk Piechoty i 2 Batalion Czołgów. Wobec niepowodzenia pierwszego natarcia, chcąc jak najszybciej przełamać linię obrony nieprzyjaciela i otworzyć drogę dla całej armii, generał Stanisław Popławski wydał rozkaz ponowienia ataku.
Dowódca 2 Dywizji Piechoty wprowadza do walki 4 Pułk Piechoty oraz 1 Batalion Czołgów, baterię 13 Pułku Artylerii Pancernej i batalion piechoty zmotoryzowanej 1 Brygady Pancernej im. Bohaterów Westerplatte, jako desant na czołgach. Po krótkim przygotowaniu artyleryjskim około godziny 16 rozpoczęło się nowe natarcie. Niemcy jednak stawiali nadal zdecydowany opór. Czołgi i piechota posuwały się bardzo wolno, ponosząc duże straty. Natarcie załamało się. Wówczas dowódca armii zdecydował się rzucić do ataku grupę konną. Dowodził nią porucznik Zbigniew Starak. Około 220–osobowa grupa składała się z dwóch szwadronów 3 Pułku Ułanów 1 Warszawskiej Samodzielnej Brygady Kawalerii i 2 baterii z 4 Dywizjonu Artylerii Konnej. Kawalerzyści wykorzystali jar i przedostali się w rejon, w którym operowały polskie czołgi, które minęli i uderzyli na zaskoczonych Niemców na wysuniętych placówkach. Większość Niemców poległa. Następnie wraz z czołgami i piechotą zaatakowali wieś. Po zaciętej walce konno i na bagnety zdobyto Borujsko przy bardzo małych stratach własnych. Poległo 7 ułanów, 10 było rannych. Natomiast 2 Dywizja Piechoty poniosła dużo większe straty: 124 zabitych, 254 rannych, a 1 Brygada Pancerna – 16 zabitych i 30 rannych. Niemcy stracili ponad 500 zabitych, a do niewoli dostało się 50.

</doc>
<doc id="188765" url="https://pl.wikipedia.org/wiki?curid=188765" title="Borujsko">
Borujsko



</doc>
<doc id="188767" url="https://pl.wikipedia.org/wiki?curid=188767" title="1 Samodzielna Warszawska Brygada Kawalerii">
1 Samodzielna Warszawska Brygada Kawalerii



</doc>
<doc id="188768" url="https://pl.wikipedia.org/wiki?curid=188768" title="DBW">
DBW

dBW – logarytmiczna jednostka miary mocy odniesiona do jednego wata.
Moc wyrażona w dBW informuje, o ile decybeli moc ta jest większa (lub mniejsza) od mocy 1 W:
przy czym
Przykład.
Moc 100 W przeliczona na jednostkę dBW wynosi:

</doc>
<doc id="188769" url="https://pl.wikipedia.org/wiki?curid=188769" title="Józef Grzesiak (bokser)">
Józef Grzesiak (bokser)

Józef Grzesiak (ur. 18 lutego 1941 w Popowie, zm. 30 maja 2020 we Wrocławiu) – polski pięściarz, brązowy medalista XVIII Letnich Igrzysk Olimpijskich w Tokio z 1964.
Życiorys.
Reprezentował barwy Gwardii Wrocław i Moto Jelcz Oława; uzyskał wykształcenie zawodowe jako tapicer. Jego największym osiągnięciem był brązowy medal olimpijski, zdobyty w Tokio w 1964 w kategorii lekkośredniej; w pojedynku półfinałowym nie sprostał reprezentantowi ZSRR Borisowi Łagutinowi. Występował również w meczach międzypaństwowych (zarówno w reprezentacji seniorskiej, jak i młodzieżowej). W mistrzostwach Europy w Berlinie w 1965 odpadł w ćwierćfinale.
Zdobył trzy tytuły mistrza Polski w kategorii lekkośredniej (1964, 1965, 1966) oraz wicemistrzostwo Polski juniorów w kategorii półśredniej (1959). W sezonie 1965/1966 zdobył złoty medal drużynowych mistrzostw Polski w barwach Gwardii. Ponadto był medalistą Spartakiady Gwardyjskiej.
W karierze stoczył 198 walk, wygrał 157, zremisował 14 i przegrał 27.
Był odznaczony Krzyżem Kawalerskim Orderu Odrodzenia Polski.

</doc>
<doc id="188776" url="https://pl.wikipedia.org/wiki?curid=188776" title="Khin Nyunt">
Khin Nyunt

Khin Nyunt (ur. 11 października 1939 w Kyauktan, Rangun) – polityk Mjanmy (Birmy), generał.
Życiorys.
Nazywany "numerem 3 birmańskiej junty". Był członkiem władz wojskowych, sprawujących władzę w Mjanmie, brał m.in. udział w krwawym tłumieniu demokratycznych protestów w 1988. Kierował też wywiadem wojskowym. W sierpniu 2003 został powołany na stanowisko premiera. 
Rok później, w październiku 2004, został zdymisjonowany. Po jego odejściu rozwiązano również cały pion wywiadu wojskowego. Później oskarżono go o korupcję i skazano na 44 lata więzienia w zawieszeniu. Ze względu na zły stan zdrowia i podeszły wiek osadzono go w areszcie domowym. Przed sądem stanęli też synowie generała – skazano ich na 51 i 68 lat więzienia.
Nieoficjalnie oskarżenie to tłumaczone jest jako efekt porażki w walce o władzę z generałem Than Shwe.
Khin Nyunt był uznawany za najbardziej otwartego z birmańskich generałów – miał opowiadać się za złagodzeniem reżimu wojskowego (a nawet stopniowym osłabianiem jego roli), dialogiem z opozycją i bardziej liberalnym traktowaniem przywódczyni opozycji, Aung San Suu Kyi. 

</doc>
<doc id="188778" url="https://pl.wikipedia.org/wiki?curid=188778" title="Przywódcy Republiki Środkowoafrykańskiej">
Przywódcy Republiki Środkowoafrykańskiej



</doc>
<doc id="188779" url="https://pl.wikipedia.org/wiki?curid=188779" title="Wiśnia (komiks internetowy)">
Wiśnia (komiks internetowy)

Wiśnia (znany też pod nazwą Kokoart) to polski komiks internetowy autorstwa Koko (Konrad Okoński). Komiks początkowo nosił nazwę "Wiśnia", później był znany jako "Kokoart", najnowsze reaktywacja miała tytuł „Przypadkowy włóczykij Tom ratuje Ziemię (i pies)”. Od momentu powstania drugiego komiksu internetowego Koko ("A quartz bead") nazwa "Kokoart" obejmuje całą stronę, na której publikowane są oba komiksy.
Komiks początkowo był czarno-biały, natomiast od 137 odcinka ukazywał się w kolorze, chociaż zdarzają się odcinki czarno-białe. Inspirowany stylem mangowym i jednym z najpopularniejszych anglojęzycznych komiksów internetowych – "MegaTokyo". Wraz z upływem czasu styl rysunków wyraźnie ewoluował, co najłatwiej zauważyć porównując wygląd pierwszych odcinków z tymi, które ukazują się obecnie.
Poszczególne odcinki "Wiśni" są połączone ze sobą fabularnie i, podobnie jak we wspomnianym wyżej "MegaTokyo", nie zawsze nastawione są na zakończenie humorystyczną puentą. Głównymi bohaterami są dwie dziewczyny (Kociak i Magda) oraz dwóch chłopaków („Wiśnia” i jego kolega, którego imię nie padło jak dotąd w komiksie). Niedawno została wprowadzona nowa bohaterka – Sylwia, którą Wiśnia poznał w jednym z klubów. Czasami w komiksie występuje także sam autor.
Świat przedstawiony w "Wiśni" wzorowany jest na rzeczywistym, aczkolwiek parę obecnych w komiksie elementów (np. obsesja Magdy na punkcie krwi, niezwykła siła Kociaka, a przede wszystkim mówiący pies, pojawiający się w wielu odcinkach) oddala go nieco od realiów typowego polskiego miasta. Akcja prawdopodobnie rozgrywa się w Szczecinie, na co wskazuje np. słowa Wiśni skierowane do zawiedzionego Wrocławiem Kociaka „Trzeba było zostać w Szczecinie” oraz wypowiedź dziennikarki z 13 odcinka.
Był kilka razy wstrzymywany, między innymi w związku z rozpoczęciem przez autora innego projektu (A quartz bead). Publikowany we wrocławskiej gazecie studenckiej ‘Ok-no’.
W 2008 roku komiks przybrał nową formę. Postacie (Wiśnia, Łysy, Kociak, Magda itd.) pozostały te same, ale odrzucono historię z poprzedniej wersji i rozpoczęto ją od nowa (w dniu, kiedy cztery główne postacie poznały się w nowej szkole). Nowy komiks jest podzielony na trzy powiązane ze sobą rozdziały: "Przypadkowy Włóczykij", "Stary, gdzie mój wahadłowiec" i "Wióry". Oprócz spraw typowych dla ludzi w ich wieku (szkoła, gry, wakacje), bohaterowie zajmują się też sprawami nadprzyrodzonymi i kryminalnymi. Komiks publikowany jest także w języku angielskim.
14 grudnia 2011 r. autor ogłosił zamknięcie starej wersji „Wiśni” z powodu problemów z przestarzałym kodem PHP, w jakim była ona napisana.

</doc>
<doc id="188781" url="https://pl.wikipedia.org/wiki?curid=188781" title="Mój Nikifor">
Mój Nikifor

Mój Nikifor – polski film fabularny z 2004 roku w reżyserii Krzysztofa Krauzego, na podstawie pomysłu Joanny Kos-Krauze.
O filmie.
Podstawą scenariusza były historyczne wydarzenia spotkania i przyjaźni Nikifora Krynickiego, samouka, analfabety, wybitnego malarza-prymitywisty, z młodszym o dwadzieścia osiem lat Marianem Włosińskim, absolwentem ASP i dekoratorem w krynickim uzdrowisku, który dla Nikifora zrezygnował z własnej kariery i poświęcił spokój rodziny.
Główną, tytułową rolę zagrała Krystyna Feldman, dotychczas znana z wyrazistych ról epizodycznych i ról drugoplanowych. Jej kreację nagrodzono na ważnych festiwalach w Polsce i na świecie, m.in. w Karlowych Warach, Manili, Kijowie i Valladolid.
Film, który jest obrazem wyjątkowym w dorobku Krzysztofa Krauzego, dotychczas znanego z zaangażowanego kina społecznego, został chłodno przyjęty przez rodzimą krytykę. Inaczej natomiast ocenili go recenzenci zagraniczni oraz jurorzy międzynarodowych festiwali filmowych. Obraz otrzymał Kryształowy Globus, główną nagrodę na Międzynarodowym Festiwalu Filmowym w Karlowych Warach. Ponadto był doceniany m.in. w Atenach, Denver, Chicago i Łodzi, gdzie Krzysztof Ptak zdobył wyróżnienie za najlepsze zdjęcia na Camerimage.
Zdjęcia do filmu powstały od 3 marca do 1 czerwca 2004. Plenery to: Warszawa, Krynica-Zdrój, Nowy Sącz, Piwniczna-Zdrój.
Fabuła.
Film opowiada nie tyle o samym Nikiforze, co o Marianie Włosińskim, krynickim artyście malarzu, który przez ostatnie lata życia Nikifora, gdy ten miał otwartą gruźlicę, opiekował się nim, poświęcając dla niego własną karierę i życie osobiste.

</doc>
<doc id="188782" url="https://pl.wikipedia.org/wiki?curid=188782" title="Éric Chahi">
Éric Chahi

Éric Chahi (ur. 21 października 1967 w Yerres) – francuski projektant gier komputerowych, znany jako autor odnoszących sukces artystyczny dzieł "Another World", "Heart of Darkness" i "From Dust". Jest jednym z czołowych reprezentantów francuskiej branży gier komputerowych przełomu XX i XXI stulecia, obok Philippe’a Ulricha, Frédéricka Raynala i Michela Ancela.
Karierę rozpoczął w 1983 roku jako twórca gier amatorskich. Szerszą popularność zdobył jako twórca oprawy graficznej do gry "Future Wars" oraz autor innowacyjnego pod względem artystycznym oraz technicznym dzieła "Another World". Wywarło ono znaczący wpływ na jego dalszą twórczość: "Heart of Darkness" i "From Dust". Chahi jako utytułowany projektant wciąż utrzymuje status twórcy niezależnego, popierającego rozwój innowacji w grach komputerowych.
Życiorys.
Éric Chahi urodził się 21 października 1967 roku we francuskim mieście Yerres w departamencie Essonne, gdzie wychowywał się i kształcił. Programowanie gier zaczął w 1983 roku od dzieł tworzonych na brytyjskie komputery Oric Atmos i Amstrad CPC; ze względu na wysokie zyski porzucił naukę, aby zająć się swoją pasją.
Początek kariery (1983–1988).
Pierwszą grą stworzoną przez Chahiego była "Frog" (1983), w której gracz, kierując żabą, miał łapać lecące po ekranie muchy. Kolejny produkt, "Carnaval" (1983), wzorowany na grze na automaty "Carnival", polegał na strzelaniu do celów przy ograniczonej amunicji. Trzecia gra Chahiego pod nazwą "Le Sceptre D'Anubis" (1984), w której gracz wcielał się w archeologa badającego wnętrze egipskiej piramidy, stanowiła grę przygodową obsługiwaną poprzez wpisywanie komend za pomocą tekstu. W kolejnej grze francuskiego twórcy pod nazwą "Doggy" (1984) gracz kierował psem mającym za zadanie uciekać z lasu i omijać różnorodne przeszkody.
Bohaterem kolejnego dzieła Chahiego pod nazwą "Infernal Runner" (1985) był człowiek zamknięty w domu pełnym niebezpiecznych pułapek, z którego trzeba było jak najszybciej uciec. Podobny mroczny klimat cechował grę przygodową "Le Pacte" (1986), wzorowaną na filmie "Amityville Horror", którą jednak sam twórca ocenił jako nieudaną ze względu na niewygodny dla gracza interfejs. Następne gry Chahiego to pozbawione ambicji strzelanki "Danger Street" (1987) oraz "Profanation" (1987); do wczesnej twórczości Chahiego zaliczają się także gry "Voyage au Centre de la Terre" (1988) i "Jeanne d’Arc" (1988).
"Another World".
Do 1988 roku włącznie Chahi tworzył wyłącznie gry amatorskie. Sytuacja zmieniła się w 1989 roku, kiedy młodym twórcą zainteresował się projektant Paul Cuisset ze studia Delphine Software, poszukujący autora oprawy graficznej do swego dzieła "Les Voyageurs du Temps" (znanego także pod nazwą "Future Wars"). Odniosło ono wielki sukces komercyjny, co zachęciło Chahiego, by podjąć się stworzenia własnej gry. Chahi zdecydował się pracować samodzielnie, bez udziału Delphine Software, wykorzystując grafikę wektorową oraz technikę rotoskopowania. Inspirację czerpał z różnych źródeł, począwszy od "Gwiezdnych wojen", a kończąc na różnych powieściach fantastycznonaukowych. Prace zakończyły się w 1991 roku, kiedy Chahi oddał gotową kopię swojej gry zarządowi Delphine Software.
Dzieło francuskiego projektanta nazywało się "Another World", a jego bohaterem był naukowiec przeniesiony do alternatywnego, wrogiego świata. "Another World" odniósł wielki sukces komercyjny, uzyskując sprzedaż w wysokości miliona egzemplarzy. Nowatorstwo tej produkcji przejawiało się w wielu aspektach. Przede wszystkim na tle sztampowych gier platformowych z tego okresu "Another World" wyróżniał się dynamiczną, pozbawioną monotonii akcją; zarazem był pozbawiony powszechnych wówczas pasków życia czy energii, posiadał też sterowanego przez komputer pomagiera gracza o własnej osobowości. Jednocześnie dzieło Chahiego wyróżniało się wizją plastyczną, oryginalną fabułą, a także środkami artystycznymi charakterystycznymi dla sztuki filmowej (użycie przerywników). Ze względu na walory artystyczne gra "Another World" plasowana jest wśród arcydzieł sztuki interaktywnej.
Sukces "Another World" skłonił jej wydawcę, Interplay Entertainment, do stworzenia jej kontynuacji pod tytułem "Heart of the Alien". Chahi objął przy niej stanowisko głównego 
projektanta, ale tym razem nie miał wielkiej kontroli nad jej tworzeniem. Efekt okazał się mierny: "Heart of the Alien" (1994) ukazało się w wersji tylko na jedną konsolę, nie uzyskało znaczącej popularności i zostało potępione przez samego jej twórcę.
Kolejne dzieła.
Z braku większego zainteresowania kontynuacją "Another World" Éric Chahi założył w 1992 roku wraz z innym projektantem, Frédérikiem Savoirem, studio pod nazwą Amazing Studio. Rozpoczął prace nad nową grą, zatytułowaną "Heart of Darkness", której bohaterem był chłopiec wkraczający do mrocznej krainy w poszukiwaniu swojego psa. Początkowo eksperymentowano z grafiką trójwymiarową, ostatecznie jednak twórcy zdecydowali się na dwuwymiarową oprawę graficzną, podobną stylistycznie do "Another World". Premierowy pokaz intra do gry w 1994 roku zyskał znaczącą widownię, wywołując zachwyt również u Stevena Spielberga. Próbował on wraz z George’em Lucasem uzyskać prawa do ekranizacji tytułu, uzyskując odmowną odpowiedź Chahiego. Jednak przeciągająca się premiera gry wywoływała spadek popularności tytułu. Ostatecznie "Heart of Darkness" ukazało się w 1998 roku; uzyskało ono wprawdzie pozytywne recenzje, wskazywano jednak na anachronizm dzieła w czasach takich tytułów, jak "Quake". Mimo sukcesu komercyjnego (1,5 miliona sprzedanych egzemplarzy) ekipa była wycieńczona niedocenioną pracą, a Chahi na wiele lat przestał być aktywny w branży.
Po 2005 roku, za sprawą rozwoju dystrybucji elektronicznej oraz serwisów w rodzaju Steam, sytuacja jednak zaczęła się obracać na korzyść Chahiego, wciąż niezależnego twórcy. W 2006 roku opublikował on reedycję "Another World", ponownie udzielając wywiadów serwisom o grach. Zdecydował się również na prace nad kolejnym dziełem autorskim. Była to gra "From Dust", w której gracz miał za zadanie pomóc egzotycznemu plemieniu nękanemu przez żywioły w dostaniu się do określonego miejsca. Pierwotnie francuski projektant zakładał, że "From Dust" stanie się grą strategiczną, ale ostatecznie ustalono, że projekt będzie najbliższy „grze w boga”. Chahi określił swe dzieło mianem gry o nieuchronnym upływie czasu, ukazującej graczowi stopniowo genezę powstania plemienia. Gra "From Dust", wydana w 2011 roku, odniosła sukces komercyjny, głównie za sprawą sprzedaży w dystrybucji cyfrowej; krytycy zwracali uwagę na olśniewającą wizję plastyczną oraz realizm w odwzorowaniu praw fizyki.
Poglądy.
Éric Chahi jest zadeklarowanym twórcą niezależnym. Z zadowoleniem patrzył na przemiany zachodzące w branży po 2005 roku, które umożliwiły artystyczny i komercyjny sukces takim niezależnym twórcom, jak Fumito Ueda, Keita Takahashi, Jonathan Blow i Jenova Chen. Zakłada on w związku z tym, że urzekające pięknem i odnoszące sukces gry można tworzyć nawet przy skromnym budżecie. 
Zdaniem Chahiego gry komputerowe muszą czerpać inspirację z rzeczywistości; cały materiał interaktywny, na którym się opierają, składa się z symboli, zachowań, norm, punktów widzenia świata czy też emocji. Celem projektanta powinno być wprowadzenie gracza w świat przeżyć opartych na interakcji; nie trzeba przy tym tworzyć rozbudowanej fabuły, ale ważne jest to, by gra zapadła w pamięci gracza.

</doc>
<doc id="188784" url="https://pl.wikipedia.org/wiki?curid=188784" title="Premierzy Republiki Środkowoafrykańskiej">
Premierzy Republiki Środkowoafrykańskiej



</doc>
<doc id="188786" url="https://pl.wikipedia.org/wiki?curid=188786" title="Sztyft do nosa">
Sztyft do nosa

Sztyft do nosa - inhalator pomocny w osuszaniu dróg oddechowych. Używanie sztyftu do nosa (wdychanie) przynosi ulgę w stanach kataralnych, ułatwia oddychanie, odświeża i orzeźwia.
Substancjami najczęściej spotykanymi w sztyftach do nosa są: mentol, kamfora, salicylan metylu, olejek miętowy, olejek sosnowy, etanol, parafina.
Sposób użycia.
Po zdjęciu nakrętki, nie wkładając końcówki sztyftu do dziurki w nosie, chory wykonuje kilka głębokich wdechów przez nos.

</doc>
<doc id="188790" url="https://pl.wikipedia.org/wiki?curid=188790" title="Antoni Jerzykowski">
Antoni Jerzykowski

Antoni Jerzykowski (ur. 30 maja 1819 r. w Poznaniu - zm. 1 września 1889 r. w Poznaniu) - profesor, doktor, polski filolog klasyczny, pedagog.
Ojciec Stanisława Jerzykowskiego.
Studiował na Wydziale Filologicznym Uniwersytetu Wrocławskiego. Tytuł doktora otrzymał za rozprawę o twórczości Tukidydesa. W latach 1842-1845 pracował w Gimnazjum w Trzemesznie, w latach 1845-1857 w Królewskim Katolickim Gimnazjum w Ostrowie. Podczas pracy w Ostrowie otrzymał, w roku 1847, tytuł "Oberlehrer" (Starszy Nauczyciel). W 1848 roku był świadkiem i uczestnikiem wydarzeń Wiosny Ludów. 17 kwietnia 1848 Prusacy przeprowadzili w jego mieszkaniu rabunkową rewizję. Od 1857 roku ponownie pracował w gimnazjum trzemeszeńskim. 5 marca 1863 roku szkoła została rozwiązana za udział uczniów w powstaniu styczniowym, a sam dr Jerzykowski został przeniesiony do Poznania. Od roku 1863 do przejścia na emeryturę w roku 1881 pracował w Gimnazjum św. Marii Magdaleny w Poznaniu, gdzie też zarządzał m.in. specjalną, liczącą około 600 tomów, biblioteką alumnacką. Podczas pracy w Poznaniu otrzymał tytuł profesora.
Autor rozpraw i prac z dziedziny filologii klasycznej, polskiej (zarys gramatyki polskiej), popularnych, wielokrotnie wznawianych podręczników do nauki języka niemieckiego ("Gramatyka niemiecka do szkolnego i prywatnego użycia" Ostrów, Pleszew 1846, siedmiokrotnie wznawiana gramatyka niemiecka dla uczniów niższych klas), geografii ("Jeografia do szkólnego i prywatnego użycia" wyd. trzecie Trzemeszno 1854), języka łacińskiego ("Zadania do tłumaczenia z polskiego na łacińskie ze słowniczkiem polsko-łacińskim dla średnich klas" Leszno 1852), historii Polski (wydana pod pseudonimem Feliks Antoniewicz, służyła uczniom w pracy samokształceniowej), historii powszechnej.
Pochowany został na nowym Cmentarzu Farnym w Poznaniu.

</doc>
<doc id="188792" url="https://pl.wikipedia.org/wiki?curid=188792" title="Balthasar Gérard">
Balthasar Gérard

Balthasar Gérard (niderl. Gerards lub Gerardts) (ur. 1557, zm. 14 lipca 1584) – Francuz, wykonawca skutecznego zamachu na Wilhelma Orańskiego.
Życiorys.
Gérard urodził się w Vuillafans we francuskim hrabstwie Franche-Comté jako poddany króla Hiszpanii, na ulicy zwanej obecnie Rue Gérard pod numerem 3. Pochodził z rzymskokatolickiej rodziny posiadającej 11 dzieci.
Studiował prawo na uniwersytecie w Dole. Był fanatykiem religijnym i wielkim miłośnikiem Filipa II, króla Hiszpanii, który zaoferował 25 tysięcy koron za zabicie Wilhelma Orańskiego, nazywając go „szkodnikiem całego chrześcijaństwa i wrogiem rodzaju ludzkiego”. Jednak jeszcze zanim Filip II ogłosił nagrodę, Gerard powiedział swoim kolegom ze studiów, że własnoręcznie wbije sztylet w serce Wilhelmowi Orańskiemu.
Pod nazwiskiem Franz Guion trafił do służby Wilhelma, pozorując nienawiść do katolików. 10 lipca 1584 zastrzelił księcia trzema kulami na schodach jego pałacu w Delfcie (Prinsenhof), za co po torturach poćwiartowano go 3 dni później. Filip II Habsburg nadał szlachectwo jego rodzinie, której podarował również majątek Wilhelma we Franche-Comté.
Historia zamachu i śmierci Gerarda została opisana m.in. w książce "Zabójczy Błękit" autorstwa Jorga Kastnera.

</doc>
<doc id="188793" url="https://pl.wikipedia.org/wiki?curid=188793" title="Zygmunt Podhorski">
Zygmunt Podhorski

Zygmunt Podhorski, ps. „Zaza” (ur. 25 maja 1891 w Popudni, zm. 12 września 1960 w Londynie) – generał brygady Wojska Polskiego i Polskich Sił Zbrojnych.
Życiorys.
Urodził się 25 maja 1891 w majątku Popudnia, w powiecie lipowieckim ówczesnej guberni kijowskiej, w rodzinie Piotra i Klementyny z Lipkowskich. Był młodszym bratem pułkownika kawalerii Włodzimierza Podhorskiego (1884–1941). Pochodził z rodziny wywodzącej się z kniaziów ruskich, osiadłej w Rzeczypospolitej w XVI wieku. 
Uczył się w Warszawie, w 1909 zdał maturę polską, a następnie eksternistycznie rosyjską. Odbył następnie służbę wojskową w rosyjskim 9 Pułku Bugskich Ułanów w Białej Cerkwi. W latach 1911–1913 studiował na Studium Rolniczym UJ w Krakowie. W trakcie studiów, w 1911, został awansowany na chorążego. Pracę dyplomową złożył latem 1914, lecz w obliczu wybuchu wojny opuścił austriacki Kraków, unikając internowania. Dyplom inżyniera rolnika uzyskał dopiero w połowie lat dwudziestych.
Podczas I wojny światowej walczył w kawalerii rosyjskiej. Został dowódcą plutonu w 9 Pułku Bugskich Ułanów, w marcu 1915 awansowany został na korneta (podporucznika). Wyróżnił się podczas szarży przeciw Austriakom pod Krzywoluką 20 października 1915, w której został dwukrotnie ranny. Po leczeniu powrócił w maju 1916 do pułku, w którym walczył do lutego 1917.
Na skutek swoich starań Podhorski uzyskał przydział do polskiego 1 pułku ułanów, gdzie został dowódcą plutonu, a następnie szwadronu. Wyróżnił się podczas szarży pod Krechowcami 24 lipca 1917, za co został odznaczony Oficerskim Krzyżem Św. Jerzego i żołnierskim Krzyżem Św. Jerzego. W sierpniu 1917 awansował na porucznika. Od września 1917 jego Pułk wchodził w skład I Korpusu Polskiego gen. Józefa Dowbora-Muśnickiego. Po rozbrojeniu Korpusu przez Niemców w maju 1918 i jego demobilizacji, Podhorski przebywał w oddziałach polskich na Kubaniu. Czasowo był attaché wojskowym przy polskim przedstawicielstwie w Kijowie. 3 listopada 1918 powrócił do Polski.
Tuż po powrocie Podhorski był jednym z głównych organizatorów odtworzonego 1 pułku ułanów, który uzyskał następnie miano Ułanów Krechowieckich. 11 listopada 1918, dowodząc szwadronem ułanów, zajął koszary przy ul. Koszykowej w Warszawie, rozbrajając żołnierzy niemieckich i uzyskując wyposażenie dla pułku. 6 grudnia 1918 uzyskał awans na rotmistrza oraz został kwatermistrzem 1 pułku ułanów. Pod koniec 1918 uczestniczył w walkach pułku na południowy wschód od Przemyśla, w ramach odsieczy Lwowa. Od kwietnia 1919 dowodził dywizjonem pułku. Podczas wojny polsko-bolszewickiej, w lutym 1920, powierzono mu dowództwo szwadronu zapasowego 1 pułku ułanów w Tarnowie, a w lipcu otrzymał awans na stopień majora. 27 lipca 1920 objął dowodzenie 203 ochotniczego pułku ułanów, z którym uczestniczył w walkach Bitwy Warszawskiej w rejonie Ciechanowa. 9 września 1920 powierzono mu dowództwo 1 pułku ułanów Krechowieckich. Pułkiem tym dowodził do 29 lipca 1927.
Po wojnie Zygmunt Podhorski był jednym z inicjatorów osadnictwa wojskowego na Kresach Wschodnich. 1 grudnia 1924 awansował do stopnia pułkownika ze starszeństwem z dniem 15 sierpnia 1924 i 10. lokatą w korpusie oficerów kawalerii. W 1927 ukończył wyższy kurs oficerski we Francji, po czym mianowano go komendantem Obozu Szkolnego Kawalerii w Grudziądzu, przeorganizowanym 1 kwietnia 1928 na Centrum Wyszkolenia Kawalerii. Uważany jest przez wielu za najwybitniejszego komendanta CWK. Szkołą tą komenderował do lipca 1935. W 1929 został członkiem Oficerskiego Trybunału Orzekającego. Publikował również artykuły poświęcone zagadnieniom organizacji i wyszkolenia kawalerii. W latach 1935–1936 był dowódcą XIII Brygady Kawalerii w Płocku, a następnie Suwalskiej Brygady Kawalerii w Suwałkach. 19 marca 1938 otrzymał awans na generała brygady.
W czasie kampanii wrześniowej 1939 dowodził Suwalską Brygadą Kawalerii, wchodzącą w skład Samodzielnej Grupy Operacyjnej „Narew”. Czasowo, w dniach 9-10 września, sprawował dowództwo SGO „Narew”. W tych dniach Brygada uczestniczyła w ciężkich walkach pod Zambrowem. 11 września objął dowodzenie Grupy Operacyjnej Kawalerii, w skład, której weszła Suwalska BK i Podlaska Brygada Kawalerii. Wyprowadził następnie grupę z okrążenia i przebił się do Puszczy Białowieskiej, gdzie 20 września zreorganizował grupę w Dywizję Kawalerii „Zaza”, nazwaną tak od jego pseudonimu. Dowodząc dywizją usiłował w walkach przebić się na południe, celem połączenia z pozostającymi siłami polskimi. W ostatnich dniach września 1939, podporządkował Dywizję Samodzielnej Grupie Operacyjnej „Polesie”, dowodzonej przez gen. bryg. Franciszka Kleeberga. W składzie SGO „Polesie” wziął udział w ostatnich walkach kampanii wrześniowej, pod Kockiem. Po kapitulacji 6 października 1939, gen. Zygmunt Podhorski dostał się do niewoli niemieckiej. Przez wielu historyków jest oceniany jako jeden z najlepszych polskich dowódców kampanii.
Przebywał początkowo w obozach jenieckich (oflagach) w Königstein, Hohnstein i Johannisbrunn, a następnie od kwietnia 1942 do wyzwolenia 5 kwietnia 1945 w oflagu VIIA Murnau. Wchodził tam w skład kierownictwa konspiracji obozowej (Ruch Oporu), będąc szefem sztabu, wywiadu i kontrwywiadu.
19 czerwca 1945 został wcielony do służby w Polskich Siłach Zbrojnych oraz mianowany zastępcą dowódcy Bazy 2 Korpusu Polskiego we Włoszech. Od 1946 roku pełnił służbę w Polskim Korpusie Przysposobienia i Rozmieszczenia. Był dowódcą 5 Grupy Brygadowej.
Po demobilizacji zamieszkał z rodziną w Londynie. Środki na utrzymanie zdobywał jako pracownik zakładu krawieckiego.
Uczestniczył w emigracyjnej działalności politycznej, będąc w stronnictwie gen. Władysława Andersa, a także działalności społecznej i kombatanckiej. Był przewodniczącym Rady Narodowej Rzeczypospolitej Polskiej. Publikował opracowania historyczno-wojskowe na łamach polskiej prasy emigracyjnej. Zmarł 12 września 1960 w Londynie. Został pochowany na Cmentarzu Brompton w Londynie.
Zygmunt Podhorski 13 lutego 1923 roku w kaplicy Przytuliska w Warszawie zawarł związek małżeński z Marią Zdziechowską córką Feliksa i Jadwigi z Lipkowskich. Z tego związku urodził się syn Piotr (13 listopada 1923 roku) i córka Maria (24 czerwca 1928 w Grudziądzu). Piotr Podhorski ps. „Piotr” poległ 6 sierpnia 1944 roku w Warszawie, jako kapral podchorąży Zgrupowania AK „Bartkiewicz”.
Imię generała Zygmunta Podhorskiego nosiła 4 Suwalska Brygada Kawalerii Pancernej. Matką chrzestną sztandaru brygady była córka generała Maria Bobińska z Podhorskich, zmarła 21 listopada 2000 roku w Londynie. Maria była żoną kapitana pilota Zbigniewa Gustawa Bobińskiego (1921–1995), kawalera Virtuti Militari.
W 1991 r. imię Zygmunta Podhorskiego nadano II Liceum Ogólnokształcącemu w Suwałkach.

</doc>
<doc id="188795" url="https://pl.wikipedia.org/wiki?curid=188795" title="1891 w filmie">
1891 w filmie



</doc>
<doc id="188796" url="https://pl.wikipedia.org/wiki?curid=188796" title="Niezmiennik relatywistyczny">
Niezmiennik relatywistyczny

Niezmiennik relatywistyczny – wielkość fizyczna, która jest niezmiennicza względem transformacji Lorentza w tym sensie, że jest tensorem w 4-wymiarowej czasoprzestrzeni. Tensory określone w danym punkcie czasoprzestrzeni mogą mieć 1, 4, 16, 64 itd. składowych (są to skalary, czterowektory, tensory drugiego rzędu itd.). Tensory można przypisywać pojedynczym cząstkom, polom fizycznym lub punktom czasoprzestrzeni. Niezmieniczość tensorów wyraża się w tym, że ich składowe określone dla danego punktu czasoprzestrzeni w jednym układzie odniesienia wiążą się ze składowymi określonymi w tym samym punkcie czasoprzestrzeni w innym układzie odniesienia według ściśle określonych zależności, wynikających z transformacji Lorentza. Zależności te omówiono w artykule.
Liczba składowych niezmienników relatywistycznych.
Tensory definiowane w czasoprzestrzeni mają formula_1 składowych (współrzędnych), gdzie formula_2 – rząd tensora, przy tym współrzędne te są liczbami rzeczywistymi, powstającymi z rzutowania danego tensora na osie układu współrzędnych danego układu odniesienia (jest tu analogia do wyznaczania współrzędnych wektora w przestrzeni 3-wymiarowej). Ze względu na rząd tensory relatywistyczne dzieli się na:
Własności transformacyjne niezmienników relatywistycznych.
Ze względu na własności transformacyjne współrzędne tensorów dzieli się na:
Składowe kontrawariantne:
Iloczyn skalarny 4-wektorów.
Każda wielkość fizyczna dająca się wyrazić jako funkcja iloczynu skalarnego czterowektorów jest niezmiennikiem relatywistycznym:
Uzasadnienie.
Niech będzie dana transformacja relatywistyczna zadana przez tensor formula_7 którego działanie na wektory A i B wyraża się jako:
Iloczyn skalarny nowych wektorów ma postać:
Jednak każda transformacja Lorentza spełnia równość:
Skąd otrzymujemy:
Inne skalarne niezmienniki relatywistyczne.
Interwał czasoprzestrzenny.
Jednym z niezmienników transformacji Lorentza jest interwał czasoprzestrzenny, czyli odległość między dwoma zdarzeniami w czasoprzestrzeni. Wyraża się on wzorem
gdzie:
Dowód
Wzory transformacyjne Lorentza
można zapisać w postaci
Podnosząc obie strony do kwadratu i mnożąc drugie równanie przez c² otrzymamy
a po odjęciu stronami
Długość 4-wektora energii-pędu.
Czterowektor energii-pędu jest dany wyrażeniem
Długość tego 4-wektora wynosi
– długość ta jest równa wielkości masy spoczynkowej ciała mnożonej przez kwadrat prędkości światła – wartość ta nie zależy od tego, w jakim układzie określa się ją, gdyż a) masa spoczynkowa jest wielkością charakteryzującą cząstkę, np. elektron ma inną masę spoczynkową niż proton itp. b) prędkość światła jest identyczna w każdym układzie odniesienia (zgodnie z postulatem Einsteina).

</doc>
<doc id="188797" url="https://pl.wikipedia.org/wiki?curid=188797" title="1892 w filmie">
1892 w filmie



</doc>
<doc id="188798" url="https://pl.wikipedia.org/wiki?curid=188798" title="1893 w filmie">
1893 w filmie



</doc>
<doc id="188799" url="https://pl.wikipedia.org/wiki?curid=188799" title="Ćwiczenia duchowne">
Ćwiczenia duchowne

Ćwiczenia duchowne (hiszp. "Ejercicios Espirituales", łac. "Exercitia spiritualia") – książka św. Ignacego Loyoli, na której opiera się zespół ćwiczeń rekolekcyjnych (duchowość ignacjańska), opartych na głębokim rachunku sumienia (rozeznaniu duchowym) i rozmyślaniach, znany jako "ćwiczenia ignacjańskie", "rekolekcje ignacjańskie", medytacje ignacjańskie itp. Stworzona przez św. Ignacego podczas jego pobytu w Manresie (1522–1523). Zatwierdzone przez papiestwo w 1548.
Książka.
Po raz pierwszy wydane drukiem u Antoniego Bladio w Rzymie w 1548 r. Do dziś zachowało się 9 egzemplarzy pierwszego wydania. W XX w. wykonano 3 edycje faksymilowe: w Paryżu (1910), w Buenos Aires (1947) i w Niemczech (1971).
Dzieło to, przetłumaczone na niemalże wszystkie języki świata, zawiera rady i wskazówki dla prowadzącego rekolekcje ignacjańskie oraz dla uczestnika. Dzieli się na cztery części, które odpowiadają pełnemu, czterotygodniowemu programowi rekolekcji.
W Polsce wydane współcześnie m.in. przez Wydawnictwo WAM.
Rekolekcje.
Dzięki bardzo mocnej dynamice własnej ćwiczeń ignacjańskich oraz wielkiemu wsparciu władz kościelnych rekolekcje te stały się najczęstszymi ćwiczeniami duchownymi w Kościele rzymskokatolickim. Stanowią podstawę duchowości ignacjańskiej – zakonu jezuitów, lecz nie tylko. Ich odbycie jest obowiązujące w wielu zakonach i zgromadzeniach zakonnych przed ostatnimi ślubami. Począwszy od XX wieku, są również zalecane osobom świeckim.

</doc>
<doc id="188800" url="https://pl.wikipedia.org/wiki?curid=188800" title="1894 w filmie">
1894 w filmie



</doc>
<doc id="188801" url="https://pl.wikipedia.org/wiki?curid=188801" title="Roman Czejarek">
Roman Czejarek

Roman Maciej Czejarek (ur. 20 czerwca 1966 w Szczecinie) – polski dziennikarz, prezenter, konferansjer, publicysta, autor humorystycznych opowiadań, z wykształcenia inżynier elektryk. Związany z Radiową Jedynką.
Życiorys.
Pracę w mediach rozpoczął bezpośrednio po maturze w V Liceum Ogólnokształcącym im. Adama Asnyka w Szczecinie, najpierw w Akademickim Radiu Pomorze (dziennikarz, z-ca redaktora naczelnego, szef programowy), później w Polskim Radiu Szczecin (reporter, prowadzący „Studio Bałtyk”). W tym samym czasie rozpoczął współpracę z gazetami lokalnymi („Morze i Ziemia”) oraz ogólnopolskimi (m.in. „Polityka”, „Przegląd Tygodniowy”, „Tygodnik Kulturalny”, „Karuzela”). Pierwszą dużą popularność przyniósł mu wielokrotnie nagradzany reportaż „Kup Pan czaszkę” (1986) ujawniający szokujące kulisy handlowania ludzkimi szczątkami w Polsce. Od 1986 do 1990 korespondent i współpracownik Radiowej Trójki oraz Rozgłośni Harcerskiej.
Od 1991 w Warszawie w Pierwszym Programie Polskiego Radia (najpierw „Muzyka i Aktualności”, później „Sygnały dnia”). Od 1992 roku szef „Lata z Radiem”, prowadzący audycje i imprezy plenerowe. Organizator największych w Polsce tras koncertowych, autor płyt i kaset z przebojami Lata z Radiem, które zdobyły status złotych, platynowych i multiplatynowych, autor trzech książek o historii audycji. Pomysłodawca i realizator wielu akcji promujących zdrowy styl życia, bezpieczeństwo oraz popularyzację wiedzy. Od 2005 roku związany z akcją charytatywną „Choinki Jedynki”.
W latach 1994–1997 najmłodszy w historii członek zarządu i wiceprezes Polskiego Radia S.A.
W latach 1993–2011 współpracownik Telewizji Polskiej SA, najpierw w TVP1 (m.in. „Kawa czy herbata?” oraz „Nocne Rozmowy”), później w TVP2 (m.in. „Pytanie na śniadanie” oraz teleturnieje „Tele Milenium” i „Gilotyna”). Po zakończeniu współpracy z telewizją publiczną przez dwa lata w Grupie TVN (Telewizja TTV).
Autor kilkuset tekstów prasowych publikowanych w „Rzeczpospolitej”, „Gazecie Wyborczej”, „Spotkaniach”, „Wokandzie”, „Super Expressie”, "Zielonym Sztandarze" i wielu innych tytułach ogólnopolskich, również w pismach specjalistycznych takich jak „Morza, statki i okręty”, „Zabytki Heritage”, "Toga" oraz w pismach regionalnych Pomorza Zachodniego "Profit", „Szczeciner”.
W latach 2007–2010 dziennikarz w Porozumieniu Radiowym Plus, a później w Grupie Radiowej TIME (Radio VOX FM, poranki „Kto rano wstaje”).
W latach 2008–2010 rzecznik prasowy Międzynarodowych Targów Książki w Warszawie.
Od 1999 do 2019 członek jury konkursu „Grand Press”. Z udziału w jury zrezygnował w 2020 ze względu na kontrowersje w ocenie wywiadu Beaty Lubeckiej z Radia Zet z aktywistką LGBT Margot. Od 2013 roku związany z Ogólnopolskim Konkursem Piosenki Artystycznej OFPA w Rybniku. Od 2015 juror międzynarodowego Festiwalu „Ślimakowe Rytmy”. Członek Rady Programowej Kongresu „Zdrowie Polaków" 2021.
Współautor gry „Kupiec Szczeciński” (część merytoryczna), pierwszej w Polsce gry planszowej związanej z prawdziwą historią miasta, której premiera miała miejsce w maju 2016 roku. W listopadzie 2017 roku opracował część drugą „Szczeciński Spekulant”.
Miłośnik dalekich podróży. Był m.in. w Afganistanie, Laosie, Syrii, Peru i na Kubie. Kilkakrotnie przemierzył Stany Zjednoczone. W 2008 i 2009 roku był uczestnikiem i rzecznikiem prasowym międzynarodowych wypraw badawczych na dno Kanionu Colca w Ameryce Południowej. Otrzymał za to specjalne wyróżnienie przyznane przez Uniwersytet w Arequipie (Peru), a w Polsce m.in. nagrodę za najlepsze fotografie kondorów.
Znany kolekcjoner starych pocztówek ze Szczecina i Pomorza Zachodniego (przełom XIX i XX wieku). Autor wielu książek poświęconych dawnemu Szczecinowi, uhonorowany tytułem Ambasadora Szczecina. Od lat aktywnie zaangażowany w ratowanie i odbudowę zamku joannitów w Swobnicy. Zbiera też płyty analogowe (jego kolekcja liczy kilka tysięcy krążków).
Autor i prowadzący internetowy kanał radiowy ABBA NON STOP, uruchomiony 7 listopada 2021 roku, z okazji publikacji płyty Abby „Voyage”, po 40 latach przerwy w pracach zespołu.
Żonaty, dwoje dzieci, trzy koty. Jego babcia była Niemką, a ojciec Karol, germanista i niemcoznawca, urodził się w Berlinie.
Publikacje.
Roman Czejarek jest także współautorem gier planszowych "Kupiec szczeciński" (2016) oraz "Szczeciński Spekulant" (2017)
Nagrody.
Liczne nagrody za reportaże radiowe, np.:
Autor słuchowisk radiowych (m.in. nagroda za najlepsze słuchowisko s-f w 1985).
Nagrody za najlepsze akcje plenerowe i medialne, m.in. MediaTrend w 2002 (akcja "Wielkie gotowanie"), Srebrny medal Akademii Polskiego Sukcesu w 2003, "Biały Kruk" w 2004.
Główna nagroda w kategorii fotografia na VI Festiwalu Twórczości Audiowizualnej Mediatravel w 2009.
Honorowy „Złoty Inżynier” 2009 wybrany w plebiscycie Przeglądu Technicznego.
W 2010 wyróżniony honorowym tytułem Ambasador Szczecina przez Radę Miasta Szczecina oraz Prezydenta Szczecina Piotra Krzystka.
W 2019 otrzymał tytuł Turystycznego Dziennikarza Roku 2018 w kategorii audycja radiowa przyznany po raz pierwszy w historii przez Polską Organizację Turystyczną.
Bibliografia.
Część informacji pochodzi bezpośrednio ze strony domowej Romana Czejarka (za zgodą autora).

</doc>
<doc id="188804" url="https://pl.wikipedia.org/wiki?curid=188804" title="1895 w filmie">
1895 w filmie



</doc>
<doc id="188806" url="https://pl.wikipedia.org/wiki?curid=188806" title="Keno">
Keno

Keno – międzynarodowa gra liczbowa, a także protoplasta wymyślonej w Polsce gry liczbowej Multi Multi.
Jedna z najpopularniejszych gier liczbowych na świecie. Jej europejski rodowód sięga początków XVI wieku. Benedetto Gentile, jeden z miejskich rajców w Genui w 1519 r. wykorzystał sposób dokooptowywania brakujących do kompletu rajców miejskich do opracowania zasad nowej gry liczbowej. Pomysł zrobił wówczas prawdziwa furorę, a miejskiej kasie przyniósł prawdziwe zyski. Jednak wraz z upadkiem miasta ten prosty i skuteczny sposób został na całe lata zapomniany. Ożył dopiero po wiekach w grach losowych. W swojej obecnej formie reaktywowany został w Berlinie Zachodnim w 1953.
W Kanadzie wybiera się od 2 do 10 liczb z 70. Kupon składa się z czterech zakładów. Gracz sam decyduje o wysokości wygranej zakreślając jedno z czterech pól odpowiadających stawkom: 1, 2, 5 lub 10 dolarów. Kupon może uczestniczyć w od 1 do 10 losowaniach. Losowania odbywają się codziennie. Maksymalnie można wygrać 2,5 miliona dolarów. We Francji skreśla się od 4 do 10 liczb z 70. Losuje się 20 kul. Kupon składa się z pięciu zakładów po od 4 do 10 liczb. Losowania odbywają się 2 razy dziennie. Podobnie jest w przypadku niemieckiego Keno. W węgierskim Keno zakres liczb wynosi od 1 do 80.
Keno w Polsce.
26 maja 2008 o 7:00 odbyło się pierwsze losowanie polskiego Keno organizowanego przez Totalizator Sportowy. W grze tej co 4 minuty losowane jest 20 liczb z przedziału od 1 do 70, a grający może wybrać ile liczb chce skreślić, za jaką stawkę chce zagrać oraz ile zakładów chce zawrzeć. W zależności od ilości obstawionych liczb istnieją różne stopnie wygranych – w tym jeden stopień wygranych dla zakładu, w której nie padła żadna z wytypowanych przez gracza liczb. Pojedyncza stawka zakładu wynosi 2 zł. Od 1 maja 2014 zmieniono wysokość wygranych za pojedynczą stawkę. Od tej pory gracze, mają szansę wygrywać jeszcze więcej pieniędzy i o wiele częściej. Pojawiły się również na blankiecie stawki za grę, które mogą być dowolnie zwiększane (maksymalnie do 10 razy). Wybrane liczby przez gracza będą mogą wziąć udział w maksymalnie 50 kolejnych losowaniach. Na jej podstawie 31 stycznia 2020 dodano nową grę, podobną, lecz zmodyfikowaną, o nazwie Szybkie 600, której losowania, podobnie jak losowania Keno, odbywają się co 4 minuty.
Tabela wygranych w stosunku do trafionych liczb (obowiązuje od "1 maja 2014 r.")
Najwyższe wygrane.
Tabela przedstawia 5 najwyższych wygranych w Keno:

</doc>
<doc id="188807" url="https://pl.wikipedia.org/wiki?curid=188807" title="1896 w filmie">
1896 w filmie



</doc>
<doc id="188808" url="https://pl.wikipedia.org/wiki?curid=188808" title="Sanssouci">
Sanssouci

Pałac Sanssouci (niem. "Schloss Sanssouci"; z fr. "sans souci" = beztroski) – rokokowy pałac Hohenzollernów we wschodniej części parku Sanssouci w Poczdamie (Brandenburgia, Niemcy).
Wzniesiony w latach 1745–1747 jako rezydencja letnia na zlecenie króla Prus Fryderyka II Wielkiego przez Georga Wenzeslausa von Knobelsdorffa według szkiców fundatora. Przebudowany i rozbudowany w latach 1840–1842 przez Ludwiga Persiusa (projekty) i Ferdinanda von Arnima (kierownictwo budowy) na życzenie Fryderyka Wilhelma IV.
Pałac Sanssouci należy do grupy pałaców i zespołów parkowych w Poczdamie i Berlinie wpisanych w 1990 na listę światowego dziedzictwa UNESCO. Obecnie (2008) o pielęgnację i restaurację pałacu troszczy się Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Historia.
Ogrody tarasowe.
Zaczątkiem posiadłości Sanssouci były ogrody tarasowe na południowych stokach wzniesienia Bornstedt, założone w 1744 przez Fryderyka II Wielkiego. Na początku XVIII w. wzniesienie porastały dęby, które ścięto za panowania Fryderyka Wilhelma I, by dostarczyć drewna do umocnienia terenów bagiennych przeznaczonych pod rozbudowę Poczdamu. Teren po wycince nazywany "Wüsten Berg" (pol. łysa góra) został zagospodarowany pod ogrody w stylu francuskim.
Stok podzielono na sześć szerokich tarasów, by jak najlepiej wykorzystać dobre nasłonecznienie. Po murach wzmacniających tarasy pięły się winorośle sprowadzone z Portugalii, Włoch, Francji, a także z pobliskiego Ruppin. W 168 oszklonych niszach rosły figowce. Z przodu każdy taras ograniczony był pasem trawnika i żywopłotem z drzew owocowych. Trawniki zdobiły równo przycięte drzewa z rodziny cisowatych. Na szczyt wzniesienia prowadziło 120 centralnie zlokalizowanych schodów (obecnie 132), dzielących stok na dwie części.
U stóp tarasów założono w 1745 barokowy ogród dekoracyjny, pośrodku którego zbudowano "wielką fontannę" (niem. "Grosse Fontäne") (1748). W 1750 wokół fontanny rozstawiono marmurowe rzeźby rzymskich bogów – Wenus, Merkurego, Apolla, Diany, Junony, Jowisza, Marsa i Minerwy oraz alegoryczne przedstawienia czterech elementów – powietrza, ognia, wody i ziemi. Rzeźby Wenus i Merkurego wyszły spod dłuta Jeana-Baptisty Pigalle (1714–1785). Przedstawienia powietrza i wody były prezentami króla Francji Ludwika XV. Pozostałe figury pochodziły z warsztatu François Gasparda Adama, kierownika francuskiej pracowni rzeźbiarskiej założonej przez Fryderyka w Berlinie. Prace nad kolistym klombem z “wielką fontanną”, tzw. “französiches Rondell” (pol. francuski klomb kolisty) trwały aż do 1764 r.
Niedaleko francuskiego klombu znajdował się również ogród kuchenny, założony w 1715 przez Fryderyka Wilhelma I. Fryderyk Wilhelm I mawiał o nim "mein Marly" (pol. mój Marly), nawiązując do wyszukanego ogrodu przy pałacu króla Ludwika XIV w Marly-le-Roi.
Budowa pałacu.
Pierwsze szkice pałacu zostały wykonane przez Fryderyka II Wielkiego, który zlecił dalsze prace architektoniczne i budowlane Georgowi Wenzeslausowi von Knobelsdorffowi. Projekt monarchy przewidywał budowę parterowego pałacu. Von Knobelsdorff zaproponował korektę planów królewskich poprzez podwyższenie budowli, jej podpiwniczenie oraz przesunięcie bliżej najwyższego tarasu, tak by pałac był bardziej wyeksponowany i lepiej widoczny z dołu wzniesienia. Fryderyk odrzucił te propozycje, preferując intymną siedzibę bez większych aspiracji reprezentacyjnych, o której mawiał: Pałac miał być jedynie letnią rezydencją, "maison de plaisance", na prywatny użytek króla i jego gości od końca kwietnia do początku października. Fryderyk planował tu pobyty "sans souci" (pol. bez zmartwień), poświęcając się swoim zainteresowaniom i realizacji pasji artystycznych. Jednak dwadzieścia lat później w zachodniej części parku Sanssouci Fryderyk wybudował dużo większy pałac reprezentacyjny – Nowy Pałac, którego rozmiary oraz barokowy wygląd dawały świadectwo potęgi Prus po latach trudów i wyrzeczeń związanych z prowadzeniem wojny siedmioletniej (1756–1763). Barokowa rezydencja nie cieszyła się jednak sympatią Fryderyka II Wielkiego, który mawiał o niej fanfaronada. Rzadko przebywał w Nowym Pałacu, preferując pałac Sanssouci.
Różnice pomiędzy królem a von Knobelsdorffem doprowadziły do odsunięcia architekta od prac nad pałacem w kwietniu 1746 (oficjalnie rezygnacja nastąpiła z powodów zdrowotnych). Pod koniec marca 1747 stwierdzono ogromne nieprawidłowości w księgach rachunkowych przedsięwzięcia, prowadzonych przez Johanna Georga Finka, który przez wiele lat prowadził budowy pod kierownictwem von Knobelsdorffa. 1 maja 1747 odbyło się poświęcenie budowli, chociaż jeszcze nie wszystkie sale były wykończone.
W pałacu rezydował król wraz z zaproszonymi gośćmi, m.in. mieszkać miał tu Voltaire. Istnieje również hipoteza, iż to właśnie w pałacu Sanssouci biskup Ignacy Krasicki napisał słynną "Monachomachię" ("Wojnę mnichów"), o czym informuje wydawca zbiorowej edycji "Dzieł” Krasickiego" Franciszek Ksawery Dmochowski.
Żona Fryderyka, Elżbieta Krystyna Braunschweig-Bevern, z którą był w separacji od momentu wstąpienia na tron w 1740, mieszkała w pałacu Schönhausen w Berlinie. Fryderyk wolał, by pałac Sanssouci pozostawał jednocześnie pałacem "sans femmes" (pol. bez kobiet).
W XVIII w. doszło do rozdzielenia państwowych obowiązków królewskich od prywatnego życia monarchy. Fryderyk Wielki spełniał obowiązki reprezentacyjne w miejskim pałacu w Poczdamie (niem. "Potsdamer Stadtschloss"), wybudowanym w latach 1662–1669 przez "Wielkiego Elektora" Fryderyka Wilhelma I. W poczdamskim Pałacu Miejskim Fryderyk spędzał zimę. W pałacu Sanssouci mieszkał w miesiącach letnich (wyjątkiem były okresy wojen) poświęcając się sztuce i filozofii. Poczdam stał się główną siedzibą królewską, a Berlin i pałac Charlottenburg z wybudowanym przez Fryderyka nowym skrzydłem wschodnim (niem. "Neue Flügel") zeszły na drugi plan.
Fryderyk prowadził skromne życie. Zamiast balów, maskarad i polowań, dominowały w Sanssouci dyskusje filozoficzne, przechadzki, lektury i koncerty. Jego skromność przerodziła się z czasem w skąpstwo, które objawiało się na przykład niechęcią do wszelakich prac remontowych. Fryderyk miał powiedzieć: 
Grób Fryderyka Wielkiego.
Fryderyk zmarł w pałacu Sanssouci 17 sierpnia 1786. Życzył sobie być pochowanym skromnie obok pałacu, w krypcie na najwyższym tarasie, gdzie znajdowały się groby jego psów. W okresie 46 lat swoich rządów Fryderyk często zajmował się tematem śmierci. Oprócz swojego testamentu politycznego z 1752, sporządzał prawie przed każdą bitwą nową wersję ostatniej woli, regulując wszystkie detale spraw rodzinnych i finansowych. Podobnie często powtarzał instrukcje dotyczące jego pochówku. W testamencie z grudnia 1757 pisał: Natomiast w późniejszym dokumencie ze stycznia 1769 pisał: 
Wbrew życzeniom króla, jego bratanek i następca Fryderyk Wilhelm II zorganizował uroczysty pogrzeb monarchy w kościele garnizonowym w Poczdamie, chowając Fryderyka obok ojca Fryderyka Wilhelma I. Trumny jego i jego ojca zabrano tuż przed upadkiem III Rzeszy, aby nie wpadły w ręce Armii Czerwonej. W marcu 1943 przeniesiono je do bunkra w Poczdamie-Eiche, a w marcu 1945 do kopalni soli Bernterode w Eichsfeld (Turyngia), skąd żołnierze amerykańscy wywieźli je do kościoła św. Elżbiety w Marburgu (Hesja). W sierpniu 1952 trumny królów Prus przeniesiono do zamku Hohenzollern koło Hechingen w Szwabii (Badenia-Wirtembergia). Po upadku NRD i zjednoczeniu Niemiec, ciało Fryderyka, zgodnie z jego wolą, spoczęło w Sanssouci. 17 sierpnia 1991, w 205 rocznicę śmierci, szczątki Fryderyka przywieziono pod eskortą Bundeswehry do Poczdamu i nocą złożono do krypty, którą Fryderyk przygotował w 1744: 
Sanssouci po śmierci Fryderyka Wielkiego.
Po śmierci Fryderyka II Wielkiego rozpoczęła się w Prusach nowa epoka, widoczna również w architekturze. Fryderyk ignorował faworyzowany w Europie styl klasycystyczny, który rozwijał się pomiędzy 1770 a 1830. Ze wstąpieniem na tron następcy Fryderyka, Fryderyka Wilhelma II, klasycyzm zagościł w Berlinie i Poczdamie. Nowy król wzniósł w Nowym Ogrodzie Pałac Marmurowy, a w pałacu w Sanssouci mieszkał tymczasowo do 1790. Jeszcze w 1786 wymieniono w pałacu meble i odnowiono sypialnię oraz pokój pracy.
Przebudowę powierzono Friedrichowi Wilhelmowi von Erdmannsdorffowi, który prawie w tym samym czasie kiedy Fryderyk II Wielki wznosił barokowy Nowy Pałac (1763-1769), zaczął budować pałac Wörlitz (1769–1773) w parku Wörlitz (części ogrodów Dessau-Wörlitz wpisanych w 2000 na listę światowego dziedzictwa UNESCO) – pierwszy w stylu klasycystycznym na terenie Niemiec. Von Erdmannsdorff zaprojektował dla poczdamskich i berlińskich pałaców wnętrza w stylu klasycystycznym.
Panujący od 1797 Fryderyk Wilhelm III Pruski przebywał w pałacu Sanssouci sporadycznie. Król wraz z rodziną preferował jako letnią rezydencję pałac Paretz czy pałac na Pawiej Wyspie.
Sanssouci w czasach Fryderyka Wilhelma IV.
Prawie sto lat po wybudowaniu pałacu Sanssouci rządy w Prusach objął Fryderyk Wilhelm IV, najstarszy syn Fryderyka Wilhelma III i Luizy Pruskiej, o którym mówiono “romantyk na tronie”. Król był zafascynowany osobą Fryderyka II Wielkiego i okresem jego rządów. Podobnie jak Fryderyk posiadał rozliczne zainteresowania i aspiracje artystyczne. Jeszcze jako książę zdradzał wielkie zainteresowanie kompleksem Sanssouci – w 1832 poprosił o pozwolenie zamieszkania w pałacu, chociaż dla niego i jego małżonki Elżbiety Ludwiki Wittelsbach wybudowano pałac Charlottenhof, który graniczył z parkiem fryderycjańskim. W 1840 para królewska wprowadziła się do pokoi gościnnych w pałacu Sanssouci. Zachowano oryginalne umeblowanie, a brakujące elementy uzupełniono w stylu fryderycjańskim. Przerobiony za czasów Fryderyka Wilhelma III pokój śmierci Fryderyka II Wielkiego miał zostać przywrócony do swojego oryginalnego stanu. Jednak z powodu braku dokumentów opisujących historyczny wygląd pomieszczenia, planów tych nie zrealizowano. Jedynie fotel, w którym Fryderyk zmarł, powrócił na swoje dawne miejsce.
Pałac wymagał renowacji i przebudowy. Projekty architektoniczne zostały powierzone Ludwigowi Persiusowi a prace budowlane Ferdinandowi von Arnimowi. Wnętrzom w zachodniej części pałacu przywrócono wystrój (neo)rokokowy. Neorokoko zyskiwało na popularności od połowy lat 20. XIX w. Powrót do rokoko w Sanssouci nie był dla Fryderyka Wilhelma IV jedynie kwestią mody, lecz przede wszystkim trybut dla artystycznych wartości Fryderyka II Wielkiego. Przy innych swoich przedsięwzięciach budowlanych, Fryderyk Wilhelm IV preferował formy antyczne (np. łaźnie rzymskie w Poczdamie), neorenesansowe (np. Nowa Oranżeria w Sanssouci czy belweder na wzgórzu Pfingstberg) czy klasycystyczne (np. pałac Charlottenhof).
Fryderyk Wilhelm IV zmarł w pałacu Sanssouci 2 stycznia 1861 i został pochowany w krypcie w wybudowanym wcześniej przez siebie kościele Pokoju w parku Sanssouci (1845–1848). Ostatnim lokatorem pałacu była wdowa Elżbieta Ludwika Wittelsbach, która pomieszkiwała w Sanssouci w miesiącach letnich przez następne trzynaście lat. W lutym 1861 Elżbieta Ludwika pisała do swojego bratanka Ottona, króla Grecji: Elżbieta Ludwika zmarła 14 grudnia 1873 i została pochowana obok swojego męża w kościele Pokoju w parku Sanssouci.
Od końca XIX w. po dzień dzisiejszy.
Po śmierci Elżbiety Ludwiki pałac Sanssouci został zamieniony w muzeum, co uczyniło go jednym z najstarszym muzeów wnętrz pałacowych na terenie Niemiec. Po zakończeniu I wojny światowej i abdykacji Wilhelma II w 1918, majątek Hohenzollernów został skonfiskowany przez rząd. Po uchwaleniu ustawy "O ułożeniu stosunków majątkowych pomiędzy państwem pruskim a członkami dawniej panującego pruskiego domu królewskiego" 26 października 1926, pałac Sanssouci przeszedł w posiadanie państwa pruskiego, a następnie pod opiekę utworzonego w 1927 Zarządu Państwowych Pałaców i Ogrodów (niem. "Verwaltung der Staatlichen Schlösser und Gärten"), obecnej Fundacji Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg"). Posiadłość została otwarta dla publiczności.
W okresie II wojny światowej, w obliczu alianckich ataków lotniczych na Berlin, w 1942 wiele drogocennych eksponatów zostało wywiezionych z poczdamskich i berlińskich pałaców do Rheinsberga (Brandenburgia) i kopalni soli Bernterode w Eichsfeld (Turyngia). Pomimo silnych ostrzałów artyleryjskich w kwietniu 1945 pałac nie został zniszczony, choć sąsiednie budowle, m.in. Historyczny Młyn czy belweder na wzgórzu Klausberg zostały zburzone.
Po wojnie większość eksponatów wywiezionych do Rheinsberga została skonfiskowana przez Armię Czerwoną i wywieziona do ZSRR. W 1958 jedynie część zrabowanych dzieł sztuki powróciła do Niemiec. Eksponaty znalezione przez wojska amerykańskie w Bernterode zostały przewiezione do Wiesbaden do Centralnego Punktu Zbioru Dzieł Sztuki (ang. "Central Art Collecting Point"), a w 1957 do pałacu w Charlottenburgu w Berlinie Zachodnim. Po upadku NRD i zjednoczeniu Niemiec w 1990, do Sanssouci przeniesiono z powrotem z Charlottenburga: bibliotekę Fryderyka II Wielkiego (1992) oraz trzydzieści sześć obrazów olejnych (1993 i 1995).
Obecnie o pielęgnację i restaurację pałacu troszczy się założona 1 stycznia 1995 Fundacja Pruskie Pałace i Ogrody Berlin-Brandenburg (niem. "Stiftung Preußische Schlösser und Gärten Berlin-Brandenburg").
Architektura.
Skromny pałac z dwunastoma pokojami, z których Fryderyk II Wielki zajmował jedynie pięć, odzwierciedlał zmianę w dworskiej sztuce budowlanej jaka nastąpiła w poł. XVIII w. Barokowe rezydencje, powstające na wzór Wersalu od poł. XVII w., służyły głównie celom reprezentacyjnym, podkreślając polityczną i gospodarczą potęgę państwa. Ich rozmiary często przewyższały aktualne potrzeby mieszkaniowe dworu. W obliczu ich ogromnych rozmiarów i wystawności, wielu władców zaczęło zwracać się ku intymności i wygodzie.
Architektura zewnętrzna.
Pałac Sanssouci nie jest, jak w przypadku tradycyjnej dworskiej sztuki ogrodowej, centrum, lecz jedną z części ogrodów. Jednopiętrowa budowla z dwoma skrzydłami bocznymi zajmuje całą długość najwyższego tarasu. Ocienione altanowe przejścia, skrywające skrzydła boczne od strony ogrodu, zamykają wolno stojące pawilony kratowe (niem. "Gitterpavillon") bogato zdobione złotymi ornamentami.
Półkolisty, lekko wysunięty korpus środkowy wieńczy kopuła górująca nad relatywnie płaskim dwuspadowym dachem skrzydeł bocznych. Na fasadzie południowej korpusu, od strony ogrodu, umieszczono brązowy napis z nazwą pałacu: "Sans. Souci". Dekoracje fasady ogrodowej nawiązują do motywu wina – pomiędzy oknami znajdują się pary bachantów i bachantek, towarzyszy boga winorośli Bachusa, spełniających role Atlantów i Kariatyd podtrzymujących dach. Figury zostały wykonane z piaskowca w warsztacie rzeźbiarza Friedricha Christiana Glumego. W tym samym warsztacie powstały wazy zdobiące balustradę obiegającą dach oraz putta przy oknach kopuły.
Fasada północna pałacu jest dużo skromniejsza. Korpus środkowy zaznaczony jest prostokątnym ryzalitem o płaskim pulpitowym dachu podtrzymywanym przez korynckie pilastry. Od gmachu pałacu rozchodzą się kolumnady budujące półkole wokół skromnego dziedzińca, z przerwą naprzeciwko ryzalitu dla stromego podjazdu. 88 korynckich kolumn rozmieszczonych w podwójnych rzędach tworzy przejście. Podobnie jak po stronie południowej, dach fasady północnej zdobią wazy, które znajdują się również na kolumnadzie.
Architektura wnętrz.
Pałac spełnia założenia "maison de plaisance" – pokoje znajdują się na parterze, tak by mieszkańcy mieli bezpośredni dostęp do ogrodu. Kolejność pomieszczeń zdradza dbałość o komfort ich użytkowników. Według ówczesnych francuskich założeń architektonicznych komfort dworski zapewniał tzw. apartament podwójny (fr. "appartement double") – dwa pokoje przylegające do siebie i połączone drzwiami: duży pokój od strony ogrodu (z reguły od strony południowej) oraz pokój dla służby po stronie północnej budynku. Pokoje były ujmowane w amfiladę, a w części środkowej budynku lokalizowano reprezentacyjną recepcję.
Szkice Fryderyka II Wielkiego generalnie odpowiadały tym regułom, jednak odbiegały od nich w pewnych punktach, by uwzględnić osobiste życzenia monarchy. Król ingerował również w urządzanie wnętrz, zlecając wykonanie rokokowych dzieł sztuki własnego projektu znanym artystom, m.in. Johannowi Augustowi Nahlowi, braciom Johannowi Michaelowi Hoppenhauptowi Starszemu i Johannowi Christianowi Hoppenhauptowi Młodszemu, rodzeństwu Johannowi Friedrichowi i Heinrichowi Wilhelmowi Spindlerowi, a także Johannowi Melchiorowi Kambly. Fryderyk II Wielki nie zważał przy tym na ówcześnie panujące mody, projektując wnętrza swojego pałacu wedle własnego uznania i potrzeb, co zaowocowało własnym stylem, tzw. rokoko fryderycjańskim.
Sale pałacowe.
Centralny punkt pałacu na osi północ-południe tworzy westybul wraz z wychodzącą na stronę południową Salą Marmurową. Po zachodniej stronie umieszczono pięć pokoi gościnnych, a po wschodniej mieszkanie królewskie z Salą Audiencyjną, Salą Koncertową, sypialnią i pokojem pracy, biblioteką oraz rozciągającą się wzdłuż strony północnej galerią.
Ściany kwadratowego westybulu zdobi dziesięć par korynckich kolumn z białego marmuru z pozłacanymi kapitelami. Nad wejściem umieszczono trzy reliefy nawiązujące tematycznie do mitu Bachusa i tematyki wina. Na suficie znajduje się malowidło szwedzkiego malarza Johanna Harpera ukazujące rzymską boginię kwiatów Florę z geniuszami rozrzucającymi kwiaty z nieba.
Sala Marmurowa jest balową salą pałacu, wzorowaną na rzymskim panteonie – zbudowana na planie owalu z bogato zdobioną kopułą z oculusem. Podobnie jak westybul, sala wyłożona jest szlachetnym marmurem z Carrary oraz ze Śląska. W dwóch niszach stoją rzeźby francuskiego artysty François Gasparda Adama: "Wenus Urania", bogini natury i życia oraz "Apollo", patrona sztuki i poezji. Apollo trzyma w dłoni otwartą księgę, dzieło epikurejskiego poety Lukrecjusza "De rerum natura" (pol. "O naturze wszechrzeczy" lub też "O rzeczywistości"). Tekst umieszczony na kamiennych kartach stanowi jednocześnie pałacowe motto (Lukrecjusz Księga I, 24-25):
które w przekładzie Grzegorza Żurka brzmi:
Sąsiadująca Sala Audiencyjna była używana jako jadalnia. Jej wyłożone jedwabnym adamaszkiem ściany zdobią liczne obrazy francuskich malarzy XVIII w., m.in. Jeana-Baptisty Patera, Jeana François de Troy, Pierre’a Jacques’a Cazesa, Louisa de Silvestre, Antoine Watteau. Nad drzwiami znajdują się reliefy przedstawiające amorki z kwiatami i książkami dłuta Friedricha Christiana Glumego. Malowidło sufitowe “Zefir koronuje Florę” nadwornego malarza Antoine Pesnego ukazuje boga wiatru z boginią kwiatów.
Sufit i ściany Sali Koncertowej zdobią rokokowe ornamenty rocaille, które również opasają obrazy Antoine Pesnego oraz lustra. Drewniane dekoracje to prace Johanna Michaela Hoppenhaupta Starszego. W sali znajduje się fortepian Gottfrieda Silbermanna z 1746 oraz pulpit na nuty Fryderyka II Wielkiego, dzieło Melchiora Kambly’ego z 1767 r. Obraz Adolph von Menzla z 1852 Koncert fletowy w Sanssouci (Stara Galeria Narodowa w Berlinie) oddaje atmosferę podczas jednego z koncertów w tej sali: grającemu na flecie poprzecznym Fryderykowi II Wielkiemu akompaniuje na fortepianie Carl Philipp Emanuel Bach, syn Jana Sebastiana Bacha.
Przerobiony w 1786 przez Wilhelma von Erdmannsdorfa pokój pracy i sypialnia Fryderyka II Wielkiego utrzymany jest w stylu klasycystycznym. Dawne wykładziny ścienne z zielonego jedwabiu z rzeźbionymi, pozłacanymi elementami z drewna, zostały wymienione na skromniejsze, pozbawione drewnianych dekoracji. Pozłacane stiukowe rocaille na suficie zostały zastąpione okrągłym malowidłem, wokół którego umieszczono znaki zodiaku. Dwie wysokie jońskie kolumny dzielą pokój w miejscu, gdzie wcześniej znajdował się bogato zdobiony parapet. W poł. XIX w. sprowadzono do pokoju brakujące meble z okresu fryderycjańskiego, portrety oraz biurko i fotel Fryderyka II Wielkiego.
Położenie biblioteki nie odpowiada wzorcom francuskiej architektury pałacowej. Ten okrągły pokój leży schowany poza amfiladą, na końcu mieszkania monarchy, połączony z pokojem pracy i sypialnią małym przejściem. Takie usytuowanie biblioteki podkreśla jej intymny charakter. Ściany biblioteki wyłożone są drewnem cedrowym, z którego również wykonano regały na książki, wbudowane w nisze. Drzwi wejściowe wkomponowano w regały. Pokój utrzymany jest w kolorystyce brązów, rozjaśnionych gdzieniegdzie złotymi rocaille’ami. Biblioteka mieści ok. 2100 woluminów, głównie greckich i rzymskich poezji oraz dzieł historycznych w tłumaczeniu na język francuski. Zbiór obejmuje również literaturę francuską XVII i XVIII stulecia, a prominentną pozycję zajmują tu prace Voltaire’a. Fryderyk II Wielki nie miał dobrej opinii o literaturze niemieckiej, dlatego brak w bibliotece dzieł w języku niemieckim. Wszystkie książki oprawione są w brązową lub czerwoną skórę cielęcą z licznymi zleceniami. Każda z bibliotek pałacowych Fryderyka obejmowała ten sam wybór książek, które od 1771 były oznaczane kodem literowym: V oznaczało, że pozycja pochodzi ze zbiorów pałacu Sanssouci (V od vigne = winogrono), dzieła oznaczone literą S znajdowały się w Nowym Pałacu w Sanssouci (S od Sanssouci), te z literą P w pałacu w Poczdamie (P od Potsdam), z literą B w pałacu w Berlinie (B od Berlin) a te z BR w pałacu we Wrocławiu (BR od Breslau).
Wzdłuż fasady północnej rozciąga się mała, podłużna galeria, zaprojektowana wbrew francuskim regułom architektury pałacowej, które przewidywały w tym miejscu pokoje dla służby. Wewnętrzną ścianę galerii zdobią nisze z marmurowymi rzeźbami przedstawiającymi greckie i rzymskie bóstwa. Między niszami wiszą obrazy Nicolasa Lancreta, Jeana-Baptisty Patera i Antoine Watteau. Ścianę zewnętrzną rozcina pięć okien, pomiędzy którymi rozmieszczono lustra.
Pokoje gościnne znajdują się na zachód od Sali Marmurowej. Nie zachowały się dokładne przekazy kto gościł w Sanssouci na przestrzeni wieków. Nazwy dwóch sypialni zdradzają gości w nich mieszkających: Pokój Rothenburga, w którym mieszkał aż do śmierci w 1751 zaufany króla, graf von Rothenburg; oraz Pokój Voltaire’a, w którym miał przebywać filozof w okresie swojego pobytu w Poczdamie w latach 1750–1753 Voltaire został uwieczniony na obrazie pędzla Adolpha von Menzla z 1850 "Spotkanie przy okrągłym stole w Sanssouci" (niem. "Die Tafelrunde in Sanssouci"). W spotkaniach przy okrągłym stole brali udział dyplomaci, oficerowie, pisarza i filozofowie, do tych ostatnich zaliczał siebie również Fryderyk II Wielki, który nazywał siebie filozofem z Sanssouci.
Pokój Rothenburga, podobnie jak biblioteka, znajduje się poza amfiladą. Pozostałe pokoje gościnne odpowiadają regule "appartament double". W każdym pokoju znajduje się zaokrąglona alkowa, a przy sypialni mała garderoba. Na szczególną uwagę zasługuje Pokój Voltaire’a, czwarty z pokoi gościnnych, nazywany również Pokojem Kwiatowym z racji kolorowych, bogato rzeźbionych dekoracji na polakierowanej na żółto drewnianej boazerii. Ornamenty przedstawiają małpy, papugi, bociany, owoce, kwiaty, girlandy, nadając pomieszczeniu iście przyrodniczy charakter. Pokój został ozdobiony przez Johanna Christiana Hoppenhaupta Młodszego w 1752–1753 na podstawie szkiców monarchy.
Skrzydła boczne.
Za czasów Fryderyka we wschodnim skrzydle mieściły się pokoje dla sekretarzy, ogrodników i służby, natomiast w skrzydle zachodnim kuchnia, stajnie i wozownia.
W latach 1840–1842 Fryderyk Wilhelm IV zlecił przedłużenie i podwyższenie o jedno piętro budynków bocznych, by sprostać potrzebom stale rozrastającego się dworu. Po rozbudowie zmieniło się rozmieszczenie pomieszczeń. Kuchnię przeniesiono do skrzydła wschodniego, nad piwnicę z winem, gdzie urządzono m.in. piekarnię, spiżarnię oraz pokój do parzenia kawy, wyposażony w nowoczesną maszynę, żeliwny piec z wieloma przegródkami. Mieszkanie dla służby urządzono na piętrze.
Po przebudowie, skrzydło zachodnie zaczęto nazywać skrzydłem dam, jako że zamieszkały w nim damy dworu. Apartamenty zaprojektowano według reguły "appartement double". Na parterze znajdowały się trzy apartamenty dla dam dworu, mała kuchnia oraz izba dla ordynansów, na piętrze dwa mieszkania dla kawalerów i jedno dla damy. W przeciwieństwie do mieszkań na parterze, których ściany zostały wyłożone boazerią, pokoje na piętrze zostały wytapetowane. W pokojach stanęły stare meble w stylu rokoko oraz nowe neorokokowe.
Park Sanssouci.
Park wokół pałacu zajmuje powierzchnię 700 akrów (287 ha) i składa się z kilku różnorodnych ogrodów. W bezpośrednim sąsiedztwie pałacu znajduje się barokowy ogród dekoracyjny z "wielką fontanną" (niem. "Grosse Fontäne") otoczoną marmurowymi rzeźbami rzymskich bogów. Niedaleko fontanny urządzono ogród kuchenny. W latach późniejszej rozbudowy kompleksu Sanssouci wznoszono nowe pałace oraz inne obiekty (pawilony, kościoły, belwedery itd.), pomiędzy którymi powstawały nowe ogrody, zarówno dekoracyjne, jak i użytkowe (sady i warzywniki). Za panowania Fryderyka Wilhelma IV Peter Joseph Lenné stworzył ogrody w stylu angielskim.
Na terenie parku znajdują się, wybudowane przez Fryderyka II Wielkiego:
oraz wzniesione za panowania Fryderyka Wilhelma IV:

</doc>
<doc id="188809" url="https://pl.wikipedia.org/wiki?curid=188809" title="1897 w filmie">
1897 w filmie



</doc>
<doc id="188810" url="https://pl.wikipedia.org/wiki?curid=188810" title="Wielkie żarcie">
Wielkie żarcie

Wielkie żarcie (fr. "La Grande bouffe") – francusko-włoski film, komediodramat z 1973 roku w reżyserii Marco Ferreriego. W roku premiery był uznawany za szokujący.
Opis fabuły.
Czterech znajomych w mocno średnim wieku: producent telewizyjny Michel, pilot samolotów pasażerskich Marcello, chorujący na cukrzycę sędzia Philippe oraz restaurator i kucharz Ugo, spotykają się w willi Philippe'a w centrum Paryża (w której na co dzień mieszka tylko stróż), aby popełnić samobójstwo – umrzeć z przejedzenia. Na życzenie Philippe'a stróż zaopatrzył spiżarnię w ogromne zapasy wszystkiego, czego tylko dusza zapragnie, ponadto każdy z panów przywozi zapas różnych potraw. Panowie sami będą przyrządzać potrawy – każdy potrafi przyrządzić coś dobrego, a Ugo jest w tym mistrzem i koneserem. Pierwszego wieczoru obżarstwa panowie oglądają też zdjęcia erotyczne i opowiadają o swych dokonaniach. Na następny wieczór erotoman Marcello sprowadza na teren willi 3 prostytutki. Do towarzystwa dołącza też nauczycielka Andréa, poznana przez panów przypadkowo za dnia i zaproszona na wieczorną ucztę – samotna kobieta spragniona wrażeń. Z czasem wielkie obżarstwo staje się coraz bardziej hedonistyczne, a główni bohaterowie (poza Marcello, który umiera z przemarznięcia w samochodzie wyścigowym – rzecz dzieje się wczesną zimą) kolejno konają z przejedzenia.

</doc>
<doc id="188811" url="https://pl.wikipedia.org/wiki?curid=188811" title="1898 w filmie">
1898 w filmie



</doc>
<doc id="188812" url="https://pl.wikipedia.org/wiki?curid=188812" title="1899 w filmie">
1899 w filmie



</doc>
<doc id="188813" url="https://pl.wikipedia.org/wiki?curid=188813" title="Rekolekcje ignacjańskie">
Rekolekcje ignacjańskie



</doc>
<doc id="188815" url="https://pl.wikipedia.org/wiki?curid=188815" title="Audytor">
Audytor



</doc>
<doc id="188816" url="https://pl.wikipedia.org/wiki?curid=188816" title="Modernizm w Holandii">
Modernizm w Holandii

Modernizm (niderl. "Nieuwe Bouwen") jako prąd w architekturze rozwinął się w Holandii stosunkowo wcześnie. Kraj ten miał długie tradycje racjonalistyczne w architekturze, zwłaszcza w mieszkalnictwie, gdzie dominowały proste budynki ceglane o gładkich elewacjach i stosunkowo dużych przeszkleniach. Pod koniec XIX w. budynki wznoszone przez Hendrika Petrusa Berlagego są już w pełni funkcjonalistycznie rozplanowane i posiadają awangardową konstrukcję, choć ich elewacje noszą jeszcze cechy historyczne. Jednocześnie szeroko propaguje on swoje idee czystości formalnej budynku, oparte na przesłankach moralnych.
Dzięki temu, że Holandia pozostała w I wojnie światowej neutralna, była krajem, w którym rozwój modernizmu następował ciągle. W drugim dziesięcioleciu XX w. wykształciły się z inspiracji ideami Berlagego dwie szkoły nowoczesnej architektury holenderskiej - amsterdamska, mająca rysy ekspresjonistyczne, tworząca budynki o formach miękkich i plastycznych oraz rotterdamska, projektująca kubiczne budynki. W 1917 roku, rozpoczyna działalność wywodząca się z tej drugiej, artystyczno-architektoniczna grupa "De Stijl", skupiona wokół Theo van Doesburga.
Od końca lat 20. XX w. powstają w Holandii budynki ściśle funkcjonalistyczne. Radykalny nurt modernizmu reprezentują m.in. van der Vlugt i Mart Stam.
Po zniszczeniach II wojnie światowej całe miasta odbudowywane są na modernistycznym planie, przede wszystkim Rotterdam. W grupie Team X, znaczącej dla rozwoju światowej idei architektonicznej lat 50. działa Jacob Bakema. Jednym z pionierów strukturalizmu w architekturze jest Aldo van Eyck.
Główni przedstawiciele modernizmu w Holandii.
Jacob Bakema | Hendrik Petrus Berlage | Wileem Dudok | Aldo van Eyck | Jan Hessel de Groot | J.J.P. Oud | Gerrit Rietveld | Mart Stam | Leendert van der Vlugt

</doc>
<doc id="188818" url="https://pl.wikipedia.org/wiki?curid=188818" title="Gorillaz">
Gorillaz

Gorillaz – wirtualny zespół założony przez Damona Albarna i Jamie Hewletta w 1998 tworzący muzykę będącą połączeniem hip-hopu, rocka i innych gatunków muzycznych. Zespół cechuje nietypowy, wirtualny image. W rzeczywistości w zespole od strony muzycznej na stałe jest tylko Damon Albarn, który współpracuje z bardzo wieloma różnymi muzykami na potrzeby danego utworu. Przez wiele pierwszych lat członkowie nie pokazywali się osobiście, nawet na koncertach (z wyjątkiem pięciu występów w Manchesterze i Nowym Jorku) czy rozdaniach nagród, a zastępowali to wirtualnymi postaciami zespołu Gorillaz (2-D, Noodle, Murdoc oraz Russel). Obecnie Albarn otwarcie występuje osobiście na koncertach wraz z całym gronem współpracujących muzyków w składzie zależnym od granego utworu.
Historia.
Zespół oficjalnie dzieli swoją historię na „fazy” .
Phase One: Celebrity Takedown.
Gorillaz zadebiutował w 2000 minialbumem "Tomorrow Comes Today". Wkrótce później otwarto stronę internetową www.gorillaz.com, która przedstawiała Kong Studios, czyli studio nagraniowe i zarazem dom członków Gorillaz. Zespół zdobył popularność wydając 5 marca 2001 singel "Clint Eastwood". Wkrótce potem (26 marca 2001) ukazał się pierwszy album studyjny, zatytułowany "Gorillaz". Promowały go jeszcze trzy single: "19/2000", "Rock the House" i "Tomorrow Comes Today". Dwa ostatnie cieszyły się dużą popularnością w Wielkiej Brytanii, podczas gdy "Clint Eastwood" i "19/2000" odnosiły sukcesy w Stanach Zjednoczonych. Utwór "19/2000" został umieszczony na ścieżce dźwiękowej gry komputerowej FIFA 2002. Pod koniec roku 2001 zespół nagrał razem z D12 (bez udziału Eminema) piosenkę potępiającą ataki z 11 września 2001. Nosiła tytuł "911" i towarzyszył jej trzydziestosekundowy miniklip. W tym samym czasie wydano album "G-Sides" na rynku japońskim. Była to kompilacja stron B singli z pierwszego albumu (utwory, które nie zmieściły się na tamtym albumie). Niedługo potem odbył się pierwszy koncert Gorillaz – zespół pojawił się na Brit Awards 2002 jako animacje wyświetlane na wielkich ekranach. Wykonano utwór "Clint Eastwood", przy którym rapował zespół Phi Life Cypher. W połowie 2002 roku grupa Spacemonkeyz wydała cover-album pierwszej płyty Gorillaz, pod nazwą "Laika Come Home". Ukazał się też jeden singel "Lil’ Dub Chefin’" (cover "M1A1"), do którego później nakręcono teledysk.
W listopadzie 2002 roku zespół wydał swoje pierwsze DVD zatytułowane "". Znajdowały się tam wszystkie wideoklipy Gorillaz, jakie dotąd powstały: "Clint Eastwood, 19/2000, Rock the House, Tomorrow Comes Today" i ukryty klip "Lil’ Dub Chefin’", a także krótkie kreskówki z udziałem zespołu zwane The Gorillaz Bites, dwa występy na żywo, film dokumentalny, który stworzyli Damon i Jammie, niedokończony teledysk do piosenki "5/4" i wiele różnych dodatków.
Phase Two: Slowboat To Hades.
8 grudnia 2002 na oficjalnej stronie zespołu pojawił się nowy klip, który można było obejrzeć jedynie na tej witrynie. Był to jedyny nieoficjalny teledysk Gorillaz – "Rock It". Ogłoszony został konkurs, którego zwycięzca miał pomóc w tworzeniu jednego z teledysków zespołu. Niedługo po tym została wydana druga promocyjna książeczka, "2005 Promo Booklet" z dziełami Jamiego Hewletta. Nowy album, "Demon Days", ukazał się w 2005. Pierwszym oficjalnie opublikowanym utworem został „Dirty Harry”, który ukazał się na winylowej płycie (12"), ale na pierwszy singel wybrano piosenkę "Feel Good Inc.". Singel ten zadebiutował na dwudziestym drugim miejscu brytyjskich list przebojów już tydzień przed wydaniem "Demon Days". Stało się tak, ponieważ płytę można było kupić tydzień przed premierą w sklepach internetowych. Po premierze albumu "Feel Good Inc." awansował na drugie miejsce i utrzymał tę pozycję przez osiem następnych tygodni (nigdy wcześniej żaden singel zespołu nie uzyskał takiego wyniku). W tym samym czasie album "Demon Days" zdobył pierwsze miejsce, ale spadł na dwudzieste dziewiąte w czasie siedmiu tygodni. Podobnie było z pozostałymi dwoma singlami, które zaraz po swojej publikacji uzyskały pierwsze miejsca na światowych listach przebojów. Były to: "Dare" i "Dirty Harry". Jamie Hewlett 6 listopada 2005 roku poinformował za pośrednictwem strony internetowej Gorillaz-Unofficial, że wydany zostanie czwarty singel – „El Mañana” (później ogłoszono, że będzie to podwójny singel – "El Mañana/Kids With Guns"). Zwycięzca wspomnianego konkursu miał pomóc przy produkcji teledysku "El Mañana". 2 kwietnia 2006 roku album "Demon Days" uzyskał status pięciokrotnej platynowej płyty, osiągając w niecały rok sprzedaż w wielkości co najmniej egzemplarzy w samej Wielkiej Brytanii, bijąc tym samy rekord, ustanowiony przez album "Parklife" zespołu Blur (założonego przez Damona Albarna).
W listopadzie 2005 roku Gorillaz rozpoczął koncerty promujące album "Demon Days". Pięć występów z rzędu w Manchester Opera House w dniach 1–5 listopada z okazji Manchester International Festival zostało zarejestrowanych, 27 marca wydano DVD "Demon Days Live" z zapisem wideo z tych koncertów. Zaraz po wydaniu DVD Gorillaz powtórzył serię koncertów, ale tym razem w Apollo Theatre, w Nowym Jorku. Odbyły się one w dniach 2–6 kwietnia 2006 roku. Te koncerty również były rejestrowane, lecz nie zostały wydane na DVD. Można je było obejrzeć w internecie.
30 października na rynku ukazało się trzecie DVD zespołu, "", formą przypominające "Phase One: Celebrity Takedown". Następnie Gorillaz wydał nowy album, podobnie jak w wypadku "G-Sides" złożony z utworów, które nie znalazły się na albumie studyjnym. "D-Sides" jest albumem dwupłytowym, pierwszy dysk zawiera odrzucone utwory z sesji "Demon Days", a drugi – remiksy utworów z tej sesji.
W roku 2005 w Lizbonie zespół zdobył nagrodę MTV Europe Music Awards 2005 dla najlepszego zespołu. Nominowany był dodatkowo w kategorii "Najlepszy Wideoklip" oraz "Najlepsza Piosenka" za "Feel Good Inc."
Phase Three: Plastic Beach.
14 stycznia 2009 roku Damon Albarn wystąpił gościnnie w roli DJ-a w BBC Radio 1, gdzie zaprezentował wersje demo utworów, które mogą ukazać się na nowym albumie, który miał być zatytułowany "Carousel" i wydany w marcu 2010 roku. Były to: "Electric Shock", "Broken" oraz „Stylo”. Ostatecznie album wydano pod tytułem "Plastic Beach", a jego premiera miała miejsce 8 marca 2010 roku. Podobnie jak w przypadku "Demon Days", na albumie pojawili się liczni poboczni wykonawcy.
Obecność w kulturze popularnej.
26 października 2006 roku na rynku brytyjskim pojawiła się książka autobiograficzna zatytułowana "Rise of the Ogre". Została napisana przez Cass’a Browne’a oraz członków zespołu Gorillaz. Liczy 304 strony, została zilustrowana przez jednego z członków zespołu, Jamiego Hewletta.
We wrześniu 2007 rozpoczęła się produkcja do filmu dokumentalnego pod tytułem "Bananaz", który przedstawia całą karierę zespołu Gorillaz. Po raz pierwszy zaprezentowany został na Berlin Film Festival 7 lutego 2008 roku. Światowa premiera filmu miała miejsce 20 kwietnia 2009 roku na łamach serwisu Babelgum.
Zespół i Polska.
Zespół wystąpił pierwszy raz w Polsce 14 czerwca 2017 w Warszawie, następny występ w Polsce odbył się 18 czerwca w Katowicach w Międzynarodowym Centrum Kongresowym w ramach minitrasy koncertowej po Europie promującej album "Humanz". W 2018 zespół wystąpił na Open’er Festival.

</doc>
<doc id="188820" url="https://pl.wikipedia.org/wiki?curid=188820" title="Multi Multi">
Multi Multi

Multi Multi (do 14 czerwca 2009 Multi Lotek) – polska gra liczbowa, polegająca na wytypowaniu od 1 do 10 liczb oraz ustaleniu wybranej przez siebie wielokrotności (od 1 do 10 razy) stawki podstawowej zakładu. Wytypowane liczby są następnie porównywane z wylosowanymi przez maszynę losującą. Losowanie odbywa się dwa razy dziennie. Obydwa są prezentowane na stronie internetowej. Wieczorne losowania są również emitowane w TVP3.
Organizatorem gry jest Totalizator Sportowy.
Historia.
Multi Lotek.
Multi Lotek powstał jako odpowiednik Keno. Debiutował w Polsce 18 marca 1996. Jego wejście na rynek zbiegło się z rozpoczęciem nadawania losowań w Polsacie. Tego dnia wylosowano liczby: 4, 9, 10, 16, 21, 22, 23, 26, 27, 34, 35, 41, 42, 48, 62, 66, 68, 73, 76 i 78.
Wprowadzenie codziennej gry liczbowej było możliwe dzięki przejściu na system online. Przygotowania do nowej gry rozpoczęły się na początku 1995 roku. Wzorem innych krajów planowano pierwotnie nazywać ją – "Keno". Zwyciężył jednak pomysł nadania nazwy odzwierciedlającej charakter gry. Padały pomysły "Multilotto", "MaxLotek". Ostatecznie jednak zwyciężyła nazwa "Multi Lotek" – oznaczająca „wiele lotków”, ponieważ składa się ona tak jakby z 10 różnych gier, w których można typować liczby z podanego zbioru. Grający sam decyduje, w której z nich chce uczestniczyć.
Wykorzystana została zachodnioniemiecka maszyna losująca typu "HBS/RFN/1973 r.", wcześniej używana w losowaniach "Dużego Lotka", "Super Lotka" i "Zakładów Specjalnych". Zestaw kul zakupiono w RFN od producenta maszyny. Początkowo kule miały następujące kolory: 1–9 – czerwony, 10–19 – zielony, 20–29 – złoty, 30–39 – niebieski, 40–49 – żółty, 50–59 – srebrny, 60–69 – biały, 70–79 – bordo, 80 – pomarańczowy. Wymiana maszyny losującej z tzw. łapą na nowe „urządzenie podciśnieniowe” produkcji amerykańskiej typu "Smartplay Saturn" oraz kul na jednolity żółty kolor nastąpiła 5 października 1997. Poprzedni model maszyny losującej został użyty jeszcze 1 października 2002.
Przez pierwszy rok losowania odbywały się tylko cztery razy w tygodniu: w poniedziałek, wtorek, czwartek i piątek. 19 września 1997 zainaugurowano losowania niedzielne, by od 18 marca 1999, po wprowadzeniu losowań środowych i sobotnich dać graczom możliwość gry codziennej, również w święta.
27 października 2006 nastąpiło podwyższenie stawki w Multi Lotku z 1,25 zł na 2,50 zł (2 zł + 25% dopłaty na sport i kulturę).
8 października 2007 dołączona została nowa opcja gry, nazwana "Multi Lotek Plus". Liczba "Plus" miał być ostatnią liczbą w kolejności losowania. Dzięki temu maksymalna wygrana w Multi Lotka wynosiła 25 milionów złotych przy wybraniu opcji „Plus” i przy dziesięciokrotnej stawce. Opcja „Plus” kosztowała 5 zł. Pierwszą, historyczną liczbą Plus wylosowaną 8 października 2007 była 68.
8 marca 2008 doszło do awarii maszyny losującej, w wyniku której wylosowane kule wypadały z maszyny.
Multi Multi.
15 czerwca 2009 w celu zwiększenia przychodów firmy zakończono loterie Multi Lotek oraz Multi Lotek Plus i wprowadzono na ich miejsce gry Multi Multi i Multi Multi Plus, których losowania odbywały się dwa razy dziennie o 14:00 i 22:00. Po raz pierwszy użyto w tym losowaniu nowej maszyny losującej "Editec-WinTV Venus" produkcji francuskiej. W dniu 24 października 2009 w wyniku awarii maszyny losującej, polegającej na niezablokowaniu urządzenia po wylosowaniu dwudziestu kul i wylosowaniu dodatkowej dwudziestej pierwszej kuli, została ona wycofana. W kolejnych losowaniach powrócono do poprzedniej używanej w Multi Lotku ("Smartplay Saturn").
Od 15 czerwca 2009 wprowadzono możliwość oglądania losowań na żywo poprzez internet na stronie lotto.pl. Losowanie o 22:00 było również w dalszym ciągu transmitowane przez Polsat. Po przejęciu telewizyjnych transmisji losowań przez TVP Info w styczniu 2010 wieczorne losowania przesunięte zostały na 22:15. Do 30 kwietnia 2013 w telewizji transmitowane były tylko wieczorne losowania wtorkowe, czwartkowe i sobotnie. Od 1 maja 2013 wieczorne losowania transmitowane w TVP 3 codziennie o 22:00 .
Obecnie losowania gry liczbowej Multi Multi organizowane są dwa razy dziennie przez 7 dni w tygodniu o godzinie 14:00 i 22:00.
Od 15 lipca 2019 w Multi Multi można również zagrać online kupując zakłady na oficjalniej stronie internetowej.
Zasady gry w Multi Multi.
W Multi Multi losowanych jest 20 z 80 liczb. Każdy gracz może wytypować od 1 do 10 liczb. Szansa na wygraną i jej wysokość zależą od tego, ile liczb się wybierze. Przy trafieniu 10 z 10 liczb, gracz otrzymuje wygraną powiększoną o Bonus, czyli kumulującą się kwotę, której wartość może sięgnąć nawet kilka milionów złotych. W Multi Multi można wybrać także opcję Plus, która dodatkowo powiększa wygraną. Plusem jest ostatnia z 20 wylosowanych liczb.
Totalizator Sportowy, w pewnych przypadkach (patrz § 16 regulaminu) dla trafionych 10/10, 9/9 i 8/8 liczb, może uchylić się od wypłaty pełnej kwoty wygranej.
Prawdopodobieństwo wygranej.
Prawdopodobieństwo trafienia 10 z 10 liczb z Plusem wynosi 1:17 823 422, czyli jest mniejsze niż głównej wygranej Lotto.
Prawdopodobieństwo trafienia dokładnie k liczb można obliczyć według wzoru:
gdzie:
Prawdopodobieństwo trafienia dokładnie k liczb w tym plusa można obliczyć według wzoru:
gdzie:
Szanse na trafienie wszystkich 10 zwycięskich liczb wynoszą 1 do 8 911 711. Prawdopodobieństwo trafienia nagrody pocieszenia (gdy gracz typuje 1 z 20 wylosowanych liczb) wynosi 1 do 4.

</doc>
<doc id="188827" url="https://pl.wikipedia.org/wiki?curid=188827" title="Jovan Cvijić">
Jovan Cvijić

Jovan Cvijić, cyr.: Јован Цвијић (ur. 11 października 1865 w Loznicy, zm. 16 stycznia 1927 w Belgradzie) – serbski geograf.
Początkowo studiował w Belgradzie, gdzie ukończył studia w roku 1888. Następnie studiował na uniwersytecie w Wiedniu, który ukończył w roku 1892, a gdzie rok później się doktoryzował.
Od marca 1893 roku został profesorem uniwersytetu w Belgradzie.
Całokształt jego pracy naukowej dał znaczący wkład przede wszystkim z zakresu geomorfologii, jego czołowym dziełem jest książka "Półwysep Bałkański".
W latach 1921–1927 był przewodniczącym Królewskiej Serbskiej Akademii Nauk.
Jovan Cvijić był uczonym wielokrotnie wyróżnianym i wybieranym członkiem wielu towarzystw
naukowych, w tym honorowym członkiem Polskiego Towarzystwa Geograficznego.

</doc>
<doc id="188830" url="https://pl.wikipedia.org/wiki?curid=188830" title="Witold Milewski (1817–1889)">
Witold Milewski (1817–1889)

Witold Milewski (ur. 4 października 1817 w Poznaniu, zm. 19 kwietnia 1889 tamże) – polski doktor, matematyk, fizyk, pedagog.
Życiorys.
Absolwent Gimnazjum św. Marii Magdaleny w Poznaniu (1837). Studiował matematykę, fizykę i nauki przyrodnicze w Berlinie. Tytuł doktora otrzymał po obronieniu rozprawy "De ramis infinitis curvararum algebraicarum ordinis IV". Podczas studiów działał w Towarzystwie Akademików Polskich. W 1843, po zdaniu egzaminów nauczycielskich, podjął pracę w gimnazjum w Lesznie. W 1845 przeniósł się do Ostrowa, gdzie kierował nowo otwartym Królewskim Katolickim Gimnazjum do czasu przybycia dyrektora Roberta Engera. W 1847 otrzymał w ostrowskim gimnazjum tytuł "Oberlehrer" (Starszy Nauczyciel). Od 1850 był nauczycielem i inspektorem w macierzystym Gimnazjum św. Marii Magdaleny. Od 1853 był dyrektorem Gimnazjum w Trzemesznie. 
W latach 1857–1873 był w Poznaniu radcą rządowym i szkolnym, a także królewskim komisarzem przy maturach. Będąc na tym ostatnim stanowisku bronił polskiego stanu posiadania w szkolnictwie wielkopolskim. Po zatargu z niemieckimi: radcą szkolnym i prezesem rejencji poznańskiej oraz po próbie przeniesienia w 1873 na niższe stanowisko w Minden w Westfalii podał się do dymisji i poświęcił pracy w Banku Przemysłowym i Towarzystwie Przyjaciół Nauk. 
Po śmierci pochowany w Poznaniu.

</doc>
<doc id="188831" url="https://pl.wikipedia.org/wiki?curid=188831" title="Wish You Were Here">
Wish You Were Here

Wish You Were Here – album brytyjskiej grupy rockowej Pink Floyd. Nagrany pomiędzy styczniem a lipcem 1975, wydany 12 września tego samego roku.
Pierwszy album Pink Floyd wydany z nową wytwórnią płyt Columbia Records (wszędzie oprócz Europy, gdzie pozostali z EMI), z którą podpisali kontrakt na milion dolarów po spektakularnym sukcesie "Dark Side of the Moon". Układ z Columbia Records dał zespołowi pełną kontrolę oraz pełne prawa autorskie do ich nagrań (każdy album Pink Floyd, począwszy od "Wish You Were Here" był zastrzeżony dla Pink Floyd Music Ltd, Pink Floyd (1987) Ltd lub dla poszczególnych członków zespołu).
Charakterystyka.
Album jest w dużej mierze hołdem złożonym byłemu gitarzyście i autorowi większości tekstów z wcześniejszej działalności zespołu, Sydowi Barrettowi. Jego choroba psychiczna i niekonsekwentne postępowanie uniemożliwiały dalsze współtworzenie zespołu po albumie "A Saucerful of Secrets". 
W pierwszych planach "Wish You Were Here" miało zawierać trzy utwory, które zespół grał przez ostatnie dwa lata na koncertach: „Shine On”, „Gotta Be Crazy” i „Raving and Drooling”. „Shine On” przetrwało jako „Shine On You Crazy Diamond”, lecz Roger Waters postanowił nie nagrywać jeszcze pozostałych dwóch, które doczekały się zarejestrowania w studio pod nazwami „Dogs” i „Sheep” na albumie "Animals". Ich miejsce Waters zastąpił utworami opisującymi obecny stan zespołu (utwór tytułowy) i karykaturującymi negatywne strony świata muzycznego („Welcome to the Machine” oraz „Have a Cigar”).
Podczas tworzenia albumu napięcie w zespole widocznie rosło. Poprzednia płyta, "Dark Side of the Moon" okazała się ogromnym sukcesem, wynosząc Pink Floyd w centrum uwagi świata muzycznego. Członkowie zespołu byli zaniepokojeni tak wysoko postawioną poprzeczką, zastanawiali się czy kiedykolwiek jeszcze nagrają równie dobry album. Zdenerwowany Waters wzmocnił swój nacisk na twórczość zespołu, co w połączeniu z jego narastającą presją i wrogością doprowadziło do rozłamu w zespole. "Wish You Were Here" okazał się ostatnim albumem, na którym w komponowaniu brał udział Richard Wright (do czasu "The Division Bell" z 1994) i właściwie ostatnim, podczas nagrywania którego cały zespół brał aktywny udział w jego tworzeniu. 
W nagraniu utworu „Wish You Were Here” wziął udział, zaproszony przez zespół, znany skrzypek jazzowy Stéphane Grappelli, który dokonywał nagrań w innym studio w tym samym budynku. Jednak po końcowym miksowaniu jego gra była praktycznie niesłyszalna, więc zespół uznał, że podawanie go w składzie byłoby dla muzyka obraźliwe. Utwór z odnalezioną po latach ścieżką dźwiękową Grapellego pojawił się w specjalnej edycji płyty, która ukazała się w 2011.
Wizyta Barretta w studiu.
Według książki "Saucerful of Secrets: The Pink Floyd Odyssey", Syd Barrett pojawił się w studiu w środku sesji nagraniowej. Było to 5 czerwca 1975, kiedy nagrywane były chórki do „Shine On You Crazy Diamond”. Był to także dzień ślubu Davida Gilmoura z jego pierwszą żoną, Ginger. Barrett przybył do studia niezapowiedzianie, a przytył tak, że niektórzy go nie rozpoznali. Był także całkowicie ogolony, łącznie z brwiami (nawiązanie do takiego wyglądu miało miejsce w "The Wall"). Jerry Shirley wziął go za członka sekty Hare Krishna. Reszta była bliska płaczu: Waters wyznał później, że uronił łzy. Zagrali dla niego jakiś utwór (Mason powiedział, że nie pamięta jaki, jednak wspomina że mogło to być „Shine On You Crazy Diamond”). Kiedy skończyli, Syd siedział bez ruchu. Kiedy ktoś zaproponował, żeby zagrali to ponownie, Barrett zapytał jaki jest sens w graniu ponownie tego, co przed chwilą słyszeli. Zagrali mu również „Wish You Were Here” i zapytali, co o tym sądzi, na co odparł: „Brzmi trochę staro”. Zapytał jednocześnie, czy jest coś, co mógłby dla nich zrobić i oświadczył, że jeśli będzie potrzebny, jest pod ręką. Później tego samego dnia Phil Taylor, jeden z techników zespołu, widział Syda szukającego kogoś, kto podwiózłby go do domu. Unikając niezręcznej sytuacji, Taylor, by pozostać niezauważonym, schylił się w swoim samochodzie, gdy Syd przechodził obok. Nie wiadomo jak Barrett wrócił do domu. Przed tym wydarzeniem nie był widziany przez członków zespołu od 5 lat, nie był też widziany po tym wydarzeniu. Aby upamiętnić tę wizytę, Rick Wright cicho i delikatnie zagrał refren utworu „See Emily Play” w końcowych sekundach albumu.
W czerwcu 2006 w wywiadzie dla nowojorskiej stacji radiowej, krótko przed śmiercią Barretta, Gilmour wspomniał, że nie rozmawiał z nim od 1975 roku.
Opracowanie graficzne.
Opakowanie pierwszego wydania winylowego miało być anonimowe, całe czarne. Nie podobało się to wytwórniom muzycznym, dodano więc nalepkę przedstawiającą nazwę zespołu i uścisk dwóch mechanicznych dłoni, a w tle zawierającą ilustracje czterech żywiołów. Pod tym niepozornym przykryciem znajdowała się właściwa okładka: uścisk dłoni płonącego człowieka na tle hal filmowych.
Osiągnięcia.
W roku 1998 czytelnicy magazynu „Q” w głosowaniu na album wszech czasów umieścili "Wish You Were Here" na trzydziestym czwartym miejscu.
W 2003 album został sklasyfikowany na 209. miejscu listy 500 albumów wszech czasów magazynu Rolling Stone. Co ciekawe, dwadzieścia osiem lat wcześniej magazyn nie zostawił suchej nitki na tym albumie. Recenzent Ben Edmonds napisał w numerze z 6 października 1975: „Pasja jest wszystkim, czego Pink Floyd jest pozbawiony”.
Album w Polsce osiągnął certyfikat złotej płyty, a jego reedycja z 2011 – certyfikat platynowej płyty.
Lista utworów.
W różnych reedycjach pierwszy i ostatni utwór są też traktowane jako Part I i Part II.
Twórcy.
oraz

</doc>
<doc id="188834" url="https://pl.wikipedia.org/wiki?curid=188834" title="Fernand Braudel">
Fernand Braudel

Fernand Braudel (ur. 24 sierpnia 1902 w Luméville-en-Ornois, zm. 27 listopada 1985 w Cluses) – francuski historyk czasów nowożytnych, przedstawiciel szkoły Annales.
Życiorys.
Urodził się w Luméville-en-Ornois (Meuse). Jego ojciec był nauczycielem matematyki.
Fernand Braudel uczył się w liceum Voltaire’a w Paryżu, a następnie podjął studia historyczne na Sorbonie. Po ukończeniu studiów w roku 1923 pracował jako nauczyciel licealny w Algierze i Paryżu prowadząc równocześnie badania do doktoratu, który początkowo miał być poświęcony polityce śródziemnomorskiej Filipa II. Za namową Luciena Febvre’a ostatecznie tematem pracy uczynił nie Filipa II, a Morze Śródziemne. W latach 1935–1937 pełnił funkcję profesora na Uniwersytecie w São Paulo.
Podczas II wojny światowej znajdował się w niemieckich obozach jenieckich, w latach 1940–1941 w Oflagu XII B w Moguncji, następnie do końca wojny w Oflagu X-C w Lubece. W obozach napisał dzieło "Morze Śródziemne i świat śródziemnomorski w epoce Filipa II" ("La Méditerranée et le Monde Méditerranéen a l’époque de Philippe II"), które przyniosło mu światową sławę.
Po wojnie przejął obowiązki zamordowanego przez gestapo Marca Blocha w redakcji „Annales. Économies, Sociétés, Civilisations” (1946) i w Collège de France (1949). Po śmierci Luciena Febvre’a w roku 1956 objął kierownictwo sekcji VI École des hautes études en sciences sociales oraz „Annales. Économies, Sociétés, Civilisations” stając się bezdyskusyjnym przywódcą szkoły Annales i nauczycielem wszystkich jej późniejszych przedstawicieli.
W 1984 roku został wybrany na członka Akademii Francuskiej. Był członkiem zagranicznym PAN, a także doktorem honoris causa Uniwersytetu Warszawskiego.
Zmarł w swej rezydencji w Saint-Gervais-les-Bains.
Działalność naukowa.
Braudel dążył w swych pracach do wyjścia poza ramy tradycyjnej historiografii i stworzenia „historii totalnej” opisującej nie tylko wydarzenia polityczne, ale także dzieje cywilizacji. W swych pracach łączył wiedzę z zakresu geografii historycznej, historii klimatu, historii kultury materialnej i życia codziennego, historii społecznej i gospodarczej oraz klasycznej historii politycznej, chętnie posługiwał się danymi ilościowymi i analizą statystyczną. Braudel podkreślał konieczność szerokiego wykorzystywania w badaniach historycznych osiągnięć nauk społecznych, zwłaszcza geografii, ekonomii, socjologii oraz historii sztuki.
Braudel jest też autorem koncepcji trzech czasów historii, w ramach której wyróżniał:
Bezpośrednio z koncepcją długiego i krótkiego trwania wiąże się kolejna teoria Braudela, dotycząca przestrzeni (koncepcja centrum i peryferiów). W trakcie badań nad kapitalizmem Braudel wprowadził i opisał w dziele "Civilisation matérielle, économie et capitalisme" dwie formy analizy systemu gospodarczego jako czynnika organizującego świat:
Braudel uważał, że wyniki badań historycznych będą wartościowe wówczas, gdy historyk określi miejsce człowieka w środowisku i przeanalizuje warunki jakie ono mu daje. Z tego względu przedstawiciel szkoły Annales podniósł rolę badania czynników geograficznych w życiu człowieka i włączył do swego warsztatu metody geografa przekształcając je dla potrzeb historyka. Braudel stwierdzał, że cywilizacje powstają na konkretnym skrzyżowaniu czasu i przestrzeni.
Braudel wywarł ogromny wpływ na myśl socjologiczną, głównie przez swojego ucznia Immanuela Wallersteina, który w Stanach Zjednoczonych założył szkołę braudelianizmu.
Często nazywany był, nawet przez swoich oponentów, „księciem historyków”. Francuski polityk i ekonomista Jacques Attali zgłosił Ferdynanda Braudela do Nagrody im. Nobla w dziedzinie ekonomii. Nagrody jednak tej nie otrzymał.

</doc>
<doc id="188844" url="https://pl.wikipedia.org/wiki?curid=188844" title="Puryzm językowy">
Puryzm językowy



</doc>
<doc id="188848" url="https://pl.wikipedia.org/wiki?curid=188848" title="Grzegorz Ułamek">
Grzegorz Ułamek

Grzegorz Artur Ułamek (ur. 26 marca 1973 w Pankach koło Częstochowy, zm. 7 lipca 2005 w Santa Severa) – polski duchowny katolicki, poeta, dziennikarz, działacz kulturalny, duszpasterz częstochowskiego środowiska kultury.
Po maturze w latach 1993-1999 studiował filozofię i teologię w Wyższym Seminarium Duchownym Archidiecezji Częstochowskiej. Święcenia kapłańskie otrzymał 22 maja 1999 z rąk abp. Stanisława Nowaka. Ukończył także studia dziennikarskie w Papieskiej Akademii Teologicznej w Krakowie (2000-2002), rozpoczął pracę nad doktoratem z socjologii na Katolickim Uniwersytecie Lubelskim. Pracował w Zespole Szkół Muzycznych im. M. J. Żebrowskiego w Częstochowie, był współpracownikiem kilku czasopism (magazynu muzycznego „RUaH”, tygodnika „Niedziela”, „Drogi”, „Gazety Radomszczańskiej”, „Gazety Wyborczej”) oraz witryn internetowych („Okno na kulturę” i „RUaH”). Wydał pięć książek - "Z tej strony słońca" (1993), "Pięć okien" (2002), "Stojąc na palcach" (2002), "Suplement wielkopostny" (2003), "Dla nas i całego świata" (2003). Był nauczycielem religii w I Społecznego Liceum im. Zbigniewa Herberta STO w Częstochowie, w Zespole Szkół Muzycznych w Częstochowie oraz I Liceum Ogólnokształcącym im. Feliksa Fabianiego w Radomsku. Był duszpasterzem środowisk kulturalnych w Częstochowie, inicjatorem i organizatorem wielu imprez, m.in. Festiwalu „Exodus”,„Zaduszek Jazzowych”.
Zmarł tragicznie w trakcie kąpieli w Morzu Tyrreńskim w czasie pielgrzymki środowisk twórczych do Rzymu.

</doc>
<doc id="188852" url="https://pl.wikipedia.org/wiki?curid=188852" title="Visas Marr">
Visas Marr



</doc>
<doc id="188853" url="https://pl.wikipedia.org/wiki?curid=188853" title="Ciara">
Ciara

Ciara Princess Wilson (z domu Harris, ur. 25 października 1985 w Austin w stanie Teksas) – amerykańska wokalistka, producentka, aktorka oraz modelka.
Dzieciństwo.
Jest jedynym dzieckiem Carltona i Jackie Harris. Ponieważ jej ojciec służył w amerykańskim wojsku Ciara dorastała w bazach wojskowych Niemiec, Nowego Jorku, Utah, Kalifornii, Arizony oraz Nevady. Kiedy była nastolatką, jej rodzina osiedliła się w Atlancie. Zainspirowana występami Destiny’s Child i Janet Jackson, związała swoją przyszłość z muzyką, wskazując Michaela Jacksona i Janet za swoich idoli. Za swoje największe osiągnięcie zawodowe uważa nagranie piosenki wraz z Janet Jackson na jej krążek Discipline.
Kariera.
2002–2003: "Hearsay" i kontrakt płytowy.
Jako nastolatka, Ciara utworzyła wraz z dwiema koleżankami zespół "Hearsay". Grupa nagrywała dema, jednak z czasem zespół rozpadł się. Mimo to Ciara była nadal zdeterminowana, by osiągnąć swój cel i podpisać kontrakt jako autorka tekstów. Pierwszym sukcesem była piosenka „Got Me Waiting” dla piosenkarki R&amp;B Fantasii Barrino na jej debiutancki album Free Yourself. W czasie gdy pisała piosenki dla innych poznała Jazzeiego Pha, zwanego przez nią „muzyczną bratnią duszą”. W 2002 dwójka nagrała cztery dema piosenek, „1, 2 Step”, „Thug Style”, „Pick Up The Phone” oraz „Lookin' At You”, które znalazły się dwa lata później na jej debiutanckim albumie. Pierwsza piosenka została wydana jako drugi singiel i stała się hitem.
Po ukończeniu Riverdale High School w Riverdale w 2003, podpisała kontrakt z wytwórnią LaFace Records executive, by pod koniec roku całkowicie skupić się nad produkcją albumu. Na początku 2004 nagrała demo z producentem Seanem Garrettem. Niedługo po tym, demo zwróciło uwagę Lil Jona i stało się jej debiutanckim singlem. Raper stwierdził potem, że wiedział jak wielkim stanie się to hitem ze względu na podobieństwo do międzynarodowego hitu Ushera „Yeah!”.
2004–2005: "Goodies".
Debiutancki album Ciara wydała 28 września 2004 roku. Wraz z wydaniem krążka, została okrzyknięta „Princess or First Lady of Crunk&amp;B”. Nad albumem pracowała wraz z kilkoma producentami i autorami tekstów, jak m.in. Jazze Pha, Lil Jon, Bangladesh, R. Kelly, Johntá Austin, Sean Garrett i Keri Hilson. Album zadebiutował na pozycji trzeciej na liście US Billboard 200, sprzedając 124 750 płyt w pierwszym tygodniu i zajmując wysokie miejsce na liście Top R&amp;B/Hip-Hop Albums. Album na liście Billboard znajdował się przez siedemdziesiąt dwa tygodnie, uzyskując 10 października 2006 roku status trzykrotnej platyny (do czerwca 2010 sprzedanych zostało około 2,7 miliona egzemplarzy w USA).
Pierwszy singiel z krążka z Petey Pablo wydany został 8 czerwca 2004 roku. Krytycy jednogłośnie okrzyknęli go „hymnem lata” oraz jednym z najlepszych singli roku za taneczną melodię, bit oraz ironię „mądrego” tekstu. Piosenka dobrze radziła sobie na świecie, podbijając listy w Kanadzie, USA oraz Wielkiej Brytanii, oraz zajmując miejsca w pierwszej dziesiątce na innych listach i uzyskując platynowy certyfikat w USA. „1,2 Step” z Missy Elliott wybrany był jako drugi singiel. Podczas gdy piosenka wspinała się na listach w Kanadzie, była już w pierwszej dziesiątce w sześciu innych krajach, otrzymawszy status Platynowy lub Złoty w wielu regionach. Singiel był nominowany w kategorii „Best Rap/Sung Collaboration” na 48th Grammy Awards.
Po sukcesie „Goodies”, Ciara wydała 12 lipca 2005 roku DVD zatytułowane „”, które zawiera remixy singli „1,2 Step” i „Oh” oraz nowe piosenki. Wydanie pokryło się platyną w USA. Otworzyła również trasę Harajuku Lovers Tour 2005 Gwen Stefani a w grudniu tego samego roku pojechała w trasę Holladay Jam Tour wraz z Chrisem Brownem i Bow Wow. Wystąpiła gościnnie w kawałku Missy Elliott „Lose Control” oraz „Like You” Bow Wowa, które znalazły się na pozycji trzeciej w Stanach Zjednoczonych. Podczas 48th Grammy Awards otrzymała cztery nominacje, wśród których otrzymała nagrodę za „Best Short Form Music Video” wraz z Missy Elliott za „Lose Control”.
2006–2007: "Ciara: The Evolution".
5 grudnia 2006 roku miała miejsce premiera drugiego krążka Ciary, . Artystka zapytana o tytuł albumu, mówi o nim jako „O czymś większym niż moja własna dojrzałość – jest o ewolucji muzyki, ewolucji tańca i ewolucji mody”. Na albumie znaleźć można wpływy Michaela Jacksona, Prince’a oraz Madonny. Ciara współpracowała z nowymi producentami, m.in. z takimi jak Rodney Jerkins, Pharrell, Bryan-Michael Cox, Will.I.Am., jak również kontynuowała pracę z Jazze Pha i Lil Jon, którzy pomagali jej na debiutanckim albumie.
"Ciara: The Evolution" stało się pierwszym albumem numer jeden na liście Billboard 200, oraz drugim na Top R&amp;B/Hip-Hop Albums z wynikiem ponad 338 000 sprzedanych egzemplarzy w pierwszym tygodniu. Album otrzymał certyfikat platynowej płyty przez RIAA w Stanach Zjednoczonych, w ciągu pięciu tygodni od jego wydania, a łączna sprzedaż wynosiła 1,3 miliona według Nielsen SoundScan. Na świecie krążek sprzedał się w nakładzie ponad dwóch milionów egzemplarzy. Międzynarodowy singiel promujący album – „Get Up” z Chamillionaire dotarł na siódme miejsce w Stanach Zjednoczonych i pokrył się platyną. W Nowej Zelandii piosenka zdobyła piąte miejsce. Utwór został wykorzystany w filmie oraz umieszczony na oficjalnym soundtracku. Singiel promujący album w Stanach Zjednoczonych – „Promise” osiągnął pozycję jedenastą na liście Billboard Hot 100 i stał się trzecim numerem jeden na liście Hot R&amp;B/Hip-Hop Songs. „Like a Boy” zostało wybrane na drugi singiel promujący krążek na świecie, i dotarł on do pierwszej dwudziestki w Wielkiej Brytanii, Finlandii, Francji, Irlandii, Szwecji, Szwajcarii, a także w Stanach Zjednoczonych.
W październiku 2006 roku, celem promocji albumu, Ciara wybrała się w krótką trasę koncertową po Stanach Zjednoczonych i Kanadzie, zatytułowaną The Evolution Tour, która obejmowała siedemnaście różnych klubów. W sierpniu 2007 była główną gwiazdą trasy Screamfest Tour 2007 razem z raperem T.I, Chrisem Brownem i Akonem, była również supportem trasy Rihanny Good Girl Gone Bad Tour w Wielkiej Brytanii. Wystąpiła gościnnie na singlu Field Mob „So What” i Tiffany Evans „Promise Ring”, ponadto zadebiutowała jako aktorka w filmie All You’ve Got wyprodukowanym przez MTV Films w maju 2006. Ciara stała się również twarzą linii odzieży Jaya-Z Rocawear i rzecznikiem kampanii kobiet zatytułowanym I Will Not Lose, który zadebiutował w maju 2007 roku.
2008–2009: "Fantasy Ride".
W październiku 2008 roku, Ciara została uhonorowana nagrodą Billboard „Woman Of The Year”, za sukcesy w branży muzycznej. Mimo iż jej trzeci album planowany był na wrzesień 2008 roku, ostatecznie został wydany w maju 2009 roku.
Album stał się pierwszym krążkiem Ciary, który dostał się do pierwszej dziesiątki w Wielkiej Brytanii i Kanadzie. W Stanach Zjednoczonych "Fantasy Ride" zadebiutował na miejscu trzecim listy Billboard 200, stając się trzecim albumem Ciary który znalazł się w pierwszej trójce. Sprzedaż wyniosła 193 000 egzemplarzy w pierwszym tygodniu (według Nielsen SoundScan).
Singlem promującym album był utwór „Never Ever” z Young Jeezym wydany w styczniu 2009 roku. Piosenka osiągnęła pozycję dziewiątą na US Hot R&amp;B / Hip-Hop Songs. Drugi singiel, duet z Justinem Timberlakiem zatytułowany „Love Sex Magic”, stał się światowym hitem, osiągając pozycje w pierwszych dziesiątkach w dwudziestu krajach, w tym w USA, gdzie zadebiutował na miejscu dziesiątym listy Billboard Hot 100, jak również pokrył się platyną w Australii, a złotem w Nowej Zelandii. Piosenka otrzymała nominację do 52nd Grammy Awards w kategorii „Best Pop Collaboration with Vocals” oraz do 2009 MTV Video Music Awards za najlepszą choreografię w teledysku. „Work”, ostatni singiel, osiągnął umiarkowany sukces na rynkach międzynarodowych. W lipcu 2009 roku była gwiazdą trasy Jay-Z &amp; Ciara Live razem z Jayem-Z. Przez osiem nocy supportowała również koncert Britney Spears podczas występów w Wielkiej Brytanii na prestiżowej londyńskiej O2 Arenie w ramach jej trasy promującej album „Circus”. Ciara pojawiła się również gościnnie na singlu Nelliego „Stepped on My J'z” promującego płytę Brass Knukles, a także na międzynarodowym hicie „Takin’ Back My Love” z Enrique Iglesiasem na jego płycie Greatest Hits.
2010–2011: "Basic Instinct".
W lutym 2010 roku raper Ludacris wypuścił remix swoje singla „How Low” z udziałem Ciary oraz rapera Pitbulla. W marcu 2010 piosenkarka pojawiła się gościnnie w teledysku Ushera i Nicki Minaj do singla „Lil Freak”. Czwarty studyjny album Ciary, zatytułowany Basic Instinct został wydany w grudniu 2010 roku. Ciara powiedziała dziennikarzowi magazyu Blues &amp; Soul Peteo'wi Lewisowi, że album „jest tak naprawdę o zaufaniu jej instynktowi i powrocie do korzeni R&amp;B/Urban, tam, gdzie zaczynała, czyli do czasów „Goodies” i „1,2 Step”. Krążek był produkowany przez Ciarę wraz z jej agentem Markiem Pittsem, jak również z duetem tekściarskim oraz producentami Trickim Stewartem i The-Dream, którzy współpracowali z artystką podczas tworzenia jej poprzedniego albumu. "Basic Instinct" zadebiutował na pozycji czterdziestej czwartej listy US Billboard 200, z łączną sprzedażą 37 000 egzemplarzy w pierwszym tygodniu. W związku z tym, krążek ten jest pierwszym albumem piosenkarki, który nie trafił do pierwszej trójki. Na liście US R&amp;B / Hip-Hop Albums trafił na pozycję jedenastą, stając się najniżej notowanym krążkiem artystki w ciągu całej jej kariery aż do tej pory.
"Ride” z gościnnym udziałem Ludacrisa został wydany jako singiel 26 kwietnia 2010 roku. Piosenka dotarła do pozycji czterdzieści dwa na US Billboard Hot 100, trzeciej na US Hot R&amp;B / Hip-Hop Songs, oraz siedemdziesiątej piątej na UK Singles Chart. Utwór stał się dwunastym singlem który osiągnął sukces na listach R&amp;B/Hip-Hop Airplay i R&amp;B/Hip-Hop Songs. Piosenka zdobyła nagrodę w kategorii „Best Performance Dance” podczas Soul Train Music Awards w 2010 roku. „Speechless” oraz „Gimmie Dat” zostały wydane jako drugi i trzeci singiel promujący album na jesień 2010 roku. Oba utwory nie trafiły na wysokie pozycje w notowaniach US R&amp;B, a drugi osiągnął niewielki sukces na listach przebojów w Wielkiej Brytanii. W sierpniu 2011 udała się w podróż do Australii by wziąć udział w festiwalu Summerbeatz obok Flo Rida, Jaya Seana, Akona, Traviego McCoya i Ja Rule.
W lipcu 2011 Billboard ogłosił, że Ciara oraz producent oraz raper T-Pain udają się razem do studia, aby nagrać materiał na kolejny album piosenkarki. Para współpracowała wcześniej podczas nagrywania piosenki „Go Girl” w 2009 roku oraz gościnnie udzieliła się na albumie rapera Thr33 Ringz na utworze „Blowin’ Up”.
2011–2013: "Ciara".
W lutym 2011, po tym, jak w internecie ukazały się plotki związane z zakończeniem współpracy Ciary z Jive Records, piosenkarka wydała oficjalne oświadczenie na profilu na Facebooku, skarżąc się na niedostateczną promocję oraz pomoc finansową przez wytwórnię. Stwierdziła, że nie otrzymywała od nich wsparcia, a nawet zmuszona była zapłacić z własnej kieszeni za promocję swoich singli, jak np. „Gimmie Dat”. Frustracja, którą odczuwała podczas pracy nad trzecim i czwartym albumem doprowadziła ją do podjęcia decyzji o zwolnieniu z umowy. W maju tego samego roku, Ciara została usunięta z bazy danych wytwórni Jive Records. 12 lipca poinformowano, iż wokalistka na nowo połączyła siły z L.A. Reid podpisawszy kontrakt płytowy z jego wytwórnią Epic Records, co potwierdzone zostało we wrześniu 2011 roku.
W trakcie wywiadu dla "Sway In The Morning" w lutym 2012 roku, Ciara wyjawiła, iż nie będzie się spieszyć z nagrywaniem nowego albumu, twierdząc, że: „Chodzi tutaj o naprawdę dobrą atmosferę, i zdradzę ci, że idzie ona w dobrą stronę. Bardzo ważne jest dla mnie, aby nie spieszyć się z tym albumem, co jest równie ważne dla całego zespołu. To naprawdę, naprawdę dobra energia.”. Podczas sesji do piątego już albumu pracowała z mnóstwem tekściarzy oraz producentów, z czego wymienić można np. Hit-Boy, Soundz, Diane Warren, Tricky Stewart, oraz The Underdogs. Podczas jednej z rozmów, piosenkarka powiedziała: „Pracowałam z kilkoma osobami którzy są nowi, z czego jestem bardzo podekscytowana.” Wyjaśnia: „Jeśli chodzi o artystów, jeśli chodzi o pisarzy, jeśli chodzi o producentów, naprawdę chciałam przycisnąć. Sporo osiągnęliśmy pracując z mnóstwem ludzi, z którym wcześniej nie miałam do czynienia, co było naprawdę fajne.” W trakcie konferencji prasowej z MTV w maju 2012 roku, Ciara potwierdziła, iż nowy album nazywać się będzie One Woman Army, a pierwszym promującym go singlem została piosenka „Sweat”, która wyjdzie już niedługo. Utwór z gościnnym udziałem rapera 2 Chainz, zadebiutował w sieci 4 czerwca tego samego roku, a 19 czerwca trafić miał na portal iTunes&lt;ref name="New Music: Ciara f/ 2 Chainz – ‘Sweat’"&gt; New Music: Ciara f/ 2 Chainz – ‘Sweat’, Rap-Up.com.&lt;/ref&gt;, jednak z niewiadomych przyczyn w ostatniej chwili singiel tam nie trafił. 13 sierpnia 2012 roku piosenkarka ujawniła, że pierwszym singlem z nadchodzącego albumu będzie piosenka „"Sorry"”. Dokładnie miesiąc później, bo 13 września miała miejsce premiera utworu wraz z teledyskiem podczas programu 106 &amp; Park stacji BET, jak również na kanale Vevo. W dniu urodzin piosenkarki, 25 października 2012 roku premierę miał teledysk do drugiego singla z płyty "One Woman Army" – piosenki "Got Me Good", który odbył się na nowojorskim placu "Times Square". W klipie kręconym na pustyni w Kalifornii Ciarze towarzyszą uczestniczki „America’s Best Dance Crew” z zespołu 8 Flavahz. Tego samego dnia wystąpiła w popularnym programie telewizyjnym "Jimmy Kimmel Live!" gdzie oprócz wykonania swoich najnowszych singli "Got Me Good" i "Sorry", na żywo zaśpiewała również stare przeboje takie jak "Goodies", "1,2 Step" czy "Like a Boy". Pojawiła się również w utworze Nicki Minaj „I'm Legit”, który znajdzie się na reedycji płyty Pink Friday: Roman Reloaded – The Re-Up. W 2012 miała także miejsce premiera filmu z udziałem piosenkarki, komedii zatytułowanej „That's My Boy” (w Polsce brzmiała ona Spadaj Tato), gdzie zagrała kelnerkę Brie.
1 marca 2013 roku Ciara zaskoczyła swoich fanów publikując okładkę najnowszego singla „Body Party” na profilu na Twitterze, poprzedzonym kilkoma cytatami z piosenki. Z premierą kawałka artystka zaczekała do poniedziałku 4 marca, gdzie najpierw wrzuciła do sieci filmik na którym wykonuje kawałek utworu acapella w hotelowej łazience w Paryżu na chwilę przed pojawieniem się na paryskim tygodniu mody, a kilka godzin później singiel oficjalnie miał swoją premierę za pośrednictwem strony Billboard.com. 15 kwietnia 2013 roku piosenkarka ujawniła tracklistę piątego albumu oraz zmieniła tytuł krążka z dotychczasowego "One Woman Army" na proste "Ciara". Ze względu na słabe wyniki piewotnych singli, piosenki takie jak „Sweat”, „Sorry” czy „Got Me Good” nie zostały umieszczone na finalnej trackliście albumu. Nowy, oficjalny singiel „Body Party” wydany został w marcu 2013 roku i do tej pory zanotował numer 22 na liście Billboard Hot 100 oraz wysokie, drugie miejsce na amerykańskiej liście Billboardu „Hot R&amp;B/Hip-Hop Songs”. Drugim singlem z płyty jest kawałek „I'm Out” wraz z Nicki Minaj. Album swoją premierę miał 9 lipca 2013 roku. Debiut zaliczył na miejscu drugim listy Billboard 200, w pierwszym tygodniu sprzedając się w liczbie 59,000 kopii w USA oraz drugie miejsce na liście Top R&amp;B/Hip-Hop Albums. Krążek stał się czwartym dziełem Ciary, który zadebiutował w pierwszej trójce listy Billboard.
2014–obecnie: "Jackie" oraz siódmy studyjny album.
We wrześniu 2013, producent Mike WiLL Made It wyjawił, iż Ciara rozpoczęła pracę nad swoim szóstym studyjnym albumem. W grudniu tego samego roku artystka potwierdziła, że jest w trakcie nagrywania materiału. Podczas wywiadu dla magazynu Rap-Up zdradziła, że rozpoczęcie prac nad szóstym albumem miało miejsce koło Święta Dziękczynienia w 2013 roku oraz, iż nowe utwory pojawią się w najbliższym czasie. Na początku lutego Ciara wykonała na żywo nową piosenkę zatytułowaną „Anytime” podczas koncertu Degree Women Grammys Celebration, następnie opublikowała wersję studyjną, wyprodukowaną przez Boi-1da oraz Katalyst, gościnnie pojawił się ówczesny narzeczony piosenkarki, Future. Po ogłoszeniu zaręczyn, Ciara podczas wywiadu w kwietniu 2014 roku zdradziła, iż jej nadchodzący krążek będzie inspirowany jej partnerem. Pierwsze dziecko piosenkarki, syn Future Zahir Wilburn urodził się 19 maja 2014 roku. Po udowodnieniu niewierności rapera, który nie dochowywał jej w trakcie trwania ich związku, para odwołała zaręczyny. Bardzo publiczne rozstanie spowodowało przesunięcie premiery nowego albumu Ciary na 2015 rok, w międzyczasie artystka „po cichu” nagrywała nowy materiał na zmianę z opieką nad synem.
"I Bet”, pierwszy singiel z płyty "Jackie", wydany został 26 stycznia 2015 roku. W maju tego samego roku, Ciara wyruszyła po raz pierwszy od sześciu lat w samodzielną trasę koncertową. Trwająca miesiąc trasa "Jackie Tour" rozpoczęła się 3 maja w Chicago, zatrzymując się w takich miastach jak Nowy Jork, Boston, Nowy Orlean, Dallas czy Los Angeles. Pierwsza część trasy zakończyła się koncertem 31 maja w San Francisco. Album "Jackie" swoją premierę miał 1 maja 2015, promowany takimi singlami jak „I Bet” czy „Dance Like We're Making Love”. Krążek zadebiutował na miejscu 17 listy "Billboard 200" ze sprzedażą łącznie 25,000 kopii, co jest jej najsłabszym wynikiem w karierze.
Ciara obecnie pracuje nad siódmym albumem studyjnym i zapowiedziała obranie przez nią zupełnie nowego kierunku muzycznego. 27 stycznia 2017 roku artystka ogłosiła podpisanie umowy wraz z wytwórnią Warner Bros. Records.
17 lipca 2018 roku Ciara wydała nowy singiel wraz z teledyskiem do piosenki „Level Up”. Utwór jest pierwszym singlem z nadchodzącej, siódmej płyty artystki. 
Życie prywatne.
W 2005 roku Ciara zaczęła spotykać się z raperem Bow Wowem, jednak w kwietniu 2006 roku ich związek zakończył się. Pomimo iż oboje nigdy nie wyjawili powodów rozstania, to nie powstrzymało to spekulacji o tym, jakoby raper zdradzał piosenkarkę.
Na początku 2013 pojawiło się mnóstwo plotek oraz doniesień o tym, że Ciara jest w związku z raperem Future’em, a do którego przyznał się sam zainteresowany w trakcie 
jednego z wywiadów mówiąc, że są szczęśliwą parą. Od tamtej pory para często pokazuje się razem. W późniejszym czasie Ciara wytatuowała sobie na serdecznym palcu dużą literę „N”, która oznacza pierwszą literę imienia rapera, Nayvadius. 28 października 2013 roku poinformowała o swoich oświadczynach z Future’em, który podarował jej piętnastokaratowy diamentowy pierścionek. 14 stycznia 2014 roku w trakcie wywiadu dla amerykańskiego dziennika The View Ciara wyjawiła, iż razem z narzeczonym spodziewają się swojego pierwszego dziecka. 19 maja 2014 roku piosenkarka urodziła syna, któremu nadała imię Future Zahir Wilburn. Z powodu niewierności rapera para w sierpniu 2014 roku odwołała zaręczyny.
Na początku 2015 roku piosenkarka zaczęła spotykać się z rozgrywającym drużyny futbolowej Seattle Seahawks, Russellem Wilsonem. Para zaręczyła się podczas wakacji na Seszelach 11 marca 2016 roku. Pobrali się 6 lipca tego samego roku na zamku Peckforton w Cheshire, Anglii. W dniu swoich 31 urodzin Ciara ogłosiła, iż wraz z mężem spodziewają się pierwszego dziecka. 28 kwietnia 2017 roku na świat przyszła ich córka "–" Sienna Princess Wilson. W styczniu 2020 roku Ciara ogłosiła, że spodziewają się drugiego dziecka. 23 lipca 2020 roku na świat przyszedł ich syn "–" Win Harrison.
Styl muzyczny.
Muzyka i głos.
Wraz z debiutem jej pierwszego singla "Goodies", Ciara została okrzyknięta Księżniczką Crunk&amp;B, mimo iż sama piosenkarka nie przepada za tym tytułem. Allison Stewart z "The Washington Post" stwierdziła, że posiada ona „piskliwy, zręczny głos, zdolny do wyrażenia jedynie trzech uczuć: seksownego, hardego i smutnego, czyli wszystkich których piosenkarka R&amp;B potrzebuje”.Randall Roberts z "Los Angeles Times" skomentował, że „Ciara jest najbardziej syntetyczna ze wszystkich div R&amp;B w przeciągu ostatniej dekady. To elektroskłonnościowa wokalistka której instrumentalne podniebienie utworu ma ciężko preferowany, surowy bit 808, a zarazem posiada harde i uwodzicielskie linie”. Podczas recenzowania drugiego albumu wokalistki, "The Evolution", Jody Rosen z "Entertainment Weekly" napisał: „Komfort Ciary z szalonymi bitami stawia ją obok Cassie, Amerie, Rihanna, oraz innych pseudo-Beyoncé. [Jej] głos jest przez cały czas lekki: szepcze, grucha, zawodzi i pospiesznie zwija synkopy godne samej Beyoncé. Trzeci album Ciary, "Fantasy Ride" ukazał piosenkarkę jak zmierza w kierunku muzyki new pop oraz dance. Bill Lamb z About.com komentując jej hit "Love Sex Magic" stwierdził, iż posiada ono „brzmienie retro-funkowej gitary” i że „utwór jedzie bitem, w którym jednocześnie słychać echa lat ’70 R&amp;B oraz klasycznej Janet Jackson. Muzyka Harris jest zazwyczaj współczesnym R&amp;B, jednak wplata ona w swoje piosenki również inne style muzyczne różnych gatunków, jak np. hip hop, crunk, rap, dance-pop, electro pop czy funk. Krytycy ocenili jej single "Goodies", "1,2 Step", "Get Up" i "Go Girl" jako klubowe bangery.
Debiutancki album Ciary zawiera produkcje Jazzego Pha, który jest jej odkrywcą. Krytycy porównywali album do tragicznie zmarłej piosenkarki Aaliyah, oraz że ma jakość Destiny’s Child. Na drugim albumie, piosenkarka pracowała z jednym z współpracowników z pierwszego krążka, Lil Jonem przy utworze "That's Right", samplując utwór Pretty Tony's „Fix It in the Mix”&lt;ref name="Ciara – Goodies/ The Evolution"&gt;, Sony Music Entertainment.&lt;/ref&gt;. zrobiła to samo z piosenkami innych artystów, jak np. Lyn Collins "Think (About It)" i Rob Base "It Takes Two" do "Make It Last Forever", elektryczny rytm z lat ’80 Jive Rhythm Trax "122 BPM" do "C.R.U.S.H" czy piosenkę Harold Melvin &amp; the Blue Notes "If You Don't Know Me by Now" której refren został dodany do piosenki "Never Ever".
Inspiracje.
Ciara mówi, że oglądanie Janet Jackson oraz Destiny’s Child w telewizji kiedy nie było jej w szkole zainspirowało ją do rozpoczęcia kariery w przemyśle muzycznym, wskazując sławne rodzeństwo Michaela Jacksona oraz Janet Jackson jako swoich największych idoli. Mówi się, że piosenkarka osiągnęła, jak powiedziała, „szczyt swojej kariery” kiedy wraz ze swoją idolką nagrała jeden z kawałków na jej album "Discipline" z 2008 roku. Ciara skomentowała również, dlaczego wymieniając swoje inspiracje zawsze mówi Michael Jackson: „Zawsze kiedy ktoś pyta, co inspiruje mnie w tym co robię, mówię Michael. To jest dla mnie właśnie to. Jest dla mnie wszystkim. To on jest tak naprawdę powodem dlaczego. Zostanie przeze mnie zapamiętany w bardzo wielu rzeczach. Czuję, że najważniejsze dla mnie to przekazać mojej generacji jak ważna była jego muzyka”. Artystka za swoje inspiracje wskazuje również Aaliyah, TLC, SWV, Monica oraz Salt-N-Pepa.
Inne zajęcia.
Modeling i Reklama.
W 2009, Ciara podpisała wielomilionowy kontrakt z agencją modelek Wilhelmina Models, co zaowocowało pojawieniem się w wielu magazynach. Oprócz tego, była zainteresowana rozpoczęciem prac nad nową linią ubrań. W czerwcu 2008 była w trakcie rozmów z departamentem sklepów Steve &amp; Barry's by stworzyć linię przystępnej odzieży, jednak plany nigdy nie doszły do skutku. 9 listopada 2009 roku ogłoszono, że Ciara będzie modelką w niemieckim wydaniu magazynu "Vogue". W tym czasie zapowiedziano udział piosenkarki w ogromnej multimedialnej kampanii smartfonów LG Chocolate Touch firmy Verizon. W ramach promocji artystka nagrała reklamę, gdzie tańczy do swojego singla "Work" z 2009 roku. W marcu 2012 roku zostało oficjalnie potwierdzone oraz ogłoszone, że Ciara będzie przedstawicielką w nowej kampanii Adidas Originals. Reklamę nakręcono jeszcze tego samego miesiąca, w którym wystąpiła plejada gwiazd.
12 maja 2016 nawiązała współpracę z agencją modelek IMG, dla której pracuje m.in. Gigi Hadid. W październiku 2016 roku Ciara została ogłoszona nową światową ambasadorką kosmetyków marki Revlon, która uczestniczyć będzie w kampanii „Choose Love”, celebrując „miłość oraz wszystkie jej pozytywne aspekty i możliwości”.
Filantropia.
We wrześniu 2008 roku Ciara pojawiła się w piosence "Just Stand Up!" razem z piętnastoma innymi wokalistkami, które tego samego miesiąca dzieliły scenę podczas występu na żywo na specjalnym telewizyjnym programie Stand Up to Cancer. Pieniądze ze sprzedaży singla zostały przekazane na rzecz fundacji. Program pomógł zebrać 100 milionów dolarów na walkę z rakiem. W 2009 piosenkarka została twarzą kampanii Dosomething.org "Do Something 101", która pomogła zebrać niezbędne szkolne przybory dla osób w potrzebie zaczynających rok szkolny. Nakręciła również publiczne oświadczenie poparcia dla kampanii.

</doc>
<doc id="188854" url="https://pl.wikipedia.org/wiki?curid=188854" title="(624) Hektor">
(624) Hektor

(624) Hektor – planetoida z grupy trojańczyków Jowisza obozu greckiego.
Odkrycie.
Planetoida została odkryta 10 lutego 1907 roku w Landessternwarte Heidelberg-Königstuhl w Heidelbergu przez astronoma Augusta Kopffa. Nazwa pochodzi od mitologicznego wojownika Hektora, bohatera wojny trojańskiej zabitego przez Achillesa.
Orbita.
Orbita (624) Hektora nachylona jest do płaszczyzny ekliptyki pod kątem 18,19°. Na jeden obieg wokół Słońca ciało to potrzebuje 11 lat i 350 dni, krążąc w średniej odległości 5,35 j.a. od Słońca. Mimośród orbity tej planetoidy to 0,024.
Jako trojańczyk Hektor poprzedza Jowisza w swej drodze wokół Słońca, pozostając zawsze 60° przed nim; znajduje się w punkcie libracji L4 Lagrange’a orbity największej planety Układu Słonecznego.
Właściwości fizyczne.
(624) Hektor jest nieregularnym obiektem skalnym o rozmiarach ok. 363×207 km. Jego jasność absolutna to 7,49. Okres obrotu tej planetoidy wokół własnej osi to ok. 6 godzin i 55 minut. Na powierzchni tej planetoidy panuje średnia temperatura 122 K.
Satelita planetoidy.
16 lipca 2006 odkryto, że planetoida ta posiada satelitę, który otrzymał prowizoryczne oznaczenie S/2006 (624) 1. Jest on dużo mniejszy od składnika głównego – jego wielkość to ok. 12 km. Obiega Hektora w czasie ok. 71 godzin w średniej odległości ok. 957 km.

</doc>
<doc id="188856" url="https://pl.wikipedia.org/wiki?curid=188856" title="Hektor (planetoida)">
Hektor (planetoida)



</doc>
<doc id="188857" url="https://pl.wikipedia.org/wiki?curid=188857" title="Scenka ogrodu z Roundhay">
Scenka ogrodu z Roundhay

Scenka ogrodu z Roundhay – film krótkometrażowy z 1888 uznawany za pierwszy film w historii, a na pewno najstarszy zachowany.
Film został nakręcony przy Oakwood Grange Road na Roundhay w Leeds w hrabstwie West Yorkshire w Anglii przez Louisa Aimé Augustina Le Prince'a. Występują w nim Adolphe Le Prince (syn Le Prince'a), Sarah Whitley (teściowa Le Prince'a), panna Harriet Hartley i Joseph Whitley chodzący wkoło i śmiejący się.
Jako że pani Whitley zmarła w październiku 1888, film musiał powstać przed tą datą. Do dziś zachowały się jedynie kopie fotograficzne prawdopodobnie papierowej taśmy, na której był zarejestrowany. Film trwa około dwóch sekund, składa się z 20 klatek oraz jest odtwarzany z szybkością około 12 klatek na sekundę.

</doc>
<doc id="188858" url="https://pl.wikipedia.org/wiki?curid=188858" title="(385571) Otrera">
(385571) Otrera

(385571) Otrera – planetoida z grupy trojańczyków Neptuna, odkryta w 2004 roku.
Nazwa planetoidy pochodzi od Otrerei, pierwszej królowej Amazonek w mitologii greckiej. Przed nadaniem jej nazwy nosiła oznaczenie tymczasowe 2004 UP10 i miała nadany stały numer 385571.
Orbita planetoidy.
Planetoida ta krąży w średniej odległości ok. 30,13 j.a. od Słońca po lekko eliptycznej orbicie o mimośrodzie 0,027. Wykonuje jeden obieg wokół Słońca w ciągu ok. 165 lat. Orbita (385571) Otrera nachylona jest pod kątem 1,43° do płaszczyzny ekliptyki.
W swym ruchu orbitalnym planetoida ta znajduje się w punkcie libracji L4 układu Neptun – Słońce. Krążąc po zbliżonej do Neptuna orbicie, poprzedza go, znajdując się ok. 60° przed nim.
Właściwości fizyczne.
Obiekt ma średnicę szacowaną na podstawie pomiarów jasności na ok. 77 km. Jego jasność absolutna to 8,8m.

</doc>
<doc id="188859" url="https://pl.wikipedia.org/wiki?curid=188859" title="Terytorium Francuskich Ziem Południowych i Antarktycznych">
Terytorium Francuskich Ziem Południowych i Antarktycznych



</doc>
<doc id="188860" url="https://pl.wikipedia.org/wiki?curid=188860" title="Tangram">
Tangram

Tangram – chińska łamigłówka (układanka), znana od ok. 3000 lat. Składa się z siedmiu elementów w postaci figur geometrycznych ("tan"), powstałych przez rozcięcie kwadratu. Są nimi:
Na identycznej idei oparty jest też starogrecki stomachion, zawierający 14 elementów.
Cel łamigłówki.
Celem jest odtworzenie położenia wszystkich siedmiu elementów tangramu w przedstawionym obrazku na podstawie jedynie kształtu jego konturów, a także wymyślanie własnych wzorów.
Reguły.
Za pomocą tangramu można ułożyć tysiące obrazków: sylwetek ludzi i zwierząt, przedmiotów, figur geometrycznych.

</doc>
<doc id="188861" url="https://pl.wikipedia.org/wiki?curid=188861" title="Projekt Rastko">
Projekt Rastko

Projekt Rastko (serb. Пројекат Растко) – pozarządowe, przedsięwzięcie kulturalne non-profit o charakterze wydawniczym i edukacyjnym, które jest poświęcone serbskiej i związanej z Serbią literaturze i sztuce. Nazwa projektu, który powstał w 1997 r., pochodzi od Rastko Nemanicia.
Projekt Rastko jest największą slawistyczną biblioteką internetową i jedną z dziesięciu największych elektronicznych bibliotek w Europie oraz jedną z najważniejszych na świecie.
Projekt Rastko ma wsparcie Ministerstwa Kultury Republiki Serbii, miasta Belgradu oraz wielu innych instytucji. Wielu znanych autorów, publikuje swoje prace i książki w ramach Projektu Rastko, np. Milorad Pavić i Vladeta Jerotić. Projekt jest zdobywcą wielu prestiżowych nagród i wyróżnień.
Główne zadania projektu Rastko:
W roku 2003 projekt Rastko posiadał następujące ośrodki regionalne:

</doc>
<doc id="188863" url="https://pl.wikipedia.org/wiki?curid=188863" title="Remy Bonjasky">
Remy Bonjasky

Remy Bonjasky (ur. 10 stycznia 1976 w Paramaribo) – holenderski kickbokser i zawodnik muay thai, trzykrotny mistrz K-1 World GP.
Dzieciństwo.
Remy Bonjasky urodził się w 1976 roku w Paramaribo – stolicy byłej holenderskiej kolonii Surinamu. Jego słowiańsko brzmiące nazwisko jest w rzeczywistości zniekształceniem surinamskich słów "bonyo na skin", co w wolnym tłumaczeniu znaczy "człowiek o wielkich kościach". W 1981 roku, mając 5 lat, wyjechał wraz z matką i rodzeństwem do Holandii, gdzie pracował jego ojciec.
Kariera sportowa.
W Holandii rozpoczął sportową karierę, grając w juniorskich drużynach piłkarskich. W wieku 16 lat podczas jednego z meczów złamał nogę. Po długotrwałej rehabilitacji nie powrócił do dawnej formy i sprawności, co sprawiło, że zrezygnował z uprawiania piłki nożnej.
Kick-boxing / muay thai.
W wieku 18 lat zapisał się do słynnego klubu Mejiro Gym w Amsterdamie, rozpoczynając treningi kick-boxingu i boksu tajskiego. Szybko odkryto w nim duży talent. Już po 6 miesiącach stoczył swoją pierwszą zawodową walkę, pokonując Valentijna Overeema (późniejszego zawodnika MMA i brata Alistaira). Kolejne wygrane walki i turnieje sprawiły, że Bonjasky został dostrzeżony przez K-1 – najbardziej prestiżową organizację kick-boxingu na świecie.
K-1.
Na ringu K-1 World GP zadebiutował w 2001 roku, ale prawdziwa eksplozja jego talentu nastąpiła dopiero dwa lata później, gdy zwyciężył w turnieju K-1 World GP w Las Vegas. Tryumf ten dał mu przepustkę do walki eliminacyjnej o jedno z 8 miejsc w Finale World GP w Tokio. Zmierzył się w niej z faworyzowanym Bobem Sappem. Walka zakończyła się skandalem po tym, jak znany z brudnego stylu walki Sapp uderzył leżącego na deskach Holendra. Faul ten spowodował dyskwalifikację Amerykanina oraz awans Bonjasky’ego do finałów. W ćwierćfinale i półfinale Bonjasky wyeliminował odpowiednio Petera Grahama i Cyrila Abidi, obu nokautując już w pierwszych rundach. W finale spotkał się z faworytem gospodarzy, Musashim. Holender, dominując nad Japończykiem niemal w każdym elemencie walki, sięgnął po zwycięstwo przez jednogłośną decyzję sędziów. Tym samym stał się trzecim z kolei mistrzem K-1 WGP z Holandii (po Peterze Aertsie i Ernesto Hooscie).
Równie udany dla Bonjasky’ego był rok 2004, gdy zdominował on rywalizację w World GP, wygrywając siedem z ośmiu swoich walk (jedyna porażka z kończącym karierę Francisco Filho). W Finale K-1 WGP broniący tytułu Holender pokonał Ernesto Hoosta oraz eks-boksera Francois Bothę i o tytuł zmierzył się – w powtórce finału sprzed roku – z Musashim. Walka ta przeszła do historii K-1 jako najdłuższy (trzy regulaminowe rundy + dwie dogrywkowe), a zarazem najbardziej kontrowersyjny finał cyklu World GP. Już w pierwszej rundzie Holender posłał na deski Japończyka, a w dwóch kolejnych kontrolował przebieg walki, co zdaniem wielu obserwatorów i komentatorów wystarczało w zupełności do wyłonienia zwycięzcy. Jednak dwóch z trzech sędziów (wszyscy Japończycy) orzekło remis. Zgodnie z regulaminem została zarządzona dodatkowa runda. Bonjasky jeszcze bardziej zaznaczył w niej swoją przewagę, wypunktowując Musashiego, jednak ci sami dwaj sędziowie ponownie przyznali remis. Druga dodatkowa runda przyniosła w końcu rozstrzygnięcie – Bonjasky obronił tytuł jednogłośną decyzją. Wydarzenia te sprowadziły na K-1 falę krytyki i zarzuty nieobiektywności sędziów oraz sprowokowały w mediach dyskusję nad faworyzowaniem przez K-1 japońskich zawodników. Sam Bonjasky i jego trener dyplomatycznie stwierdzili, że sędziowanie było "dziwne". Producent K-1 Sadaharu Tanikawa obiecał, że zbada sprawę.
Zwycięska passa Bonjasky’ego w finałach K-1 skończyła się w 2005 roku, gdy w półfinale World GP został znokautowany ciosami kolanami w korpus przez późniejszego mistrza, Semmy’ego Schilta.
W 2006 roku Bonjasky walczył na gali K-1 World GP w Amsterdamie przeciwko Francuzowi Jérôme Le Bannerowi. Walka ta dostarczyła krytykom poziomu i niezależności sędziowania w K-1 kolejnego argumentu. Sędziowie punktowi przyznali bowiem zwycięstwo Holendrowi, choć to Le Banner był lepszym zawodnikiem. Francuz złożył oficjalny protest, grożąc zerwaniem kontraktu i opuszczeniem K-1. W odpowiedzi władze organizacji zwołały komitet sędziowski, który ostatecznie przyznał rację Le Bannerowi, bezprecedensowo korygując punktację i zmieniając wynik walki.
Finał K-1 World Grand Prix 2006 był nieudany dla Bonjasky’ego. Choć wygrał on swój ćwierćfinałowy pojedynek ze Stefanem Leko, musiał się wycofać z turnieju. Podczas walki Niemiec dwukrotnie silnie kopnął go w krocze, co spowodowało przerwanie meczu i zarządzenie 15 minutowej pozaregulaminowej przerwy. Pomimo iż Bonjasky wciąż uskarżał się na silny ból, walkę dokończono i ostatecznie ogłoszono go zwycięzcą. Uraz był jednak na tyle bolesny, że Holender nie przystąpił do półfinału. Bonjasky zrewanżował się Leko rok później na gali eliminacyjnej Final 16 w Seulu, nokautując go w pierwszej rundzie "latającym kolanem". Następnie w ćwierćfinale Finału World GP 2007 pokonał Marokańczyka Badra Hari, ale później w półfinale uległ weteranowi K-1, Peterowi Aertsowi.
W 2008 roku Bonjasky awansował do Finału World GP, pokonując w Seulu przez decyzję większości Pawła Słowińskiego. W ćwierćfinale wygrał przez techniczny nokaut z Le Bannerem, a w półfinale znokautował "latającym kopnięciem" w żebra Gökhana Saki. W finałowej walce zmierzył się z Badrem Hari. Bonjasky zdołał zaliczyć w pierwszej rundzie nokdaun po lewym sierpowym w szczękę Marokańczyka. Hari rzucił się do odrabiania strat w drugiej rundzie, ale w jej trakcie sfaulował leżącego Holendra, uderzając go i kopiąc w głowę. Bonjasky otrzymał regulaminowe 5 minut na regenerację, ale po ich upływie oświadczył, że nie jest w stanie kontynuować walki. Pojedynek skończył się dyskwalifikacją Hariego i przyznaniem mistrzowskiego pasa Bonjasky’emu.
W następnym roku stracił mistrzostwo, przegrywając, podobnie jak w 2005 roku, w półfinale Finału World GP 2009 z Semmym Schiltem. Mimo że udało mu się w pierwszych sekundach walki posłać rywala na deski lewym sierpowym, wkrótce potem sam dwukrotnie zanotował nokdaun, przegrywając zgodnie z regulaminem przez automatyczny nokaut.
Problemy zdrowotne.
Bonjasky cierpi na rozszczepienie siatkówki prawego oka. Pierwszą operację przeszedł w 2001 roku, a kolejne w 2003 i 2008. Na początku 2010 roku po jednym ze sparingów kontuzja odnowiła się. W sierpniu zawodnik przeszedł czwartą operację. Spowodowało to zawieszenie przez niego kariery i nieobecność na ringu w całym sezonie 2010.
Styl walki.
Remy Bonjasky uznawany jest za jednego z najbardziej widowiskowo walczących zawodników, a zarazem za posiadacza najlepszych umiejętności defensywnych w K-1. Jego największymi atutami są: szczelna garda, walka w klinczu, ciosy kolanami oraz wysokie kopnięcia. Popisowymi technikami Bonjasky’ego są kopnięcie kolanem z wyskoku, czyli tzw. latające kolano (ang. "flying knee") oraz kopnięcie okrężne z wyskoku, czyli tzw. latające kopnięcie (ang. "flying kick"), którymi znokautował m.in. Cyrila Abidi (2003), Vernona White’a (2003), Gary’ego Goodridge'a (2006), Stefana Leko (2007), Melvina Manhoefa (2008), czy Gökhana Saki (2008).

</doc>
<doc id="188866" url="https://pl.wikipedia.org/wiki?curid=188866" title="Sens życia według Monty Pythona">
Sens życia według Monty Pythona

Sens życia według Monty Pythona (ang. – "The Meaning of Life" / "Monty Python's The Meaning of Life") – brytyjska czarna komedia z 1983 roku w reżyserii Terry’ego Jonesa i Terry’ego GIlliama, pełnometrażowy film grupy Monty Pythona. Film składa się z serii komediowych skeczów dotyczących różnych etapów życia – od narodzin do śmierci.
Streszczenie.
Film składa się z ciągu skeczy:
Film kończy czytany przez prezenterkę telewizyjną (z kartki, w szybkim tempie) „sens życia”: „Staraj się być miły dla ludzi. Unikaj jedzenia tłuszczu. Czytaj od czasu do czasu dobrą książkę. Spaceruj trochę i staraj się żyć w pokoju i harmonii z ludźmi wszystkich wyznań i narodów”.

</doc>
<doc id="188878" url="https://pl.wikipedia.org/wiki?curid=188878" title="SZON">
SZON

SZON (ros. "ШОН" – "Школa особого назначения", "Szkoła Osobogo Naznaczenija") - pl. Szkoła Specjalnego Przeznaczenia – szkoła radzieckiego cywilnego wywiadu zagranicznego (INO/INU/PGU), utworzona w 1938, po upadku ZSRR przemianowana na Akademię Wywiadu Zagranicznego Federacji Rosyjskiej (w 1994 roku). 
Utworzenie.
W latach 1920–1938 radziecki wywiad zagraniczny działał mimo braku specjalistycznej szkoły szpiegów. Agentów szkolono w zwykłych moskiewskich lokalach mieszkalnych należących kolejno do CzeKa OGPU i NKWD). Powodem utworzenia oficjalnej szkoły szpiegów prawdopodobnie był brak wyszkolonej kadry wywiadowczej, będący skutkiem krwawych czystek przeprowadzonych na rozkaz Józefa Stalina w szeregach doświadczonych kadr wywiadowczych. 
"SZON" została utworzona rozkazem Ludowego Komisarza Spraw Wewnętrznych numer 00648 z 3 października 1938. Szkołę ukryto w środku lasu koło miejscowości Bałaszycha, piętnaście kilometrów na wschód od obwodnicy moskiewskiej.
Szkolenie.
Program nauczania obejmował cztery godziny nauki języków obcych dziennie, dwie godziny wykładów z technik wywiadowczych oraz wykłady z dziejów partii komunistycznej, historii, dyplomacji, filozofii, religioznawstwa i malarstwa, wszystko po to, aby zapoznać kursantów z "burżuazyjną kulturą Zachodu". Do regularnych zajęć należały wieczorki muzyczne, a instruktorzy z doświadczeniem życia na Zachodzie uczyli kursantów w przyspieszonym tempie burżuazyjnych manier, dyplomatycznej etykiety, modnego stylu ubierania się i generalnie dobrego smaku. 
Nowa kadra.
W ciągu pierwszych trzech lat (1938–1941) SZON kończyło rocznie do 120 słuchaczy, samych mężczyzn (z wyjątkiem czterech kobiet). Jednym z absolwentów pierwszego rocznika SZON był Paweł Michajłowicz Fitin, który wcześniej pracował w wydawnictwie rolniczym, a rok później, w maju 1939, był już szefem wywiadu zagranicznego (wówczas V Wydziału Głównego Zarządu Bezpieczeństwa Państwowego).
Zmiany.
Nazwę szkoły zmieniono 5 czerwca 1943 na "Szkołę Wywiadu" (RASZ) Pierwszego Zarządu NKWD (wywiad zagraniczny). Wówczas także przedłużono program nauczania do dwóch lat. Do zakończenia II wojny światowej szkołę wywiadu ukończyło około 200 oficerów wywiadu zagranicznego. W latach zimnej wojny szkoła nosiła kolejno nazwy "Wyższa Szkoła Wywiadu" (kryptonim "Szkoła Nr 101"), "Instytut Czerwonego Sztandaru" oraz "Instytut im. Andropowa" (od nazwiska Jurija Andropowa, przewodniczącego KGB w latach 1967–1982). 
Po upadku ZSRR w 1991 i utworzeniu Federacji Rosyjskiej w październiku 1994 szkołę przemianowano ponownie na Akademię Wywiadu Zagranicznego Federacji Rosyjskiej, w której szkolą się dzisiejsi funkcjonariusze Służby Wywiadu Zagranicznego.

</doc>
<doc id="188879" url="https://pl.wikipedia.org/wiki?curid=188879" title="Tucson">
Tucson

Tucson () – miasto w hrabstwie Pima, w stanie Arizona w Stanach Zjednoczonych.
Liczba mieszkańców: 525,5 tys., obszar metropolitalny 1 023 320 (dane z lipca 2008). Jest drugim co do wielkości miastem w stanie, po Phoenix.
W Tucson znajduje się siedziba Uniwersytetu Arizony, jest to drugi pod względem wielkości pracodawca w mieście. Na przedmieściach Tucson znajduje się Park Narodowy Saguaro oraz Muzeum Pustyni Arizona-Sonora.
Na południowym wschodzie Tucson znajduje się baza lotnicza Davis-Monthan Air Force Base. Na terenie bazy znajduje się 309th Aerospace Maintenance and Regeneration Group (309. Grupa Utrzymywania i Konserwacji), w której przechowuje się ponad 4400 zakonserwowanych samolotów i śmigłowców. Jest to największe cmentarzysko wycofanych z aktywnej służby samolotów US Air Force, US Coast Guard, US Navy i US Marine Corps. Najciekawsze eksponaty są prezentowane w Pima Air and Space Museum.
W mieście rozwinął się przemysł lotniczy, metalowy, spożywczy oraz chemiczny.
Klimat.
Lato w Tucson jest bardzo gorące, a zima umiarkowana. Jednak mimo, iż leży bardziej na południe od Phoenix, temperatury ze względu na wyższe położenie nad poziom morza są zawsze niższe.
Klimat w Tucson jest pustynny, według klasyfikacji Köppena jest to typ "Bwh". Średnia temperatura roczna wynosi 20,8 °C, a rekord ciepła zanotowany w lipcu wyniósł 47,2 °C. Głównymi porami roku są lato i zima, a dodatkowo mniej znaczące: jesień, wiosna i pora monsunowa.

</doc>
<doc id="188880" url="https://pl.wikipedia.org/wiki?curid=188880" title="Armata 2-funtowa">
Armata 2-funtowa

Armata dwufuntowa (ang. Royal Ordnance Quick Firing 2-pounder) to brytyjska armata przeciwpancerna kalibru 40 mm produkowana od 1936. W momencie jej powstania była to jedna z najlepszych armat przeciwpancernych na świecie, ale już pod koniec 1941 w związku ze wzrastającym opancerzeniem czołgów została zastąpiona przez armatę 6-funtową (57 mm). Nazwa pochodzi od przybliżonej masy wystrzeliwanych pocisków (od 2,1 do 2,6 funta (0,95 do 1,18 kg)).
Historia.
Została zaprojektowana jako broń piechoty, ale okazało się, że jej laweta jest zbyt ciężka, aby używać armaty jako działa piechoty i w 1938 przeszła na uzbrojenie regimentów artylerii przeciwpancernej. Oryginalne łoże trójogonowe pozwalało na prowadzenie ognia w zakresie 360° w płaszczyźnie poziomej.
Armata była używana także w wielu czołgach i pojazdach opancerzonych produkcji brytyjskiej we wczesnym okresie II wojny światowej.
Podobnie jak późniejsze brytyjskie armaty 6- i 17-funtowe była konstrukcją bardzo udaną, w swojej klasie przewyższała podobne konstrukcje niemieckie (jak 3,7 cm PaK 36) czy radzieckie (jak armata 45 mm wz. 1937 (53-K)).
Użycie bojowe.
Armaty 2-funtowe zostały wycofane z aktywnej służby frontowej w Afryce Północnej w 1942, kiedy zostały zastąpione przez armaty 6-funtowe, pozostały jednak na stanie armii do końca wojny.
Jako uzbrojenie samochodów pancernych pozostawała w służbie czynnej do końca wojny. Początkowo montowane ją między innymi w czołgach Tetrarch, seria Cruiser – Mk I, Mk II, Mk III, Mk IV, Convenanter oraz czołgach piechoty Matilda II, Valentine i wczesnych modelach Churchill.
Dużym problemem był brak amunicji odłamkowej do tego działa, gdyż zdecydowano, że armata ta miała zbyt mały kaliber aby mieszczący się w pocisku ładunek wybuchowy miał praktyczne znaczenie przy zastosowaniach przeciwpancernych. W czasie wojny okazało się jednak, iż w przypadku pojedynków artyleryjskich z armatami przeciwpancernymi nieprzyjaciela brak tego typu amunicji stawiał armaty 2-funtowe w wyraźnie gorszej pozycji.
Zdobyte przez Niemców w czasie kampanii we Francji w 1940 armaty dwufuntowe były następnie używane przez Wehrmacht i nosiły oznaczenia "4.0 cm Pak 192 (e)" i "4.0 cm Pak 154 (b)" (e – armaty brytyjskie, b – armaty belgijskie).

</doc>
<doc id="188887" url="https://pl.wikipedia.org/wiki?curid=188887" title="Antoni Popiel">
Antoni Popiel

Antoni Popiel herbu Sulima (ur. 13 czerwca 1865 w Szczakowej, zm. 7 lipca 1910 w Lubieniu) – polski rzeźbiarz, profesor Szkoły Politechnicznej we Lwowie; brat Tadeusza.
Życiorys.
W listopadzie 2010 kopia pomnika Kościuszki została ustawiona na miejscu rozebranego w roku 1991 pomnika „Poległym w Służbie i Obronie Polski Ludowej” przed pałacem Lubomirskich na Osi Saskiej w Warszawie. Fundatorem była amerykańska grupa CitiGroup wspólnie z Urzędem M. St. Warszawy. Odlew pomnika został wykonany w Gliwickich Zakładach Urządzeń Technicznych. Pomnik odsłonięto 16 listopada 2010.
Antoni Popiel został pochowany na cmentarzu Łyczakowskim we Lwowie.

</doc>
<doc id="188888" url="https://pl.wikipedia.org/wiki?curid=188888" title="Tymczasowa Narodowa Rada Polityczna">
Tymczasowa Narodowa Rada Polityczna

Tymczasowa Narodowa Rada Polityczna (TNRP) – polityczny organ zwierzchni Narodowych Sił Zbrojnych.
Geneza i powstanie.
Powstanie TNRP było związane z rozłamem w Narodowej Organizacji Wojskowej na tle scalenia z Armią Krajową, kiedy część NOW połączyła się ze Związkiem Jaszczurczym i innymi mniejszymi organizacjami o charakterze narodowym, tworząc NSZ.
W styczniu 1943 r. odbyło się zebranie zainteresowanych stron, na którym m.in. ogłoszono powstanie TNRP. W jej skład weszli zarówno przedstawiciele secesjonistów ze Stronnictwa Narodowego, jak też działacze Grupy „Szańca”.
Skład.
TNRP liczyła ok. 40 członków. Na jej czele stało 8-osobowe Prezydium, jako organ wykonawczy, w składzie: 
Stanowisko przewodniczącego TNRP nigdy nie zostało obsadzone w celu zachowania równowagi ilościowej pomiędzy przedstawicielami obu grup politycznych (po 4 członków SN i Grupy „Szańca”).
Kompetencje.
Do kompetencji TNRP należało:
TNRP, niezależnie od pionu wojskowego – NSZ, utworzyła również własną cywilną strukturę administracyjną pod nazwą Służba Cywilna Narodu. Stanowiła ona alternatywę wobec Delegatury Rządu na Kraj, choć działalność obu struktur bardzo często pokrywała się.
Od pocz. 1944 r. TNRP przejęła także zwierzchnictwo nad Komendą Akcji Specjalnej.
Koniec działalności.
W kwietniu 1944 r., w związku z rozłamem w NSZ na tle scalenia z AK, członkowie Grupy „Szańca” wystąpili z TNRP i powołali na jej miejsce samodzielną Radę Polityczną NSZ. Na przełomie lipca i sierpnia 1944 r. TNRP ostatecznie zakończyła działalność.

</doc>
<doc id="188891" url="https://pl.wikipedia.org/wiki?curid=188891" title="Młoda Europa">
Młoda Europa



</doc>
<doc id="188897" url="https://pl.wikipedia.org/wiki?curid=188897" title="Pingwin Pik-Pok">
Pingwin Pik-Pok

Pingwin Pik-Pok – bohater książki Adama Bahdaja pt. "Mały pingwin Pik-Pok" (wyd. 1969) i zrealizowanego w Se-ma-forze animowanego serialu lalkowego o tym samym tytule. Bohaterem jest pingwinek, który ma dość siedzenia na Wyspie Śniegowych Burz i postanawia zwiedzić świat. Serial realizowano w latach 1988–1992 i miał 26 odcinków. Projektantem postaci oraz opiekunem artystycznym serii był Tadeusz Wilkosz. Narratorem i interpretatorem dialogów w serii jest Joanna Stasiewicz. Pik-Pok pojawił się również w spektaklu telewizyjnym "Przygody Pingwina Pik-Poka" z 1982 w reż. Włodzimierza Fełenczaka.
23 września 2010 odsłonięto pomnik Pik-Poka będący częścią szlaku turystycznego Łódź Bajkowa. Odsłonięcie zainaugurowało rozpoczęcie pierwszego Se-Ma-For Film Festival. 5 listopada 2010, Urząd Miasta Łodzi emitował monetę kolekcjonerską (żeton) z wizerunkiem Pik-Poka według projektu Pawła Wojtczaka w ramach serii Dukaty Bajkowe.
Lalki (kukiełki) Pingwina Pik-Poka znajdują się między innymi w ekspozycji Muzeum Dobranocek w Rzeszowie.

</doc>
<doc id="188899" url="https://pl.wikipedia.org/wiki?curid=188899" title="Judenrampe">
Judenrampe

Judenrampe (z niem. "rampa żydowska") – rampa kolejowa położona ok. kilometra na południe od dworca w Oświęcimiu. W ramach kompleksu obozowego Auschwitz-Birkenau służyła do rozładunku wagonów (najczęściej towarowych), w których niemieccy naziści zwozili z całej okupowanej Europy transporty więźniów – głównie Żydów.
Rampa jest usytuowana w połowie drogi między obozami Auschwitz i Birkenau, jednak ten pierwszy obóz posiadał własną rampę, mniejszą i bliższą, zwaną czasem "Polakenrampe". Judenrampe służyła prawie wyłącznie potrzebom obozu zagłady Birkenau, do którego prowadziła z niej droga. Selekcja przybyłych ofiar na dwie grupy (wysyłanych do wycieńczającej pracy i wysyłanych do natychmiastowej zagłady) odbywała się bezpośrednio na Judenrampie. Na niej dzielono rodziny, rabowano ich dobytek, a lekarze SS (m.in. Josef Mengele) wybierali ofiary swych eksperymentów medycznych.
W 1944 roku, wobec zbliżających się planów wymordowania setek tysięcy Żydów węgierskich naziści wybudowali nową bocznicę i nową rampę na terenie samego obozu Birkenau. Jej koniec zbiegał się z wrotami do dwóch największych komór gazowych (tzw. krematorium II i III). Wówczas Judenrampe była używana w mniejszym zakresie.
Po wojnie opuszczona rampa zarosła krzakami i niszczała. W roku 2004, dzięki pomocy Fundacji Shoah z Paryża i we współpracy z gminą Brzezinka, rampa została odrestaurowana. Na torach postawiono dwa autentyczne wagony z lat wojny. Uroczyste otwarcie odnowionej rampy odbyło się w 60. rocznicę wyzwolenia obozu, 27 stycznia 2005 w obecności m.in. prezydenta Francji Jacques’a Chiraca.

</doc>
<doc id="188900" url="https://pl.wikipedia.org/wiki?curid=188900" title="Stefka Kostadinova">
Stefka Kostadinova



</doc>
<doc id="188902" url="https://pl.wikipedia.org/wiki?curid=188902" title="Ułani">
Ułani



</doc>
<doc id="188903" url="https://pl.wikipedia.org/wiki?curid=188903" title="Cechowitz">
Cechowitz



</doc>
<doc id="188904" url="https://pl.wikipedia.org/wiki?curid=188904" title="Kléberson">
Kléberson

Kléberson, właśc. José Kléberson Pereira (ur. 19 czerwca 1979 w Uraí, Brazylia) – brazylijski pomocnik, piłkarz reprezentacji Brazylii z którą w 2002 roku zdobył Mistrzostwo Świata.
Kléberson przeszedł do Manchesteru United w sierpniu 2003 roku z Athletico Paranaense i stał się pierwszym Brazylijczykiem w historii klubu z Old Trafford.
8 sierpnia 2005 odszedł z Manchesteru United do tureckiego klubu Beşiktaş JK, a w styczniu 2008 roku podpisał kontrakt z CR Flamengo. W 2011 roku był wypożyczony do Athletico Paranaense. W 2012 roku przeszedł do EC Bahia. W 2013 roku został z niej wypożyczony do Philadelphia Union. W latach 2014–2015 grał w Indy Eleven, a w 2016 trafił do Fort Lauderdale Strikers, gdzie w tym samym roku zakończył karierę.

</doc>
<doc id="188911" url="https://pl.wikipedia.org/wiki?curid=188911" title="Kawodrza Dolna">
Kawodrza Dolna

Kawodrza Dolna – osiedle w Częstochowie należące do dzielnicy Gnaszyn-Kawodrza.
Historia.
Osada Krowodrza została założona przez braci Leonarda i Kanimira w 1356 i ulokowana w dąbrowie należącej do Grabówki nad rzeką Rybną, oraz częściowo w granicach kolonii Świętej Barbary. Wieś została przekazana w 1382 roku Paulinom z Jasnej Góry przez Władysława Opolczyka. W tym okresie w jej skład wchodziło wówczas sześć łanów kmiecych. Każdy z kmieci płacił po pół kopy (30 groszy) czynszu i był zobowiązany przepracować kilka dni w roku na polach klasztornych. Nazwa osady wskazuje na jej rolniczy charakter oraz główne zajęcie mieszkańców - hodowlę bydła domowego (krów).
W latach 1808–1810 została zmieniona nazwa osady na Kawodrza. W 1813 roku wojska rosyjskie spustoszyły wieś. Według skargi włościan "zasiewy (zostały) zupełnie zajeżdżone, wytratowane, ziemniaki wszystkie wytargane, ptactwo wybite, łąki wypasione, mieszkańcy pobici i rozpędzeni". W 1818 roku pośród szkół elementarnych działających na terenie miasta, pod numerem szóstym wymieniona jest szkoła w Kawodrzy (obecnie Szkoła Podstawowa nr 46 im. Stefana Żeromskiego) do której uczęszczały również dzieci z wsi Gnaszyn, Łojki, Wielki Bór, Lisiniec, Kawodrza Górna i Stradom.
W 1827 roku w osadzie było 51 domów oraz 389 mieszkańców. Znajdował się: młyn, do którego należało 90 mórg ziemi, zamieszkiwany przez 7 osób; karczma z 4 mieszkańcami oraz liczne warsztaty rzemieślnicze (szewc, stolarz, kowal, garncarz).
W Kawodrzy Górnej znajdowała się kopalnia rud żelaza „Barbara”, a w Kawodrzy Dolnej dwie kopalnie odkrywkowe gliny, cegielnie: „Kawodrza” Antoniego Księżyka oraz „BIDA” przy ul. Szamotowej.
Gromadę Kawodrza Dolna z siedzibą GRN w Kawodrzy Dolnej utworzono – jako jedną z 8759 gromad na obszarze Polski – w powiecie częstochowskim w woj. stalinogrodzkim, na mocy uchwały nr 17/54 WRN w Stalinogrodzie z dnia 5 października 1954. W skład jednostki weszły obszary dotychczasowych gromad Kawodrza Dolna, Kawodrza Górna i Wielki Bór ze zniesionej gminy Gnaszyn Dolny.
31 grudnia 1961 gromadę zniesiono, a jej obszar włączono do gromady Gnaszyn Dolny
Parafia Kościoła Rzymskokatolickiego.
Parafia św. Jana Sarkandra powstała w 1997 roku. Kościół parafialny znajduje się przy ulicy Cegielnianej.
Komunikacja.
Przez miejscowość biegną:

</doc>
<doc id="188912" url="https://pl.wikipedia.org/wiki?curid=188912" title="Wyspa Bananowa">
Wyspa Bananowa



</doc>
<doc id="188913" url="https://pl.wikipedia.org/wiki?curid=188913" title="Choroby autoimmunologiczne">
Choroby autoimmunologiczne

Choroby autoimmunologiczne, choroby autoimmunizacyjne – grupa chorób, w których układ immunologiczny (odpornościowy) organizmu niszczy własne komórki i tkanki. U podłoża chorób autoimmunologicznych leży proces nazywany autoimmunizacją.
Choroby autoimmunologiczne spowodowane są błędami w uzyskiwaniu kompetencji przez limfocyty w narządach limfatycznych. Przez barierę szpikową przechodzą limfocyty nieposiadające właściwych antygenów zgodności tkankowej. Efektem takiej dysfunkcji jest atakowanie własnych komórek, uznawanych przez układ odpornościowy za ciała obce.
Przykłady chorób autoimmunologicznych.
Przykładowe choroby autoimmunologiczne (autoimmunizacyjne):

</doc>
<doc id="188914" url="https://pl.wikipedia.org/wiki?curid=188914" title="Siepraw (gmina)">
Siepraw (gmina)

Siepraw – gmina wiejska w województwie małopolskim, w powiecie myślenickim, na Pogórzu Wielickim w zlewni rzek Raby i Skawinki. Gmina położona jest częściowo nad Zalewem Dobczyckim. W latach 1975–1998 gmina położona była w województwie krakowskim.
Siedziba gminy to Siepraw. Według danych z 31 grudnia 2014 gminę zamieszkiwało 8566 osób. W jej skład wchodzą 4 wioski: Czechówka, Łyczanka, Siepraw, Zakliczyn. Siepraw to miejsce narodzin Błogosławionej Anieli Salawy. Znajdują się tu trzy kościoły, w tym jeden drewniany pw. św. Marcina.
Struktura powierzchni.
Według danych z roku 2002 gmina Siepraw ma obszar 31,92 km², w tym:
Gmina stanowi 4,74% powierzchni powiatu.
Demografia.
Dane z 30 czerwca 2004:
Sołectwa.
Czechówka, Łyczanka, Siepraw (sołectwa:Siepraw I, Siepraw II i Siepraw III), Zakliczyn.
Pozostałe miejscowości.
Przysiółki Sieprawia: Brzeg, Grabie, Granice, Kawęciny, Leńcze, Łany, Łysa Góra Druga, Łysa Góra Pierwsza, Madejki, Pasternik, Psiara, Wieś Druga, Wieś Pierwsza, Wiśnicz, Zagórze, Załyczanka, Zarusinki.
Sąsiednie gminy.
Dobczyce, Mogilany, Myślenice, Świątniki Górne, Wieliczka

</doc>
<doc id="188916" url="https://pl.wikipedia.org/wiki?curid=188916" title="Puchar Interkontynentalny w piłce nożnej">
Puchar Interkontynentalny w piłce nożnej

Puchar Interkontynentalny (ang. Intercontinental Cup), znany również jako Toyota Cup, to coroczny turniej piłkarski rozgrywany w latach 1960-2004. Był zwyczajowo starciem pomiędzy triumfatorem najbardziej prestiżowych europejskich rozgrywek klubowych Pucharu Europy Mistrzów Krajowych (od 1993 roku Ligi Mistrzów) a zwycięzcą ich południowoamerykańskiego odpowiednika Copa Libertadores. Początkowo miał formę dwumeczu, który od 1980 roku zastąpiono pojedynczym spotkaniem, rozgrywanym na neutralnym terenie. Pierwszym zdobywcą trofeum był Real Madryt, który pokonał CA Peñarol w dwumeczu 5:1. W roku 2004 odbyła się ostatnia edycja turnieju pod nazwą Puchar Interkontynentalny, w którym zwyciężyło FC Porto pokonując w rzutach karnych 8:7 kolumbijskie Once Caldas. Od 2005 roku turniej rozgrywany jest na nowych zasadach i pod nową nazwą Klubowe Mistrzostwa Świata FIFA (ang. FIFA Club World Cup). W dniu 27 października 2017 r. FIFA ogłosiła, że wszyscy zwycięzcy pucharu międzykontynentalnego są uważani za mistrzów świata.
Historia.
W 1955 roku UEFA zainicjowała nowy międzynarodowy turniej klubowy o nazwie European Champion Clubs' Cup, czyli Puchar Europy Mistrzów Klubowych (z czasem zaczęła funkcjonować nazwa skrócona European Cup, czyli Puchar Europy). Rozgrywki te były poprzednikiem dzisiejszej Ligi Mistrzów (UEFA Champions League). W 1960 roku w Ameryce Południowej powstał odpowiednik europejskiego turnieju, który otrzymał nazwę Copa Libertadores de América, czyli Puchar Wyzwolicieli Ameryki, funkcjonujący pod skróconą nazwą Copa Libertadores (Puchar Wyzwolicieli). Nazwa jest hołdem dla Wyzwolicieli, będącymi bohaterami południowoamerykańskich wojen o niepodległość.
Pierwsza edycja Copa Libertadores zakończyła się 19 czerwca 1960 roku, natomiast już 3 lipca tego roku doszło do rywalizacji pomiędzy CA Peñarol z Urugwaju a Realem Madryt, który wygrał Puchar Europy Mistrzów Klubowych. Zwycięsko z tej rywalizacji wyszedł klub z Europy. W ten sposób powstał kolejny turniej klubowy pod nazwą The European/South American Cup, w wolnym tłumaczeniu Puchar Europejsko-Południowoamerykański, funkcjonujący również pod nazwą Puchar Międzykontynentalny lub Puchar Interkontynentalny (Intercontinental Cup). W dużym skrócie Puchar Interkontynentalny był rywalizacją pomiędzy najlepszym klubem strefy UEFA a najlepszym klubem strefy CONMEBOL. W latach 1960-1979 rywalizacja ta miała postać dwumeczu rozgrywanego na stadionach jednego z finalistów turnieju.
W 1980 roku oficjalnym sponsorem turnieju została Toyota, która ufundowała dodatkowo drugie trofeum Toyota Cup (Puchar Toyoty), przez co cały turniej również tak zaczęto nazywać (Puchar Interkontynentalny wręczano kapitanowi zwycięskiej drużyny a Puchar Toyoty wręczano wicekapitanowi). Wraz z objęciem patronatu przez Toyotę rozgrywki przeniesiono do Japonii oraz zrezygnowano z rozgrywania dwumeczu na rzecz jednego meczu finałowego. W latach 1980-2001 mecz ten przeprowadzano na Stadionie Narodowym w Tokio a w latach 2002-2004 na Stadionie Międzynarodowym w Jokohamie. W 2004 roku Puchar Toyoty odbył się po raz ostatni.
Od początku istnienia Puchar Interkontynentalny odbywał się bez udziału FIFA, która rywalizowała z UEFA o kontrolę nad turniejami międzynarodowymi. W związku z tym w 2000 roku FIFA postanowiła zorganizować własny turniej wyłaniający najlepszą klubową drużynę świata. W tym roku w Brazylii odbyły się Klubowe Mistrzostwa Świata FIFA (FIFA Club World Championship). Uczestnikami miały być najlepsze kluby poszczególnych kontynentów. Drugie Klubowe Mistrzostwa Świata miały się odbyć w Hiszpanii w 2001 roku, jednak z powodu finansowych problemów partnera FIFA i sponsora turnieju firmy ISL drugie mistrzostwa nie odbyły się w roku 2001 ani w kolejnych latach.
Skłoniło to władze FIFA do kompromisu polegającego na połączeniu obu turniejów, Pucharu Toyoty i Klubowych Mistrzostw Świata w jeden nowy, który przyjął nazwę FIFA Club World Championship Toyota Cup (Klubowe Mistrzostwa Świata FIFA - Puchar Toyoty). Premierowa edycja odbyła się w 2005 roku. FIFA ufundowała nowe trofeum dla zwycięzcy, a mecze tradycyjnie odbywały się w Japonii, z finałem na Stadionie Międzynarodowym w Jokohamie. W turnieju uczestniczyło sześć klubów, każdy z nich był zwycięzcą rozgrywek o miano najlepszej drużyny na swoim kontynencie, tj.: zwycięzca europejskiej Ligi Mistrzów (UEFA Chamions League), zwycięzca południowoamerykańskiego Pucharu Wyzwolicieli (Copa Libertadores), zwycięzca afrykańskiej Ligi Mistrzów (CAF Champions League), zwycięzca azjatyckiej Ligi Mistrzów (AFC Champions League), zwycięzca Ligi Mistrzów Oceanii (OFC Champions League) oraz zwycięzca północnoamerykańskiej Ligi Mistrzów (CONCACAF Champions League). W 2006 roku nazwę rozgrywek zmieniono na FIFA Club World Cup (Klubowy Puchar Świata FIFA).
Statystyki.
Zawodnik turnieju/meczu.
"Od roku 1980"

</doc>
<doc id="188917" url="https://pl.wikipedia.org/wiki?curid=188917" title="Quinton Fortune">
Quinton Fortune

Quinton Fortune (ur. 21 maja 1977 w Kapsztadzie) – południowoafrykański piłkarz.
Życiorys.
Quinton Fortune opuścił RPA w wieku 14 lat, aby spróbować szczęścia za granicą. Trafił do południowej Anglii, a konkretnie do Tottenham Hotspur. Jego pobyt juniorski nie przyniósł jednak przedłużenia kontraktu na profesjonalny. Wtedy przeniósł się do RCD Mallorca, a następnie do Atlético Madryt.
Tam zwrócił na siebie uwagę selekcjonera reprezentacji RPA i dostał szansę debiutu w meczu z Kenią we wrześniu 1996 roku. Następnym wielkim krokiem w karierze było powołanie na MŚ 1998 we Francji, gdzie Fortune rozegrał trzy spotkania.
Grając w pomocy, był porównywany do stylu gry Ryana Giggsa. 21 sierpnia 1999 roku przeszedł do Manchesteru United za 1,5 mln funtów. Quinton zdobył wielu fanów w pierwszym sezonie w United, pokazując swoje umiejętności w grze ofensywnej. Cztery gole dla „Czerwonych Diabłów” w sześciu występach to świetny wyczyn.
Na arenie międzynarodowej pomógł RPA w dojściu do półfinału Afrykańskiego Pucharu Narodów, gdzie jego drużyna została pokonana przez Nigerię.
"Quinny” został powołany na Mistrzostwa Świata 2002, gdzie był jedną z gwiazd RPA. Jego akcje stwarzały szanse snajperom, a on sam strzelił bramkę z rzutu karnego w końcówce zremisowanego meczu z Paragwajem. Porażka z Hiszpanią wykluczyła ich jednak z dalszej gry w turnieju.
Quinton otrzymał wiele pochwalnych opinii za swoją grę. Mówiło się nawet o jego transferze do Japonii lub Włoch.
Pokusy gry we Włoszech nie zadziałały na Fortune'a i niebawem podpisał nowy, 3-letni kontrakt z United. W kolejnym sezonie rozegrał tylko dziewięć spotkań, ponieważ złamał nogę w meczu przeciwko Liverpool F.C. rozgrywanym 1 grudnia 2002 roku. Zabrakło mu jednego występu, aby osiągnąć minimum pozwalające cieszyć się ze zdobytego mistrzostwa Anglii.
W pierwszej połowie sezonu 2003/2004 stał się podstawowym piłkarzem i grał regularnie w pierwszym składzie aż w 33 meczach. Znów jednak doznał kontuzji i dla niego sezon skończył się już w marcu. W sezonie 2006/2007 był piłkarzem Boltonu Wanderers. 6 października 2008 podpisał kontrakt z drużyną włoskiej Serie B - Brescią Calcio. Następnie trafił do AFC Tubize, z którym spadł z Eerste Klasse do Tweede klasse, po czym przeniósł się za darmo do Doncaster Rovers, w którym występował przez sezon.

</doc>
<doc id="188919" url="https://pl.wikipedia.org/wiki?curid=188919" title="Animals">
Animals

Animals – dziesiąty album studyjny brytyjskiej grupy rockowej Pink Floyd. Nagrany został między kwietniem a listopadem 1976, a wydany 23 stycznia 1977 w Wielkiej Brytanii i 2 lutego 1977 w Stanach Zjednoczonych. Pomimo tego, że nie odniósł takiego sukcesu komercyjnego, jak dwa poprzednie albumy grupy, czyli "The Dark Side of the Moon" oraz "Wish You Were Here", jest jednym z najbardziej charakterystycznych wydań grupy i stanowi ważny element w dyskografii zespołu.
"Animals" jest jednym z albumów należących do tzw. klasycznego okresu twórczości Pink Floyd. W przeciwieństwie do poprzedniego dzieła grupy, sentymentalnego "Wish You Were Here", charakteryzuje się chłodnym i surowym brzmieniem, przez co jest uważany za najbardziej rockowy album zespołu, tuż obok "The Wall". Także w przeciwieństwie do innych dzieł zespołu z tamtego okresu, pomiędzy poszczególnymi utworami nie zastosowano efektu płynnego przejścia, nie pozbawiając jednak Animals spójnego charakteru.
W Polsce "Animals" uzyskał status złotej płyty.
Charakterystyka.
Koncept na album ma swoją genezę w powieści George’a Orwella pod tytułem "Folwark zwierzęcy", choć sam Waters zaprzecza, jakoby było to główną inspiracją do stworzenia płyty. Ludzie podzieleni są na trzy grupy – psy, świnie oraz owce i każdej z tych grup poświęcony jest na płycie jeden utwór.
Trzon Animals tworzą trzy długie, ponad 10-minutowe kompozycje, z których pierwszą jest „Dogs”. Długi, skomplikowany instrumentalnie utwór opowiada o żądnym pieniędzy i kariery pokoleniu menedżerów, którzy są tytułowymi „psami”. Dominują w nim długie i rzadko wcześniej spotykane tak agresywne jak na Davida Gilmoura partie gitarowe, które będą miały podobne brzmienie i charakter do tych, nagranych na późniejsze "The Wall". Jest to także jedyny utwór na albumie, który jest podpisany nazwiskiem jednego z trójki pozostałych członków grupy, oprócz Watersa.
Kompozycja „Pigs (Three Different Ones)” opowiada o ludziach na wysokich szczeblach władzy, politykach i urzędnikach państwowych. Pod względem lirycznym jest to najostrzejsza piosenka na płycie, co odbiło się także w lekko sarkastycznym wokalu Watersa oraz równie agresywnym jak poprzednio solo gitarowym Gilmoura.
Ostatnią z trójki dłuższych utworów jest „Sheep”. Tytułowymi owcami są przeciętni obywatele, nękani przez wcześniej wspomniane psy oraz świnie. Najbardziej charakterystyczną cechą piosenki jest intro gitary basowej oraz zmodyfikowana, budząca dużo kontrowersji część Psalmu 23.
Album rozpoczyna się i kończy krótkim, niespełna 3-minutowym utworem „Pigs on the Wing”, podzielonym na dwie części. Utwór został w całości skomponowany i wykonany na gitarze akustycznej przez Rogera Watersa, który zadedykował go swojej żonie. Jest to jedna z niewielu piosenek miłosnych w całej dyskografii zespołu i jednocześnie najbardziej radosna ze wszystkich umieszczonych na albumie.
Prace nad "Animals" jeszcze bardziej wzmocniły dominację Rogera Watersa w grupie, który skomponował wszystkie utwory, oprócz jednego, stworzonego wraz z Davidem Gilmourem i już standardowo napisał wszystkie teksty. Nie można stwierdzić jednak, że jest to solowe dzieło Watersa. Album zapisał się bowiem w pamięci fanów jako jeden z najlepszych w całej karierze twórczej Davida Gilmoura, którego partie gitarowe w utworach „Dogs” oraz „Pigs (Three Different Ones)” są kluczowymi i najbardziej charakterystycznymi elementami płyty. Do ważnych cech brzmienia należą także rozbudowane partie na instrumenty klawiszowe skomponowane przez Richarda Wrighta oraz użycie Vocodera za pomocą którego stworzono odgłosy zwierząt.
Okładka.
Okładka albumu przedstawia londyńską Elektrownię Battersea i unoszącą się nad nią różową świnię. Cztery kominy mogą być odbierane jako metafora czterech członków zespołu. Świnia natomiast, która stała się symbolem Pink Floyd, wzięła swoją genezę od angielskiego przysłowia „Dobrze, że świnie nie potrafią fruwać” (bo gdyby potrafiły to ludzie na dole żyliby w błocie). Można więc odczytać to jako problemy zbierające się nad ludźmi, które potrafią zniszczyć nawet tak potężny dorobek ludzki, jak symboliczna elektrownia przedstawiająca zespół. Może być także metaforą dla konfliktów wewnątrz grupy, które coraz bardziej dawały się we znaki podczas prac nad kolejnymi albumami.
Pierwotny projekt okładki stworzony przez Storma Thorgersona, który był autorem wielu projektów rysunkowych umieszczanych na albumach grupy, został kategorycznie odrzucony przez członków zespołu. Pomysł na zdjęcie na okładkę zaproponował Roger Waters. 12-metrowy, napełniony helem balon w kształcie różowej świni zaprojektował australijski artysta Jeffrey Shaw. Wyprodukowało go niemieckie przedsiębiorstwo Ballon Fabrik (dawniej produkujące sterowce konstrukcji Zeppelina). 2 grudnia 1976 ustawiono dmuchaną świnię na pozycji, wynajęty snajper miał za zadanie zestrzelić balon w przypadku zerwania się z uwięzi. Kapryśna pogoda spowalniała prace i postanowiono kontynuować sesję nazajutrz. Menedżer zespołu Steve O'Rourke odmówił zaangażowania strzelca w kolejnym dniu. Balon zerwał się z uwięzi i wkrótce zniknął z pola widzenia. Świnia przeleciała nad lotniskiem Heathrow, powodując panikę i odwołanie lotów, była też widziana przez lecących pilotów. Odnaleziono ją w Kent, gdzie zaczepiona linami została dostrzeżona przez farmera, który dawał wyrazy swojej wściekłości z powodu wystraszenia jego krów. Balon został przywieziony na miejsce sesji trzeciego dnia, jednak wcześniejsze fotografie elektrowni uznano za bardziej udane, w związku z czym obraz świni nałożono na nie

</doc>
<doc id="188923" url="https://pl.wikipedia.org/wiki?curid=188923" title="Bielice (gmina)">
Bielice (gmina)

Bielice – gmina wiejska położona w województwie zachodniopomorskim, w północno-zachodniej części powiatu pyrzyckiego. 
Siedzibą gminy są Bielice.
Gmina stanowi 11,6% powierzchni powiatu.
Miejsce w województwie (na 114 gmin):
W gminie czynny jest urząd pocztowy: Bielice k. Pyrzyc (nr 74-202).
Położenie.
Sąsiednie gminy:
Do 31 grudnia 1998 gmina wchodziła w skład województwa szczecińskiego. W momencie utworzenia gminy wchodziła w skład "dużego" woj. szczecińskiego.
Demografia.
Gminę zamieszkuje 7,1% ludności powiatu.
Przyroda i turystyka.
Gmina leży na równinach: Pyrzycko-Stargardzkiej i Wełtyńskiej. Przez gminę przepływa rzeka Bielica uchodząca do pobliskiego Jeziora Będogoszcz. Północno-wschodnia część przylega do Jeziora Będgoszcz. Przez wieś Babinek położoną w północnej części prowadzi czerwony szlak turystyczny "Przez Trawiastą Buczynę". Tereny leśne zajmują 7% powierzchni gminy, a użytki rolne 84%.
Komunikacja.
Odległość z Bielic do stolicy powiatu, Pyrzyc wynosi 15 km.
Bielice (stacja Bielice Parsów) uzyskały połączenie kolejowe w 1898 po wybudowaniu linii kolejowej z Chwarstnicy do Pyrzyc. W 1996 linia Gryfino-Chwarstnica-Pyrzyce została zamknięta.
Samorząd.
W 2016 r. wykonane wydatki budżetu gminy wynosiły 11,9 mln zł, a dochody budżetu 12,8 mln zł. Zobowiązania samorządu (dług publiczny) według stanu na koniec 2016 r. wynosiły 13,7 mln zł, co stanowiło 106,7% poziomu dochodów.
Każda z osobna wsi w gminie ma utworzone swoje własne sołectwo: Babin, Babinek, Będgoszcz, Bielice, Chabowo, Chabówko, Linie, Nowe Chrapowo, Nowe Linie, Parsów, Stare Chrapowo i Swochowo.
Miejscowości.
Miejscowości gminy Bielice: Babin, Babinek, Będgoszcz, Bielice, Chabowo, Chabówko, Linie, Nowe Chrapowo, Nowe Linie, Parsów, Stare Chrapowo i Swochowo.

</doc>
<doc id="188925" url="https://pl.wikipedia.org/wiki?curid=188925" title="Prefacja">
Prefacja

Prefacja (łac. "praefatio" - przedmowa) – modlitwa dziękczynna, rozpoczynająca modlitwę eucharystyczną w rzymskiej tradycji liturgicznej, przede wszystkim w Kanonie rzymskim. Stąd przeszła do liturgii niektórych wyznań chrześcijańskich z nurtu reformacyjnego.
Nazwa.
W dawnym języku łacińskim słowo "praefari" mogło być rozumiane w sensie „obwieszczania na głos”. Stąd prawdopodobnie zaczęto odnosić go najpierw do śpiewania Eucharystii, jako proklamacji wielkich dzieł Bożych objawionych w tajemnicach paschalnych i w dziele stworzenia. Równolegle na terenach Galii, w liturgii gallikańskiej termin "praefatio" odnosił się nie do części modlitwy eucharystycznej, lecz do pewnego rodzaju wstępnego komentarza słownego do celebracji, która miała właśnie nastąpić. Według Louisa Boyera, jedna nazwa dla tych dwóch różnych znaczeń mogła sprawić, w okresie, gdy kanon dotarł do regionów gallikańskich, że zaczęto "dziękczynienie" otwierające modlitwę eucharystyczną rozumieć jedynie jako zwykły wstęp. Od początku jednak, co potwierdza porównanie z rytem aleksandryjskim, prefacja jest pierwszą, integralną częścią kanonu rzymskiego.
Części.
Prefacja składa się z czterech części:
Starodawność i znaczenie dialogu otwierającego.
Dialog na początku prefacji rozpoczynającej Kanon rzymski jest jedną z najstarszych formuł liturgicznych. Pochodzi z liturgii żydowskiej. Trzeci wers „dzięki składajmy” ma swe korzenie w wezwaniu do "dziękczynienia" (dosł. "eucharistía"), które w trakcie żydowskiego sederu paschalnego przewodniczący kieruje do obecnych, zachęcając ich do włączenia się duchowo w uroczyste błogosławieństwo zwane "birkat ha-mazon". Jest ono wygłaszane przy trzecim kielichu. W prefacji cały dialog brzmi następująco:
&lt;poem&gt;
Pan z wami.
–I z duchem twoim.
W górę serca.
– Wznosimy je do Pana.
"Dzięki składajmy Panu Bogu naszemu".
– Godne to i sprawiedliwe.
&lt;/poem&gt;
Prefacje w posoborowym Mszale rzymskim.
W Mszale Rzymskim dla diecezji polskich znajdują się prefacje na niedziele i dni powszednie, a także na różne okresy roku liturgicznego i święta z nimi związane, np. prefacje na Okres Wielkanocny i poprzedzający ją Wielki Post oraz na Adwent i Okres Bożego Narodzenia. Są też prefacje na tzw. święta Pańskie błogosławiące Boga za tajemnice Najświętszej Trójcy, Ofiarowania Pańskiego, Zwiastowanie i Przemienienie Pańskie, prefacje o Najświętszej Eucharystii, Uroczystości Serca Pana Jezusa i Chrystusa Króla oraz o Krzyżu Świętym (14 września), prefacje na poświęcenie kościoła i o Duchu Świętym działającym w Kościele. Są także prefacje Maryjne i o świętych. Osobną grupę stanowią prefacje obrzędowe i w różnych potrzebach oraz za zmarłych.
Prefacje własne modlitw eucharystycznych.
Ponadto w Mszale, w wyniku Reformy liturgicznej soboru watykańskiego II opublikowano prefacje nowych modlitw eucharystycznych. Według Louisa Bouyera, już pierwsze trzy nowo ułożone "modlitwy eucharystyczne", mimo swej niedoskonałości, wraz ze skarbem prefacji przywróciły liturgii fragmenty „o wielkiej starodawności, cechujące się niezrównanym teologicznym i euchologicznym bogactwem”.

</doc>
<doc id="188929" url="https://pl.wikipedia.org/wiki?curid=188929" title="Hostia">
Hostia

Hostia ( „ofiara”) – niekwaszony (przaśny) chleb, okrągły opłatek z mąki pszennej, nierzadko ozdabiany krzyżem lub motywami religijnymi, używany przy sprawowaniu mszy świętej.
Zgodnie z dogmatami wiary katolickiej od momentu konsekracji hostia staje się prawdziwym ciałem Chrystusa.
Zwyczaj używania chleba przaśnego w liturgii Kościoła Zachodniego sięga przełomu IX i X wieku. W pierwszym tysiącleciu w całym Kościele praktykowano sprawowanie Eucharystii na chlebie kwaszonym, używanym na co dzień. Użycie chleba niekwaszonego miało na celu wyraźniejsze przypomnienie Ostatniej Wieczerzy, w czasie której Jezus Chrystus użył żydowskiej macy. Ponadto chleb niekwaszony wydawał się bardziej godny z racji swojego białego koloru. 
Kościoły Wschodnie po dziś dzień używają w liturgii chleba kwaszonego − prosfory.

</doc>
<doc id="188930" url="https://pl.wikipedia.org/wiki?curid=188930" title="Dantooine">
Dantooine



</doc>
<doc id="188931" url="https://pl.wikipedia.org/wiki?curid=188931" title="Rymanów Zdrój">
Rymanów Zdrój



</doc>
<doc id="188932" url="https://pl.wikipedia.org/wiki?curid=188932" title="Sojuz 40">
Sojuz 40

Salut 6 EP-10 (kod wywoławczy «Днепр» - Dniepr) – dziesiąta krótkotrwała misja na Saluta 6. Szesnasty udany załogowy lot kosmiczny na tę stację.
Przebieg misji.
Sojuz 40 to radziecka załogowa misja kosmiczna, będąca dziewiątą międzynarodową ekspedycją w ramach programu Interkosmos. Był to jednocześnie ostatni lot kapsuły Sojuz drugiej generacji. Na pokładzie znajdował się pierwszy kosmonauta z Rumunii. Dzień po starcie, 15 maja, nastąpiło połączenie Sojuza z kompleksem orbitalnym, na którym pracowała stała załoga w składzie Władimir Kowalonok i Wiktor Sawinych. W czasie wspólnego lotu kosmonauci obu załóg przeprowadzili 23 eksperymenty przygotowane przez naukowców ZSRR i Rumunii. Prunariu przeprowadził także badania pola magnetycznego Ziemi. Ostatniego dnia lotu wykonał również z orbity zdjęcia terytorium Rumunii. Kosmonauci przeprowadzili też próby systemu orientacji stacji. Sojuz 40 był ostatnią kapsułą Sojuz, która połączyła się ze stacją Salut 6

</doc>
<doc id="188935" url="https://pl.wikipedia.org/wiki?curid=188935" title="Szafirek miękkolistny">
Szafirek miękkolistny

Szafirek miękkolistny ("Leopoldia comosa" (L.) Parl.) – gatunek byliny z rodziny szparagowatych. W wykazie flory Polski wymieniony pod nazwą "Muscari comosum" (L.) Mill.
Rozmieszczenie geograficzne.
Gatunek pochodzi z basenu Morza Śródziemnego, występuje w południowej Europie, północnej Afryce i na Bliskim Wschodzie. Zasięg obejmuje także obszary wokół Morza Czarnego. Roślina przed wiekami została sprowadzona do Europy Środkowej i tu spotykana jest jako archeofit. Przez Niemcy i Polskę biegnie północna granica zasięgu. Notowany był na Śląsku i Wyżynie Małopolskiej oraz na Roztoczu.
Biologia i ekologia.
Bylina, geofit. Kwitnie od maja do czerwca. Rośnie w murawach, na suchych i ubogich winnicach. Liczba chromosomów 2n = 18.
Zastosowanie.
Roślina uprawna: uprawiany jako roślina ozdobna. Wśród uprawianych odmian jest 'Plumosum' (też jako 'Monstrosum'), u której wszystkie kwiaty są płone, o kolorze jasnolila, a głąbik osiąga ok. 20 cm wysokości.
Zagrożenia i ochrona.
Roślina objęta jest w Polsce ochroną ścisłą. 
Kategorie zagrożenia gatunku:
W Polsce podano około 150 stanowisk tego gatunku, na większości z nich obecnie już nie występuje. W 2008 r. istniało już tylko kilkanaście stanowisk, m.in. na Dolnym Śląsku, w okolicach Wrocławia i Tomaszowa Lubelskiego. 

</doc>
<doc id="188936" url="https://pl.wikipedia.org/wiki?curid=188936" title="Kavar">
Kavar



</doc>
<doc id="188937" url="https://pl.wikipedia.org/wiki?curid=188937" title="Sojuz T-5">
Sojuz T-5

Sojuz T-5 - Salut 7 EO-1 – radziecka pierwsza załogowa misja kosmiczna na stację kosmiczną Salut 7. Kod wywoławczy „Эльбрус” - (Elbrus).
Przebieg misji.
Start statku kosmicznego Sojuz T-5 nastąpił z kosmodromu Bajkonur 13 maja 1982. Dzień później pojazd połączył się ze stacją orbitalną Salut 7, która od kwietnia znajdowała się w kosmosie. Bieriezowoj i Lebiediew przeszli na jej pokład i rozpoczęli realizację programu lotu pierwszej stałej załogi nowej stacji orbitalnej. Podczas ponad 211-dniowego loty kosmonauci przyjęli dwie załogi odwiedzające: Sojuza T-6 (24.06-2.07) z radziecko-francuską ekipą: Władimir Dżanibekow, Aleksandr Sieriebrow oraz Jean-Loup Chrétien (Francja) oraz Sojuza T-7 (20.08-27.08) z Leonidem Popowem, Aleksandrem Sieriebrowem oraz Swietłaną Sawicką. Ci ostatni powrócili na Ziemię w Sojuzie T-5 pozostawiając swój statek stałej załodze Saluta. Poza tym do kompleksu orbitalnego przycumowały 4 statki towarowe typu Progress: Progress 13 (22.05 – 4.06), Progress 14 (12.07-11.08), Progress 15 (20.09-14.10) i Progress 16 (2.11-13.12). Kosmonauci przeprowadzili szereg eksperymentów i badań medycznych poświęconych problematyce wpływu długotrwałego lotu kosmicznego na organizm człowieka. 30 lipca Bieriezowoj i Lebiediew przez 2,5 godziny pracowali na zewnątrz stacji orbitalnej w celu zdemontowania różnych materiałów naukowych i zainstalowania nowych. Poza tym załoga wyrzuciła ze śluzy Saluta 26-kilogramowego amatorskiego satelitę - 17.5.82 - Iskra 2 oraz 18.11.82 - Iskra 3. Związek Radziecki ogłosił, że było to pierwsze w historii umieszczenie na orbicie satelity komunikacyjnego przez załogowy pojazd kosmiczny. Amerykanie wynieśli na orbitę dwa duże satelity geostacjonarne przy pomocy promu kosmicznego dopiero w listopadzie (misja STS-5), Kosmonauci powrócili na Ziemię 10 grudnia 1982 na pokładzie statku kosmicznego Sojuz T-7. Ich 7-miesięczny pobyt w kosmosie (211 dni) był wówczas nowym rekordem pobytu człowieka na orbicie.

</doc>
<doc id="188939" url="https://pl.wikipedia.org/wiki?curid=188939" title="Gemla">
Gemla

Gemla – miejscowość ("tätort") w południowej Szwecji, w regionie administracyjnym ("län") Kronoberg (gmina Växjö).
Miejscowość jest położona w południowej części prowincji historycznej ("landskap") Smalandia nad rzeką Helge å, ok. 10 km na zachód od centrum Växjö w kierunku Alvesty przy linii kolejowej Kust till kust-banan.
W 2010 Gemla liczyła 1342 mieszkańców.

</doc>
<doc id="188940" url="https://pl.wikipedia.org/wiki?curid=188940" title="Polańczyk">
Polańczyk

Polańczyk – wieś wczasowo-uzdrowiskowa w Polsce położona w województwie podkarpackim, w powiecie leskim, w gminie Solina. Od 30 grudnia 1999 Polańczyk jest siedzibą władz gminy Solina (wcześniej siedzibą była Solina). Położony na zachodnim brzegu Jeziora Solińskiego.
Przy obwodnicy drogi wojewódzkiej nr 894 znajduje się rzymskokatolicki kościół parafialny w dawnej zabytkowej cerkwi.
Wieś prawa wołoskiego w latach 1551–1600, położona w ziemi sanockiej województwa ruskiego. W latach 1975–1998 miejscowość administracyjnie należała do województwa krośnieńskiego.
Historia.
Miejscowość wczasowo-uzdrowiskowa Polańczyk lokowano na prawie wołoskim w dobrach sobieńskich rodu Kmitów. Wieś istniała już w 1580 pod nazwą Polieszczańskie (od potoku Leszczyńskich). Wieś Poleszczańskie przypadła synowi siostry wojewody, Katarzyny Kmicianki (zamężnej za Andrzejem Stadnickim, kasztelanem sanockim) – Markowi Stadnickiemu (Jego brat Mikołaj Stadnicki otrzymał Myczków i Solinę). Nazwa tej miejscowości jest w orzeczeniu Królewskiego Trybunału Lubelskiego wydanego z 1655 w sprawie z powództwa Pobiedzińskich przeciw Stadnickim. Obecna nazwa przyjęła się pod koniec XVII wieku, kiedy właścicielami wsi byli Polańscy. Od 1674 nowym właścicielem wsi został Stanisław Zielonka herbu Jastrzębiec. Właścicielami ziemskimi byli tu również Hermanowscy, Gołębiowscy, Stadniccy, Balowie.
Pod koniec XVIII wieku cesarzowa Maria Teresa ofiarowała tutejszej parafii 8000 złotych reńskich. W dobie galicyjskiej właścicielami byli Karszniccy, Łempiccy, hr. Stanisław Ankwicz, hr. Sołtyk, Kazimierz Kuczkowski, Jan Indra, Ferdynand Wydra oraz Franciszek Cieśliński – ostatni właściciel wsi do 1945. W połowie XIX wieku właścicielami posiadłości tabularnej w Polańczyku byli Elżbieta Leszczyńska i inni współwłaściciele.
Po II wojnie światowej ze wsi wysiedlono ludność ukraińską i rusińską.
Po powstaniu Zalewu Solińskiego w latach 1961–1968 Polańczyk zmienił swoje oblicze. Na półwyspie położonym po wschodniej stronie Polańczyka otoczonym wodami jeziora zbudowano domy wczasowe i sanatoria.
Od 1974, na podstawie ustawy o uzdrowiskach, Polańczyk było uznane za miejscowość posiadającą warunki do prowadzenia lecznictwa uzdrowiskowego, dzięki czemu mogły być prowadzone tu zakłady lecznictwa. W 1999 miejscowość została uznana za uzdrowisko.
Uzdrowisko.
W Polańczyku lecznictwo uzdrowiskowe rozpoczęto w 1974 natomiast status uzdrowiska posiada od 1999. Jest tu łącznie ponad 1200 miejsc dla kuracjuszy. W odwiertach występują wody wodorowęglanowo-chlorkowo-sodowo-bromkowe i jodkowe (nieeksploatowane). Polańczyk ma także bogatą bazę leczniczą. Leczy się tutaj m.in. choroby układu oddechowego i moczowego oraz choroby kobiece. Znajduje się tutaj wiele miejsc noclegowych i przystani żeglarskich. Miejscowość posiada dobrą bazę gastronomiczną.
Inne.
W Polańczyku istnieje klub piłkarski LKS „Nelson” Polańczyk, który występuje w klasie „A” – okręg Krosno.

</doc>
<doc id="188942" url="https://pl.wikipedia.org/wiki?curid=188942" title="Västervik">
Västervik

Västervik − miasto i siedziba gminy Västervik w regionie Kalmar, leżące na wschodnim wybrzeżu Szwecji.
Po zamknięciu fabryki Electroluxa w mieście rozwija się turystyka i przemysł związany ze sportami wodnymi.
Turystyka i atrakcje.
Co roku w lecie w ruinach zamku odbywa się Festiwal Muzyki Ludowej. W XVIII-wiecznym budynku "Wimmerströmska gården" zgromadzone są bibeloty i antyki (ponad 6 tys.), takie jak ceramika, meble, porcelana oraz wyroby rzemieślnicze.
Sport.
W mieście funkcjonują klub żużlowy Västervik Speedway i klub hokeja na lodzie Västerviks IK.

</doc>
<doc id="188944" url="https://pl.wikipedia.org/wiki?curid=188944" title="(38083) Rhadamanthus">
(38083) Rhadamanthus

(38083) Rhadamanthus – jedna z planetoid transneptunowych z pasa Kuipera, obiekt typu plutonek.
Odkrycie.
Planetoida została odkryta 17 kwietnia 1999 w programie Deep Ecliptic Survey.
Nazwa obiektu pochodzi z mitologii greckiej od Radamantysa, syna Zeusa i Europy, a została zaproponowana przez E.K. Elliot. Przed jej nadaniem planetoida otrzymała oznaczenie tymczasowe (38083) 1999 HX11.
Orbita.
Orbita (38083) Rhadamanthusa nachylona jest do płaszczyzny ekliptyki pod kątem 12,755°. Na jeden obieg wokół Słońca ciało to potrzebuje ok. 243 lata i 106 dni, krążąc w średniej odległości 38,97 j.a. od Słońca. Średnia prędkość orbitalna tej asteroidy to ok. 4,75 km/s.
Tak jak i inne plutonki, (38083) Rhadamanthus krąży wokół Słońca w rezonansie orbitalnym z Neptunem.
Właściwości fizyczne.
Rhadamanthus ma średnicę szacowaną na 87–276 km. Jego albedo wynosi ok. 0,1, a jasność absolutna to 6,7. Średnia temperatura na jego powierzchni sięga ok. 44 K.

</doc>
<doc id="188946" url="https://pl.wikipedia.org/wiki?curid=188946" title="RSC Anderlecht">
RSC Anderlecht

Royal Sporting Club Anderlecht (oficjalny skrót RSCA) – belgijski klub piłkarski z siedzibą w mieście Anderlecht, założony 27 maja 1908, jako Sporting Club Anderlechtois.
Najbardziej utytułowany belgijski zespół futbolowy, zarówno na arenie krajowej (wielokrotny mistrz, zdobywca pucharu, superpucharu oraz pucharu ligi), jak i międzynarodowej (triumfator Pucharu Zdobywców Pucharów, Pucharu UEFA i Superpucharu Europy). W latach 70. i 80. czołowa piłkarska drużyna Europy.
Z uwagi na fakt, że Anderlecht wchodzi w skład aglomeracji brukselskiej, RSCA często w Polsce jest niepoprawnie nazywany Anderlechtem Bruksela (choć ani klub, ani UEFA nie używają takiej nazwy).
Historia.
Chronologia nazw:
27 maja 1908 roku w kawiarni Concordia przy rue d'Aumale w Anderlechcie grupa 13 miłośników futbolu założyła klub sportowy o nazwie Sporting Club Anderlechtois (SCA), na czele którego stanął "Charles Roos".
Jako motto nowo powstałej organizacji obrano łacińską sentencję "mens sana in corpore sano" (pol. "W zdrowym ciele zdrowy duch"), a statutowymi barwami stały się kolory fioletowy i biały, które bez żadnych zmian przetrwały do dziś.
Herb klubowy stanowiła natomiast fioletowo-biała tarcza z wpisanymi w nią literami SCA (skrót ówczesnej nazwy), rokiem założenia – 1908 oraz wspomnianą wyżej łacińską maksymą. W dołu widniało godło miejscowości Anderlecht, zaś u góry dwie flagi belgijskie, symbolizujące symbiozę dwóch części kraju.
W swym pierwszym oficjalnym spotkaniu Sporting d'Anderlecht (synonim oficjalnej nazwy) pokonał zespół "Institut Saint-Georges" (Instytutu Świętego Jerzego) 11:8. 8 kwietnia 1909 klub został oficjalnie zarejestrowany, poprzez wstąpienie w szeregi "l'Union Belge des Sociétés de Sports Athlétiques" (UBSSA, obecnie KBVB - "Belgijskiego Związku Piłki Nożnej"). Dzięki temu drużyna piłkarska mogła przystąpić do regularnych rozgrywek, zaczynając zmagania od III ligi.
W 1911 obowiązki prezesa objął "Theo Verbeeck", który – jak się później okazało – pełnił tę funkcję przez 40 kolejnych lat, co do dziś pozostaje absolutnym rekordem na świecie.
W 1913 zespół awansował do II ligi i zajął wysokie czwarte miejsce, zaś po 8 latach po raz pierwszy zakwalifikował się do ekstraklasy. Pomogło w tym nieco szczęście – sezon 1920/1921 SCA zakończył bowiem na 3 miejscu w II lidze (które nie dawało awansu), jednak "Belgijski Związek Piłki Nożnej" postanowił powiększyć najwyższą klasę rozgrywkową i w ten sposób Anderlecht mógł wystąpić w barażach, po zwycięstwie w których uzyskał promocję szczebel wyżej. Debiut w ekstraklasie nastąpił 16 kwietnia 1921. W debiutowym sezonie zajął końcowe 12.miejsce, ale w ciągu następnej dekady klub był w dolnej części klasyfikacji ligowej lub balansował pomiędzy dywizjami.
W 1933 klub otrzymał status królewski i przyjął nazwę Royale SC Anderlechtois. W 1947 po raz pierwszy zdobył tytuł mistrzowski. Odtąd klub nigdy nie był klasyfikowany poniżej szóstej pozycji, stał się jednym z czołowych drużyn piłkarskich Belgii i regularnie finiszował na pierwszym miejscu klasyfikacji. W okresie od 1963 do 1968 roku klub ustanowił rekord kraju, wygrywając pięć kolejnych mistrzostw. Klub stał się bazą dla reprezentacji kraju.
W 1984 klub zmienił nazwę na Royal SC Anderlecht, a w 2002 przyjął obecną formę RSC Anderlecht.
Stadion.
Od 1917 roku klub rozgrywa swoje mecze domowe na stadionie Stade Constant Vanden Stock, który obecnie może pomieścić 26 361 widzów. W latach 1908-1916 grał na boisku "De Scheut" w gminie Anderlecht. W 1917 roku został wybudowany stadion piłkarski Anderlechtu, położony na granicy z parkiem miejskim Parc du Meir (później Astrid park). Szybko też zdobył przydomek "Stade Émile Versé". Dopiero w 1983 roku rozpoczęto generalny remont stadionu, który był kierowany przez ówczesnego prezydenta klubu - Constanta Vandena Stocka i po renowacji stadion otrzymał nazwę ówczesną.
Obecny skład.
 (wypożyczony z Manchester City)
 (wypożyczony z Bayern Monachium)
 (kapitan)
Piłkarze na wypożyczeniu.
 
Sztab szkoleniowy.
Sztab szkoleniowy i medyczny w sezonie 2021/2022

</doc>
<doc id="188950" url="https://pl.wikipedia.org/wiki?curid=188950" title="Andrea Gabrieli">
Andrea Gabrieli

Andrea Gabrieli (ur. 1510 w Wenecji, zm. 30 sierpnia 1585 tamże) – włoski kompozytor i organista.
Prawdopodobnie był uczniem Adriana Willaerta. Od 1536 był chórzystą w weneckiej bazylice św. Marka, przez pewien czas (ok. 1550) śpiewał również w katedrze w Weronie. Starał się dwukrotnie o stanowisko organisty w bazylice św. Marka, lecz go nie uzyskał. Przed rokiem 1562 wyjechał do Niemiec podróżując w orszaku księcia Albrechta V Bawarskiego. Podczas podróży po Niemczech spotkał i zaprzyjaźnił się z Orlandem di Lasso, odwiedził liczne miasta (Norymbergę, Bamberg, Pragę, Würzburg, Frankfurt nad Menem); uczestniczył też w uroczystościach koronacji cesarza Maksymiliana II.
Tworzył głównie muzykę wokalną i wokalno-instrumentalną, pisaną w stylu polichóralnym, przeważnie religijną (msze, motety), oprócz tego pisał utwory instrumentalne (toccaty, ricercary na organy i inne instrumenty klawiszowe). Do jego najwybitniejszych uczniów należeli Giovanni Gabrieli (bratanek Andrei) oraz Hans Leo Hassler.

</doc>
<doc id="188953" url="https://pl.wikipedia.org/wiki?curid=188953" title="Samochodzik">
Samochodzik

Samochodzik – bardzo mały samochód, który z racji swoich niewielkich rozmiarów znajduje zastosowanie jedynie jako zabawka lub ozdobny model. 
Samochodziki mają zazwyczaj rozmiary od kilku do kilkudziesięciu centymetrów. 
Podział.
Ze względu na sposób poruszania się dzielą się na:
Samochodziki nakręcane są wyposażone w mechanizm nakręcający, wykorzystujący zjawisko kumulacji energii w kole zamachowym za pomocą specjalnej korby. Po zwolnieniu blokady koła zamachowego wyzwolona energia jest przenoszona na zespół jezdny, wprawiając samochodzik w ruch. Powszechnie uważa się, że zastosowanie mechanizmu nakręcającego nie realizuje pełnej symulacji ruchu pojazdów kołowych z braku możliwości uzyskania stałej prędkości i występowania przyspieszeń o znacznych wartościach (zarówno dodatnich, jak i ujemnych).
W przeciwieństwie do samochodzików nakręcanych, samochodziki wyposażone w silniczki elektryczne mogą poruszać się przez dłuższy czas ze stałą prędkością w sposób dobrze odwzorowujący poruszanie się środków transportu. Niedogodnością tego rozwiązania jest konieczność wygospodarowania wewnątrz samochodzika odpowiednich rozmiarów pustej przestrzeni, przeznaczonej na baterie ogniw, które powinny pozostać niewidoczne dla postronnego obserwatora.
Samochodziki o napędzie parowym posiadają zabudowany w nadwoziu miniaturowy kocioł (leżący), palenisko oraz jednocylindrowy silnik parowy na parę nasyconą.
Szczególnym przypadkiem samochodzika jest resorak, którego od innych samochodzików odróżnia posiadanie sprężynkowego mechanizmu łączącego nadwozie z zespołem jezdnym.

</doc>
<doc id="188956" url="https://pl.wikipedia.org/wiki?curid=188956" title="Helena Rakoczy">
Helena Rakoczy

Helena Rakoczy z domu Krzynówek (ur. 23 grudnia 1921 w Krakowie, zm. 2 września 2014 tamże) – polska gimnastyczka, mistrzyni świata i medalistka olimpijska.
Życiorys.
Urodziła się 23 grudnia 1921 w Krakowie. Jej rodzicami byli Wincenty Krzynówek i Anna Bieniek. Jej pierwszym klubem był krakowski Sokół. Z klubem była związana do wybuchu II wojny światowej. W 1937 na pierwszym zlocie sokołów zajęła 3 miejsce w dziesięcioboju będącym mieszanką konkurencji gimnastycznych i lekkoatletycznych. W okresie II wojny światowej jej kariera uległa zawieszeniu. W 1945 roku wznowiła treningi w reaktywowanym Sokole. W 1950 na mistrzostwach świata w Bazylei zdobyła 4 złote medale. W tym samym roku została odznaczona Orderem Sztandaru Pracy III klasy. W 1952 doznała kontuzji ścięgien i pęknięcia kości. Pomimo kontuzji wystartowała w igrzyskach olimpijskich w Helsinkach zajmując 7 miejsce w wieloboju indywidualnie i 8 miejsce drużynowo. Na mistrzostwach świata w Rzymie w 1954 zdobyła brązowe medale w wieloboju i ćwiczeniach na poręczach. W 1956 roku na igrzyskach olimpijskich w Melbourne zdobyła brązowy medal. Po zakończeniu kariery sportowej pracowała jako trener, m.in. z kadrą narodową. Przygotowywała kadrę do igrzysk olimpijskich w Rzymie, Tokio 1964 i Monachium 1972. W 1989 przeprowadziła się z Bronowic na osiedle Bieżanów.
Była żoną Władysława Rakoczego (zmarłego w 1999).
Na olimpiadach uzyskała następujące wyniki:
W drużynie była 5. w 1950 i 6. w 1954.
Sześciokrotnie zdobywała także mistrzostwo Polski w wieloboju indywidualnym.
Reprezentowała Koronę Kraków i Wawel Kraków. Mierzy 166 cm, w trakcie kariery zawodniczej ważyła ok. 55 kg.
W 2004 została wpisana do Międzynarodowej Galerii Sław
Została pochowana na Cmentarzu Rakowickim w Krakowie (kwatera XIB, rząd 16, miejsce 11).

</doc>
<doc id="188959" url="https://pl.wikipedia.org/wiki?curid=188959" title="Suhl">
Suhl

Suhl – miasto na prawach powiatu w Niemczech, w kraju związkowym Turyngia, w dolinie Lasu Turyńskiego, liczy 36 955 mieszkańców (31 grudnia 2018), posiada 450-letnią historię.
1 stycznia 2019 do miasta przyłączono gminy Schmiedefeld am Rennsteig oraz Gehlberg, które stały się jego dzielnicami.
Historia.
Suhl otrzymało prawa miejskie w 1527. W 1583 zostało częścią Elektoratu Saksonii. W 1590 miał miejsce pierwszy wielki pożar miasta, a w 1634 miasto zostało zniszczone wskutek działań wojny trzydziestoletniej. W latach 1657–1718 przynależało do księstwa Saksonii-Zeitz. W czasie III wojny północnej w 1702 na polecenie Augusta II Mocnego do miasta wkroczyły wojska saskie i skonfiskowały kilkaset sztuk broni palnej, która miała być sprzedana wrogiej Szwecji. Po wygaśnięciu linii książąt na Zeitz, Suhl w latach 1718–1763 znajdowało się we władaniu elektorów saskich i zarazem królów Polski Augusta II i Augusta III. Z tego okresu pochodzą dwie główne świątynie miasta: kościół św. Krzyża i kościół Mariacki (kościół św. Krzyża nawet zdobi godło Polski). W 1753 miał miejsce kolejny pożar miasta.
Od 1806 część Królestwa Saksonii, a od 1815 eksklawa Prus, wraz z którymi w 1871 znalazło się w granicach Niemiec. W połowie XIX w. żydowscy bracia Simson założyli w Suhl fabrykę broni palnej, a u schyłku XIX w. firma zaczęła produkować motocykle. W 1882 miasto uzyskało połączenie kolejowe. W 1936 do miasta przyłączono miejscowość Heinrichs, a w 1938 Goldlauter.
U schyłku II wojny światowej 3 kwietnia 1945 do miasta wkroczyły wojska amerykańskie, a 1 lipca miasto znalazło się w radzieckiej strefie okupacyjnej.
Demografia.
Zmiany populacji miasta od 1525 do 2016 roku:
Najwyższą populację miasto osiągnęło w 1988, liczyło wówczas 56 345 mieszkańców.
Gospodarka.
Region Suhl-Zella-Mehlis jest centrum gospodarczym i handlowym południowej Turyngii. Mają tu swoją siedzibę Izba Przemysłowo-Handlowa Południowej Turyngii (IHK) i Izba Rzemieślnicza Południowej Turyngii (HK). 
Izba Przemysłowo-Handlowa Południowej Turyngii (IHK) angażuje się jako rzecznik gospodarczy regionu naprzeciw polityce, zarządzaniu, nauce, którego celem jest dokonywanie wspólnych gospodarczych interesów na terenie działalności izby. W obrębie Izby Przemysłowo- Handlowej Południowej Turyngii pracuje 7000 sklepów detalicznych i więcej niż 1100 dużych przedsiębiorstw handlowych.
Przemysł kształtuje rozwój gospodarczy w Południowej Turyngii. W porównaniu do wszystkich krajów związkowych Turyngia leży na zajmującym szczeblu przemysłowym i ze wszystkich nowych krajów związkowych przed Hamburgiem i Szlezwikiem-Holsztynem.
W mieście rozwinął się przemysł precyzyjny, elektrotechniczny, maszynowy oraz zabawkarski.

</doc>
<doc id="188964" url="https://pl.wikipedia.org/wiki?curid=188964" title="Sleeping with Ghosts">
Sleeping with Ghosts

Sleeping With Ghosts – czwarta płyta brytyjskiego zespołu Placebo, wydana w roku 2003. 
We wrześniu 2003 została wydana specjalna edycja tej płyty, zawierająca dodatkowy nośnik z coverami.

</doc>
<doc id="188965" url="https://pl.wikipedia.org/wiki?curid=188965" title="(19521) Chaos">
(19521) Chaos

(19521) Chaos – planetoida, obiekt transneptunowy z pasa Kuipera, obiekt typu cubewano.
Odkrycie.
Planetoida ta została odkryta 19 listopada 1998 roku w projekcie Deep Ecliptic Survey. Otrzymała ona najpierw oznaczenie prowizoryczne 1998 WH24.
Nazwa tej planetoidy pochodzi od pojęcia „chaos” z mitologii greckiej, odnoszącego się do pierwotnego stanu istnienia.
Orbita.
Orbita (19521) Chaosa nachylona jest do płaszczyzny ekliptyki pod kątem 12,06°. Na jeden obieg wokół Słońca ciało to potrzebuje ok. 309 lat, krążąc w średniej odległości 45,72 au od Słońca. 
Właściwości fizyczne.
Chaos ma średnicę szacowaną na ok. 600 km. Jego jasność absolutna jest równa 4,8m. 

</doc>
<doc id="188967" url="https://pl.wikipedia.org/wiki?curid=188967" title="Black Market Music">
Black Market Music

Black Market Music – trzecia płyta brytyjskiego zespołu Placebo, wydana 9 października 2000 roku.
Inne.
Wersja płyty wydana w USA zawiera dodatkowe utwory:

</doc>
<doc id="188972" url="https://pl.wikipedia.org/wiki?curid=188972" title="Emmanuel Le Roy Ladurie">
Emmanuel Le Roy Ladurie

Emmanuel Le Roy Ladurie (urodzony 19 lipca 1929 roku w Moutiers-en-Cinglais w departamencie Calvados) – francuski historyk czasów nowożytnych.
Życiorys.
Le Roy Ladurie należy do przedstawicieli trzeciego pokolenia badaczy tworzących szkołę Annales. Profesor Collège de France, członek redakcji pisma "Annales. Économies, Sociétés, Civilisations".
Jego początkowe prace poświęcone chłopom Langwedocji i historii klimatu wpisywały się w koncepcję “historii totalnej” Fernande Braudela. Z czasem jednak Le Roy Ladurie skierował swe zainteresowania ku mikrohistorii stając się jednym z twórców tej dyscypliny.
W latach 1945-1956 był członkiem Francuskiej Partii Komunistycznej, wystąpił z niej po inwazji wojsk radzieckich na Węgry.
Tłumaczenia prac na j. polski.
"Montaillou. Wioska heretyków 1294 - 1324", tłum. Ewa Dorota Żółkiewska, Warszawa 1988, Państwowy Instytut Wydawniczy ("Montaillou, village occitan" 1975) (Drugie wydanie: Wydawnictwo Vesper, Czerwoniak 2014)
Zobacz też.
mikrohistoria
Linki zewnętrzne.
Zdjęcie Emmanuel'a Le Roy Ladurie
Recenzja z "Montaillou. Wioska heretyków"

</doc>
<doc id="188975" url="https://pl.wikipedia.org/wiki?curid=188975" title="Definiendum">
Definiendum



</doc>
<doc id="188977" url="https://pl.wikipedia.org/wiki?curid=188977" title="Definiens">
Definiens



</doc>
<doc id="188979" url="https://pl.wikipedia.org/wiki?curid=188979" title="Tournament">
Tournament

Tournament – tryb rozgrywki w grach komputerowych typu first-person shooter, w którym gracze walczą jeden na jednego w kilku rundach. Każdy walczy z każdym, za wygraną (osiągnięcie jako pierwszy ustalonej liczby fragów w danym pojedynku) otrzymuje się +1 punkt. Kto ma najwięcej punktów, wygrywa cały turniej.
W niektórych grach (jak ' czy ') tryb ten nazywa się "duel" (ang. "pojedynek"). W grze "Jedi Academy" został także wprowadzony tryb "power duel", gdzie walki odbywają się w trybie dwóch na jednego; gracz samotny jest nieco silniejszy od dwóch pozostałych (zazwyczaj posiada więcej punktów życia).

</doc>
<doc id="188980" url="https://pl.wikipedia.org/wiki?curid=188980" title="Kerygmat">
Kerygmat

Kerygmat (z gr. κήρυγμα ["kḗrygma"] – ogłoszenie, proklamacja, κηρύσσειν ["kēryssein"] – głosić, przepowiadać, obwieszczać przez publicznego posłańca, pełnienie funkcji herolda) – w teologii chrześcijańskiej głoszenie Słowa Bożego, a w ujęciu biblijno-teologicznym pojęcie określa publiczne i uroczyste ogłaszanie dzieła zbawienia przez Boga i objawienia go w ukrzyżowanym i zmartwychwstałym Chrystusie. Proklamacja jest połączona z wezwaniem do nawrócenia i chrztu. W sensie szerszym termin „kerygmat” określa treść głoszenia, zaś równocześnie, jak również – w sensie ścisłym – czynność publicznego, uroczystego głoszenia.
Etymologia i rodzina wyrazów.
Termin kerygmat wywodzi się od greckich słów: κήρυγμα ["kḗrygma"], oznaczającego „ogłoszenie”, „proklamacja” oraz κηρύσσει ["kēryssein"] – „głosić”, „przepowiadać”, „obwieszczać przez publicznego posłańca”, „pełnienie funkcji herolda”. W literaturze greckiej częściej można było spotkać formę κῆρυξ ["keryks"] – „herold” „ten, który obwieszcza”, natomiast w języku biblijnym, a szczególnie nowotestamentowym, najczęściej pojawiała się forma "kēryssein". W Nowym Testamencie spotykany jest także czasownik κηρύσσω ["kérussó"], oznaczającego „obwieszczać”, „ogłaszać”. Podstawę słowotwórczą terminu stanowi rdzeń "keryk-". Związek terminu zarówno z greckim czasownikiem, jak i rzeczownikiem sprawia, że kerygmat określa zarówno treść oraz czynność głoszenia, jak i pełnienie funkcji herolda, publicznego posłańca, ogłaszanie, przepowiadanie. Głoszenie, ogłaszanie czy też przepowiadanie Słowa Bożego określane jest biblijnie „kerygmą”, zaś treść przepowiadania „kerygmatem”, ale współczesna egzegeza określa terminem „kerygmat” równocześnie treść, jak również czynność głoszenia.
"Kḗrygma".
Poza dwoma wzmiankami do osoby proroka Jonasza (Mt 12,41; Łk 11,32) rzeczownik "kḗrygma" nie występuje w ewangeliach kanonicznych, jeden raz obecny jest w Dziejach Apostolskich (Dz 10, 42). W listach św. Pawła użyty został sześciokrotnie: w informacji o głoszeniu nowiny o Jezusie (Tt 1,3) i zmartwychwstaniu (1 Kor 15,14), a także o „mocy Bożej”, jaka towarzyszyła owemu głoszeniu (1 Kor 1,21; 2, 4; 2Tm 4,17). U Hipolita Rzymskiego znaczenie rzeczownika "kḗrygma" zostało rozszerzone o znaczenia: wyrok, ogłoszenie, proklamacja, zaś Orygenes nadawał terminowi znaczenie głoszenia kazania, głoszenia Ewangelii. Klemens Aleksandryjski określał tak radosne okrzyki, aplauz, oklaski, brawa, jednak w literaturze patrystycznej termin ten najczęściej był używany dla określenia treści apostolskiego przekazu.
"Kēryssein".
W Nowym Testamencie czasownik "kēryssein" występuje najczęściej w ewangeliach synoptycznych, a także w Listach św. Pawła. Słowo to jest tam używane na określenie czynności przepowiadania Dobrej Nowiny przez apostołów i uczniów – nie w znaczeniu zapowiadania czegoś co ma się wydarzyć, ale jako ogłoszenie, obwieszczenie tego, co zapowiadały wcześniej proroctwa Starego Testamentu. W całym Nowym Testamencie zostało użyte 60 razy. Z kolei w Septuagincie termin "kēryssein" został użyty tylko 34-krotnie i służył oddaniu znaczenia sześciu hebrajskich słów, wśród nich określenia opisującego działalność herolda (Rdz 41,43; Est 6,9.11; Dn 3,4; 5,29; 2 Krn 24,9; 2 Krl 10,20).
"Keryks".
Rzeczownik "keryks" występuje w Nowym Testamencie tylko trzy razy (1 Tm 2,7; 2 Tm 1,11; 2 P 2,5). W 1. Liście do Tymoteusza Paweł określa siebie jako „głosiciel i apostoł” (κῆρυξ καὶ ἀπόστολος) oraz „nauczyciel narodów” (διδάσκαλος ἐθνῶν ἐν πίστει καὶ ἀληθείᾳ). Autor wskazuje więc, na swoją funkcję (herold), fakt posłania do wykonywania funkcji (apostoł) oraz kompetencje, co łączy funkcję z istotą przekazu. W 2. Liście do Tymoteusza Paweł określa siebie jako herolda-głosiciela ("keryksa"), którego zadaniem jest głoszenie Ewangelii. Z kolei 2. List Piotra wspomina o Noem, który jako „herold sprawiedliwości” (Νῶε δικαιοσύνης κήρυκα) został uratowany przez Boga. Autor listu wskazuje, że "keryksem" jest osoba, która realizuje zasady moralne oraz je głosi.
Klemens Rzymski, biskup Rzymu w końcu I wieku, w liście do gminy chrześcijańskiej w Koryncie napisał: „Paweł (...) stał się heroldem Pana na Wschodzie i na Zachodzie, pozyskał też za swoją wierność szlachetną sławę”. Termin "keryks" był przez Klemensa I i Bazylego Wielkiego odnoszony także do postaci Jana Chrzciciela. Klemens używał tego terminu szerzej – w odniesieniu do proroków w Starym i Apostołów w Nowym Testamencie.
W pierwotnym Kościele „głoszenie” było otaczane szczególną troską. Świadczy o tym 32-krotne użycie w Nowym Testamencie czasowników: εὐαγγελίζω ["euaggelízō"] oznaczającego „ogłaszać Dobrą Nowinę”, „ewangelizować”, oraz μαρτυρέω ["martureó"] określającego „świadczenie”, „bycie świadkiem” (Jezusa).
Termin „kerygmat” w języku polskim.
Polskojęzyczny termin „kerygmat” został zapożyczony z greki. Występuje jako rzeczownik rodzaju nijakiego „należący do spółgłoskowej deklinacji trzeciej o temacie zakończonym na dentalne -t, które zgodnie z fonetycznymi prawami w języku greckim w mianowniku liczby pojedynczej odpadło”. W polskiej formie owo -t na końcu słowa (pochodzące z dopełniacza) zachowało się, na tej samej zasadzie jak greckie δόγμα, -ατος zostało w języku polskim zapożyczone – za pośrednictwem łaciny – w formie „dogmat”.
Termin nie jest w języku polskim zakorzeniony. Starsze i historyczne słowniki języka polskiego go nie wymieniają. Nie występuje także w „Encyklopedii kościelnej” ks. Michała Nowodworskiego z końca XIX wieku. W „Słowniku kościelnym łacińsko-polskim” (1948) Władysława A. Jougana wymieniony został – jako zapożyczony z greki – termin "kerygma", ("-atis"). Słownik wskazywał na dwa znaczenia: "okrzyk, rozkaz" oraz "ogłoszenie, kazanie". W 1954 Władysław Miziołek opublikował pracę „Egzystencjonalne rozumienie kerygmatu chrześcijańskiego u R. Bultmanna a dogmat”. Szersze wyjaśnienie używanego w literaturze patrystycznej terminu „kerygmat” we współczesnym polskojęzycznym piśmiennictwie można odnaleźć w publikacji Franciszka Drączkowskiego „Kerygmat pisemny w teorii i praktyce Klemensa Aleksandryjskiego” z 1979. W 1987 Stanisław Urbańczyk zauważał, że – w konsekwencji przemian posoborowych – zawarte w tytule jego publikacji, zapożyczone z greki terminy („Charyzmat, kerygmat i homilia”) zaczęły częściej zajmować miejsce używanych wcześniej przez Kościół katolicki polskie określenia: "dar Ducha świętego", "nauczanie" i "kazanie".
Eksplikacja terminu.
Kerygmat stanowi w teologii chrześcijańskiej podstawę orędzia ewangelicznego i odwołuje się szczególnie do opisywanego w Nowym Testamencie przepowiadania Dobrej Nowiny przez apostołów. Przesłanie owego ogłaszania dotyczyło osoby Jezusa Chrystusa, który był posłany przez Boga, głosił przyjście Królestwa Bożego, w nim wypełniały się proroctwa zawarte w Starym Testamencie, a On umarł, został pogrzebany i zmartwychwstał, po czym został wyniesiony na prawicę Boga w Niebie. Proklamacja jest połączona z wezwaniem do nawrócenia i chrztu. W sensie szerszym termin „kerygmat” określa treść głoszenia, zaś równocześnie, jak również – w sensie ścisłym – czynność publicznego, uroczystego głoszenia.
Kerygmat w Biblii i pismach patrystycznych.
Kerygmat Jezusa.
Rozgłaszanie „Dobrej Nowiny o Miłości Bożej” miało wzór i początek w kerygmacie Jezusa, który głosił przesłanie o królewskim panowaniu Boga (Βασιλεία τοῦ Θεοῦ ["basileia tou theu"]). Fraza „Królestwo Boże” pojawia się w Nowym Testamencie 122 razy, w tym 99-krotnie we wszystkich trzech ewangeliach synoptycznych, a 90 w wypowiedziach Jezusa, który po raz pierwszy, wysyłając uczniów w pierwszą podróż misyjną (Mt 10, 1–16), nakazuje, by głosili/wykrzyczeli ["Krissete!"] kerygmat (πορευόμενοι δὲ κηρύσσετε λέγοντες ὅτι Ἤγγικεν ἡ βασιλεία τῶν οὐρανῶν (Mt 10,7) – w tłumaczeniu BT: „Idźcie i głoście: Bliskie już jest królestwo niebieskie”. W innych opisach ewangelicznych znalazły się frazy mówiące o tym, że Jezus „chodził po Galilei i głosił ("krisseon") Ewangelię Bożą”(Mk 1, 14).
Kościół apostolski.
Apostołowie zaczęli głosić kerygmat już w dniu święta Pięćdziesiątnicy, podczas którego, zgodnie z biblijnym przekazem, nastąpiło zesłanie na nich Ducha Świętego. Byli świadkami Paschy Chrystusa, mówili o śmierci i zmartwychwstaniu Jezusa jako o wydarzeniu zbawczym.
Do najważniejszych przykładów kerygmatu w Dziejach Apostolskich należała przemowa Piotra w "dniu Pięćdziesiątnicy", czyli bezpośrednio po zesłaniu Ducha Świętego (Dz 2, 14–36) – w której mówca głosił, że proroctwo Dawida wypełniło się w zmartwychwstaniu Chrystusa i stawiał za świadków pozostałych apostołów („My wszyscy jesteśmy tego świadkami” (Dz 2, 32)) – oraz mowa, jaką do Żydów i Greków wygłosił w Antiochii Pizydyjskiej Paweł z Tarsu (Dz 13, 16–41), jak też przemowa z okazji chrztu pogańskiego setnika Korneliusza.
Jak wskazał Raniero Cantalamessa, głoszenie kerygmatu przez apostołów było nierozdzielnie związane z celebracją Wielkanocy-Paschy chrześcijańskiej oraz Eucharystii, będących pamiątką śmierci Pana (por. 1 Kor 11,26). Najwcześniejsza wzmianka o tej własnej "passze" chrześcijan pochodzi z 1 Listu do Koryntian. Około 20 lat od wydarzeń historycznych Paweł mówił o tym, że "Chrystus został ofiarowany jako nasza Pascha" (1 Kor 5,7). Apostołowie przepowiadali, że to, co zapowiadała Pascha żydowska, spełniło się w Jezusie, w Jego przejściu ze śmierci do życia. Było to najwyższe spełnienie doświadczenia związanego z "Wyjściem":
Według Cantalamessy w okresie pomiędzy zredagowaniem Ewangelii synoptycznych i Ewangelii Jana można dostrzec proces rozwoju i dojrzewania kerygmatu. Tym, co stymulowało ten proces, było nauczanie obiecanego przez Jezusa Ducha Świętego oraz doświadczenie życia liturgicznego wspólnot Kościoła.
Ojcowie Kościoła.
Klemens Aleksandryjski w swoim dziele „Stromateis” wprowadzał i realizował formę kerygmatu pisemnego, a w swojej „Historii kościelnej” kontynuował ją Euzebiusz z Cezarei. Dla Grzegorza z Nazjanzu głoszeniem kerygmatu mogło być także żmudne, cierpliwe przepisywanie świętych ksiąg.
W pismach patrystycznych termin "kḗrygma" był używany zarówno dla:
Ojcowie Kościoła wyróżniali także „kerygmat czynu”, którym mogło być zarówno proste życie zgodne z wiarą chrześcijańską, jak i męczeństwo czy życie monastyczne. Z tego powodu mnichów nazywano często „milczącymi keryksami”, a Grzegorz z Nazjanzu formę rozgłaszania wiary widział także w męczeństwie.
Nowożytność.
Katecheza kerygmatyczna i teologia kerygmatyczna.
Praktyka "katechezy kerygmatycznej" jako głoszenia wtajemniczającego w wiarę została zapomniana wraz z zanikiem katechumenatu w VIII i IX wieku. W jej miejsce pojawiła się praktyka uczenia dzieci w domach „katechizmu”. Mówił o tym Tomasz z Akwinu w swej Sumie teologicznej (STh III q71 a1). Z czasem, zwłaszcza w wyniku rozwoju sztuki drukarskiej w XV wieku, pojawiły się podręczniki, spisane zbiory prawd wiary w formie książkowej.
Mimo akcentowania przez reformację w XVI wieku wagi głoszonego przekazu o zbawieniu w gronie protestantów i katolików mnożyły się podręczniki zwane katechizmami (np. Katechizm Rzymski o charakterze kontrreformacyjnym czy Mały katechizm Marcina Lutra). Naturalistyczne i moralizatorskie ujęcie katechezy z czasów oświecenia spowodowało powstanie na przełomie XVIII i XIX wieku w gronie pastoralistów obszarów języka niemieckiego związanych ze szkołą tybińską (Johann Michael Sailer, Bernhard Overberg, Johann Baptist Hirscher) idei przywrócenia katechezie jej pierwotnego, biblijnego ujęcia. W konsekwencji rozwijała się katecheza kerygmatyczna, której podstawę stanowiło Objawienie Boże. W stosunkowo krótkim czasie nurt ten został osłabiony przez odnawiającą się scholastykę, ale ożywający przed wojną światową ruch biblijny i liturgiczny pozwolił na powrót idei katechezy kerygmatycznej z początku XIX wieku, a także do głoszenia apostolskiego. Teologia kerygmatyczna zyskała ożywienie w 1892 r. wraz z publikacją dzieła niemieckiego teologa Martina Kählera („Der sogenannte historische Jesus und der geschichtliche, biblische Christus”), w którym autor skonfrontował historyczny relatywizm z apostolskim nauczaniem: »Prawdziwy Chrystus to Chrystus proklamowany, a proklamowany Chrystus to Chrystus wiary«. Po I wojnie światowej w Niemczech i Szwajcarii rozwijała się teologia dialektyczna, nurt teologii protestanckiej w łonie którego krytyce podlegał historyzm i psychologizm teologii liberalnej.
Kolejnymi dwoma istotnymi impulsami były: encyklika „Divino afflante Spiritu” papieża Piusa XII, która otwierała pole do rozwoju egzegezy i katechezy, oraz publikacja w 1936 roku książki Josefa Andreasa Jungmanna „Die Frohbotschaft und unsere Glaubensverkündigung”, w której autor postulował postawienie treści wyżej niż metody w katechezie.
W 1938 roku Karl Barth, jeden z najpłodniejszych teologów protestanckich XX w., wydał niewielką książkę „Ewangelia i kształcenie”, w której dowodził, iż źródła pedagogiki chrześcijańskiej nie mogą stanowić teorie pedagogiczne, ale przekaz biblijny. W sposób typowy dla tradycji protestanckiej Barth radykalnie rozdzielił religię i wiarę. Po II wojnie światowej uznanie zdobywała nowa koncepcja edukacji religijnej zwana „nauczaniem ewangelickim” (lub „instruktarzem ewangelickim”), wpisującym się w nurt tradycji kerygmatycznej. W latach 50. XX wieku niemiecka szkoła teologów protestanckich rozwijała się w kierunku teorii kształcenia opartej na hermeneutyce egzystencjalnej. Należący do znaczących reprezentantów tego nurtu Rudolf Bultmann, jeden z najbardziej wpływowych teologów ewangelickich XX wieku, był twórcą idei egzystencjalnego rozumienia kerygmatu chrześcijańskiego. Wraz z Barthem byli filarami protestanckiej teologii kerygmatycznej XX wieku.
Kerygmat w nauczaniu kościołów chrześcijańskich.
Kerygmat był i jest wspólnym nauczaniem chrześcijaństwa Wschodu i Zachodu. Kościół katolicki odnotowuję potrzebę „głoszenia i świadczenia” w licznych dokumentach soboru watykańskiego II: w „Dekrecie o pasterskich zadaniach biskupów w Kościele "Christus Dominus"” (3,5), w „Dekrecie o działalności misyjnej Kościoła "Ad gentes divinitus"” (13) i „Konstytucji duszpasterskiej o Kościele w świecie współczesnym "Gaudium et spes"” (44), a także w Adhortacji apostolskiej Pawła VI „O ewangelizacji w świecie współczesnym "Evangelii nuntiandi"” (3, 4, 26, 29, 63). Według papieża Franciszka kerygmat wyraża się w słowach: „Jezus Chrystus cię kocha, dał swoje życie, aby cię zbawić, a teraz jest żywy u twego boku codziennie, aby cię oświecić, umocnić i wyzwolić” (Adhortacja apostolska „Evangelii Gaudium”, 164).
Kerygmatowi poświęca wiele uwagi Cerkiew prawosławna i widzi w nim „zestaw pierwszych i zasadniczych – wspólnych – prawd chrześcijańskich” o Trójcy Świętej, a samo jego głoszenie zostało przekazane następcom apostołów, jako kontynuacja ich misji. Paul Evdokimov, jeden z najważniejszych XX-wiecznych rosyjskich prawosławnych teologów, uważał, że – obok wsłuchiwania się w głos świętych i ich doświadczenie Boga – kerygmat jest oczywistym, kluczowym elementem doktrynalnym teologii.
Świadkowie Jehowy dla oddania greckiego słowa "kérygma" przyjmują termin „głoszenie”, „ogłaszanie” i – zgodnie ze swoją doktryną – odnoszą go do ogłaszania lub do publicznego obwieszczania „Królestwa Bożego”.
„Interpretacja kerygmatyczna” w literaturoznawstwie.
Sakralny wymiar literatury pięknej był przedmiotem badań wielu naukowców. Pod koniec lat 60. XX w. francuski filozof i egzegeta biblijny Paul Ricœur próbował znaleźć metodę na przełamanie „konfliktu interpretacji” między fenomenologią "sacrum", a egzegezą kerygmatyczą („Le Conflit des interprétations. Essais d’herméneutique” (Paryż, 1969)). W Polsce ograniczenia metodologii strukturalnej diagnozował z perspektywy hermeneutycznej Ryszard Przybylski, historyk literatury polskiej, profesor Instytutu Badań Literackich Polskiej Akademii Nauk („Współczesny humanista wobec antropologii chrześcijańskiej” („Znak”, 1980)). Na przełomie lat 70. i 80. XX w. filolog Marian Maciejewski z Katedry Literatury Oświecenia i Romantyzmu KUL zainicjował metodę interpretacji kerygmatycznej literatury. Przedstawił ją w 1991 w publikacji („«ażeby ciało powróciło w słowo». Próba kerygmatycznej interpretacji literatury”) poświęconej poezji Mickiewicza, Słowackiego, Norwida i Malczewskiego oraz gawędzie romantycznej. Maciejewski twierdził, że „"...kerygmat obwieszczający zbawienie w Jezusie ukrzyżowanym, zmartwychwstałym i udzielającym za darmo swego ducha jako odpowiedzi Boga miłości na najgłębsze, destrukcyjne problemy egzystencjalne człowieka, na jego przekleństwo spowodowane uczestnictwem w zabójstwie Pana Chwały, jest owym kamieniem probierczym o jasno rozróżnialnych składnikach doktrynalnych zdolnych oświetlić każdy wymiar kondycji ludzkiej"”, a oparcie na nim porównawczych badań literaturoznawczych daje możliwość uchwycenia „"istotnie chrześcijańskiego wymiaru tekstu, oddzielając wyraźnie to, co tylko «religijne», od tego, co chrześcijańskie, uchylając «mgławicową» identyfikację religiologiczną"”. Metoda bywa przez badaczy nazywana także krytyką kerygmatyczną lub hermeneutyką kerygmatyczną. Literaturoznawcy komentowali, że „dzięki maksymalnie pełnej interpretacji (w aspekcie poetyki historycznej) oraz zaangażowanej postawie czytelnika utworu (w aspekcie aksjologii) sztuka ujawnia osobowy, tożsamościowy kontekst macierzysty”. Wojciech Gutowski, profesor historii literatury polskiej, podejmując próbę klasyfikacji systematyzującej, zaliczył krytykę kerygmatyczną do postaw w obrębie hermeneutyki wyznaniowej.

</doc>
<doc id="188981" url="https://pl.wikipedia.org/wiki?curid=188981" title="Fiołek">
Fiołek

Fiołek ("Viola" L.) – rodzaj roślin z rodziny fiołkowatych ("Violaceae"). Obejmuje około 525-600 gatunków, rosnących głównie w Europie (92 gatunki, w tym w Polsce 25), w Azji, Ameryce Północnej i Południowej, poza tym także w Australii. Większość gatunków rośnie w strefie klimatu umiarkowanego oraz na obszarach górskich. Zasiedlają bardzo zróżnicowane siedliska – lasy, łąki i mokradła, ale najczęściej murawy wysokogórskie i miejsca skaliste w górach. Liczne odmiany uprawne fiołków, określane jako fiołek ogrodowy lub bratek ogrodowy "V. ×wittrockiana", są popularnymi jednorocznymi roślinami ozdobnymi. Powstały w wyniku zmieszania fiołka trójbarwnego "V. tricolor" i innych gatunków, zwłaszcza fiołka ałtajskiego "V. altaica". Dodatkowo skrzyżowanie z pirenejskim fiołkiem rogatym "V. cornuta" pozwoliło uzyskać trwałe rośliny uprawne, o drobniejszych kwiatach, rozpowszechniające się w uprawie zwłaszcza od początku XXI wieku.
Systematyka.
Rodzaj sklasyfikowany do podrodziny "Violoideae" w obrębie rodziny fiołkowatych ("Violaceae"), prawdopodobnie siostrzanej dla męczennicowatych ("Passifloraceae"). Rodzina należy do obszernego rzędu malpigiowców ("Malpighiales") i wraz z nim do kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Violanae" R. Dahlgren ex Reveal, rząd fiołkowce ("Violales" Perleb), rodzina fiołkowate ("Violaceae" Batsch), podrodzina "Violoideae" Burnett, plemię "Violeae" DC., podplemię "Violinae" Kitt. in A. Rich., rodzaj fiołek ("Viola" L.).
Obecność w kulturze i symbolice.
W powszechnej tradycji fiołek symbolizuje skromność, niewinność, cnotę, pokorę, wierność, stałość w uczuciach, szczerość, prawdę, tajemnicę, piękno, miłość, namiętność, aromat, wiosnę. Fiołek jest klasycznie uznawany za kwiat osób urodzonych w lutym według tradycji angielskiej.
Według mitologii greckiej wyrósł z krwi Ajaksa Wielkiego lub wykastrowanego Attisa albo powstał z oddechu Io. Był poświęcony Afrodycie i znienawidzony przez Persefonę. W starożytnej Grecji fiołki wieńczyły głowy biesiadników (sądzono, iż chronią od upicia się i migreny) i zdobiły tyrsy podczas uczt. W starożytnym Rzymie obchodzono święto ku czci duchów zmarłych, Violaria, kiedy to przystrajano groby fiołkami.
Fiołki stały się też symbolem miłości lesbijskiej. To skojarzenie wywodzi się z fragmentów wiersza Sappho o utraconej miłości, w którym opisuje ją słowami: „Blisko u mego boku kładziesz wokół siebie [wiele wieńców] fiołków i róż”. Pochodząca z 1926 r. jedna z pierwszych sztuk poświęconych związkowi lesbijek, "La Prisonnière" Édouarda Bourdeta, wykorzystała bukiet fiołków jako wyraz lesbijskiej miłości.

</doc>
<doc id="188983" url="https://pl.wikipedia.org/wiki?curid=188983" title="Ernesto Zedillo Ponce de León">
Ernesto Zedillo Ponce de León

Ernesto Zedillo Ponce de León (ur. 27 grudnia 1951 w Meksyku) – meksykański polityk, prezydent kraju w latach 1994-2000.
Życiorys.
Wybory prezydenckie wygrał 21 sierpnia 1994 z ramienia Partii Rewolucyjno-Instytucjonalnej ("Partio Revolucionario Institucional" – PRI), rządzącej krajem nieprzerwanie od czasów rewolucji meksykańskiej. Zedillo objął urząd w grudniu 1994.
Jednym z pierwszych posunięć nowego rządu było dokonanie pod koniec 1994 roku drastycznej dewaluacji meksykańskiego peso. Zedillo w celu ratowania gospodarki ogłosił na dwa miesiące coś w rodzaju stanu wyjątkowego. Zamrożono płace i ceny, by zapobiec inflacji.
17 stycznia 1995 Zedillo i trzy główne partie opozycyjne podpisały pakt na rzecz reformy i demokratyzacji systemu politycznego kraju. Umowa przewidywała m.in. reformę prawa wyborczego oraz pozbawienie PRI przywilejów.
Gabinet nowego prezydenta podjął też zabiegi dyplomatyczne i militarne w celu rozwiązania konfliktu w stanie Chiapas. Jeszcze w czasie poprzednich rządów, 1 stycznia 1994 wybuchło tam powstanie Zapatystów. Zedillo ogłosił, że wśród małorolnych chłopów zostanie rozdzielonych 26 tys. ha gruntów odebranych wielkim obszarnikom, którzy zajęli nielegalnie tereny należące do Indian.
Stale dochodziło do starć pomiędzy siłami rządowymi a Zapatystowską Armią Wyzwolenia Narodowego ("Ejército Zapatista de Liberación Nacional" – ELZN). Zedillo zapowiedział zmianę polityki wobec Zapatystów, zarzucając im przede wszystkim brak gotowości do dialogu.
Rząd zerwał rozmowy z powstańcami i 9 lutego 1995 do stanu Chiapas wkroczyło 2500 żołnierzy. Aresztowano część przywódców powstania. Równocześnie Zedillo oznajmił, iż rząd nie chce rozwiązywać konfliktu siłą. 13 lutego 1995 Zedillo zażądał zwołania nadzwyczajnego posiedzenia Kongresu w celu uchwalenia ustawy o amnestii dla powstańców, którzy złożą broń i zobowiążą się do dochodzenia w przyszłości swych praw wyłącznie metodami politycznymi.
Zedillo został zastąpiony na fotelu prezydenckim przez Vicente Foxa, który 2 lipca 2000, dzięki reformom Zedillo, wygrał pierwsze w pełni demokratyczne wybory prezydenckie z ramienia Partii Akcji Narodowej.

</doc>
<doc id="188985" url="https://pl.wikipedia.org/wiki?curid=188985" title="Vicente Fox Quesada">
Vicente Fox Quesada



</doc>
<doc id="188986" url="https://pl.wikipedia.org/wiki?curid=188986" title="The Final Cut">
The Final Cut

The Final Cut – album brytyjskiej grupy rockowej Pink Floyd. Nagrany został w 1982 roku, a wydany 21 marca 1983 (w Wielkiej Brytanii) i 2 kwietnia 1983 (w Stanach Zjednoczonych).
Jest to ostatni album nagrany w składzie z Rogerem Watersem i był w jego zamyśle pożegnaniem Pink Floyd. Ze względu na absolutną dominację tego muzyka w zespole podczas prac nad albumem oraz faktyczną dezintegrację grupy (pozostali członkowie Pink Floyd pojawiają się nie we wszystkich utworach), przez wielu "The Final Cut" jest uważany za solowe osiągnięcie Watersa. W podtytule zawiera informację: "A Requiem for a Post-War Dream by Roger Waters".
Charakterystyka albumu.
"The Final Cut" – kolejny album Pink Floyd wydany w 1983, był w pewnym sensie kontynuacją "The Wall". Roger Waters, bo jest to już praktycznie jego solowy album, skupia się na wątku autobiograficznym bólu po utracie ojca na wojnie. Jako że przygotowanie materiałów do płyty zbiegło się w czasie z wojną brytyjsko-argentyńską o Falklandy, muzyka nabrała nieoczekiwanej aktualności. Waters w swych tekstach użył bezpośrednich odniesień do współczesnych mu wydarzeń, zwłaszcza w "Get Your Filthy Hands Off My Desert" ("zabieraj swoje parszywe łapska od mojej pustyni") mówiąc o zatopieniu argentyńskiego krążownika "General Belgrano". Tak jak w "The Wall" wojna, utrata ojca, powojenne życie opisywane jest oczami dziecka, tak w "Final Cut" Waters widzi te i współczesne wydarzenia oczami człowieka dorosłego, pełnego życiowych doświadczeń. Płyta zawiera dedykację "For Eric Fletcher Waters 1913–1944". Album ten początkowo miał nazywać się "Spare Bricks" i być ścieżką dźwiękową do filmu „Pink Floyd The Wall” (tytuł "The Final Cut" został zaczerpnięty ze sztuki Williama Szekspira „Juliusz Cezar”).
"The Final Cut" pogłębił dezintegrację grupy. Perkusista Nick Mason w ogóle zaczął tracić zainteresowanie muzyką. Richard Wright już oficjalnie był poza grupą i w pracach nad albumem nie uczestniczył. David Gilmour, dawniej obok Watersa druga podpora grupy, wspomina pracę z coraz bardziej nieprzystępnym i apodyktycznym Watersem jako niekończący się koszmar.
Lista utworów.
Oryginalna płyta winylowa:
Reedycja z 2004 (płyta CD).
Edycja wydana z okazji jubileuszu dwudziestolecia wydania albumu (w 2004 roku) zawiera jeszcze utwór "When The Tigers Broke Free" (po "One of the few"), który ukazał się wcześniej jedynie na składance "Echoes:The Best of Pink Floyd". Utwór ten pierwotnie ukazał się na A stronie singla wydanego 26 lipca 1982 roku. Na stronie B znajdował się "Bring the Boys Back Home".

</doc>
<doc id="188987" url="https://pl.wikipedia.org/wiki?curid=188987" title="Józef Woźniak">
Józef Woźniak

Józef Woźniak (ur. 7 lutego 1913 w Hamburgu, zm. 28 lutego 1993 w Poznaniu) – kapelan Zakładu Psychiatrycznego w Owińskach, więzień KL Dachau, kapelan obozu polskiego przy Związku Polskim w Hamburgu, tłumacz, proboszcz i kustosz Sanktuarium Maryjnego w Tulcach w latach 1961–1984.
Życiorys.
Syn Walentego i Teresy z domu Wieszczeczyńskiej. W 1920 wraz z rodzicami wrócił do Polski i zamieszkał w Ostrowie. Po maturze w ostrowskim Gimnazjum Męskim zdanej w 1933 roku, rozpoczął studia teologiczno-filozoficzne w Poznaniu i Gnieźnie. Święcenia kapłańskie otrzymał 3 czerwca 1939 roku z rąk ks. prymasa kardynała Augusta Hlonda.
Po święceniach skierowany został do pracy duszpasterskiej w Owińskach, gdzie został kapelanem przy Zakładzie Psychiatrycznym. Wkrótce po wkroczeniu wojsk hitlerowskich aresztowany, został zatrudniony w koszarach do "najniższych posług".
7 października 1941 r. został aresztowany przez gestapo i przewieziony do "Domu Żołnierza" w Poznaniu, skąd okupanci przenieśli go do Fortu VII. 29 października 1941 r. przewieziony został do KL Dachau (numer obozowy 28-0960). Przebywał w obozie aż do wyzwolenia go przez armię amerykańską 29 kwietnia 1945. W obozie współdzielił niedolę wraz z ks. Marianem Żelazkiem, Juliuszem Zielińskim, bp Kazimierzem Majdańskim i bł. Michałem Kozalem – (ks. Woźniak był świadkiem w procesie beatyfikacyjnym bł. Michała Kozala).
We wrześniu 1945 r. został mianowany przez Ordynariusza dla Polaków w Niemczech, biskupa polowego Józefa Gawlinę, kapelanem obozu polskiego przy Związku Polskim w Hamburgu. Wikariusz generalny - ks. prałat Lubowiecki - powierzył mu opiekę duszpasterską nad chorymi Polakami w czterech szpitalach i więźniami w ośmiu więzieniach.
Ks. Woźniak sam tak opowiadał: "Praca zwłaszcza wśród więźniów Polaków - była przykra. Skazany na karę śmierci przez Anglików za morderstwa popełnione w Niemczech na tle zemsty, miał prawo prosić, by 12 godzin przed wykonaniem wyroku był przy nim kapłan, który z nim jechał na plac egzekucji. Po egzekucji odwoziłem zwłoki na cmentarz w Ohlsdorf. Po kilku dniach odprowadzałem na miejsce wiecznego spoczynku. Z księgi zmarłych na cmentarzu w Ohlsdorf wyszukałem nazwiska Polaków, którzy zmarli w różnych okolicznościach w czasie wojennym. Znalazłem ok. tysiąc nazwisk. Dla sześciuset zdołałem ustawić betonowe krzyże z nazwiskiem, datą urodzenia i śmierci".
Do Polski powrócił 8 września 1946 r. Od października 1946 r. do 1 lipca 1947 r. był wikariuszem parafii Kolegiackiej w Środzie Wlkp. W latach 1947–1961 był proboszczem w Mącznikach i Bargowie, gdzie wyremontował zabudowania plebanii i kościoła po dewastacji zrobionej przez wojska radzieckie. Przede wszystkim drewniany zabytkowy kościół parafialny osadzono na betonowej podmurówce. Poza tym zelektryfikowano kościół i plebanie.
Od 1 lipca 1961 ks. Józef został proboszczem parafii Tulce i kustoszem tamtejszego Sanktuarium Maryjnego. Tutaj również wyremontował plebanię i kościół, przygotował obszerny dziedziniec, nowy ołtarz polowy, opłotował kościół i cmentarz grzebalny. W 1973 r. rozpoczął budowę kaplic w Robakowie, wsi należącej do tuleckiej parafii.
Wielką troską i serdecznością otaczał pielgrzymów zdążających zarówno do Tulec, jak i wyruszających z Poznańską Pieszą Pielgrzymką na Jasną Górę.
2 września 1979 r., dzięki staraniom ks. Woźniaka, cudowna figura Matki Bożej z Dzieciątkiem ukoronowana została przez abp Jerzego Strobę papieskimi koronami.
W dniach od 18 maja do 3 czerwca 1970 r. ks. Woźniak, jako były więzień KL Dachau wziął udział w pielgrzymce do obozu koncentracyjnego wraz z 220 księżmi obozowiczami 25-lecia ich uwolnienia.
Słabnące zdrowie, zwłaszcza po obozowych przejściach, skłoniły ks. Woźniaka, do złożenia prośby do księdza Arcybiskupa Jerzego Stroby o przeniesienie go na emeryturę. Z dniem 1 lipca 1984 r. opuścił tulecką parafię i zamieszkał w Domu Księży Emerytów na poznańskim Antoninku. Związany był z Dobrzycą, którą odwiedzał, ze względu na rodzinę, m.in. Zofię z Ciesiółków Dymną. Tu mieszkała część rodziny także urodzona w Hamburgu, w dzielnicy Wilhelmsburg, która w tym samym czasie co rodzice ks. Woźniaka powróciła do Polski, do Dobrzycy.
Do Tulec powrócił w czerwcu 1989 r. tu przeżyć uroczystość Złotych Godów Kapłaństwa.
Zmarł 28 lutego 1993 r. w Domu Księży Emerytów w Poznaniu Antoninku. Uroczystościom pogrzebowym w dniu 3 marca 1993 r. przewodniczył biskup Zdzisław Fortuniak. Zgodnie z ostatnią wolą ciało ks. Józefa Woźniaka spoczęło na tuleckim cmentarzy pośród wiernych.

</doc>
<doc id="188988" url="https://pl.wikipedia.org/wiki?curid=188988" title="Fiołek rogaty">
Fiołek rogaty

Fiołek rogaty ("Viola cornuta" L.) – gatunek rośliny z rodziny fiołkowatych. Występuje naturalnie w Pirenejach i masywie Corbières. Uprawiany jest w Europie Zachodniej, od początków XXI wieku także popularny w Polsce. W wyniku hodowli uzyskano szereg odmian ozdobnych (pochodzenia mieszańcowego) zwanych zbiorczo bratkami drobnokwiatowymi.
Biologia i ekologia.
Rośnie na łąkach, skarpach oraz terenach skalistych. Występuje na wysokości od 800 do 2300 m n.p.m. Kwitnie od marca do lipca, a czasem do końca października. Jest bardzo odporny na zimno (do -21° C). Nie jest bardzo podatny na choroby, nawet jeśli może być wrażliwy na szarą pleśń (wywoływana przez grzyby z rodzaju "Botrytis") na zbyt wilgotnej glebie. nasion roznoszone są przez mrówki. 
Zmienność.
Istnieje bardzo wiele odmian ozdobnych – w szczególności pochodzenia mieszańcowego z fiołkiem powabnym ("V. gracilis") i fiołkiem trójbarwnym ("V. tricolor"). Występują w szerokiej gamie kolorystycznej: białej, żółtej, niebieskiej i brązowej lub dwubarwne. Są uprawiane jako rośliny dwuletnie, podczas gdy gatunek typowy jest zazwyczaj wieloletni. 
Wybrane kultywary:
Zastosowanie.
Roślina ozdobna. Od niedawna wprowadzony u nas do uprawy. W naszym klimacie jest uprawiany jako roślina dwuletnia. Ma kwiaty podobne do bratków, ale pachnące. Szczególnie nadaje się na rabaty, obwódki, do skrzynek balkonowych, jak również na kwiat cięty do małych bukietów, wieńców. Istnieją odmiany o kwiatach jedno i wielobarwnych, z połyskiem i matowe.
Uprawa.
Podobnie, jak innych fiołków. Nasiona wysiewa się w końcu czerwca-początku lipca, pikuje do rozsadnika, a na stałe miejsce wysadza się na początku września, lub na wiosnę następnego roku. Wymaga gleb żyznych, lekko kwaśnych, stanowiska półcienistego lub słonecznego (w półcieniu dłużej kwitnie).

</doc>
<doc id="188989" url="https://pl.wikipedia.org/wiki?curid=188989" title="Chaos deterministyczny">
Chaos deterministyczny



</doc>
<doc id="188990" url="https://pl.wikipedia.org/wiki?curid=188990" title="Kokna">
Kokna

Kokna (Koczynka, Kokawka) – rzeka w województwie zachodniopomorskim, prawy dopływ Drawy. Długość 23,9 km, powierzchnia zlewni 142,4 km², przeciętny spadek 0,6‰.
Przebieg rzeki.
Rzeka ma źródła w lesie za wsią Gawroniec. Następnie płynie przez jezioro Ostrowiec (Ostrowieckie) i jezioro Dołgie. Kilka km za jeziorem Dołgie do Kokny uchodzi rzeka Rakoń.
Kokna wpada do Drawy poniżej wypływu z obszaru Drawskiego Parku Krajobrazowego (147,8 km biegu Drawy, ok. 3,5 km za mostem w Rzęśnicy)
Jakość wód.
W 2009 r. przeprowadzono badania jakości wód Kokny w punkcie 2,2 km od ujścia we wsi Darskowo. W ich wyniku oceniono elementy fizykochemiczne na II klasy, elementy biologiczne określono na II klasy, stan ekologiczny na dobry, a stan chemiczny na dobry. W ogólnej dwustopniowej ocenie stwierdzono dobry stan wód Kokny.
Turystyka.
Od jeziora Ostrowiec, poprzez jezioro Dołgie prowadzi do ujścia szlak kajakowy o długości 12,5 km. Szlak jest uciążliwy przede wszystkim ze względu na niewielką głębokość rzeki oraz zarastające koryto wierzby, choć jeszcze w 1977 określany był jako "łatwy". Na jego przebycie w obydwie strony doświadczonemu kajakarzowi wystarczy 1 dzień. Po prawej stronie ujścia Kokny, już na Drawie, przy drewnianym mostku, znajduje się pole biwakowe. Dopływ Kokny – Rakoń jest również szlakiem kajakowym (od jeziora Siecino 10,7 km), jednak uciążliwym z uwagi na płycizny i zwalone pnie drzew.
Szlak kajakowy:
Nazwa.
W marcu 1949 roku wprowadzono urzędowo nazwę "Kokawka", zastępując poprzednią niemiecką nazwę rzeki – "Küchenfliess". W październiku 1949 r. wprowadzono urzędowo nazwę "Kokna". W 2006 roku Komisja Nazw Miejscowości i Obiektów Fizjograficznych przedstawiła nazwę "Kokna".

</doc>
<doc id="188991" url="https://pl.wikipedia.org/wiki?curid=188991" title="Ostateczny Krach Systemu Korporacji">
Ostateczny Krach Systemu Korporacji



</doc>
<doc id="188993" url="https://pl.wikipedia.org/wiki?curid=188993" title="Park Narodowy Urho Kekkonena">
Park Narodowy Urho Kekkonena

Park Narodowy Urho Kekkonena (fiń. "Urho Kekkosen kansallispuisto", lap. "Urho Kekkonena álbmotmeahcci", szw. "Urho Kekkonens nationalpark") – jeden z parków Finlandii utworzony w Laponii w 1983 roku. Został nazwany na cześć prezydenta i premiera Finlandii Urho Kekkonena. Powierzchnia Parku wynosi 2550 km² i jest to drugi co do wielkości park narodowy kraju.

</doc>
<doc id="188994" url="https://pl.wikipedia.org/wiki?curid=188994" title="Roboty (film)">
Roboty (film)

Roboty (ang. "Robots", 2005) – amerykański film animowany w reżyserii Chrisa Wedge’a i Carlosa Saldanhy, ze Studia Blue Sky.
Fabuła.
Film opowiada o świecie zamieszkanym przez roboty społeczne. Głównym bohaterem jest Radek Dekiel – robot obdarzony talentem tworzenia wynalazków. W związku ze swą pasją, marzy o spotkaniu swojego idola – wielkiego wynalazcy, Spawalskiego. Wyrusza na poszukiwania. Po drodze spotyka go wiele ciekawych przygód, poznaje inne roboty społeczne, niektóre przyjaźnie do niego nastawione, inne nie.
Wersja polska.
Opracowanie i udźwiękowienie wersji polskiej: Studio Sonica
Nagrania: MAFILM AUDIO BUDAPESZT
Reżyseria: Olga Sawicka
Dialogi polskie i teksty piosenek: Arkadiusz Borowik
Tłumaczenie: Arleta Walczak
Dźwięk i montaż: Gyorgy Fek, Jacek Osławski
Organizacja produkcji: Agnieszka Sokół
W polskim dubbingu wystąpili
oraz

</doc>
<doc id="188996" url="https://pl.wikipedia.org/wiki?curid=188996" title="Without You I’m Nothing">
Without You I’m Nothing

Without You I’m Nothing – drugi album studyjny brytyjskiego zespołu Placebo, wydany 12 października 1998 roku, zawierający między innymi utwory – „Without You I’m Nothing” i „Pure Morning”. Płytę nagrywano w Real World Studios należących do Petera Gabriela (Bath), oprócz utworu „Pure Morning” nagrywanego i miksowanego w Livingston Studios (Londyn). Resztę utworów miksowano w Whitfield Street (Londyn).
Lista utworów.
Autorem wszystkich tekstów jest Brian Molko, oprócz „Every You Every Me”, gdzie autorami słów są Brian Molko i Paul Campion.
Twórcy.
Placebo:
produkcja i miksowanie:

</doc>
<doc id="188997" url="https://pl.wikipedia.org/wiki?curid=188997" title="Tupac Yupanqui">
Tupac Yupanqui

Tupac Inca Yupanqui (kecz. "Inka Szlachetny Księgowy") – dziesiąty król Inków (Sapa Inka) w latach 1471-1493, syn króla Pachacuteca.
Pod jego wodzą armia Inków pokonała w 1466 roku sąsiednie imperium Chimu, miało to miejsce jeszcze za panowania jego ojca, Pachacuteca. Tupac rozszerzał granice swego imperium również po 1471 roku, gdy został 10 Sapa Incą kontynuując dzieło swego ojca i doprowadzając Imperium Inków do największego rozkwitu. W ciągu 15 lat podbił ziemię na południu aż do rzeki Maule, a później zajął tereny na północy i zachodzie. Zapoczątkował intensywną budowę dróg.
Wprowadził oficjalny nakaz ożenku Inki z własną siostrą, zapewne w celu łatwiejszego wyłonienia, wśród licznych dzieci, następcy tronu. Cesarzową u jego boku została politycznie wpływowa Mama Ocllo II - matka późniejszego cesarza Huayny Capaca, natomiast ulubioną małżonką władcy była Chuqiu Ocllo, która urodziła Capaca Guariego. Dwie z córek władcy - Cusi Rimay i Raura Ocllo - były kolejno głównymi żonami Huayny Capaca.
W latach 1450- 1485 Tupac Yupanqi zorganizował wyprawę dwudziestu tysięcy ludzi na tratwach z balsy, która przywiozła niewolników, złoto i srebro.
Jego syn Huayna Capac doszedł do władzy jako Sapa Inca w 1493 roku. Wcześniej musiał stoczyć walkę o władzę z przyrodnim bratem Capaciem Guarim, którego jego ojciec wyznaczył na następcę.

</doc>
<doc id="188999" url="https://pl.wikipedia.org/wiki?curid=188999" title="Pachacutec">
Pachacutec

Pachacutec, Pachacuti, Pachakutiq (kecz. "Ten który zmienia świat", zm. w 1471 r.) – dziewiąty król Inków (Sapa Inka) od 1438 do 1471 roku, jeden z największych i najbardziej zasłużonych władców inkaskiego państwa, uznawany za twórcę jego imperialnej potęgi.
Urodzony jako Cusi Yupanqui, do władzy doszedł ponoć, gdy jego ojciec Viracocha i jego prawowity następca opuścili Cuzco zaatakowane przez wrogie plemię Chanca. Po obronieniu stolicy i przejęciu władzy przyjął imię "Pachacútec Inka Yupanqui" co tłumaczy się na "Reformator Świata" lub "Zbawca Ziemi". Jako władca królestwa i wódz naczelny inkaskiej armii rozpoczął erę podboju obszarów między Limą i Jeziorem Titicaca, która w ciągu trzech pokoleń rozszerzyła państwo Inków z obszaru doliny Cuzco na znaczną część Andów, od dzisiejszego Ekwadoru po środkowe Chile. Jego żołnierze używali proc wykonanych z kamieni połączonych sznurkami, drewnianych dzid, mieczy i buzdyganów. W 1450 roku odbił krainę wokół jeziora Titicaca, a w 1463 roku rozpoczął wojnę przeciw tamtejszym plemionom Lupaca i Colla z grupy Ajmarów. W tymże roku przekazał dowodzenie wojskiem swemu synowi Topie (Tupac Yupanqui).
Za jego czasów państwo Inków zaczęło rywalizować z królestwem Chimú, by ostatecznie podporządkować je sobie. Zreformował stworzone przez siebie imperium "Tahuantinsuyo" (lub "Tawantinsuyu", czyli „Cztery zjednoczone prowincje”), powołując czterech gubernatorów ("apo") zarządzających poszczególnymi prowincjami ("suyu"). Dla zrównoważenia władzy oddzielił też dowództwo armii od kasty kapłanów. Przebudował znaczną część Cuzco, tworząc z miasta prawdziwą stolicę imperium, z dzielnicami dla szlachty i imigrantów z poszczególnych prowincji otaczającymi położone centralnie pałace władcy i jego świty. Na czasy jego panowania datuje się powstanie miasta Machu Picchu. Prawdopodobnie dziewiąty władca królestwa Inków przekazał władzę swojemu synowi o imieniu Tupac Yupanqui.

</doc>
<doc id="189001" url="https://pl.wikipedia.org/wiki?curid=189001" title="Knights of the Old Republic II">
Knights of the Old Republic II



</doc>
<doc id="189002" url="https://pl.wikipedia.org/wiki?curid=189002" title="KOTOR II">
KOTOR II



</doc>
<doc id="189007" url="https://pl.wikipedia.org/wiki?curid=189007" title="Funkcjonalizm (architektura)">
Funkcjonalizm (architektura)



</doc>
<doc id="189008" url="https://pl.wikipedia.org/wiki?curid=189008" title="Szkoła chicagowska">
Szkoła chicagowska



</doc>
<doc id="189009" url="https://pl.wikipedia.org/wiki?curid=189009" title="Al Capone">
Al Capone

Alphonse Gabriel Capone (znany jako Al Capone, Scarface) (ur. 17 stycznia 1899 w Nowym Jorku, zm. 25 stycznia 1947 w Palm Island, Miami) – amerykański gangster pochodzenia włoskiego.
Życiorys.
Wczesne lata.
Był czwartym z dziewięciorga rodzeństwa. Jego rodzice byli emigrantami z Neapolu. Ojciec był fryzjerem, a matka pracowała jako szwaczka. Do Ameryki przybyli w 1894 roku i osiedlili się w Navy Yard, jednej z części Brooklynu. Kiedy Al miał czternaście lat, przeprowadzili się do Park Slope, także w obrębie Brooklynu. Tam poznał Mae Josephine Coughlin (z pochodzenia Irlandkę), z którą ożenił się kilka lat później. Al Capone został wyrzucony ze szkoły w szóstej klasie po tym, jak uderzył nauczycielkę (został spoliczkowany przez nią i jej oddał). Od tego czasu imał się różnych zajęć, pracował m.in. w sklepie ze słodyczami i w kręgielni.
Początki działalności przestępczej.
Capone wcześnie rozpoczął działalność przestępczą. Jako nastolatek należał do dwóch gangów: "Brooklyn Rippers" oraz "Forty Thieves Juniors". Później przystąpił do jednego z największych gangów – Five Points Gang, na którego czele stał Frankie Yale. Początkowo Capone pracował jako barman i ochroniarz w jednym z lokali Yale’a. Właśnie w tym okresie zaczęto na niego wołać „Scarface” (w swobodnym tłumaczeniu: "Człowiek z blizną"), co było spowodowane tym, że podczas bójki w barze, Frank Galuccio złapał nóż i pociął twarz Capone w trzech miejscach. Umiejętność posługiwania się nożem da mu w przyszłości posadę ochroniarza Ala.
30 grudnia 1918 roku ożenił się z Mae Josephine Coughlin. Krótko przed ślubem urodził im się syn Albert Francis „Sonny” Capone. Niedługo po ślubie para przeprowadziła się do Amityville na Long Island.
Capone cały czas pracował dla Yale’a. Przed przeprowadzką do Chicago prawdopodobnie dokonał co najmniej dwóch zabójstw. Z Nowego Jorku uciekł, aby uniknąć zemsty Williama Lovetta, szefa irlandzkiego gangu "White Hand Gang". Ścigał on Capone za zranienie jednego z jego podwładnych. Capone był już wcześniej znany w Chicago, został tam bowiem poprzednio wysłany przez Yale’a, aby pomóc Jamesowi Colosimo w usunięciu grupy "Black Hand", zajmującej się wymuszeniami i ściąganiem haraczy. Capone zaczął pracować dla Colosimo, a jego bezpośrednim przełożonym został Johnny Torrio, także pochodzący z Brooklynu.
Pobyt w Chicago.
Torrio szybko poznał się na talentach Capone i powierzył mu prowadzenie restauracji "Four Deuces". Capone był też odpowiedzialny za dużą część rynku przestępczego w Chicago, związanego z prostytucją i przemytem alkoholu (w USA panowała wówczas prohibicja). Po śmierci Colosimo (został zamordowany we foyer swojego własnego klubu nocnego 11 maja 1920 roku) Torrio został najbardziej wpływowym bossem w Chicago i uczynił Capone swoją prawą ręką.
W tym czasie Capone wraz z rodziną na dobre osiedli w Chicago i zamieszkali w dzielnicy South Side, w bungalowie z czerwonej cegły, który stał się pierwszym i głównym centrum dowodzenia Capone w przestępczym biznesie.
Przenosiny do Cicero.
W maju 1923 roku po tym, jak wybory na burmistrza Chicago wygrał William Emmett Dever, władze podjęły bardziej zdecydowane działania przeciwko działalności przestępczej na terenie miasta. Capone musiał przenieść swoją kwaterę poza granice Chicago, do Cicero. Postanowił też opanować władze miasteczka. W 1924 roku odbyły się tam wybory na stanowisko burmistrza miasta. Kandydat popierany przez Capone wygrał z ogromną przewagą, głównie dzięki zastraszaniu wyborców. Kilka tygodni później nowy burmistrz niespodziewanie oświadczył, że wygoni gangstera z miasta. Capone spotkał się z nim i osobiście znokautował go na schodach prowadzących do ratusza.
Dalsza działalność w Chicago.
W 1925 roku Torrio został ciężko ranny w zamachu, po którym przekazał swój przestępczy biznes Capone i powrócił do Włoch. Capone, głównie dzięki prohibicji, pomnażał swoją fortunę. Nielegalne browary i przedsiębiorstwa, zajmujące się głównie przemytem spirytusu, przynosiły mu zysk w wysokości około 10 milionów dolarów rocznie. Za pomocą tych funduszy korumpował lokalne władze i umacniał swoją pozycję w mieście. To pozwalało mu bez przeszkód prowadzić domy publiczne, kasyna i tajne bary w całym Chicago.
Sukcesy Capone zwróciły uwagę jego rywali, głównie z dzielnicy North Side. W latach 20. wiele razy podejmowali próby zabójstwa Ala – został postrzelony w restauracji, jego samochód oraz kolejne siedziby były kilkakrotnie ostrzeliwane. Nigdy jednak nie stała mu się większa krzywda.
W 1929 roku Capone wycofał się na Florydę, do Palm Island. Stało się to krótko po tzw. masakrze w Dniu Świętego Walentego ("Saint Valentine’s Day massacre"), podczas której ludzie Capone zabili siedmiu członków gangu jednego z jego głównych rywali, Bugsa Morana (on sam uniknął śmierci). Tak brzmi oficjalna wersja, nieoficjalnie mówi się, że masakry dokonało 5 prawdziwych policjantów, którzy zarekwirowali wcześniej gangowi Bugsa Morana 500 skrzynek alkoholu, a ten zamierzał wydać ich przełożonym, którzy "siedzieli" u niego w kieszeni.
Capone często starał się wybielić swój wizerunek. Pragnął uchodzić za lidera lokalnej społeczności. W tym celu stworzył program walki z krzywicą (kontynuowany długo po jego śmierci), w którym dzieci dostawały codziennie w szkole szklankę mleka. Podczas wielkiego kryzysu otworzył kilka jadłodajni dla biednych i bezdomnych. Te działania nie zmieniły jednak jego wizerunku.
Upadek.
Capone prowadził swoje interesy poprzez podstawionych ludzi. Nawet prawo własności swojego domu przepisał wyłącznie na żonę. Jednocześnie publicznie obnosił się ze swoją fortuną. Władze federalne, nie mogły udowodnić mu innych przestępstw, oskarżyły go więc o unikanie płacenia podatków.
Capone ścigany był przez agenta federalnego, Eliota Nessa, i utworzoną przez niego grupę jedenastu agentów, z powodu nieprzekupności zwanych Nietykalnymi. Ujawniono również źródła nielegalnych dochodów Capone, a następnie oskarżono go o niepłacenie z tego tytułu podatków.
Jego proces odbył się w 1931 roku. Został uznany za winnego pięciu z dwudziestu dwóch zarzutów dotyczących unikania płacenia podatków. Sąd skazał go w sumie na jedenaście lat pozbawienia wolności. Musiał też zapłacić 80 tysięcy dolarów grzywny i kosztów procesu.
Więzienie.
W maju 1932 roku został wysłany do Atlanty, do ciężkiego więzienia federalnego, w którym jednak uzyskał dla siebie pewne przywileje. Później został przeniesiony do Alcatraz, gdzie nie mógł liczyć na specjalne traktowanie. Capone był też odcięty od kontaktów ze światem zewnętrznym. Z tego powodu, a także z powodu zniesienia prohibicji, jego imperium zaczęło podupadać.
Od początku pobytu w Alcatraz Capone miał wielu wrogów wśród współwięźniów, głównie z powodu nierespektowania więziennych zwyczajów i odmowy udziału w buntach. Był często nękany, próbowano go nawet kilka razy zabić. Ostatni rok odbywania kary spędził w więziennym szpitalu, głównie z powodu syfilisu, którego nabawił się w młodości, a także psychicznego wyczerpania. Opuścił Alcatraz 6 stycznia 1939 roku i został umieszczony w więzieniu o złagodzonym rygorze w Kalifornii. 16 listopada 1939 roku został zwolniony z więzienia i powrócił do swojego domu w Palm Island na Florydzie.
Psychiczny upadek i śmierć.
21 stycznia 1947 roku Capone doznał udaru mózgu. Trzy dni później zachorował na zapalenie płuc. Zmarł 25 stycznia 1947 roku. Został pochowany na cmentarzu Mount Olivet w Chicago, między grobami swojego ojca i brata. W marcu 1950 roku szczątki wszystkich trzech osób zostały przeniesione na cmentarz Mount Carmel w Hillside, leżącym na zachód od Chicago.

</doc>
<doc id="189011" url="https://pl.wikipedia.org/wiki?curid=189011" title="Dom latających sztyletów">
Dom latających sztyletów

Dom latających sztyletów (ang. "House of Flying Daggers", chiń. 十面埋伏, "shí miàn mái fú") – przygodowo-kostiumowy film fabularny z 2004 roku, który został wyprodukowany w kooperacji Chińskiej Republiki Ludowej i Hongkongu, w reżyserii Zhang Yimou.
Opis fabuły.
Akcja filmu rozgrywa się w roku 859, chińska dynastia Tang chyli się ku upadkowi. Powstają buntownicze organizacje, dwóch kapitanów Leo i Jin, pragnie złapać przywódcę grupy "Domu latających sztyletów". Do celu ma ich doprowadzić nieświadoma niczego, niewidoma tancerka Mei – córka zmarłego przywódcy buntowników.
Nagrody.
Film otrzymał nominację do Oscara w kategorii Najlepsze Zdjęcia. Zhang Ziyi za walkę ze strażnikami cesarza otrzymała nominację do MTV Movie Awards w kategorii Najlepsza Walka.

</doc>
<doc id="189019" url="https://pl.wikipedia.org/wiki?curid=189019" title="Premierzy Serbii">
Premierzy Serbii



</doc>
<doc id="189025" url="https://pl.wikipedia.org/wiki?curid=189025" title="Konceptualizm">
Konceptualizm

Konceptualizm – w średniowieczu stanowisko w sporze o uniwersalia, przeciwstawne realizmowi pojęciowemu, jedna z umiarkowanych postaci nominalizmu. 
Konceptualiści utrzymywali, iż powszechniki nie posiadają realnego bytu, lecz są jedynie tworami ludzkiej wyobraźni. Przedmiotem pojęć ogólnych są zatem pewne stany psychiczne. 
Główni przedstawiciele:

</doc>
<doc id="189026" url="https://pl.wikipedia.org/wiki?curid=189026" title="Pezet">
Pezet

Paweł Kapliński, właściwie Jan Paweł Kapliński, znany jako Pezet (ur. 18 kwietnia 1980 w Warszawie) – polski raper i osobowość telewizyjna, a także przedsiębiorca. Członek duetu Płomień 81.
Kapliński występuje od 1998, początkowo wraz z zespołem Płomień 81, który założył ze szkolnym kolegą Marcinem Doneszem (znanym pod pseudonimem Onar). Pezet sprzedał w Polsce ponad 129 tys. płyt. Wraz z zespołem do 2005 nagrał trzy albumy zatytułowane "Na zawsze będzie płonął" (1999), "Nasze dni" (2000) i "Historie z sąsiedztwa" (2005). W 2002 nakładem T1-Teraz ukazał się pierwszy album solowy Pezeta "Muzyka klasyczna".
Za album "Muzyka poważna" (2004), zrealizowany z Mikołajem „Noonem” Bugajakiem, otrzymał nominację do Nagrody Muzycznej „Fryderyk” w kategorii "Album Roku Hip-hop/R&amp;B". Kolejną nominację Kapliński otrzymał za solowy album "Muzyka rozrywkowa" (2007). Był prezenterem programu Rap Fura emitowanego przez stację telewizyjną Viva. Wystąpił również gościnnie w serialu telwizyjnym "Kryminalni" (TVN). Od 2013 roku na antenie stacji rbl.tv wraz z Rafałem Groblem prowadzi audycję Muzyka Nowoczesna.
Od 2010 roku prowadzi wytwórnię muzyczną Koka Beats. Jest także właścicielem marki odzieżowej Koka. W 2011 roku został sklasyfikowany na szczycie listy 30 najlepszych polskich raperów według magazynu „Machina”. Rok później znalazł się na 2. miejscu analogicznej listy opublikowanej przez serwis Porcys. Jego młodszy brat Michał również jest raperem i występuje pod pseudonimem Małolat.
Życiorys.
1998–2002: Początki kariery, "Muzyka klasyczna".
Kapliński zainteresował się hip-hopem jako nastolatek. We wczesnej młodości nosił on przydomek "PZU", co stanowiło akronim od „Paweł z Ursynowa”. Jednakże wkrótce potem pseudonim został skrócony do Pezet. Wraz ze szkolnym kolegą Onarem nagrał pierwszy utwór zatytułowany „Ursynów 99”. Kompozycja ta została wydana na kompilacji "Enigma: 0-22 vol. 2". W 1998 roku wraz z Onarem założył grupę Płomień 81, której pierwszy człon powstał na podstawie pomysłu matki Onara, natomiast liczba „81” pochodziła od numeru szkoły podstawowej, gdzie spotykali się młodzi raperzy. Wkrótce potem Marcin Grabski, właściciel wytwórni Asfalt Records zaproponował realizację debiutanckiej wspólnej płyty Pezeta i Onara. 27 sierpnia 1999 roku został wydany album zatytułowany "Na zawsze będzie płonął". Pochodzący z tego wydawnictwa utwór „Kim Jestem Pytasz” został następnie wydany na kompilacji "Hip-hopowy raport z osiedla", co było wyróżnieniem dla twórców.
Również w 1999 roku Pezet wraz z Onarem zostali zaproszeni przez DJ-a 600V do udziału przy nagrywaniu albumu pt. "Szejsetkilovolt". Raperzy wystąpili w utworze pt. „Mieszkam w mieście”. Na kompilacji wystąpił ponadto również Deus, późniejszy członek Płomień 81. W 2000 roku Pezet i Onar niezadowoleni z promocji debiutanckiego album zdecydowali się na podpisanie kontraktu z wytwórnią muzyczną R.R.X. 26 października tego samego roku został wydany drugi album pt. "Nasze dni". W nagraniach wystąpili liczni goście m.in. Waco, Stasiak, Fenomen i młodszy brat Pezeta – Małolat. Wkrótce potem Onar i Pezet zdecydowali się na współpracę z innymi twórcami hip-hopowymi. Kapliński podjął współpracę z Eldoką i Dizkretem z którymi założył formację Obrońcy Tytułu, wraz z którą występował podczas festiwali freestyle’owych. Raperzy nagrali m.in. diss na rapera Tede zatytułowany „Gotów na bitwę”, który rozpoczął beef pomiędzy twórcami. Rozwiązanie konfliktu nastąpiło podczas koncertu Bitwa Płocka w 2001 roku, podczas której Obrońcy Tytułu wystąpili przeciwko formacji Gib Gibon Skład wspierającej Tedego, który ostatecznie został zwycięzcą konfrontacji.
2002–2007: "Muzyka poważna".
W 2002 roku Pezet wraz z producentem Mikołajem Bugajakiem znanym pod pseudonimem Noon nagrał album "Muzyka klasyczna". Gościnnie na wydawnictwie wystąpili Ash, Małolat, Eldo, Fokus i Ten Typ Mes. Wydawnictwo ukazało się nakładem wytwórni T1-Teraz i sprzedało w nakładzie przekraczającym 20 tys. egzemplarzy. W ramach promocji zostały zrealizowane również teledyski do utworów „Re-fleksje”, „Seniorita” i „Bez twarzy”. Po sukcesie wydawnictwa muzycy przystąpili do prac nad kolejnym albumem. 22 kwietnia 2004 został wydany album "Muzyka poważna". Wydawnictwo było początkowo zatytułowane „Dowód osobisty” jednakże tuż przed wydaniem tytuł uległ zmianie. Drugi album promowały teledyski do kompozycji „Nie jestem dawno”, „Szósty zmysł” i „W branży”, mimo to nie odniosła spodziewanego sukcesu. Kapliński w tekstach opowiadał o swoich przemyśleniach związanych z młodością, życiowych błędach oraz bliskich mu ludziach. Ponadto na płycie został wydany remiks utworu „Nie jestem dawno” zawierający bezprawnie wykorzystane sample z płyty "Mania szybkości" heavymetalowej grupy Fatum. Obie strony doszły do ugody mimo zapowiadanego pierwotnie przez muzyków Fatum procesu sądowego.
Również w 2004 roku Pezet wystąpił gościnnie na debiutanckiej płycie perkusisty zespołu T.Love – Sidneya Polaka zatytułowanej "Sidney Polak". Raper wystąpił w kompozycjach „Otwieram wino” oraz „Radio WWA”. Następnie w czerwcu został wydany debiutancki album Onara pt. "Osobiście". Na płycie ukazał się utwór „04 to już nie 95”, w którym gościnnie wystąpił Pezet. Ponowna współpraca z Onarem przyczyniła się do stworzenia przez nich trzeciego wydawnictwa Płomień 81. 15 października 2005 roku został wydany album "Historie z sąsiedztwa". Jednakże na płycie zabrakło trzeciego członka Płomień 81, Deusa. W międzyczasie młodszy brat Pezeta – Małolat został aresztowany pod zarzutem handlu narkotykami. W ramach pomocy bratu, Pezet zorganizował szereg koncertów, którego pomogły w sfinansowaniu kosztów postępowania sądowego. W 2006 roku Pezet rozpoczął współpracę ze stacją telewizyjną Viva Polska, na antenie której prowadził program Rap Fura. Podczas rocznej emisji programu, gośćmi Kaplińskiego byli m.in. Pono, Pjus, Mes, Małolat, Sokół, Onar, Wdowa i Ero.
2007–2012: "Muzyka rozrywkowa" oraz "Muzyka emocjonalna".
15 października 2007 roku ukazał się debiut solowy Pezeta zatytułowany "Muzyka rozrywkowa". Kompozycje na płycie zostały wyprodukowane przez takich twórców jak Szogun, Korzeń i Kociołek. W ramach promocji wydawnictwa zostały zrealizowane teledyski do utworów „Na tym osiedlu” z gościnnym udziałem Onara oraz „Noc i dzień” z udziałem Fame District i Małolata. Następnie w udzielonym wywiadzie Kapliński zaanonsował wydanie płyty wraz z bratem Małolatem. 2 czerwca 2009 roku został wydany drugi album Pezeta zatytułowany "Muzyka emocjonalna". Wydawnictwo wydane w nakładzie 5000 egzemplarzy dostępne do nabycia jedynie za pośrednictwem specjalnie w tym celu stworzonej strony, która następnie przestała istnieć. Gościnnie na płycie wystąpili Małolat i Lilu. W wywiadzie 1 lutego 2010 Kapliński zapowiedział pierwszego gościa z nadchodzącej płyty, którą nagrywa wspólnie ze swoim bratem Małolatem. Gościem tym był włoski raper – Fabri Fibra.
2 października 2010 ukazał się wspólny album braci Kaplińskich pt. "Dziś w moim mieście". Oprócz włoskiego muzyka, wystąpili także polscy artyści: grupa Molesta Ewenement, Grizzli z EastWest Rockers, VNM czy raper Małpa. Płyta zadebiutowała na 5. miejscu notowania OLiS. 19 sierpnia 2011 roku ukazał się singel „Co mam powiedzieć” zwiastujący kolejny solowy album Pezeta pt. "Radio Pezet". Do piosenki powstał także teledysk zrealizowany przez zespół producencki 2 DajREKTORS. Drugi singel pt. „Noc jest dla mnie” z gościnnym udziałem Fokusa ukazał się 16 grudnia tego samego roku. Premiera wyprodukowanej w większości przez Sidneya Polaka płyty uległa wielomiesięcznemu opóźnieniu z niepodanych do publicznej wiadomości przyczyn. W międzyczasie, 5 lipca 2012 roku ukazał się pierwszy album koncertowy rapera pt. "Live in 1500m2", ponownie zrealizowany wraz z udziałem Małolata. Na albumie znalazły się utwory z poprzedniej wspólnej płyty braci Kaplińskich, a także nagrania z solowego repertuaru Pezeta. Na płycie wystąpił tylko jeden gość – elbląski raper VNM. Album promowany był teledyskiem „Jestem sam”. 17 sierpnia odbyła się premiera trzeciego singla „Supergirl”, promującego ostatecznie zatytułowany album "Radio Pezet. Produkcja Sidney Polak". Natomiast premiera trzeciej w katalogu Koka Beats płyty została wyznaczona na 4 września 2012 roku.
2012–2019: "Radio Pezet" oraz przerwa w karierze.
Album zadebiutował na 2. miejscu OLiS i rozszedł się w ponad 15 000 kopii. Po premierze płyty Sidney Polak udzielił wywiadu dla radia Roxy FM, gdzie zarzucił raperowi brak profesjonalizmu, kłamstwa i niesłowność, głównie w kwestii warunków ich współpracy. Oznajmił również, że artysta zawalał sesje nagraniowe przez problemy z alkoholem, reklamowanie produktów w tekstach oraz zerwanie znajomości z Kamilem Bednarkiem przez obawę o opinie środowiska hip-hopowego. Pezet odparł wszystkie zarzuty, oznajmiając, że są one nieprawdziwe, nierzetelne i pomawiające, dodając, że Sidney chce zwrócić tylko na siebie uwagę. W 2013 Pezet udzielił wywiadu dla czasopisma „Przekrój”, gdzie wypowiedział się na temat swoich problemów zdrowotnych z kręgosłupem, artyście grozi kalectwo. W 2012 roku raper przez powody zdrowotne odwołał swoją trasę koncertową promującą najnowszą płytę. 7 maja 2013 roku wydaje singiel pt. „Ostatni Track” a media obiegły informacje o jego prawdopodobnym końcu kariery. Po trzech latach raper wrócił z utworem „Co jest ze mną nie tak”, nagrywając go wraz z Czarnym HIFI, promując film pt. "„Kamper”". Następnie wrócił po 4 latach do koncertowania, występując na imprezie w Białymstoku. Pezet w wywiadzie dla Gazety Wyborczej zapowiedział, że wraz z Auerem pracuje nad nową płytą, która będzie jego ostatnim albumem w karierze. 13 grudnia 2016 roku raper wydaje pierwszy singiel z zapowiedzianej płyty pt. „Nie zobaczysz łez” początkowo tylko w serwisie Tidal, a 19 stycznia 2017 udostępniony do darmowego odsłuchu. Singiel rozszedł się w ponad 10 000 kopii zdobywając status złotej płyty, oraz dobił do 1. miejsca stacji Hip-hop.tv na platformie Eska TV. 5 lipca 2017 w ramach reedycji albumu "Dziś w moim mieście" powstał nowy utwór nagrany wraz z bratem rapera Małolatem pt. „Pragniesz”. 10 lipca 2017 w wywiadzie dla newonce.com raper poinformował, że pracę nad nowym albumem zostały wstrzymane. W czerwcu 2018 Pezet wystąpił na koncercie H&amp;M Music, na którym został zaprezentowany nowy utwór pt. „Nauczysz się czekać” prawdopodobnie pochodzący z nadchodzącej płyty tego artysty.
Od 2019: "Muzyka współczesna".
13 czerwca 2019 roku ukazał się singiel pt. „Obrazy Pollocka” który zapowiedział album "Muzyka współczesna" z zaplanowaną premierą na 27 września 2019 roku. Wraz z klipem ruszyła przedsprzedaż płyty. Po zaplanowanej na 27 września premierze Muzyka Współczesna pokryła się platyną, po sprzedaniu ponad 30 tys. płyt. 19 grudnia odbył się, jak na tamten moment, jedyny planowy koncert z serii "Muzyki współczesnej" na Hali Torwar. Po wyprzedaniu wcześniej wymienionej hali Pezet podjął się trasy koncertowej "Magenta Tour," jednak przez epidemię koronawirusa do skutku doszły jedynie koncerty w Katowicach (MCK Katowice) i Gdyni (Gdynia Arena). W 2020 roku Pezet powrócił wraz z Onarem jako Płomień 81.

</doc>
<doc id="189028" url="https://pl.wikipedia.org/wiki?curid=189028" title="Psy przeciwczołgowe">
Psy przeciwczołgowe



</doc>
<doc id="189037" url="https://pl.wikipedia.org/wiki?curid=189037" title="Parcon">
Parcon

Parcon jest najstarszym czechosłowackim konwentem fanów fantastyki. Czechosłowackim dlatego, że po rozpadzie Czechosłowacji fandom tego państwa nie rozdzielił się.
Historia.
Parcon odbywa się nieprzerwanie od 1982 roku. Pierwsze pięć odbyło się w Pardubicach nad Łabą - stąd nazwa.
Parcon 2010 połączony był z Euroconem i polskim Polconem w Cieszynie i Czeskim Cieszynie na granicy polsko-czeskiej. Parcon gościł już Eurocon wcześniej w 2002 roku w miejscowości Chotěboř.

</doc>
<doc id="189039" url="https://pl.wikipedia.org/wiki?curid=189039" title="Last Order Final Fantasy VII">
Last Order Final Fantasy VII



</doc>
<doc id="189040" url="https://pl.wikipedia.org/wiki?curid=189040" title="Last Order">
Last Order



</doc>
<doc id="189043" url="https://pl.wikipedia.org/wiki?curid=189043" title="Definiowanie">
Definiowanie

Definiowanie – czynność, którą podejmuje się w celu ustalenia, jakie znaczenie posiada w danym języku dane wyrażenie. Zabieg taki najczęściej znajduje zastosowanie w następujących czterech przypadkach:
Realizacja jednego z wymienionych czterech zabiegów ma na celu sformułowanie wypowiedzi o określonym kształcie, w której informuje się o znaczeniu danego wyrażenia językowego drogą wskazania innego wyrażenia przynależącego do danego języka i posiadającego w danym języku to samo znaczenie co wyrażenie, którego znaczenia poszukujemy. Wypowiedź tego typu określana jest mianem definicji.

</doc>
<doc id="189045" url="https://pl.wikipedia.org/wiki?curid=189045" title="Kościół Ewangelicko-Reformowany w Polsce">
Kościół Ewangelicko-Reformowany w Polsce



</doc>
<doc id="189049" url="https://pl.wikipedia.org/wiki?curid=189049" title="Crisis core">
Crisis core



</doc>
<doc id="189051" url="https://pl.wikipedia.org/wiki?curid=189051" title="Ferdynand Marten">
Ferdynand Marten

Ferdynand Marten (ur. 19 stycznia 1827 r. w Klukowie k. Złotowa - zm. 10 sierpnia 1900 r. w Ostrowie) – polski i niemiecki przyrodnik, matematyk, pedagog.
Życiorys.
Absolwent Gimnazjum w Trzemesznie (1839-1847). Studiował prawo w Berlinie oraz matematykę i nauki przyrodnicze we Wrocławiu. Podczas studiów wrocławskich należał do Towarzystwa Literacko-Słowiańskiego. Egzamin nauczycielski zdał we Wrocławiu w 1852 roku. W latach 1852-1853 był stażystą w macierzystym gimnazjum w Trzemesznie. Później był nauczycielem pomocniczym w Gimnazjum św. Marii Magdaleny w Poznaniu oraz w Królewskim Katolickim Gimnazjum w Ostrowie. W tym ostatnim uzyskał w 1855 roku zatrudnienie etatowe, a następnie w 1869 tytuł "Oberlehrer" (Starszy Nauczyciel). Przeszedł na emeryturę w 1882 roku.
W 1869 opublikował rozprawę "Die Rollinie und die Brennlinie durch Zurückwerfung". Wieloletnie prace florystyczne zostały uwieńczone wydaniem w 1873 roku rozprawy "Flora ostroviensis". Autor zawarł w niej szczegółowe opisy (z miejscem występowania i porą kwitnienia) 881 gatunków roślin z Ostrowa i okolicy, a wszystko w trzech językach - polskim, niemieckim i łacińskim. Pracę tę przekazał Poznańskiemu Towarzystwu Przyjaciół Nauk. W rękopisach pozostawił także "Rośliny Mickiewicza", zawierające wykaz roślin wymienianych w dziełach Adama Mickiewicza.

</doc>
<doc id="189052" url="https://pl.wikipedia.org/wiki?curid=189052" title="Dirge of Cerberus">
Dirge of Cerberus



</doc>
<doc id="189054" url="https://pl.wikipedia.org/wiki?curid=189054" title="Łabędzki obóz NKWD">
Łabędzki obóz NKWD

Łabędzki obóz NKWD – obóz przejściowy dla ludności miejscowej, prowadzony przez NKWD w Łabędach (obecnie dzielnica Gliwic) w 1945 roku.
Historia.
Obóz został utworzony na początku lutego 1945 roku na terenie Dużego Osiedla (niem. "Grosse Siedlung") w Łabędach koło Gliwic. Obejmował on domy mieszkalne w obrębie obecnych ulic: Wolności, Partyzantów, Wieniawskiego i Ks. Popiełuszki (była ul. Marksa). Mieszkańców tych domów wysiedlono a teren otoczono drutem kolczastym. Radzieckie władze Łabęd, poprzez ogłoszenia rozlepiane na murach, wezwały wszystkich mężczyzn w wieku od 17 do 50 lat do stawienia się do pracy przymusowej. Należało zabrać z sobą odzież, środki czystości i jedzenie na dwa tygodnie.
12 lutego 1945 roku setki mężczyzn z okolicy stawiły się na wezwanie. Zakwaterowano ich po kilkanaście osób w jednym pokoju. Codziennie wyruszali z obozu do pracy przy rozbiórce urządzeń w okolicznych zakładach przemysłowych oraz przy budowie torów kolejowych o szerokim rozstawie. Tory te zaczynały się na stacji kolejowej w pobliskich Pyskowicach i prowadziły na wschód.
Już na początku marca zaczęły z Pyskowic odjeżdżać pierwsze transporty więźniów w głąb ZSRR. Obóz zlikwidowano prawdopodobnie w połowie 1946 roku. Przeszło przez niego kilkadziesiąt tysięcy osób, również z dalszych terenów, np. z dzisiejszego województwa opolskiego. Dane te są szacunkowe, gdyż do tej pory nie ma opracowania na ten temat. Nieznana też jest na razie dokumentacja obozu. Wszystkie powyższe informacje pochodzą od osób internowanych w obozie i od innych bezpośrednich świadków.

</doc>
<doc id="189057" url="https://pl.wikipedia.org/wiki?curid=189057" title="Nieostrość">
Nieostrość

Nieostrość nazw polega na tym, że mimo zapoznania się z cechami danych przedmiotów, nie o każdym potrafimy orzec, czy jest on, czy nie jest desygnatem określonej nazwy. 
Nieostrość nazw.
Daną nazwę nazwiemy nieostrą, jeżeli zwyczaj językowy ustala, że:
Nieostrość wyrażeń innych niż nazwy.
W literaturze przedmiotu rozważa się również kwestię nieostrości predykatów (np. "kocha", "obraża", "umie", "jest wysoki"), zdań (np. "To jest wysoki człowiek"), a nawet spójników. Według Bertranda Russela, nieostrość jest własnością prawie wszystkich wyrażeń języka naturalnego. 
Nieostrość a logika.
Klasycznym rachunkiem zdań rządzi zasada dwuwartościowości logicznej - zdaniu może przysługiwać wyłącznie jedna wartość logiczna: prawda lub fałsz. Jeżeli pragniemy zachować tę zasadę pozostając w zgodzie ze zwyczajem językowym, zdania takie, jak "Osoba o wzroście 175 cm jest wysoka." musimy uznać za nierozstrzygalne. Pewnego rodzaju rozwiązaniem powyższego problemu jest analiza zdań nieostrych na gruncie semantyki luk prawdziwościowych (semantyki superwaluacyjnej), oraz logik wielowartościowych (w szczególności: trójwartościowej logiki Kleenego oraz nieskończenie wielowartościowej logiki Łukasiewicza).
Formalnej aparatury, służącej reprezentacji znaczeń wyrażeń nieostrych, dostarcza także teoria zbiorów rozmytych.

</doc>
<doc id="189059" url="https://pl.wikipedia.org/wiki?curid=189059" title="A-Schule">
A-Schule

A-Schule – to dwie duże szkoły szpiegowskie prowadzone przez SS podczas II wojny światowej: "A-Schule West" (Szkoła Zachód) w pobliżu Hagi w Holandii i "Schule Ost" (Szkoła Wschód) w Belgradzie w Jugosławii. Szkoła A-Schule West została założona jesienią 1942 roku i była prowadzona przez holenderską SS Koos Sprey w rezydencji Catshuis - Sorghvliet Park. Ze szkołą kontakty utrzymywał Otto Skorzeny, a szkolił się tam np.
Fawzi el-Kutub.
Szpiegów nauczano tam elementów rzemiosła wywiadowczego, m.in.: kodu Morse'a, obsługi radia, zakładania ładunków wybuchowych, jazdy motocyklem, posługiwania się bronią, strzelania z wszelkiego typu pistoletów z obu rąk na wypadek zranienia. Szkolenie, w zależności od charakteru zajęć, jakie miał wykonywać przyszły agent, prowadzone było w niewielkich, pięcio- lub sześcioosobowych grupach. Podobnie jak w innych placówkach edukacyjnych III Rzeszy, duży nacisk kładziono na wychowanie fizyczne oraz nazistowską indoktrynację polityczną.
Pobyt słuchaczy w A-Schule (której teren mogli opuszczać wyłącznie w asyście członków personelu szkoły) trwał od kilku tygodni do kilku miesięcy. Podczas II wojny światowej działało tam też kilka innych szkół szpiegowskich o mniejszym znaczeniu, po ukończeniu których ich przeszkoleni funkcjonariusze, agenci itp. trafiali do pracy w Głównym Urzędzie Bezpieczeństwa Rzeszy i podległych jej organach: Tajnej Policji Politycznej Gestapo, wywiadzie, kontrwywiadzie i służbie bezpieczeństwa SS, czyli Sicherheitsdienst (SD).

</doc>
<doc id="189062" url="https://pl.wikipedia.org/wiki?curid=189062" title="Świerzbowiec">
Świerzbowiec



</doc>
<doc id="189063" url="https://pl.wikipedia.org/wiki?curid=189063" title="Świerzbowiec drążący">
Świerzbowiec drążący



</doc>
<doc id="189064" url="https://pl.wikipedia.org/wiki?curid=189064" title="Sprawiedliwy handel">
Sprawiedliwy handel

Sprawiedliwy handel ("fair trade") – międzynarodowy ruch konsumentów, organizacji pozarządowych, firm importerskich i handlowych oraz spółdzielni drobnych producentów w krajach Globalnego Południa itp., mający na celu pomoc w rozwoju dla drobnych wytwórców (rolników, rzemieślników), posługując się metodami wypracowanymi przez biznes, tworząc niezależny system handlowy o zasięgu globalnym. Jest to zarazem jeden z nurtów ekonomii społecznej, której naczelną zasadą jest uznanie, iż człowiek jest ważniejszy od zysku.
Sprawiedliwy handel dąży do wyeliminowania ubóstwa z krajów Południa poprzez zapewnienie marginalizowanym w procesie globalizacji producentom w Afryce, Azji i Ameryce Łacińskiej równych szans dostępu do rynków w krajach Północy. Rzuca on wyzwanie praktykom handlowym, które utrzymują ludzi w nędzy. Podstawowym celem sprawiedliwego handlu jest zbudowanie trwałych, bezpośrednich relacji pomiędzy producentami w krajach biednych a konsumentami w bogatych częściach świata.
W 2013 r. wartość sprzedaży produktów w systemie fairtrade wyniosła 5,5 mld euro, z czego do producentów oprócz zapłaty za produkty trafiło 86 mln euro dodatkowej premii fair trade.
Historia.
Przez ostatnich czterdzieści lat sprawiedliwy handel w Europie wyrósł z działalności lokalnej małych grup do obecnego wysokiego poziomu współpracy i integracji w skali europejskiej i światowej. Ponieważ sprawiedliwy handel rozpoczął się jako niescentralizowany ruch, istnieją jego różne definicje. Znaczącym osiągnięciem ruchu jest wypracowanie i sformułowanie powszechnie uznawanej definicji sprawiedliwego handlu, wskazującej jego cele i głównych aktorów.
Pierwsza międzynarodowa definicja została zatwierdzona w kwietniu 1999 roku przez FINE, nieformalne porozumienie skupiające cztery główne organizacje sieciowe sprawiedliwego handlu: FINE, IFAT, NEWS! oraz EFTA. Definicja ta została jednak całkowicie zrewidowana. Nowa definicja sprawiedliwego handlu – jako część szerszej strategii współpracy – została przyjęta w grudniu 2001. Definicja ta podkreśla podmiotowość jego uczestników oraz fakt, że sprawiedliwy handel to nie tylko sam proces wymiany, ale także rozwój – zarówno producentów, jak i konsumentów – jako cel handlu międzynarodowego.
Definicja sprawiedliwego handlu FINE.
Sprawiedliwy handel jest to partnerstwo w handlu, opierające się na dialogu, przejrzystości i szacunku, w którym dąży się do większej równości w handlu międzynarodowym. Przyczynia się do zrównoważonego rozwoju przez oferowanie lepszych warunków handlowych dla zmarginalizowanych producentów i pracowników, szczególnie na Południu. Organizacje sprawiedliwego handlu (wspierane przez konsumentów), aktywnie angażują się we wspieranie producentów, podnoszenie świadomości i kampanie na rzecz zmian zasad i praktyki konwencjonalnego handlu międzynarodowego.
Certyfikacja sprawiedliwego handlu.
Dla zapewnienia wiarygodności ruchu powstały dwa główne nurty certyfikacji sprawiedliwego handlu:
1. Certyfikacja organizacji i zintegrowanego łańcucha dostaw sprawiedliwego handlu
Prowadzona jest przez Światową Organizację Sprawiedliwego Handlu (World Fair Trade Organization – WFTO), która zrzesza producentów z krajów ubogiego Południa oraz organizacje handlowe z krajów rozwiniętych. Standardy wypracowane dla organizacji sprawiedliwego handlu ("fair trade organizations") muszą być przez nie przestrzegane w całej ich działalności.
2. Certyfikacja produktów sprawiedliwego handlu
Została wprowadzona w celu łatwego odróżnienia przez klientów produktów sprzedawanych w ramach ruchu. Pierwszą organizacją certyfikującą sprawiedliwego handlu była fundacja Max Havelaar w Holandii, założona w 1988 r. Później podobne inicjatywy powstawały w różnych krajach Europy, Ameryki Południowej, w Australii, Nowej Zelandii i Japonii. Utworzyły one organizację parasolową FLO International, która zrzesza organizacje certyfikujące i sieci producentów z krajów ubogiego Południa. Aktualnie jest to największa organizacja, ustalająca standardy certyfikacji sprawiedliwego handlu dla produktów. Dotyczą one głównie produktów spożywczych (jak np. kawa, herbata, kakao, cukier trzcinowy, owoce południowe, orzechy itp.), ale również innych wyrobów, jak kwiaty doniczkowe i cięte, piłki sportowe, bawełna, drewno, złoto. W 2011 liczba producentów rolnych i pracowników przedsiębiorstw, którzy są bezpośrednimi beneficjentami systemu wynosiła ok. 1,2 mln osób, a przychody z tytułu sprzedaży produktów Fairtrade (według cen producentów rolnych) w 2010 wynosiły 550 mln euro, co oznacza 24% wzrost w stosunku do 2008.
Fairtrade International posługuje się znakiem certyfikacyjnym z napisem Fairtrade (łącznie), nietłumaczonego na żaden inny język. Umieszczany jest na opakowaniach jako gwarancja, że oznakowany produkt spełnia standardy certyfikacji Fairtrade. Nie odnosi się on jednak do właściciela marki produktu, który może dostarczać na rynek również produkty niecertyfikowane, które nie spełniają kryteriów sprawiedliwego handlu.
Uczestnicy obu systemów odwołują się do Karty Zasad Sprawiedliwego Handlu ("Charter of Fair Trade Principles"), opracowanej i podpisanej przez WFTO i FLO w styczniu 2009.
Oprócz nich powstają też nowe systemy certyfikacji produktów i usług, np.:
Krytyka sprawiedliwego handlu.
Część ekonomistów postrzega sprawiedliwy handel jako szkodliwą dla gospodarki formę interwencjonizmu, prowadzącego do nadprodukcji, a także zaniżania cen oraz niższej opłacalności działalności producentów, którzy nie są subsydiowani.
Inne podnoszone zastrzeżenia to:
Bardziej umiarkowani krytycy przyznają, że sprawiedliwy handel jest formą interwencjonizmu, która – w krótkiej perspektywie – może przynieść pozytywne rezultaty, obawiają się jednak o jego dalekosiężne skutki. Brink Lindsey, wiceprezydent Cato Institute określił sprawiedliwy handel jako „formę interwencjonizmu, której przyświecają dobre intencje, ale która jest skazana na niepowodzenie”.
Linki zewnętrzne.
Wśród ważnych organizacji wspierających Sprawiedliwy Handel w Polsce należy wymienić:

</doc>
<doc id="189066" url="https://pl.wikipedia.org/wiki?curid=189066" title="Flaga Niue">
Flaga Niue

Flaga Niue, terytorium stowarzyszonego z Nową Zelandią, została przyjęta w 1975 roku. Podobnie jak na flagach wielu innych terytoriów związanych historycznie z Wielką Brytanią, także na fladze Niue znajduje się w kantonie flaga Wielkiej Brytanii – Union Jack. Dodatkowo umieszczonych jest na niej 5 żółtych gwiazd. Nietypowe jest jednak tło flagi, które zwykle jest błękitne, a na fladze Niue ma kolor żółty.

</doc>
<doc id="189067" url="https://pl.wikipedia.org/wiki?curid=189067" title="Niewyraźność">
Niewyraźność

Niewyraźność – jeden z błędów logiczno-językowych, którym obciążone są nazwy i wyrażenia przy pomocy nazw niewyraźnych skonstruowane.
Nazwę nazywamy niewyraźną wtedy i tylko wtedy, gdy ze względu na stan wiedzy o jej desygnatach nie potrafimy wskazać na taki zbiór cech, za pomocą których możemy ją jednoznacznie scharakteryzować (czyli, nie potrafimy wskazać na jej treść charakterystyczną). 
Przykłady nazw niewyraźnych: „świadomość”, „proces psychiczny”, „wola”, „sprawiedliwość”. Jednym z prostszych narzędzi logicznych usuwania tej wady jest definicja regulująca.
Bardzo często z tym błędem logiczno-językowym występuje i inny taki błąd zwany nieostrością, bowiem jeśli nie potrafimy wskazać zbioru cech, za pomocą których daną nazwę charakteryzujemy, to automatycznie nie potrafimy wskazać klasy przedmiotów pod zakres danej nazwy podpadających. 

</doc>
<doc id="189068" url="https://pl.wikipedia.org/wiki?curid=189068" title="Gu Yue">
Gu Yue

Gu Yue, 古月, właśc. Hu Shixue, 胡诗学 (ur. 1937/1939, zm. 2 lipca 2005 w Sansui, prowincja Guangdong) – chiński aktor.
Życiorys.
Od 1949 (od 13. roku życia) służył w armii. Jego kariera aktorska związana była z rolą Mao Zedonga; od 1978 odtwarzał postać przywódcy ChRL w 84 filmach fabularnych i telewizyjnych (m.in. "Kaiguo daidian", "Dai juezhan", "Chongqing tanpan"). Był laureatem kilku nagród aktorskich, w tym dwukrotnie prestiżowej nagrody Baihua (1990, 1993) za najlepsze role męskie. Odkrywcą podobieństwa Gu Yue do przewodniczącego Mao był członek najwyższych władz chińskich, marszałek Ye Jianying.

</doc>
<doc id="189072" url="https://pl.wikipedia.org/wiki?curid=189072" title="Polska na Zimowych Igrzyskach Olimpijskich 1924">
Polska na Zimowych Igrzyskach Olimpijskich 1924

Polskę na Zimowych Igrzyskach Olimpijskich 1924 reprezentowało 8 zawodników w 3 dyscyplinach.
Opis.
Reprezentacja Polski po raz pierwszy zaprezentowała się na Igrzyskach Olimpijskich w Chamonix. I Zimowe Igrzyska Olimpijskie odbywały się pod nazwą Tygodnia sportów zimowych, dopiero w następnym roku na Kongresie Olimpijskim w Pradze zawody otrzymały nazwę I zimowych igrzysk olimpijskich. Polska ekipa spóźniła się na uroczyste otwarcie i z tego powodu pierwszym w historii igrzysk chorążym polskiej reprezentacji został dziennikarz i publicysta Kazimierz Smogorzewski. Polacy walczyli w trzech dyscyplinach: w łyżwiarstwie szybkim, narciarstwie klasycznym i biathlonie wtedy nazywanym biegiem patrolowym. Najlepszym wynikiem było 8 miejsce łyżwiarza szybkiego Leona Jucewicza. Polacy nie zdobyli medalu, nie osiągnęli jakiś znakomitych wyników, można więc myśleć o niezbyt udanych Igrzyskach, ale nie wyniki były najważniejsze, lecz sam udział sportowców w zawodach światowej rangi, który miał zaznaczyć istnienie odrodzonego państwa polskiego.
Występy Polaków.
Bieg Patrolowy.
Na igrzyskach olimpijskich w Chamonix bieg patrolowy był konkurencją pokazową.

</doc>
<doc id="189073" url="https://pl.wikipedia.org/wiki?curid=189073" title="Polska na zimowych igrzyskach olimpijskich">
Polska na zimowych igrzyskach olimpijskich

Oficjalnie Polacy biorą udział w zimowych igrzyskach olimpijskich, od początku ich istnienia, czyli od 1924 roku. Polska jest jednym z dwunastu krajów, które wzięły udział we wszystkich zimowych igrzyskach olimpijskich.
Pierwszy medal na zimowych igrzyskach olimpijskich dla Polski zdobył Franciszek Gąsienica Groń (brązowy) w kombinacji norweskiej podczas igrzysk w 1956 roku.
Pierwszym polskim złotym medalistą w historii ZIO jest skoczek narciarski Wojciech Fortuna, któremu udało się to osiągnąć podczas igrzysk w 1972 roku.
Najwięcej medali, bo 9 (4 złote, 3 srebrne i 2 brązowe) zdobyli skoczkowie narciarscy. Najbardziej utytułowanym polskim sportowcem w historii ZIO jest Kamil Stoch (skoki narciarskie), który zdobył 4 medale (3 złote i 1 brązowy), najwięcej wśród Polaków medali zimowych igrzysk zdobyła zaś Justyna Kowalczyk (biegi narciarskie), która stawała na olimpijskim podium pięciokrotnie (2 złote, 1 srebrny i 2 brązowe).

</doc>
<doc id="189076" url="https://pl.wikipedia.org/wiki?curid=189076" title="Szkoła chicagowska (architektura)">
Szkoła chicagowska (architektura)

Szkoła chicagowska – w architekturze określenie wczesnomodernistycznych trendów w twórczości architektów działających w Chicago pod koniec XIX i na początku XX w. Wznoszone przez szkołę chicagowską budynki posiadały kubiczną bryłę z płaskim dachem, stalową strukturę, widoczną w podziale elewacji oraz obszerne przeszklenia. Elewacja pokryta była najczęściej fabrycznie produkowaną terakotą, lecz obfitowały w ornamenty, zwłaszcza w postaci wici roślinnych.
W Europie w tym samym czasie rozwijała się architektura secesji.

</doc>
<doc id="189077" url="https://pl.wikipedia.org/wiki?curid=189077" title="Tetraetoksysilan">
Tetraetoksysilan

Tetraetoksysilan (TEOS; krzemian tetraetylu), – organiczny związek chemiczny z grupy alkoksysilanów, ortoester kwasu krzemowego i etanolu.
Właściwości fizyczne.
TEOS jest bezbarwną cieczą o alkoholowym zapachu. Nie jest rozpuszczalny w wodzie, jest higroskopijny.
Otrzymywanie.
TEOS jest otrzymywany standardowo w reakcji tetrachlorosilanu z etanolem:
Zastosowanie.
TEOS jest jednym z najczęściej stosowanych prekursorów w reakcji zol-żel. W reakcji z wodą ulega on stopniowej hydrolizie, przez silanole do kwasu ortokrzemowego, :
Reakcja ta katalizowana jest m.in. kwasami i zasadami. TEOS jest nierozpuszczalny w wodzie, a podczas hydrolizy powstaje zol, w wyniku czego mieszanina reakcyjna jest mętna. 
Powstające silanole ulegają kondensacji do siloksanów, (gdzie oznacza atom krzemu z 3 dowolnymi podstawnikami, a nie wiązanie potrójne). Reakcja ta może przebiegać z uwolnieniem cząsteczki etanolu lub wody:
Podczas kondensacji zol ulega przekształceniu w żel.
Proces prowadzi się często w roztworze alkoholowo-wodnym, przy czym alkohol nie służy jedynie jako rozpuszczalnik dla TEOS, ale bierze też udział w reakcjach – są one bowiem odwracalne, a alkohol powoduje przesunięcie równowagi w kierunku substratów. W niektórych podejściach nie stosuje się jednak alkoholu.
Końcowym produktem procesu jest krzemionka. W zależności od warunków uzyskuje się cząstki o różnej wielkości i kształcie, będące gigantycznymi makromolekułami. Produkty o regularnym, kulistym kształcie i jednolitej wielkości powstają podczas tzw. procesie Stöbera, opisanego po raz pierwszy w 1968 r. przez Wernera Stöbera, Arthura Finka i Ernsta Bohna. Średnica uzyskiwanych cząstek wynosi od 5 nm do 2 μm.
Produkty.
TEOS jest stosowany do otrzymywania:

</doc>
<doc id="189080" url="https://pl.wikipedia.org/wiki?curid=189080" title="Stanisław Feduszyński">
Stanisław Feduszyński

Stanisław Feduszyński (ur. ok. 1828 w Tarnopolu, zm. w grudniu 1866 w Brzeżanach) – uczestnik powstania na Węgrzech w 1849 i powstania styczniowego.
Pochodził z rodziny mieszczańskiej, był z zawodu stolarzem. W 1849 walczył w szeregach Legionu Polskiego na Węgrzech pod dowództwem Józefa Wysockiego; był ranny w nogę. Przez pewien czas po upadku powstania nie mógł powrócić na ziemie polskie, pracował w Turcji jako stolarz. Po powrocie do Polski (po amnestii) założył rodzinę. Ponownie walczył w 1863, tym razem w szeregach powstania styczniowego. Uczestniczył w kilkunastu bitwach, 6 maja 1863 pod Kobylanką został ciężko ranny w głowę, nogę i obie ręce; amputowano mu wszystkie palce prawej ręki. Przez ostatnie lata życia utrzymywał się ze sprzedaży obrazków na odpustach.

</doc>
<doc id="189081" url="https://pl.wikipedia.org/wiki?curid=189081" title="Flądra">
Flądra

Flądra, płastuga – ogólna nazwa ryby flądrokształtnej (płastugokształtnej) – charakteryzującej się spłaszczonym, asymetrycznym ciałem. Dawniej tą nazwą określano ryby z rodzaju "Pleuronectes" w rodzinie flądrowatych, obecnie często jeszcze jest odnoszona do storni (dawniej "Pleuronectes flesus", obecnie "Platichthys flesus"), nazywanej również fląderką.
Flądry charakteryzują się asymetrią budowy ciała. Dorosłe ryby przez większość czasu spoczywają na dnie morskim leżąc na boku ciała. W tej pozycji również poruszają się. W związku z tym jedno ich oko przemieszczone jest na przeciwną stronę głowy. Kąt pomiędzy kierunkami obojga oczu fląder wynosi około 70°. Znacznie przesunięta ku stronie brzusznej jest jedna z płetw piersiowych. Asymetryczne jest również ubarwienie – strona skierowana ku górze, jest ciemno pigmentowana, a strona skierowana w dół jest jasna.
Flądry mierzą przeciętnie 32–35 cm, chociaż zdarzają się osobniki mające ponad 70 cm. Szerokość stanowi około połowy długości ciała. Najbardziej lubią miękkie muliste dno oceaniczne, w okolicach skał i portów. Odżywiają się przeważnie ikrą ryb, małżami i owadami.
Ryby z następujących rodzin nazywane są flądrami:
Wszystkie te rodziny należą do rzędu flądrokształtnych (Pleuronectiformes), nazywanych też płastugokształtnymi.
Gatunki, w nazwie których występuje słowo "flądra":

</doc>
<doc id="189084" url="https://pl.wikipedia.org/wiki?curid=189084" title="Uposażony">
Uposażony

Uposażony – osoba imiennie oznaczona przez ubezpieczającego w umowie ubezpieczenia jako uprawniona do otrzymania od ubezpieczyciela świadczenia z tej umowy na wypadek zaistnienia zdarzenia ubezpieczeniowego. Jest to akademicki przykład osoby trzeciej, na korzyść której zostaje zawarta umowa. 

</doc>
<doc id="189086" url="https://pl.wikipedia.org/wiki?curid=189086" title="Pan Ibrahim i kwiaty Koranu (film)">
Pan Ibrahim i kwiaty Koranu (film)

Pan Ibrahim i kwiaty Koranu (franc. "Monsieur Ibrahim et les fleurs du Coran") – francuski film wyreżyserowany przez François Dupeyrona.
Fabuła.
Akcja filmu rozgrywa się w Paryżu w latach 60., jest to opowieść o przyjaźni dojrzewającego żydowskiego chłopca ze starym sklepikarzem, muzułmaninem. Na początku historii chłopiec imieniem Momo jest nieufny w stosunku do sklepikarza, w duchu usprawiedliwia swoje drobne kradzieże, w jego sklepie. Jednak z czasem sklepikarz staje się mentorem dla chłopaka, zastępuje mu ojca.
Nagrody i nominacje.
Złote Globy 2003
29. ceremonia wręczenia Cezarów

</doc>
<doc id="189090" url="https://pl.wikipedia.org/wiki?curid=189090" title="Północ-Południe (trylogia)">
Północ-Południe (trylogia)

Północ-Południe (ang. "North and South") – trylogia Johna Jakesa, na podstawie której w latach 1985–1986 oraz 1994 powstał miniserial telewizyjny pod tym samym tytułem, uznany później za jeden z najlepszych w historii telewizji. Na trylogię składają się "Północ i Południe", "Miłość i wojna" oraz "Piekło i niebo".
Wszystkie książki zostały wydane również w postaci audiobooków (wówczas, tzw. książka mówiona), w oparciu o wydania "Krajowej Agencji Wydawniczej".
Jest to historia przyjaźni dwojga Amerykanów, wychowanych w różnych kulturach i światopoglądach – na Północy i Południu, przedstawiona na przestrzeni lat, w okresie poprzedzającym wojnę secesyjną, samej wojny oraz po jej zakończeniu.
Fabuła.
Północ i Południe.
Północ i Południe ("North and South", 1982) – pierwsza część cyklu. Jej akcja rozgrywa się od Lat 40. XIX wieku po rok 1861. Główni bohaterowie poznają się jako kilkunastoletni młodzieńcy w drodze do prestiżowej akademii wojskowej West Point. Spotykają tam swojego przyszłego największego wroga - sadystycznego Elkanaha Benta, który poprzysięga im zemstę, gdy za ich sprawą zostaje usunięty z Akademii.
Po ukończeniu szkoły Orry i George trafiają natychmiast na pole bitwy, na wojnę z Meksykiem. Orry zostaje ciężko ranny, a życie ratuje mu George. Chłopak traci jednak ramię.
Po zakończeniu wojny mężczyźni wracają do domów, lecz przyjaźń trwa. Zbliżają się do siebie również ich rodziny. George wchodzi w spółkę ze starszym bratem Orry’ego; Cooperem. Jego brat, Billy Hazard, studiuje w West Point wraz z kuzynem Mainów – Charlesem, a młodsze siostry Orry’ego podkochują się w Billym Hazardzie. Ostatecznie Brett zostaje jego żoną. Narastający konflikt w narodzie miewa jednak niekiedy wpływ na relacje między głównymi bohaterami.
Nadchodzi wiosna 1861 roku. Wybucha wojna, która rozdziela obie rodziny, pełne nadziei na rychłe spotkanie.
Informacja o polskim wydaniu.
W Polsce powieść ukazała się nakładem "Krajowej Agencji Wydawniczej" w Katowicach. Wydana została w dwóch tomach – oba w roku 1991. Tłumaczenia dokonał Mieczysław Dutkiewicz.
Miłość i wojna.
Miłość i wojna ("Love and War", 1984) – część druga serii opowiada o latach wojny (1861–1865). Nie wszyscy bohaterowie dożywają jej końca. Więzi łączące obie rodziny okazują się silniejsze i spotykają się one po zakończeniu konfliktu. Hazardowie postanawiają pomóc Mainom w odbudowie zrujnowanej plantacji.
Informacja o polskim wydaniu.
W Polsce powieść ukazała się nakładem "Krajowej Agencji Wydawniczej" w Katowicach. Wydana została w dwóch tomach – oba w roku 1992. Tłumaczenia dokonali Mieczysław Dutkiewicz (t. 1) i Feliks Netz (t. 1 i 2).
Niebo i piekło.
Piekło i niebo ("Heaven and Hell", 1987) – ostatni tom koncentruje się na odbudowie zrujnowanego wojną kraju. Akcja rozgrywa się w latach 1865–1868. Charles Main leczy powojenne rany, walcząc z Indianami na Zachodzie. Elkanah Bent morduje żonę Hazarda; Konstancję. Madelaine Main musi stawić czoła fanatykom z Ku Klux Klanu.
Informacja o polskim wydaniu.
W Polsce powieść ukazała się nakładem Krajowej Agencji Wydawniczej w Katowicach. Wydana została w dwóch tomach – oba w roku 1992. Tłumaczenia dokonał Zbigniew Białas.
Ekranizacje.
Powieści zostały zekranizowane w formie dwóch sześcioodcinkowych i jednego trzyodcinkowego miniserialu. Główne role zagrali Patrick Swayze i James Read. Wszystkie były wielokrotnie emitowane w Polsce, po raz pierwszy wiosną 1990 roku. Wydane zostały również na kasetach VHS i płytach DVD.

</doc>
<doc id="189093" url="https://pl.wikipedia.org/wiki?curid=189093" title="Północ Południe">
Północ Południe



</doc>
<doc id="189094" url="https://pl.wikipedia.org/wiki?curid=189094" title="Liga Światowa w Piłce Siatkowej 2005">
Liga Światowa w Piłce Siatkowej 2005

Liga Światowa w Piłce Siatkowej 2005 (ang. 2005 FIVB Volleyball World League) – 16. edycja międzynarodowego turnieju siatkarskiego zorganizowanego przez Międzynarodową Federację Piłki Siatkowej (FIVB) dla 12 narodowych reprezentacji.
Rywalizacja składała się z dwóch faz: fazy interkontynentalnej oraz turnieju finałowego. Faza interkontynentalna trwała od 27 maja do 3 lipca. Turniej finałowy rozegrany został w dniach 8-10 lipca w Belgradzkiej Arenie w Belgradzie.
Zwycięzcą Ligi Światowej 2005 została po raz piąty i trzeci raz z rzędu reprezentacja Brazylii, która w finale pokonała reprezentację Serbii i Czarnogóry. Brązowy medal zdobyła reprezentacja Kuby.
Pula nagród wyniosła 13 milionów dolarów. Zwycięzca otrzymał milion dolarów.
Faza interkontynentalna.
Wszystkie godziny według czasu lokalnego.
Grupa A.
Tabela
Wyniki spotkań
Miejsce spotkań: Multiusos de Guimarães, Guimarães / Poliedro de Caracas, Caracas
Miejsce spotkań: Complexo Municipal dos Desportos, Almada / Poliedro de Caracas, Caracas
Miejsce spotkań: Gifu Memorial Center, Gifu / Pavilhão Municipal de Desportos, Vila do Conde
Miejsce spotkań: Ginásio Nilson Nelson, Brasília / Yoyogi National Gymnasium, Tokio
Miejsce spotkań: Ginásio do Ibirapuera, São Paulo / Poliedro de Caracas, Caracas
Miejsce spotkań: Ginásio Poliesportivo Divino Braga, Betim / Yoyogi National Gymnasium, Tokio
Grupa B.
Tabela
Wyniki spotkań
Miejsce spotkań: Pałac Kultury i Sportu, Warna / PalaMinardi, Ragusa (27 maja), PalaCatania, Katania (28 maja)
Miejsce spotkań: Palais des sports de Beaulieu, Nantes / PalaPiantanida, Busto Arsizio (3 czerwca), PalaCandy, Monza (4 czerwca)
Miejsce spotkań: PalaMaggetti, Roseto degli Abruzzi (10 czerwca), PalaRossini, Ankona (12 czerwca) / Palais des sports Jean-Weille, Nancy (11 czerwca), Les Arènes, Metz (12 czerwca)
Miejsce spotkań: Palais des Sports Pierre Mendès, Grenoble (17 czerwca), Palais des Sports de Gerland, Lyon (18 czerwca) / Coliseo de la Ciudad Deportiva, Hawana
Miejsce spotkań: Pałac Kultury i Sportu, Warna / Coliseo de la Ciudad Deportiva, Hawana
Miejsce spotkań: Pałac Kultury i Sportu, Warna / Coliseo de la Ciudad Deportiva, Hawana
Grupa C.
Tabela
Wyniki spotkań
Miejsce spotkań: Łuczniczka, Bydgoszcz / Arena Pokoju i Przyjaźni, Pireus
Miejsce spotkań: Hala Sportowa MOSiR, Łódź / Estadio Luna Park, Buenos Aires
Miejsce spotkań: Estadio Luna Park, Buenos Aires / SPC "Wojwodina", Nowy Sad (11 czerwca), Hala Pionir, Belgrad (12 czerwca)
Miejsce spotkań: Arena Pokoju i Przyjaźni, Pireus / Hala Pionir, Belgrad (18 czerwca), SPC "Wojwodina", Nowy Sad (19 czerwca)
Miejsce spotkań: Spodek, Katowice / Aleksandrio Melatron Nikos Galis Sala, Saloniki
Miejsce spotkań: SPC "Wojwodina", Nowy Sad (1 lipca), Hala Pionir, Belgrad (2 lipca) / Estadio Cubierto Claudio Newell, Rosario
Turniej finałowy.
Miejsce turnieju: Serbia i Czarnogóra – Belgradzka Arena, Belgrad
Wszystkie godziny według strefy czasowej .

</doc>
<doc id="189105" url="https://pl.wikipedia.org/wiki?curid=189105" title="Kasjodor">
Kasjodor

Kasjodor ("Flavius Magnus Aurelius Cassiodorus"), (ur. ok. 485, zm. 583) – uczony, patrycjusz, kanclerz na dworze królów ostrogockich, założyciel rzymskiej biblioteki, rzymski polityk, historyk i filozof.
Działalność polityczna.
Urodził się w Scyllacium w Kalabrii. Od 506 pełnił różne funkcje w administracji króla Ostrogotów Teodoryka Wielkiego i jego następców, od kwestora kancelarii, po prefekta pretorianów – najwyższy urząd w państwie gockim. . Kasjodor przez cały okres działalności politycznej walczył z próbami odbudowy Cesarstwa rzymskiego (najpierw są to spiski i próby dyplomatycznego narzucenia zwierzchnictwa bizantyjskiego, a następnie inwazja militarna), jednocześnie dbając o zachowanie łaciny jako języka urzędowego i kultury rzymskiej. W latach 535–538 stawał na czele kolejnych armii gockich walczących z wodzem bizantyjskim Belizariuszem, nie widząc jednak nadziei na militarne zwycięstwo wycofał się z życia politycznego.
Klasztor w Vivarium.
W 538 Kasjodor zakłada według reguły Benedykta z Nursji klasztor w Vivarium, finansując go ze swego rodowego majątku, gdzie mnisi poświęcają się pracy fizycznej i intelektualnej. Kasjodor zbiera tam i kultywuje intelektualne pozostałości po rzymskiej cywilizacji, m.in. przepisując liczne starożytne rękopisy.
Pisarstwo.
W swoim pisarstwie Kasjodor dba głównie o przekazanie dziedzictwa wiedzy starożytnej, np. dzięki niemu myśl średniowieczna przyswoiła sobie pojęcie siedmiu sztuk wyzwolonych. Napisał szereg dzieł z zakresu historii i teologii, które cieszyły się w średniowieczu wielką popularnością (wyd. zbioru Migne'go „Patrologiae cursus” t. 69—70). Pod koniec życia stworzył znakomite dzieło „De artibus ac disciplinis liberalium litterarum”, którego część traktująca o muzyce była w średniowieczu, obok traktatu Boecjusza, najważniejszym źródłem poznania muzyki starożytnej. Napisał m.in. „Dzieje Gotów”, „Historię Kościoła złożoną z trzech części”, „Wskazania”, w których jedna księga poświęcona jest sztukom wyzwolonym. Na tej podstawie w wiekach średnich utworzył się system szkolnictwa, który po wielu zmianach jest stosowany do dziś, jako system szkoły klasycznej.
Dokonał pierwszej próby naprawy tekstu Wulgaty, tę formę tekstu reprezentuje Kodeks Amiatyński.
Kult.
Określany przez Bedę Czcigodnego mianem , a Alkuina trafił do martyrologiów i czczono go jako świętego wyznawcę, wymieniano w Litaniach do Wszystkich Świętych i wspominano 17 marca i 25 września.

</doc>
<doc id="189108" url="https://pl.wikipedia.org/wiki?curid=189108" title="Przemiana fizyczna">
Przemiana fizyczna

Przemiana fizyczna (proces fizyczny) – proces, w którym można wyróżnić co najmniej dwa istotnie różniące się stany materii, tzw. początkowy i końcowy. Przemiana fizyczna zmienia właściwości fizyczne obiektu (ciała, substancji lub systemu fizycznego) lub jego stan, np. położenie, prędkość.
W klasycznej fizyce przemiana fizyczna to taka zmiana układu fizycznego, która nie powoduje zmiany właściwości chemicznych substancji. Pojęcie to jest używane głównie w chemii, gdzie przemianami fizycznymi nazywa się wszystkie zjawiska fizyczne, którym nie towarzyszy reakcja chemiczna, np. topnienie parafiny.
W istocie jednak każda reakcja chemiczna może też być traktowana jako przemiana fizyczna zachodząca w skali atomowej. O fizyce przemian chemicznych traktują takie nauki jak chemia fizyczna czy chemia kwantowa.
Przykłady przemian fizycznych:

</doc>
<doc id="189112" url="https://pl.wikipedia.org/wiki?curid=189112" title="Paradise Kiss">
Paradise Kiss

, w skrócie Parakiss – josei-manga autorstwa Ai Yazawy, która ukazywała się w japońskim magazynie "Zipper" od 1999 do 2003 roku. Opowiada ona historię Yukari Hayasaki, osiemnastoletniej uczennicy prestiżowego liceum, która zostaje zwerbowana jako modelka do szkolnego pokazu przez czwórkę absolwentów technikum artystycznego Yazawa (Yazagaku) i od tej pory zaczyna wieść zupełnie nowe życie.
Manga sprzedała się w ponad 6 milionach egzemplarzach i została przetłumaczona na 10 języków.
Fabuła.
Yukari Hayasaka mieszka w Tokio razem z młodszym bratem Suguru i surową oraz wymagającą matką Yasuko. Na skutek zaborczości matki, Yukari poświęca całe dnie nauce, byle by tylko nie zawieść pokładanych w niej nadziei. Pewnego dnia zostaje poproszona przez czterech uczniów Yazagaku, Miwako Sakurade, Arashiego Nagase, Daisuke „Isabelle” Yamamoto i Joujiego „George’a” Koizumi o występ w charakterze modelki na pokazie mody w ich szkole. Początkowo Yukari odmawia pod pretekstem nauki do egzaminów. Dowiaduje się, że wszyscy tworzą grupę projektantów zwaną Paradise Kiss. Widząc, jak bardzo poważnie traktują swoje zajęcie i jak odmiennie patrzą na świat, przyjmuje jednak ich propozycję zostania modelką. Dodatkowo na jej decyzję wpływa fascynacja szefem Paradise Kiss, George’em. Początkowo Yukari na potrzeby spotkań z nowo poznanymi ludźmi przestaje chodzić do szkoły przygotowawczej, rezygnuje też z nauki w bibliotece. Wszystko utrzymuje w sekrecie przed wymagającą matką, która z pewnością nie pochwaliłaby decyzji córki o zostaniu modelką. Yukari, czując się coraz lepiej w gronie przyjaciół, pomaga w wyszywaniu sukni na pokaz koralikami, zaczyna również umawiać się z George’em. Przypadkiem dowiaduje się, że jej szkolny kolega, Hiroyuki Tokumori był kiedyś przyjacielem Arashiego i Miwako. Chcąc pomóc, postanawia zorganizować spotkanie, nieświadoma faktu, iż Tokumori był kiedyś chłopakiem Miwako, ta jednak zostawiła go pod wpływem zazdrosnego Arashiego i zerwała z nim kontakt (spotkanie to nieco komplikuje relacje Arashiego i Miwako). Dręczona wyrzutami sumienia z powodu ciągłego oszukiwania matki Yukari postanawia powiedzieć jej o pokazie mody Yazagaku. Matka zabrania jej w nim uczestniczyć i zakazuje zadawania się z przyjaciółmi. Wówczas Yukari ucieka z domu i postanawia rzucić szkołę. Początkowo mieszka w mieszkaniu Arashiego, który na ten czas wyprowadza się do swoich rodziców, potem zaś przeprowadza się do George’a. Nie chcąc żyć na koszt przyjaciół, Yukari postanawia znaleźć pracę. Dzięki pomocy Mikako Kouda, starszej siostry Miwako i głównej projektantki znanej firmy „Happy Berry”, Yukari dostaje swoją pierwszą w życiu pracę – ma wziąć udział w sesji fotograficznej dla magazynu „Zipper”. Wkrótce potem zostaje zwerbowana do agencji modelek prowadzonej przez Kozue Shimamoto, przyjaciółkę Mikako. Niestety, aby zacząć pracować, Yukari potrzebuje pisemnej zgody matki, przez co postanawia wrócić do domu i pogodzić się z rodzicielką. Mama w końcu zgadza się, aby Yukari została modelką, pod warunkiem, że skończy liceum. W międzyczasie odbywa się pokaz Yazagaku. Yukari z powodzeniem występuje na wybiegu, jednak mimo to suknia Paradise Kiss zajmuje w konkursie drugie miejsce.
Po zakończeniu roku szkolnego, ostatniej klasy liceum, George rozstaje się z Yukari, gdyż postanawia wyjechać do Paryża. Razem z nim wyjeżdża Isabella, po kryjomu zakradając się na statek, natomiast Yukari zostaje ze względu na swoją pracę. W krótkim czasie stała się bardzo popularną modelką i narzeczoną Hiroyuki Tokumoriego. Arashi i Miwako również zostają w Tokio, mają dziecko Erike-chan.
Live action.
Na podstawie mangi "Paradise Kiss" powstał japońskojęzyczny live action. Budżet filmu wynosi od 3–4 milionów $. Premiera odbyła się 4 czerwca 2011 roku. W rolach głównych występują: Keiko Kitagawa (Yukari Hayasaka), Osamu Mukai (Jouji „George” Koizumi), Aya Omasa (Miwako Sakurada) i Kento Kaku (Arashi Nagase).

</doc>
<doc id="189113" url="https://pl.wikipedia.org/wiki?curid=189113" title="Edmund Stachowicz">
Edmund Stachowicz

Edmund Kazimierz Stachowicz (ur. 28 lutego 1948 w Tczewie) – polski polityk, samorządowiec, poseł na Sejm IV kadencji, prezydent Starogardu Gdańskiego (2006–2014).
Życiorys.
W 1980 ukończył studia na Wydziale Nauk Społeczno-Ekonomicznych Wyższej Szkole Nauk Społecznych przy KC PZPR, a następnie studia podyplomowe na Wydziale Nauk Społecznych Uniwersytetu Gdańskiego. Od 1970 do 1982 działał w Związku Socjalistycznej Młodzieży Polskiej. Od 1972 do rozwiązania należał do Polskiej Zjednoczonej Partii Robotniczej, był I sekretarzem Komitetu Gminnego w Skarszewach, a od 1982 do 1990 etatowym pracownikiem Komitetu Wojewódzkiego. Wcześniej, od 1965, pracował jako monter i kierownik warsztatów szkolnych w Polfie Starogard Gdański. W latach 90. był m.in. dyrektorem wojewódzkiego biura parlamentarnego Sojuszu Lewicy Demokratycznej i radnym miasta.
Od 1998 do 2001 zasiadał w sejmiku pomorskim. Sprawował mandat posła na Sejm IV kadencji z okręgu gdańskiego, wybranego z listy Sojuszu Lewicy Demokratycznej. W 2005 bez powodzenia ubiegał się o reelekcję.
W 2006 został wybrany na prezydenta Starogardu Gdańskiego. W 2010 uzyskał reelekcję, był równocześnie szefem sztabu wyborczego KW SLD w województwie pomorskim. W 2014 przegrał wybory prezydenckie w Starogardzie Gdańskim w pierwszej turze, startując jako członek SLD z własnego komitetu. Nie uzyskał także mandatu radnego sejmiku, kandydując z listy SLD Lewica Razem. W 2015 wystartował do Sejmu jako kandydat Zjednoczonej Lewicy, a w 2018 ponownie kandydował bezskutecznie z listy SLD LR na radnego województwa.

</doc>
<doc id="189114" url="https://pl.wikipedia.org/wiki?curid=189114" title="Mistrzostwa Świata w Piłce Nożnej 1998 (eliminacje strefy UEFA)">
Mistrzostwa Świata w Piłce Nożnej 1998 (eliminacje strefy UEFA)

W eliminacjach do finałów Mistrzostw Świata w Piłce Nożnej 1998 we Francji w strefie UEFA wzięło udział 49 reprezentacji narodowych.
Zasady kwalifikacji.
Zespoły zostały przydzielone do 9 grup liczących pięć lub sześć drużyn. W grupach grały systemem każdy z każdym, mecz i rewanż. Zwycięzcy grup oraz jedna najlepsza drużyna, która zajęła drugie miejsce awansowały bezpośrednio do finałów. Pozostałe 8 reprezentacji z drugich miejsc rozegrało dwumecze barażowe, które wyłoniły kolejnych 4 finalistów.
Przebieg eliminacji.
24 kwietnia 1996 - 11 października 1997 
Legenda:
Baraże.
29 października 1997 i 15 listopada 1997
Awans.
Awans do turnieju finałowego uzyskały następujące reprezentacje:

</doc>
<doc id="189116" url="https://pl.wikipedia.org/wiki?curid=189116" title="Matrioszka">
Matrioszka

Matrioszka (ros. матрёшка, zdrobnienie od imienia Matriona) – rosyjska zabawka, złożona z drewnianych, wydrążonych w środku lalek, włożonych jedna w drugą. Lalki są cylindryczne, u góry zaokrąglone, na ogół ręcznie malowane. Postacie na nich przedstawione to tradycyjnie najczęściej dziewczęta ubrane w ludowy strój, ale wersje współczesne mają charakter kreatywny: niektóre przedstawiają znanych polityków, pisarzy, czy postacie historyczne lub zabytki Rosji. Matrioszki kształtem przypominają kręgle, choć są szersze i niższe.
Istnieje opinia, że matrioszka nie jest tradycyjnym wyrobem rosyjskiego rzemiosła, ale powstała w 1890 roku wskutek inspiracji japońskimi lalkami darumy i kokeshi, w tym lalką-wizerunkiem mędrca Fukurumy lub Fukuramy (przeinaczone imię Fukurokuju, jednego z siedmiorga bogów szczęścia), która zawierała w sobie pozostałych sześcioro. Przywiozła je z Japonii żona przemysłowca i mecenasa sztuki, Sawwy Mamontowa (1841–1918). 
Pierwszy rosyjski zestaw lalek został stworzony przez snycerza Wasilija Zwiozdoczkina (1876–1956) i namalowany przez Siergieja Maliutina (1859–1937), który był malarzem ludowym w posiadłości Mamontowa – Abramcewo. Zestaw składał się z ośmiu lalek. 
Żona Sawwy Mamontowa zaprezentowała te lalki na paryskiej wystawie światowej L'Exposition universelle de 1900 (lub L'Exposition de Paris 1900) w 1900 roku, gdzie zabawka zdobyła brązowy medal, a następnie szeroką popularność.
Użycie.
Muzea matrioszki działają w kilku rosyjskich miastach.

</doc>
<doc id="189118" url="https://pl.wikipedia.org/wiki?curid=189118" title="Walerij Karpin">
Walerij Karpin

Walerij Georgijewicz Karpin (ros. Валерий Георгиевич Карпин, ur. 2 lutego 1969 w Narwie) – rosyjski piłkarz występujący na pozycji pomocnika.
Obecnie jest trenerem reprezentacji Rosji.
Kariera piłkarska.
Karpin jest wychowankiem Sport Tallinn, gdzie grał do 1988 roku. W 1990, po których przygodach w CSKA Moskwa i Fakiele Woroneż został piłkarzem stołecznego Spartaka, w którego barwach w ciągu czterech lat gry zdobył trzy mistrzostwa kraju i jeden puchar.
Po Mistrzostwach Świata 1994 został kupiony przez hiszpański Real Sociedad, z którego odszedł po Mistrzostwach Europy 1996 do Valencii FC. Po roku, kolejny raz zmienił klub, zostając piłkarzem innego galicyjskiego zespołu - Celty Vigo, gdzie grał przez pięć lat, tworząc duet pomocników z Aleksandrem Mostowojem.
W 2002 roku po raz drugi został piłkarzem Realu Sociedad, gdzie grał aż do zakończenia kariery w 2005 roku.
Kariera reprezentacyjna.
Jako piłkarz uczestniczył w dwóch mundialach 1994 i 2002 roku i jednym turnieju o Mistrzostwo Europy w 1996 roku.
Karpin zapisał się w historii jako strzelec pierwszego gola dla reprezentacji Rosji po upadku ZSRR. Uczynił to wykonując rzut karny w spotkaniu przeciwko Meksykowi w sierpniu 1992.
Łącznie reprezentacji Rosji rozegrał 72 mecze i strzelił 17 bramek. Zawodnik zagrał też jedno spotkanie dla Wspólnoty Niepodległych Państw.
Kariera trenerska.
W kwietniu 2009 roku zastąpił Michaela Laudrupa na stanowisku trenera Spartaka Moskwa. Ze stanowiska zrezygnował w maju 2012 roku. Niedługo później, w listopadzie 2012 roku po raz drugi przejął drużynę po zwolnieniu Hiszpana Unaia Emeriego. Funkcję tę pełnił do marca 2014 roku, kiedy to zespół odpadł z rozgrywek o Puchar Rosji w spotkaniu z trzecioligowym FK Tosno.
W sezonie 2014/15 był szkoleniowcem hiszpańskiego RCD Mallorca.
Od listopada 2015 do czerwca 2016 trenował Torpedo Armawir, z którym spadł do trzeciej ligi – Wtoroj diwizion.
Od grudnia 2017 roku prowadzi FK Rostów.
Od lipca 2021 roku jest selekcjonerem reprezentacji Rosji.
Sukcesy.
Klubowe.
Spartak Moskwa.
Celta Vigo

</doc>
<doc id="189119" url="https://pl.wikipedia.org/wiki?curid=189119" title="Valeri Karpin">
Valeri Karpin



</doc>
<doc id="189121" url="https://pl.wikipedia.org/wiki?curid=189121" title="Fladry">
Fladry

Fladry (liczba pojedyncza: "fladra") – sznury z przywiązanymi kawałkami materiału w jaskrawych barwach, zazwyczaj czerwonymi.
Początkowo fladry wykorzystywano w polowaniach, głównie na lisy i wilki, otaczając ("fladrując") ostęp po wytropieniu w nim drapieżników. Powoduje to zatrzymanie zwierzyny w ofladrowanym terenie, ponieważ wiele zwierząt obawia się łopoczących, kolorowych chorągiewek, i nie przekracza wyznaczonej przez nie linii. Jednak wilk, który już raz przekroczy taką linię, przestaje się bać i będzie to robił za każdym razem.
Współcześnie fladry wykorzystuje się (obok pastuchów elektrycznych i psów stróżujących) w ochronie zwierząt gospodarskich przed drapieżnikami (połączenie tej metody z obydwiema wspomnianymi obniża prawdopodobieństwo szkód ze strony drapieżników prawie do zera).

</doc>
<doc id="189123" url="https://pl.wikipedia.org/wiki?curid=189123" title="Get Yer Ya-Ya’s Out!">
Get Yer Ya-Ya’s Out!

Get Yer Ya-Ya's Out! The Rolling Stones in Concert – płyta zespołu The Rolling Stones, wydana we wrześniu 1970 roku (zob. 1970 w muzyce). Znajduje się na niej zapis fragmentów trzech koncertów grupy z 27 i 28 listopada 1969 roku z nowojorskiej Madison Square Garden. Oficjalne wydanie albumu było odpowiedzią wytwórni na wielką liczbę bootlegów z trasy koncertowej Stonesów po Ameryce w roku 1969, zakończonej historycznym (i tragicznym w skutkach) koncertem w Altamont.
Na płycie znajduje się 10 utworów, z których większość pochodzi z dwóch poprzednich albumów grupy (Beggars Banquet i Let It Bleed), a dwa są kompozycjami Chucka Berry'ego ("Carol" oraz "Little Queenie"). Na krążku zamieszczone są najsłynniejsze utwory zespołu z tego okresu ("Jumpin' Jack Flash", "Sympathy for the Devil", "Honky Tonk Women", i "Street Fighting Man") oraz kilka mniej znanych szerokiej publiczności kompozycji (np. blues Roberta Johnsona - "Love in Vain").
W 2009 roku Universal wydał zremasterowaną wersję oryginalnej płyty z 5 dodatkowymi utworami ("You Gotta Move", "Prodigal Son", "I'm Free"/"Under My Thumb" oraz "(I Can’t Get No) Satisfaction") oraz koncertami B.B. Kinga oraz zespołu soulowego Ike &amp; Tina Turner.
Skład zespołu.
Płyta wydana przez firmę ABKCO Records.

</doc>
<doc id="189128" url="https://pl.wikipedia.org/wiki?curid=189128" title="Hiszpańska Legia Cudzoziemska">
Hiszpańska Legia Cudzoziemska

Hiszpańska Legia Cudzoziemska (hiszp. "Legión Extranjera Española" lub "La Legión Española") – formacja armii hiszpańskiej utworzona na podstawie doświadczeń francuskiej Legii Cudzoziemskiej
Dewiza formacji brzmi „"Viva la muerte"” (pol. „Niech żyje śmierć"), a jej autorem jest generał José Millán Astray.
Dzieje.
Hiszpańska Legia Cudzoziemska została utworzona na podstawie dekretu króla Hiszpanii Alfonsa XIII z 28 stycznia 1920. Jej pomysłodawcą i pierwszym dowódcą w latach 1920–1923 był gen. Astray.
Podstawową jednostką organizacyjną Legii stał się pułk, noszący tradycyjną nazwę „"tercio"”, wywodzącą się z tradycji renesansowej armii hiszpańskiej. Pułk podzielony był na bataliony ("banderas" = dosł. chorągwie) po 600 żołnierzy każdy.
Pod dowództwem gen. Astraya, a potem gen. Francisco Franco (1923–1927) Legia Cudzoziemska walczyła w Maroku przeciwko powstańcom rifeńskim. Legioniści wzięli udział w decydującej bitwie pod Alhucemas w 1925. W 1926, w chwili zakończenia wojny Legia liczyła osiem "banderas". Wszystkie jednostki stacjonowały w Afryce Północnej do 1934, kiedy to III, V i VI batalion wysłano do Hiszpanii. Oddziały te wzięły udział w stłumieniu strajku górników w Asturii.
W 1936 istniało już sześć batalionów Legii Cudzoziemskiej. W czasie wojny domowej w Hiszpanii w latach 1936–1939 Legia opowiedziała się po stronie gen. Franco i rozrosła się do osiemnastu batalionów. Pułki Legii brały udział we wszystkich większych bitwach tej wojny, m.in. podczas zdobywania Badajoz (sierpień 1936) czy w bitwie o Madryt, gdzie walczyły przeciwko oddziałom Brygad Międzynarodowych.
Po zakończeniu wojny domowej oddziały Legii zostały zredukowane i wróciły do hiszpańskich kolonii w Afryce. W końcu lat 50. legioniści walczyli z partyzantką marokańską w Saharze Hiszpańskiej.
W 1961 sformowano batalion spadochronowy (hiszp. "Caballeros Legionaries Paracaidistas"). Do 1976 Legia działała na terenie Sahary Hiszpańskiej. Po przekazaniu tej kolonii Mauretanii i Maroku, wycofany z Sahary 3. pułk przeniesiono na Wyspy Kanaryjskie, a 4. pułk rozwiązano. Ostatecznie w 1979 pozostało 10 tysięcy legionistów.
Na początku lat 80. Hiszpańska Legia Cudzoziemska składała się z:
Dalsze zmiany organizacyjne Hiszpańskiej Legii Cudzoziemskiej przeprowadzono w 1987. Wtedy to Kwaterę Główną Legii (SLEG) i Szkołę Dowódców przeniesiono do Malagi. Stacjonujące w afrykańskich bazach pułki zmniejszono, likwidując po jednym batalionie. Natomiast w każdym pułku jeden z batalionów został zmechanizowany. Rozwiązano także batalion zapasowy 4. pułku. Oddział do Zadań Specjalnych rozbudowano do batalionu (BOEL) w sile trzech kompanii. W 1989 rozwiązano Grupę Lekkiej Kawalerii i Szkołę Dowódców. Po tych zmianach Legia liczyła około 6500 żołnierzy.
Na początku lat 90. planowano likwidację tej formacji, lecz ostatecznie przekształcono ją w jednostkę sił szybkiego reagowania, która bierze udział w operacjach pokojowych w ramach wojsk NATO m.in. w Bośni. Podlega ona bezpośrednio Sztabowi Generalnemu armii hiszpańskiej.
Jednostki Hiszpańskiej Legii Cudzoziemskiej wzięły udział w operacji w Iraku w składzie sił stabilizacyjnych. Stacjonowały w Ad-Diwanijja wraz z oddziałami salwadorskimi. Zostały wycofane z Iraku po wygraniu wyborów w Hiszpanii przez PSOE i wybraniu na premiera José Luisa Rodrígueza Zapatero w 2004.
W 2005 jednostki Hiszpańskiej Legii Cudzoziemskiej zostały rozmieszczone w Afganistanie jako część sił NATO w ramach ISAF.
Do tej formacji, zgodnie z przepisami z 1999, mogą wstępować cudzoziemcy legalnie przebywający na terytorium Hiszpanii w wieku od 18 do 28 lat.
Obecnie Hiszpańska Legia Cudzoziemska liczy około 8000 żołnierzy i składa się z:
Honorowym członkiem Hiszpańskiej Legii Cudzoziemskiej jest Antonio Banderas, który od kilku lat w każdy Wielki Czwartek, wraz z żoną bierze udział w ceremonii „Traslado del Cristo de la Buena Muerte", podczas której legioniści wynoszą ze swojego kościoła garnizonowego w Maladze na wyprostowanych dłoniach potężny krucyfiks, śpiewając hymn Legii „El Novio de la Muerte" (Oblubieniec śmierci).

</doc>
<doc id="189129" url="https://pl.wikipedia.org/wiki?curid=189129" title="Język tonga (polinezyjski)">
Język tonga (polinezyjski)

Język tonga (także: tongański, tongijski; ) – język z grupy polinezyjskiej języków austronezyjskich używany na Wyspach Tonga. Jest to jeden z dwóch języków urzędowych Tonga (drugim z nich jest język angielski). Posługuje się nim 188 tys. osób.
Jest blisko spokrewniony z językiem niue, z którym tworzy podgrupę tongańską języków polinezyjskich.
Najbardziej znaną pożyczką językową z języka tongijskiego jest słowo „tabu”, rozpowszechnione przez literaturę antropologiczną. 
Gramatyka.
W języku tonga występuje typowy dla języków polinezyjskich szyk VSO (orzeczenie-podmiot-dopełnienie).

</doc>
<doc id="189130" url="https://pl.wikipedia.org/wiki?curid=189130" title="Park Narodowy Lemmenjoki">
Park Narodowy Lemmenjoki

Park Narodowy Lemmenjoki (fin. "Lemmenjoen kansallispuisto", lap. "Leammi álbmotmeahcci", szw. "Lemmenjoki nationalpark") – największy park narodowy w Finlandii, jego powierzchnia liczy 2850 km². Został utworzony w 1956 roku. Wraz z przylegającym norweskim Parkiem Narodowym Ovre Anarjokka tworzą największy obszar chroniony w Europie. Atrakcją są spędy reniferów. Występuje tam też rosomak, zwierzę to znajduje się w logo parku narodowego.

</doc>
<doc id="189132" url="https://pl.wikipedia.org/wiki?curid=189132" title="Bezdroża">
Bezdroża

Bezdroża ("Sideways") – amerykański film z 2004 roku w reżyserii Alexandra Payne’a na podstawie powieści Rexa Picketta.
Fabuła.
Miles (Paul Giamatti) jest nauczycielem, niespełnionym pisarzem czekającym na wiadomość od wydawcy. Wciąż przeżywa rozstanie ze swoją dawną miłością. Razem ze swoim przyjacielem Jackiem (Thomas Haden Church) wyruszają w tygodniową podróż. Jack – aktor, zarabiający na graniu w reklamach i epizodach – po podróży ma wziąć ślub, jednak nie jest do tej decyzji przekonany. Podróż, którą odbyli, jest pełna śmiesznych przygód, ale też refleksji dotyczących sensu życia i smaku wina...
Nagrody i nominacje.
Oscary za rok 2004
Złote Globy 2004
Nagrody BAFTA 2004
Nagroda Satelita 2004

</doc>
<doc id="189134" url="https://pl.wikipedia.org/wiki?curid=189134" title="Surochów">
Surochów

Surochów (ukr. Сурохів) – wieś w Polsce, położona w województwie podkarpackim, w powiecie jarosławskim, w gminie Jarosław.
W latach 1975–1998 miejscowość administracyjnie należała do województwa przemyskiego.
Historia.
W końcu XIX w. miejscowość liczyła 1163 mieszkańców, w tym 89,2% grekokatolików, 8,6% katolików i 2,2% żydów.
Zabytki.
We wsi znajduje się cerkiew greckokatolicka p.w. św. Paraskewy, obecnie kościół parafialny św. Michała Archanioła. Fundatorem budowli był książę Witold Czartoryski. Świątynia została zbudowana w latach 1912-1914.
W ciągu roku szkolnego 1903/1904 Adolf Wiktor Weiss wykonał plany i prowadził budowę kaplicy wotywnej w Surochowie, w dobrach Jego Ekscelencji Kazimierza Badeniego.
Ludzie związani z Surochowem.
Przed II wojną światową nauczycielem w szkole w Surochowie był kpt. Władysław Ważny ps. „Tygrys”, późniejszy bohater walki wywiadowczej przeciwko niemieckim wyrzutniom V1 i V2 we Francji.

</doc>
<doc id="189135" url="https://pl.wikipedia.org/wiki?curid=189135" title="Karski (powiat ostrowski)">
Karski (powiat ostrowski)

Karski – wieś w Polsce położona w województwie wielkopolskim, w powiecie ostrowskim, w gminie Ostrów Wielkopolski, przy północnej granicy Ostrowa (sąsiaduje z dzielnicą Piaski-Szczygliczka). Znajduje się przy drodze powiatowej prowadzącej na lotnisko Aeroklubu Ostrowskiego w Michałkowie. W miejscowości jest ośrodek jeździecki.
Historia.
Znane od 1401 roku. Miejscowość przynależała administracyjnie przed rokiem 1887 do powiatu odolanowskiego, w latach 1975–1998 do województwa kaliskiego, a w latach 1887-1975 i od 1999 do powiatu ostrowskiego. Pod koniec XIX wieku wieś Karski liczyła 58 mieszkańców, a majątek (należący do rodziny Lipskich) wraz z oberżą "Piaski" – 107.

</doc>
<doc id="189139" url="https://pl.wikipedia.org/wiki?curid=189139" title="Andrzej Maleszka">
Andrzej Maleszka

Andrzej Maleszka (ur. 3 marca 1955 w Poznaniu) – polski reżyser telewizyjny i teatralny, scenarzysta i pisarz, specjalizujący się w twórczości dla dzieci i młodzieży. Autor i reżyser ponad 30 spektakli wystawianych w teatrach bądź prezentowanych w telewizyjnym Teatrze Młodego Widza, oraz kilkunastu filmów i seriali telewizyjnych. Laureat kilkunastu nagród i wyróżnień, w tym międzynarodowej nagrody Emmy za cykl filmowy "Magiczne drzewo" (2003–2006), autor serii powieści o tym samym tytule.
Życiorys.
Andrzej Maleszka w 1977 roku ukończył filologię polską ze specjalizacją teatrologiczną na Uniwersytecie im. Adama Mickiewicza w Poznaniu; zajęcia prowadzili m.in. Izabella Cywińska i Janusz Nyczak. Równolegle był kierownikiem artystycznym Studenckiego Teatru Nurt.
W 1978 rozpoczął pracę w poznańskim ośrodku Telewizji Polskiej i realizował jako autor i reżyser miniatury teatralne oraz filmy krótkometrażowe. W latach 1986–1990 związany był z poznańskim Teatrem Nowym, wyreżyserował tam cztery spektakle oparte na własnych utworach dramatycznych. W tym czasie tworzył także, nagradzane później, spektakle dla telewizyjnego Teatru Młodego Widza. Jako prozaik zadebiutował w 1991 powieścią Ofelia.
Znany jest przede wszystkim jako twórca niekonwencjonalnych filmów i spektakli dla młodej widowni. „Sukces osiąga między innymi tym, że młodego widza w teatrze i w kinie traktuje poważnie i opowiada mu, a także jego rodzicom, historie atrakcyjne, inteligentne, nasycone specyficznym humorem”. Jego dzieła to „magiczne widowiska – na poły baśniowe, a jednak wyjaśniające dzieciom otaczającą je rzeczywistość, posługując się przy tym potocznym – jak sam mówi: domowym – językiem”.
Zrealizował ponad 30 spektakli wystawianych w teatrze bądź prezentowanych w telewizji, wszystkie na podstawie autorskiego scenariusza. Najważniejsze spektakle teatralne to: "Wielkoludy" (1986), "Burza w Teatrze Gogo" (1988), "Mechaniczna Magdalena" (1988), "Maszyna zmian" (1990) i "Mama – Nic" (1991). Jego dorobek telewizyjny to m.in. serial "Mama nic" (1993), film "Kociak" (1995, dla Eurowizji), film 'Niebieska róża” (1996, dla Eurowizji), serial "Maszyna Zmian" (1995, Grand Prix w Monachium), serial "Maszyna zmian. Nowe przygody" (1996; odc. „Tele Julia” nominowano do nagrody International Emmy), czy wielokrotnie nagradzane: serial-cykl 10-ciu filmów (2003-2006) i film fabularny (2009) pt. "Magiczne drzewo". Serial nagrodzono w 2007 roku m.in. nagrodą International Emmy w kategorii programów dla dzieci i młodzieży. Za film otrzymał w 2010 główną nagrodę na festiwalu BAMkids Film Festival organizowanym w Nowym Jorku przez Brooklyn Academy of Music.
W 2007 roku został członkiem Związku Autorów i Producentów Audiowizualnych, a w 2010 członkiem Polskiej Akademii Filmowej.
Nakładem wydawnictwa Znak Maleszka od 2009 roku wydaje kolejne powieści z serii „Magiczne drzewo”, składają się na nią takie pozycje jak przykładowo „Czerwone krzesło”, „Cień smoka” oraz „Świat ogromnych”. „Magiczne drzewo” zdobyło prestiżową nagrodę „Najlepsza książka roku” przyznawaną przez polską sekcję IBBY, nagrodę Polskiej izby Wydawców, czy nagrodę ZAiKS i przetłumaczone zostało na 11 języków. Nawiązując do tego cyklu w 2016 wydał powieść pod tytułem „Bohaterowie Magicznego Drzewa. Porwanie”, która rozpoczęła nową serię.
Dokonania Andrzeja Maleszki docenione zostały zarówno w kraju, jak i za granicą. Zdobył łącznie kilkadziesiąt nagród i wyróżnień na polskich i międzynarodowych festiwalach filmowych oraz innych. Jest laureatem m.in. Grand Prix i UNESCO Prize na festiwalu Prix Jeunesse International w Monachium (1998), Srebrnego Medalu na The New York TV Festiwal (1993), nagrody Specjalnej na Festiwalu Sztuk Współczesnych we Wrocławiu, nagrody Jury na Międzynarodowym Festiwalu Telewizyjnym w Chicago (1994) oraz Grand Prix na Festiwalu Filmów Telewizyjnych w Montevideo (Urugwaj, 1998). W 1998 roku regionalny oddział "Gazety Wyborczej" nagrodziła Andrzeja Maleszkę „Gigantem” przyznawanym za „poznański styl pracy”, znalazł się tu w towarzystwie m.in. Tadeusza Mazowieckiego, himalaisty Krzysztofa Wielickiego czy o. Jana Góry.
Na wniosek poznańskich dzieci Maleszka nagrodzony został Orderem Uśmiechu.
Twórczość.
Powieści.
Cykl „Magiczne drzewo”, SIW Znak
Cykl „Bohaterowie magicznego drzewa”, SIW Znak
Filmografia.
Andrzej Maleszka jest autorem i reżyserem wszystkich pozycji:
Scenariusze
Teatr i spektakle telewizyjne.
Andrzej Maleszka jest autorem i reżyserem większości pozycji, z wyjątkiem oznaczonych:

</doc>
<doc id="189141" url="https://pl.wikipedia.org/wiki?curid=189141" title="I.M. Pei">
I.M. Pei

I.M. Pei, właśc. Ieoh Ming Pei (ur. 26 kwietnia 1917 w Kantonie, zm. 16 maja 2019 w Nowym Jorku) – amerykański architekt modernistyczny i postmodernistyczny chińskiego pochodzenia, laureat Nagrody Pritzkera.
Życiorys.
Uczył się najpierw w Hongkongu i Szanghaju. Po otrzymaniu średniego wykształcenia wyjechał w 1935 do USA, aby studiować architekturę. Początkowo kształcił się na Uniwersytecie Pensylwanii, następnie przeniósł się na Massachusetts Institute of Technology, gdzie w 1940 otrzymał tytuł bachelora (B.Arch.). Z powodu wybuchu II wojny światowej nie mógł wrócić do Chin, pozostał więc w USA. Kontynuował studia w Harvard University (Harvard Graduate School of Design), gdzie otrzymał stopień magistra (M.Arch.) w 1946. Po przystąpieniu Stanów Zjednoczonych do wojny współpracował z National Defense Research Committee. W latach 1945–1948 był adiunktem na Uniwersytecie Harvarda.
W 1954 został obywatelem amerykańskim. W 1955 założył własne biuro architektoniczne pod nazwą I. M. Pei &amp; Partners, które w 1989 zmieniło nazwę na Pei Cobb Freed &amp; Partners, honorując dwóch głównych partnerów Jamesa Freeda (zm. 2005) i Henry’ego Cobba.
Dwaj synowie Peia, Chien Chung (Didi) Pei i Li Chung (Sandi) Pei są również architektami.
Zmarł 16 maja 2019 w wieku 102 lat.

</doc>
<doc id="189142" url="https://pl.wikipedia.org/wiki?curid=189142" title="Park Narodowy Jezior Plitwickich">
Park Narodowy Jezior Plitwickich

Park Narodowy Jezior Plitwickich () – park narodowy w Chorwacji, położony w środkowej części kraju ok. 140 kilometrów od Zagrzebia niedaleko wschodniej granicy z Bośnią i Hercegowiną; założony w 1949 roku. Jego największą atrakcją jest 16 jezior krasowych połączonych ze sobą licznymi wodospadami, znanych jako Jeziora Plitwickie. Jeziora dzielą się na dwa zespoły połączone kaskadowo – Górne i Dolne Jeziora.
Geografia.
Jeziora leżą w południowej części gór Mala Kapela, wchodzących w skład Gór Dynarskich.
Kompleks Jezior Plitwickich tworzą dwa zespoły połączonych kaskadowo jezior – tzw. Górne Jeziora (chorw. "Gornja jezera") i Dolne Jeziora (chorw. "Donja jezera"), zasilane systemem wód powierzchniowych i podziemnych. Jeziora oddzielone są od siebie trawertynowymi groblami, na których tworzą się wodospady, których naliczono tutaj ponad 90. Długość wszystkich jezior wynosi łącznie 8,2 km, a ich łączna powierzchnia – ok. 200 hektarów. Największym z nich jest jezioro Kozjak: ma powierzchnię 80 hektarów i jest głębokie na 49,5 m. Potok Plitvica, dopływający po powierzchni otaczającej Plitwickie Jeziora wierzchowiny w rejon najniższego z jezior, spada w głąb doliny wysokim na 78 m Wielkim Wodospadem (chorw. "Veliki slap"). Jest to największy wodospad Chorwacji. Różnica wysokości pomiędzy taflą pierwszego jeziora (Prošćansko jezero, 636 m n.p.m.) a początkiem rzeki Korany (480 m n.p.m.) wynosi 156 m.
Na terenie parku znajdują się również jaskinie. Największe z nich to Supljara o długości 70 metrów i Golubinjaca o długości 160 metrów.
Ochrona przyrody.
Pierwszy rezerwat na tym terenie został założony w roku 1928. Park narodowy natomiast rozpoczął swą działalność w kwietniu 1949 r. Granice, kilkakrotnie poszerzane, ostatecznie w 1997 r. objęły powierzchnię 29 500 ha. W 1979 Park Narodowy Jezior Plitwickich znalazł się na liście Światowego Dziedzictwa Kulturalnego i Przyrodniczego UNESCO.
Flora.
Na terenie parku stwierdzono około 1100 gatunków roślin, w tym wiele endemitów. Są tu rośliny zarówno śródziemnomorskie, jak i właściwe terenom borealnym.
Dominującym gatunkiem w lasach otaczających jeziora jest buk zwyczajny – 73% powierzchni leśnej to lasy bukowe. Drugi ważny gatunek to jodła pospolita (22%). Powszechnie występują również: klon jawor, klon zwyczajny, dąb bezszypułkowy, wiąz górski, a z iglastych: świerk pospolity, sosna czarna i sosna zwyczajna. Dość licznie spotykane są dorodne okazy cisa pospolitego, zarówno w formie drzewiastej, jak i krzaczastej. Jodłowo-bukowe lasy, które zachowały swój naturalny charakter, tworzą Puszczę Dynarską. Lasy na tym terenie pełnią bardzo ważną funkcję, zapobiegają erozji gleby i przenoszeniu jej do jezior przez biegnące w dół zboczy strumienie.
Spośród roślin zielnych należy wymienić występowanie na terenie parku blisko 50 gatunków storczykowatych, a więc prawie tyle samo, co na terenie całej Polski. Wśród nich spotykana jest najładniejsza europejska orchidea – obuwik pospolity.
Historia regionu.
W czasach starożytnych obszary w rejonie współczesnego parku narodowego zamieszkiwane były przez liczne ludy. Najczęściej wymienia się: Celtów, Ilirów, Japygów, Rzymian i Awarów. Ze średniowieczem związana jest lokalna legenda tłumacząca powstanie zbiorników wodnych. Według niej ludzie żyjący na tych terenach cierpieli z powodu susz. Kiedy wydawało się, że nic ich nie uratuje z pomocą przyszła im czarodziejka nazywana Czarną Królową. Za pomocą magii sprowadziła ulewę, która raz na zawsze zmieniła wygląd tego obszaru.
Wykopaliska archeologiczne potwierdzają istnienie tu niewielkiego klasztoru, według tradycji należącego do zakonu paulinów. Fundamenty pochodzących z XIII wieku zabudowań odkryto w okolicy jeziora Gradinsko. Budowla, najprawdopodobniej romańska, została na przełomie XV/XVI wieku przekształcona w niewielki zamek znany jako Krčingrad. Fortyfikacja wymieniania jest w XVI-wiecznych raportach oraz oznaczona na kilku mapach wojskowych z XVIII wieku. Mimo przeprowadzonych tu w 2008 i 2009 roku badań archeologicznych nie udało ustalić się do jakiego rodu należały fortyfikacje. Niektóre hipotezy wiążą zameczek z rodziną Babonicsok.
Podczas wojen z Turcją jeziora Plitwickie znalazły się na obszarze buforowym zwanym Pograniczem Wojskowym. Cesarscy urzędnicy chętnie osiedlali tu tzw. uskoków, czyli serbskich uciekinierów z ziem zajętych przez Osmanów. To z kolei doprowadziło do zmiany zróżnicowania etnicznego tego terenu, a podczas wojny domowej w byłej Jugosławii zakończyło się tzw. „Plitwicką Krwawą Wielkanocą”.    
Do terytorium tego podczas rozpadu Jugosławii w 1. połowie lat 90. XX wieku zgłaszali pretensje także zamieszkali w Bośni Serbowie, tworząc Republikę Serbskiej Krajiny, tym bardziej że choć sam park formalnie podlegał chorwackim władzom, to okoliczną ludność w owym czasie stanowili jednak w większości Serbowie. W marcu 1991, na Wielkanoc, doszło w rejonie jezior do starcia uzbrojonych serbskich separatystów z chorwackimi siłami bezpieczeństwa, w wyniku którego po każdej ze stron poniosła śmierć jedna osoba. Wydarzenie to wzmogło znacznie napięcie pomiędzy domagającą się autonomii jugosłowiańską republiką Chorwacji a władzami Jugosławii i istotnie wpłynęło na późniejsze wydarzenia, w tym na formalną deklarację niepodległości Chorwacji i będącą jej konsekwencją wojnę jugosłowiańsko-chorwacką.
Turystyka.
Park narodowy wokół Jezior Plitwickich jest licznie odwiedzaną atrakcją turystyczną. W miesiącach letnich przyjeżdża tu kilka tysięcy osób dziennie. Na teren parku można wejść jednym z czterech przygotowanych wejść, przy których urządzone są obszerne parkingi i centra obsługi turystów. Zwiedzać park można kilkunastoma różnymi trasami, na których są odcinki do pokonania pieszo, niewielkimi statkami pasażerskimi (kursują na jeziorze Kozjak) oraz pociągami drogowymi. Trasy przygotowane są i oznakowane tak, aby dostosować ich stopień trudności do indywidualnych możliwości turystów: najkrótsze z nich zajmują do 2 godzin, najdłuższe – do 8 godzin wędrówki. Niedozwolone jest jednak opuszczanie oznakowanych ścieżek, a także biwakowanie, rozpalanie ognisk, łowienie ryb, kąpiel w jeziorach itp.

</doc>
<doc id="189143" url="https://pl.wikipedia.org/wiki?curid=189143" title="Thomas Haden Church">
Thomas Haden Church

Thomas Haden Church, właściwie Thomas Richard McMillen Quesada (ur. 17 czerwca 1960 w Yolo) – amerykański aktor filmowy i telewizyjny, znany głównie z sitcomu NBC "Skrzydła".
Życiorys.
Wczesne lata.
Urodził się w Yolo w stanie Kalifornia jako trzecie z sześciorga dzieci Maxine (z domu Sanders) i Carlosa „Carla” Richarda McMillena (1936–2008), oficera wojskowego/pracownika opieki zdrowotnej. Jego ojczym miał na nazwisko Quesada. Dorastał z dwoma braćmi Andrew Churchem i George'em 'Texem' Quesadą Jr. oraz trzema siostrami - Nancy Quesadą, Rita Quesadą-Rodgers i Helen Valenzuelą w Laredo, w południowo-zachodniej części stanu Teksas. W 1979 roku ukończył szkołę średnią Harlingen High School w Harlingen, w południowej części stanu Teksas. Studiował na wydziale radiowym, filmowym i telewizyjnym na University of North Texas w Denton.
Kariera.
Karierę w showbiznesie zaczął jako osobowość radiowa; disc jockey i spiker.
Debiutował na ekranie w filmie niezależnym Alana Smithee "Cygańskie aniołki" ("Gypsy Angels", 1980) u boku Richarda Roundtree. Następnie wystąpił gościnnie w serialu Fox "21 Jump Street" (1989) z Johnnym Deppem i Mario Van Peeblesem, sitcomie NBC "Zdrówko" ("Cheers", 1989) jako skater-bezlotek, serialu wojennym ABC "Chińska plaża" ("China Beach", 1989) z Tomem Sizemore, Fox "Booker" (1989) z Richardem Grieco oraz sitcomie Fox "Latająca ślepota" ("Flying Blind", 1992) z Coreym Parkerem i Téą Leoni.
Przełomem w jego karierze okazał się występ w sitcomie NBC "Skrzydła" ("Wings", 1990-1995) w roli Lowella Mathera, tępego umysłowo mechanika Portu Lotniczego. W komedii przygodowej "George prosto z drzewa" ("George of the Jungle", 1997) z tytułową rolą Brendana Frasera zagrał czarny charakter.
Za rolę ambitnego drugorzędnego aktora, zadowolonego z siebie erotomana w komediodramacie "Bezdroża" ("Sideways", 2004) odebrał nagrodę Broadcast Film Critics Association, nagrodę krytyków w Chicago, w stanie Ohio i na Florydzie oraz zdobył nominację do nagrody Oscara i Złotego Globu.
Jego kreacja Toma Harte, siostrzeńca Prentice Rittera (Robert Duvall) w telewizyjnym westernie "Przerwany szlak" ("Broken Trail", 2006) została uhonorowana nagrodą Emmy i była nominowana do nagrody Złotego Globu.
Życie prywatne.
Ze związku z Mią Zottoli ma córkę Cody (ur. 2004).

</doc>
<doc id="189145" url="https://pl.wikipedia.org/wiki?curid=189145" title="Ad Spectatores">
Ad Spectatores

Ad Spectatores – prywatny wrocławski teatr, formalnie powstały w dniu 27 października 2000 roku, kiedy to Sąd Gospodarczy dla Wrocławia Fabrycznej zarejestrował go jako osobę prawną.
Historia.
Pierwszy spektakl Ad Spectatores powstał w marcu 1997 roku we Wrocławiu. W dniu uprawomocnienia wyroku Sądu Gospodarczego z dnia 27 października 2000 roku zespół tworzyli studenci I i II roku wrocławskiej szkoły teatralnej. Obecnie zespół liczy ponad 20 osób. Są to absolwenci wydziałów aktorskich z Wrocławia, Krakowa i Łodzi, absolwenci wrocławskiej ASP, Politechniki oraz warszawskiej Akademii Teatralnej. Z Ad Spectatores współpracują również aktorzy innych wrocławskich teatrów Współczesnego i Polskiego.
Roczna liczba granych przedstawień sięga 150 (w tym od 5 do 6 premier). Ad Spectatores prezentowało swoje spektakle w Moskwie, Berlinie i Bratysławie. Gościło także na swoich scenach artystów z Moskwy, Berlina, Fryburga, Nowego Jorku i Deyton. Teatr utrzymywany jest w dużej mierze z dotacji gminy Wrocław, prywatnych sponsorów, fundacji i działalności statutowej.
Nazwa i program.
Nazwa Ad Spectatores jest odzwierciedleniem uprawianego rodzaju teatru. W realizacjach teatru zakłócona jest iluzja czwartej ściany, jaką stanowi klasyczne okno sceny. Przenoszenie akcji spektaklu pomiędzy widzów to element charakterystyczny, widzowie mają czuć się osaczeni i przeszywani przez akcję. Termin Ad Spectatores w wolnym tłumaczeniu oznacza "do widzów". Celem jest stworzenie fikcyjnego świata, w którym publiczność choć na chwilę mogłaby zapomnieć o świecie rzeczywistym. Widz otrzymuje rozrywkę, możliwość uczestniczenia w spektaklu i dyskusji, czysty odbiór oraz przyjazne przyjęcie w teatrze. Pod tym względem Ad Spectatores stara się powrócić do korzeni, kiedy teatr odwiedzali wszyscy, był on niemal wszędzie, a potrzeba jego istnienia wynikała z potrzeb ludzi.
Sceny.
Ponadto teatr ma w swoim dorobku spektakle grane w kursującym pociągu czy na płynącym statku oraz w jeżdżących po mieście samochodach.

</doc>
<doc id="189149" url="https://pl.wikipedia.org/wiki?curid=189149" title="Objective C">
Objective C



</doc>
<doc id="189152" url="https://pl.wikipedia.org/wiki?curid=189152" title="Chor.">
Chor.



</doc>
<doc id="189157" url="https://pl.wikipedia.org/wiki?curid=189157" title="Union Jack">
Union Jack



</doc>
<doc id="189158" url="https://pl.wikipedia.org/wiki?curid=189158" title="Synteza granularna">
Synteza granularna

Synteza granularna – technika generowania dźwięku w cyfrowych instrumentach muzycznych w mikroskali.
Syntezator granularny nie generuje ciągłej fali, ale zbiór bardzo krótkich, trwających od 1 do 50 milisekund fragmentów, zwanych granulkami (ang. "grains"). Granulki mogą być odtwarzane jedna po drugiej, mogą też na siebie nachodzić lub być odtwarzane równocześnie, z różną prędkością, fazą i głośnością. Rezultatem syntezy granularnej nie jest pojedynczy ton, ale chmura granularna składająca się z tysięcy granulek, którą kontroluje się w sposób odmienny od tradycyjnych instrumentów i technik syntezy: można zmieniać wysokość dźwięku poszczególnych granulek, ich obwiednię, długość, wzajemną pozycję granulek i ich gęstość. Powstaje więc klaster dźwięku o złożonej charakterystyce.
Najpopularniejszą implementacją syntezy granularnej jest sampling granularny, w którym poszczególne granulki nie są syntetyzowane przez np. oscylator, ale wycinane z dowolnego nagrania (sampla). Technika ta znalazła szerokie zastosowanie w programach zmieniających tempo nagrania bez zmiany wysokości dźwięku lub odwrotnie (tzw. "time stretching", "pitch shifting"). Pozwala na przykład na dowolne przedłużanie wybrzmiewania instrumentów akustycznych bez nieprzyjemnego efektu zapętlenia charakterystycznego dla tradycyjnych samplerów.
Historia syntezy granularnej.
Początki syntezy granularnej sięgają połowy XX wieku, ale dopiero od późnych lat 90. jest szeroko dostępna za sprawą wzrostu mocy obliczeniowej komputerów osobistych.
Za twórców idei dźwięku jako zbioru elementarnych granulek rozłożonych w czasie, która w efekcie doprowadziła do rozwoju syntezy granularnej, uważa się Iannisa Xenakisa oraz węgierskiego fizyka Dennisa Gabora (1900-1979), znanego z wynalezienia holografii w 1947 r., za który to wynalazek został w 1971 r. uhonorowany nagrodą Nobla z dziedziny fizyki; niemniej prawo do palmy pierwszeństwa przypisywał sobie Xenakis – grecki kompozytor wyraźnie wypowiadał się w tej sprawie w książce "Formalized Music", wstęp, xiii. Xenakis zastosował ideę dźwięku jako zbioru granulek w swoich kompozycjach na orkiestrę, która korzystając z tradycyjnych instrumentów grała wiele krótkich dźwięków, tworzących większą, jednorodną całość, analogiczną do chmury granularnej.
Iannis Xenakis rozpoczął badania teoretyczne nad syntezą granularną w 1958 r., ale dopiero w 1972 r. jego uczeń, Curtis Roads zajął się ich praktyczną realizacją z zastosowaniem dwuprocesorowego komputera mainframe Burroughs B6700, programowanego w języku Algol, oraz programu Music, którego autorem był Max Mathews. Dane były wprowadzane za pomocą kart perforowanych. Komputer ten potrafił po kilku dniach obliczeń wygenerować tylko minutę dźwięku o częstotliwości 20 kHz. Oczywiście nie posiadał on przetwornika cyfrowo-analogowego, dlatego Roads zapisywał dane wyjściowe na taśmę cyfrową, którą potem kopiował na kartridż dyskowy w Instytucie Oceanografii. Kartridż zabierał do Centre for Music Experiment by wreszcie przetworzyć dane na dźwięk na komputerze DEC PDP-11/20.
Tą metodą Roads w 1974 roku stworzył pierwszy, eksperymentalny, trwający 30 sekund utwór granularny Klang-1. Składał się 766 granulek, z których każda zaprogramowana była na osobnej karcie perforowanej. Wszystkie miały tą samą długość 40 milisekund, Roads traktował je jak indywidualne nuty w skali zawierającej 1000 tonów od 16,11 Hz do 9937,84 Hz. W ciągu sekundy odtwarzanych było do 25 granulek. Mimo tak skromnych parametrów, Roads był zachwycony magicznym wręcz rezultatem. Utwór Klang-1 jest dostępny na płycie dołączonej do książki Curtisa Roadsa "Microsound".
Drugi utwór granularny nie był już eksperymentem, ale prawdziwą kompozycją – jest to trwający 8 minut Prototype z 1975 r. Na jego potrzeby Roads napisał w Algolu program PLFKLANG, który potrafił wygenerować tysiące granulek, tworząc 123 chmury granularne, w których znaczenie poszczególnych granulek było wtórne. Roads ominął problem ograniczonej pojemności pamięci komputera, która skracała nagranie do jednej minuty, generując osiem fragmentów, które potem zmiksował w studio dodając niewielki pogłos oraz panoramę.
W 1980 r. Curtis Roads rozpoczął prace badawcze w Eksperymentalnym Studio Muzycznym Massachusetts Institute of Technology, gdzie miał do dyspozycji uniksowy minikomputer DEC PDP-11/50, który przyspieszył pracę, pomimo że był słabszy od mainframea, na którym pracował dotąd, Roads miał go bowiem na własny użytek, mógł także pisać własne oprogramowanie w języku C oraz uruchamiać program Music 11 napisany przez Barry Vercoea. Krótkie fragmenty gotowej muzyki Roads miksował na czterośladowym analogowym magnetofonie, ponieważ montaż całego utworu na komputerze był jeszcze niemożliwy. Zwieńczeniem kilkuletniej pracy był utwór "Nscor", trwający 9 minut, który został publicznie odtworzony na Międzynarodowej Konferencji Muzyki Komputerowej w Nowym Jorku w 1980 r. Roads nadał mu ostateczny kształt w 1987 r., wykorzystując różne techniki syntezy, nie tylko granularną.

</doc>
<doc id="189159" url="https://pl.wikipedia.org/wiki?curid=189159" title="Lost Vikings">
Lost Vikings



</doc>
<doc id="189160" url="https://pl.wikipedia.org/wiki?curid=189160" title="Jōji Koizumi">
Jōji Koizumi



</doc>
<doc id="189162" url="https://pl.wikipedia.org/wiki?curid=189162" title="Georg Ferdinand Frobenius">
Georg Ferdinand Frobenius



</doc>
<doc id="189173" url="https://pl.wikipedia.org/wiki?curid=189173" title="Mala (przedmiot)">
Mala (przedmiot)

Mala (skt. जप माला "japa mālā", माला "mālā") – tybetański lub indyjski sznur modlitewny. Licznik służący do odliczania liczby wykonanych mantr i innych powtarzalnych praktyk religijnych obecnych w szkołach skupionych wokół buddyzmu i hinduizmu. Sama nazwa "mala" jest terminem, który w sanskrycie oznacza "wieniec" lub "naszyjnik", natomiast "japa" można przetłumaczyć jako "mamrocząca modlitwa" lub "jednostajne powtarzanie tonalnych wersetów świętych pism, zaklęć lub imion bóstw".
Budowa.
Mala zbudowana jest ze sznurka, na który nawleczone są okrągłe korale. W tradycyjnej, dużej mali liczba korali to 108. Korale wykonane mogą być z drewna (najczęściej uzyskiwanego z drzewa sandałowego lub korzenia lotosu), kamienia, kryształu, kości lub tworzywa sztucznego.
Mala jest zakończona symboliczną stupą, a opcjonalnie niektóre korale mogą się wyróżniać (np. fakturą lub materiałem z jakiego zostały wykonane) i służyć w ten sposób jako pomocne w grupowaniu wykonanych praktyk liczniki.

</doc>
<doc id="189174" url="https://pl.wikipedia.org/wiki?curid=189174" title="Zakres nazwy">
Zakres nazwy

Zakres nazwy – zbiór jej wszystkich desygnatów.
Zakresem nazwy "N" (przy danym jej znaczeniu "Z" w języku "J") jest klasa tych przedmiotów "P", o których "N" orzeka się prawdziwie w "J", używając "N" w znaczeniu "Z".
Przykładowo zakresem nazwy „wikipedysta” jest klasa . Pojęcie zakresu tożsame jest z pojęciem denotacji.

</doc>
<doc id="189175" url="https://pl.wikipedia.org/wiki?curid=189175" title="Japa mala">
Japa mala



</doc>
<doc id="189177" url="https://pl.wikipedia.org/wiki?curid=189177" title="Różaniec tybetański">
Różaniec tybetański



</doc>
<doc id="189179" url="https://pl.wikipedia.org/wiki?curid=189179" title="Biuro Ochrony Rządu">
Biuro Ochrony Rządu

Biuro Ochrony Rządu (BOR) – jednolita, umundurowana i uzbrojona formacja podległa ministrowi właściwemu do spraw wewnętrznych, działająca w tym kształcie w Polsce w latach 2001–2018, wykonująca zadania z zakresu ochrony osób, obiektów i urządzeń ważnych ze względu na dobro i interes państwa. Pierwsza instytucja opisywana tą nazwą została zorganizowana w 1956 r. na bazie struktur istniejących od 1944 r., w latach 1990–2001 biuro funkcjonowało jako Jednostka Wojskowa Nr 1004. W 2018 r. w miejsce BOR utworzona została Służba Ochrony Państwa.
Historia BOR.
Okres przedwojenny.
Biuro Ochrony Rządu wywodziło swoją tradycję z działań formacji utworzonej w strukturach Policji Państwowej w dwudziestoleciu międzywojennym. Głównym powodem jej powołania stał się zamach na prezydenta Gabriela Narutowicza przeprowadzony 16 grudnia 1922 r. Konsekwencją tego zabójstwa były m.in. zmiany personalne i organizacyjne dokonane w systemie bezpieczeństwa II Rzeczypospolitej.
29 lipca 1924 r. szef Ministerstwa Spraw Wewnętrznych Zygmunt Hübner podpisał instrukcję o prowadzeniu służby ochronnej wobec prezydenta, innych wysokich urzędników oraz głów obcych państw przebywających na terenie RP (nową wersję instrukcji w tej sprawie zatwierdził 1 sierpnia 1934 r. i wydał 19 grudnia 1934 r. kolejny minister, Marian Zyndram-Kościałkowski). Jednostką odpowiadającą za bezpieczeństwo dostojników państwowych stała się Brygada Ochronna działająca przy Okręgowym Urzędzie Policji Politycznej (od 1926 r. przy Urzędzie Śledczym) na m. st. Warszawę. Jej zorganizowanie nastąpiło na mocy zarządzeń z 12 czerwca 1924 r. szczegółowo określających zadania formacji. Za ochronę siedziby prezydenta od 1926 r. odpowiedzialna była Kompania Zamkowa (będąca pododdziałem wojskowym, który w 1928 r. wszedł w skład wydzielonego z Brygady Ochronnej Oddziału Zamkowego).
W nawiązaniu do utworzenia Brygady Ochronnej dzień 12 czerwca był w latach 2001–2017 obchodzony jako Święto Biura Ochrony Rządu.
Ochrona rządu w okresie stalinizmu.
Bezpośrednimi poprzednikami BOR były jednostki działające w latach 1944–1956 w obrębie aparatu represji Polski Ludowej. Po powołaniu Resortu Bezpieczeństwa Publicznego pierwszą z nich stał się Wydział Ochrony PKWN RBP utworzony 22 sierpnia 1944 r. W związku z powstaniem Rządu Tymczasowego i przekształceniem resortu w Ministerstwo Bezpieczeństwa Publicznego 1 stycznia 1945 r. komórka otrzymała nazwę Wydział Ochrony Rządu MBP. Jej funkcjonariusze i żołnierze nawiązali bliską współpracę ze sformowanymi w tym okresie oddziałami Korpusu Bezpieczeństwa Wewnętrznego, które oprócz walki z podziemiem niepodległościowym wypełniały także zadania związane z ochroną ważnych obiektów państwowych.
Kilka lat później, na mocy rozkazu organizacyjnego nr 012 ministra z 20 stycznia 1949 r., w miejsce wydziału powstał Departament Ochrony Rządu MBP prowadzący ochronę najwyższych przedstawicieli władzy partyjno-państwowej aż do rozwiązania ministerstwa w grudniu 1954 r. Następnie funkcję tę przy nowo powołanym Komitecie do Spraw Bezpieczeństwa Publicznego przejął Departament VIII KdsBP. Formalne zorganizowanie jednostki nastąpiło na podstawie rozkazu organizacyjnego nr 055 przewodniczącego komitetu z 18 marca 1955 r. Jej działalność trwała do momentu zniesienia KdsBP w listopadzie 1956 r.
Biuro Ochrony Rządu MSW.
Po włączeniu struktur Komitetu do Spraw Bezpieczeństwa Publicznego (pod nazwą Służba Bezpieczeństwa) do Ministerstwa Spraw Wewnętrznych na mocy zarządzenia nr 00238 ministra z 29 listopada 1956 r. utworzone zostało Biuro Ochrony Rządu jako jedna z kilkunastu nowych komórek organizacyjnych MSW. Nadzór nad BOR sprawował bezpośrednio minister lub wyznaczeni przez niego wiceministrowie. Zadania i charakter tej jednostki pozostawały bez zmian, od tej pory jednak jej funkcjonariuszom nadawano stopnie służbowe Milicji Obywatelskiej, a ich pracę regulowały w praktyce przepisy dotyczące działania MO.
Wewnętrzna organizacja BOR w 1975 r. przedstawiała się następująco:
Biuro posiadało również jedną jednostkę terenową ulokowaną w strukturze Komendy Wojewódzkiej Milicji Obywatelskiej (od sierpnia 1983 r. Wojewódzkiego Urzędu Spraw Wewnętrznych) w Katowicach. Była to utworzona w listopadzie 1973 r. Samodzielna Sekcja Operacyjno-Ochronna KW MO, którą w styczniu 1977 r. przekształcono w Wydział Operacyjno-Ochronny KW MO / WUSW. Komórka funkcjonowała do lutego 1990 r., zajmując się ochroną dostojników partyjno-państwowych działających na terenie województwa (w tym ministra odpowiedzialnego za sprawy górnictwa mającego swoją siedzibę w Katowicach).
W wyniku reformy dzielącej MSW na służby w listopadzie 1981 r. Biuro Ochrony Rządu (z uwagi na powiązania z Nadwiślańskimi Jednostkami Wojskowymi kontynuującymi działalność KBW) znalazło się pod nadzorem szefa Wojsk MSW. Po likwidacji tego stanowiska w listopadzie 1989 r. kontrolę nad komórką przejął szef Służby Bezpieczeństwa. Stan ten trwał do czasu zreorganizowania ministerstwa i podległych mu formacji dokonanego w okresie od 10 maja do 31 lipca 1990 r.
BOR a SB.
Kwestia przynależności Biura Ochrony Rządu do Służby Bezpieczeństwa wzbudza kontrowersje ze względu na fakt, iż w okresie PRL nie został wydany żaden akt prawny wyższego rzędu jednoznacznie określający jakie komórki organizacyjne MSW wchodziły w skład SB. Obecnie, zgodnie z ustawą lustracyjną, za jednostki Służby Bezpieczeństwa uważane są te jednostki Ministerstwa Spraw Wewnętrznych, które z mocy prawa podlegały rozwiązaniu w chwili zorganizowania Urzędu Ochrony Państwa, oraz te jednostki, które były ich poprzedniczkami. W rozumieniu tak skonstruowanych przepisów BOR należy umieścić poza systemem SB, gdyż nie został on rozwiązany, lecz po przekształceniu w dalszym ciągu funkcjonował w ramach ministerstwa. W trakcie procesu legislacyjnego, podczas obrad sejmowej komisji nadzwyczajnej rozpatrującej projekty ustaw lustracyjnych, rozważano również uwzględnienie biura jako odrębnej pozycji w katalogu organów bezpieczeństwa państwa, ostatecznie jednak propozycja ta nie uzyskała akceptacji parlamentarzystów.
Odmienne od decyzji politycznych stanowisko w sprawie BOR zajmują natomiast historycy, a w szczególności badacze związani z Instytutem Pamięci Narodowej. Zwracają oni uwagę na nieprecyzyjność zapisów ustawowych powodującą trudności interpretacyjne i stoją na stanowisku, że określenie struktury Służby Bezpieczeństwa nie jest możliwe bez odwołania się do normatywów niższego rzędu (niejawnych uchwał, zarządzeń, rozkazów itp.) regulujących bieżącą pracę Ministerstwa Spraw Wewnętrznych PRL. Tego typu akty w odniesieniu do Biura Ochrony Rządu wskazują zaś na to, że funkcjonariusze BOR prowadzili działalność na takich samych zasadach jak pracownicy innych jednostek operacyjnych i operacyjno-technicznych SB.
O związkach biura z organami bezpieczeństwa państwa świadczą m.in. następujące dokumenty:
Przy ocenie BOR należy wziąć pod uwagę, iż komórka ta wykonywała jedynie funkcję ochrony fizycznej przedstawicieli najwyższych władz partyjno-państwowych oraz równorzędnych delegacji zagranicznych (jak również ochrony budynków i obiektów rządowych). Nie były to więc zadania zbliżone do typowych działań SB obejmujących (obok tradycyjnego wywiadu i kontrwywiadu) przede wszystkim operacyjną kontrolę wszelkich sfer życia społecznego w kraju. Nie zmienia to jednak faktu, że sprawy ochrony rządu w okresie PRL zaliczano do dziedziny ochrony bezpieczeństwa państwa, na co wskazuje m.in. rozporządzenie Rady Ministrów z 18 sierpnia 1983 r. w sprawie szczegółowego zakresu działania Ministra Spraw Wewnętrznych. Ponadto instytucjonalne usytuowanie BOR wpisuje się w ogólny model organizacyjny aparatu represji państw socjalistycznych oparty na wzorcach radzieckich (w ZSRR jednostka ochrony partii i rządu zawsze wchodziła w skład organów bezpieczeństwa państwowego, jej najdłużej działającym wcieleniem był IX Zarząd KGB).
Nowego określenia struktur SB na gruncie prawnym dokonano w 2017 r. w związku z wejściem w życie nowelizacji ustawy o zaopatrzeniu emerytalnym funkcjonariuszy służb oraz ich rodzin (tzw. ustawy dezubekizacyjnej). W akcie tym dotychczasowe pojęcie „służba w organach bezpieczeństwa państwa” (odwołujące się do katalogu organów umieszczonego w ustawie lustracyjnej) zostało zastąpione terminem „służba na rzecz totalitarnego państwa” oraz szczegółowym wyliczeniem odpowiednich służb, jednostek i stanowisk opracowanym w oparciu o ustalenia IPN. Zgodnie z przepisami ustawy służba w Biurze Ochrony Rządu oraz jego poprzednikach w okresie od 22 lipca 1944 r. do 31 lipca 1990 r. uznana została za służbę na rzecz totalitarnego państwa, samo zaś biuro zaliczono w nowym katalogu do jednostek organizacyjnych wypełniających zadania Służby Bezpieczeństwa.
Jednostka Wojskowa Nr 1004.
1 sierpnia 1990 r. Biuro Ochrony Rządu zostało przeformowane w Jednostkę Wojskową Nr 1004. Jego funkcjonariusze otrzymali status żołnierzy, nadal jednak pełnili służbę w resorcie spraw wewnętrznych. Podobnie jak w przypadku Nadwiślańskich Jednostek Wojskowych działanie biura opierało się na ustawach dotyczących Sił Zbrojnych Rzeczypospolitej Polskiej, zgodnie z którymi Ministrowi Spraw Wewnętrznych (od 1997 r. Ministrowi Spraw Wewnętrznych i Administracji) w stosunku do podporządkowanych mu oddziałów przysługiwały odpowiednio uprawnienia Ministra Obrony Narodowej. Ponadto Rada Ministrów wydała szereg uchwał i rozporządzeń przyznających żołnierzom BOR i NJW, w związku z wykonywanymi przez nich czynnościami, niektóre kompetencje funkcjonariuszy Policji.
Pod koniec lat 90. XX wieku, w związku z dążeniem RP do integracji europejskiej, nie mogła dłużej trwać sytuacja, w której część żołnierzy pozostawałaby poza strukturami Ministerstwa Obrony Narodowej. W celu utrzymania Biura Ochrony Rządu przy dotychczasowym ministerstwie rozpoczęto więc prace legislacyjne nad przepisami mającymi określić nową pozycję prawną tej formacji. Do momentu ich uchwalenia stan przejściowy regulowała ustawa z 22 grudnia 1999 r. o czasowym podporządkowaniu niektórych jednostek wojskowych. W wydanym akcie przewidywano zakończenie restrukturyzacji do 31 grudnia 2000 r., okres ten został później przedłużony do 31 marca 2001 r.
Ustawa o BOR.
30 marca 2001 r. weszła w życie ustawa z 16 marca 2001 r. o Biurze Ochrony Rządu. Na mocy jej postanowień jednostkę przekształcono w jednolitą, umundurowaną i uzbrojoną formację o charakterze policyjnym. Od tego momentu żołnierze JW 1004 stali się z mocy prawa funkcjonariuszami BOR z przysługującymi im odrębnymi stopniami służbowymi. W dokumencie wyznaczono również ostateczną datę likwidacji NJW MSWiA. Ich rozformowanie zakończone zostało 31 grudnia 2001 r., następnie żołnierze, z którymi nie rozwiązano stosunku służbowego, przeszli do dyspozycji Ministra Spraw Wewnętrznych i Administracji lub Ministra Obrony Narodowej, część z nich wcielono do Biura Ochrony Rządu.
W kolejnych latach ustawa była wielokrotnie nowelizowana i pozostawała podstawą prawną działalności biura aż do jego rozwiązania 1 lutego 2018 r. Zgodnie z zapisami aktu na czele struktury stał Szef BOR podległy ministrowi właściwemu do spraw wewnętrznych, powoływany i odwoływany na jego wniosek przez Prezesa Rady Ministrów. Szczegółowy podział na komórki organizacyjne określany był w drodze zarządzenia ministra i miał charakter informacji niejawnej. Oprócz spraw związanych z Biurem Ochrony Rządu w ustawie znajdowały się także artykuły dotyczące funkcjonowania Straży Marszałkowskiej, umundurowanej formacji podległej Marszałkowi Sejmu (bezpośrednio nadzorowanej przez Szefa Kancelarii Sejmu) przeznaczonej do ochrony Sejmu i Senatu. Przy wykonywaniu tych zadań strażnikom przysługiwała część uprawnień funkcjonariuszy BOR.
Kierownictwo BOR i jego poprzedników.
Naczelnicy Wydziału Ochrony PKWN RBP / Wydziału Ochrony Rządu MBP
Dyrektorzy Departamentu Ochrony Rządu MBP / Departamentu VIII KdsBP
Dyrektorzy Biura Ochrony Rządu MSW
Szefowie Jednostki Wojskowej Nr 1004 – Biura Ochrony Rządu
Szefowie Biura Ochrony Rządu
Likwidacja BOR i powstanie SOP.
W 2015 roku w Biurze Ochrony Rządu został przeprowadzony audyt, który wykazał dużą skalę zaniedbań i zaniechań. Przede wszystkim chodziło o niedofinansowanie formacji. Środki finansowe przyznawane BOR w poszczególnych latach nie pozwalały w pełni realizować ustawowych zadań. Nie prowadzono potrzebnej modernizacji obiektów i wyposażenia formacji. Najtragiczniejszym w skutkach świadectwem słabości Biura Ochrony Rządu była katastrofa smoleńska. Po tym tragicznym zdarzeniu żadna z osób odpowiedzialnych za działanie formacji nie wyciągnęła niezbędnych wniosków oraz nie wprowadziła koniecznych zmian. Za przekształceniem w formacji przemawiało także wysokie w ostatnich latach zagrożenie terrorystyczne na świecie. 10 października 2017 do Sejmu wpłynął rządowy projekt ustawy o Służbie Ochrony Państwa, który 12 października 2017 został skierowany do pierwszego czytania. Projekt ustawy dotyczy powołania nowej formacji ochronnej – Służby Ochrony Państwa (SOP) odpowiedzialnej za ochronę osób i obiektów o kluczowym znaczeniu dla funkcjonowania państwa, co – zdaniem wnioskodawców – pozwoli uporządkować i doprecyzować przepisy mające dotychczas zastosowanie do funkcjonariuszy BOR poprzez wyjaśnienie szeregu wątpliwości interpretacyjnych oraz ma na celu poszerzenie kompetencji wzmacniających kompleksowy wymiar działania formacji w dziedzinie zapewnienia bezpieczeństwa podmiotom znajdującym się pod jej ochroną poprzez przyznanie nowej formacji ochronnej prawa do podejmowania czynności operacyjno-rozpoznawczych. Służba Ochrony Państwa (SOP) zastąpiła Biuro Ochrony Rządu (BOR). 8 grudnia 2017 Sejm RP uchwalił ustawę o Służbie Ochrony Państwa. Za głosowało 265 posłów (klub PiS, koło Wolni i Solidarni, 21 posłów klubu Kukiz’15, 4 posłów niezrzeszonych, 1 poseł klubu PO, 1 poseł klubu Nowoczesna, 1 poseł klubu PSL), przeciw 175 posłów (129 posłów klubu PO, 4 posłów klubu Kukiz’15, 22 posłów klubu Nowoczesna, 14 posłów klubu PSL, koło UED, 2 posłów niezrzeszonych), nikt się nie wstrzymał od głosu, a nie głosowało 20 posłów. 21 grudnia 2017 Senat RP przyjął ustawę bez poprawek, a 10 stycznia 2018 prezydent RP Andrzej Duda ustawę podpisał. Ustawa z dnia 8 grudnia 2017 r. o Służbie Ochrony Państwa weszła w życie 1 lutego 2018 roku.
Działalność BOR w latach 2001–2018.
Okres objęcia ochroną BOR.
Początek objęcia ochroną ważnych osób przez BOR i ustanie tej ochrony na ogół nie pokrywają się z okresem pełnienia danej funkcji państwowej. Oto wykaz początku i końca sprawowania ochrony przez Biuro Ochrony Rządu nad najważniejszymi osobami w państwie.
Formy działania BOR.
Biuro Ochrony Rządu wykonuje zadania ochronne poprzez m.in. planowanie zabezpieczenia osób, obiektów i urządzeń, rozpoznanie i analizę zagrożeń, zapobieganie powstawaniu zagrożeń, koordynację działań ochronnych różnych służb, wykonywanie ochrony bezpośredniej, zabezpieczanie obiektów i urządzeń. W trakcie wykonywania obowiązków służbowych funkcjonariusze BOR współpracują z funkcjonariuszami Policji, Agencji Bezpieczeństwa Wewnętrznego, Agencji Wywiadu, Straży Granicznej, Żandarmerii Wojskowej. Funkcjonariusze BOR mają prawo wydawać polecenia, zatrzymywać pojazdy, legitymować osoby w celu ustalenia tożsamości, zatrzymywać osoby, dokonywać kontroli osobistej, zwracać się o niezbędną pomoc do organów, instytucji i osób. W sytuacjach zagrożenia funkcjonariusze BOR mogą użyć środków przymusu bezpośredniego (siła fizyczna, pałki służbowe i psy), a nawet użyć broni palnej.
Funkcjonariusze Biura Ochrony Rządu pełnią różnorakie funkcje. W zależności od specjalności i przygotowania funkcjonariusza wykonywać mogą oni m.in. zadania z zakresu:
Służba w BOR.
Służbę w BOR może pełnić osoba posiadająca obywatelstwo polskie, nieposzlakowaną opinię, niekarana za popełnienie przestępstwa, korzystająca z pełni praw publicznych, posiadająca co najmniej średnie wykształcenie oraz zdolność fizyczną i psychiczną do służby w formacji uzbrojonej i gotowa podporządkować się dyscyplinie służbowej.
Osoba zgłaszająca się, po pozytywnym przejściu procedury rekrutacyjnej, mianowana zostaje funkcjonariuszem w służbie przygotowawczej na okres 3 lat. Po tym okresie i uzyskaniu pozytywnej opinii zostaje mianowana funkcjonariuszem w służbie stałej.
Preferuje się, by kandydaci na funkcjonariuszy posiadali specjalistyczne umiejętności przydatne w służbie, uprawiali sporty walki, wodne, samochodowe oraz strzelectwo, znali języki obce.
Ochrona osobistości.
Biuro Ochrony Rządu ochrania także inne osoby, które są ważne ze względu na dobro państwa. Decyzję o ochronie podejmuje minister właściwy do spraw wewnętrznych. Na tej podstawie ochronie podlegały np.:
Funkcjonariusze, którzy polegli lub zginęli na służbie.
3 października 2007 w Iraku w zamachu na ambasadora Edwarda Pietrzyka zginął plutonowy Bartosz Orzechowski.
10 kwietnia 2010 w katastrofie polskiego samolotu Tu-154M w Smoleńsku zginęło dziewięcioro funkcjonariuszy Biura Ochrony Rządu: ppłk Jarosław Florczak, kpt. Dariusz Michałowski, por. Paweł Janeczek, ppor. Piotr Nosek, mł. chor. Agnieszka Pogródka-Węcławek, st. chor. Artur Francuz, chor. Paweł Krajewski, chor. Jacek Surówka i chor. Marek Uleryk (wszyscy funkcjonariusze BOR zostali pośmiertnie awansowani na wyższe stopnie).
Funkcjonariuszy BOR, którzy zginęli upamiętnia pomnik, odsłonięty w 2008 w Warszawie przy ul. Podchorążych.
Odznaczenia BOR.
W 2009 roku instytucja została odznaczona Złotym Medalem Opiekuna Miejsc Pamięci Narodowej, a w 2012 roku – Medalem Honorowym za zasługi dla Żandarmerii Wojskowej.
Wyposażenie BOR.
Do pojazdów wykorzystywanych przez BOR należały m.in. specjalnie wzmocnione i wyposażone:
Funkcjonariusze są uzbrojeni w:

</doc>
<doc id="189182" url="https://pl.wikipedia.org/wiki?curid=189182" title="Krzyż Grunwaldu">
Krzyż Grunwaldu



</doc>
<doc id="189184" url="https://pl.wikipedia.org/wiki?curid=189184" title="Różaniec indyjski">
Różaniec indyjski



</doc>
<doc id="189185" url="https://pl.wikipedia.org/wiki?curid=189185" title="Wieloznaczność wypowiedzi">
Wieloznaczność wypowiedzi

 
Wieloznaczność wypowiedzi – nazwa klasy błędów logiczno-językowych, która podzielona może być następująco: na wieloznaczność potencjalną (która sama w sobie błędem nie jest) i na wieloznaczność aktualną (wieloznaczność właściwą), którą tworzą podklasy: wieloznaczności kontekstu (gł. amfibologia, wieloznaczność spowodowana wadliwym użyciem wyrażenia potencjalnie wieloznacznego, niedopowiedzenie) i wieloznaczności w kontekście (gł. ekwiwokacja).

</doc>
<doc id="189186" url="https://pl.wikipedia.org/wiki?curid=189186" title="Grand Prix Niemiec Formuły 1">
Grand Prix Niemiec Formuły 1

Grand Prix Niemiec (niem. "Großer Preis von Deutschland") – wyścig zaliczany do Mistrzostw Świata Formuły 1.
Historia.
W 1907 roku Niemcy gościły, na torze w Taunus, pierwsze wyścig serii "Kaiserpreis". Brały w nich udział samochody o pojemności silnika mniejszej niż osiem litrów. Pierwszym zwycięzcą Grand Prix Niemiec został Włoch Felica Nazzaro w samochodzie marki Fiat.
Pierwszy niemiecki wyścig Grand Prix został zorganizowany na torze Automobil Verkehrs und Übungs-Straße (AVUS) w południowo-zachodnim Berlinie, w 1926 r. jako wyścig samochodów sportowych. W 1929 r. stał się oficjalną eliminacją. Pierwszy wyścig na torze AVUS, który odbył się w czasie ulewy, wygrał niemiecki kierowca, Rudolf Caracciola. Adolf Rosenberger w trakcie wyścigu uległ wypadkowi, a jego samochód zabił trzech ludzi. Kolejnym niemieckim kierowcą, który wygrał Grand Prix Niemiec został dopiero Michael Schumacher w 1995 r. 
19 czerwca 1927 roku wyścig został zorganizowany na torze Nürburgring, o długości 28 km. Wyścig gościł na tym torze aż do lat siedemdziesiątych XX wieku, kiedy Grand Prix było rotacyjnie organizowane także na torze Hockenheimring i ostatecznie zostało tam przeniesione w 1986 roku. W 1930 i 1933 roku wyścig nie został zorganizowany z powodu problemów ekonomicznych kraju, natomiast w 1959 roku wyścig odbył się ponownie na torze AVUS.
W ramach umowy pomiędzy właścicielami torów Hockenheim i Nürburgring tory te miały na zmianę dzielić się Grand Prix Niemiec. W sezonie 2007 prawo do organizacji miał drugi z wymienionych torów, ale w wyniku sporu pomiędzy właścicielem nazwy "Großer Preis von Deutschland" a promotorem wyścigu na Nürburgringu, wyścig na tym torze musiał być zorganizowany jako Grand Prix Europy, a Grand Prix Niemiec nie odbyło się po raz pierwszy od 45 lat. Od sezonu 2008 zgodnie z umową pomiędzy właścicielami torów Grand Prix Niemiec odbywa się przemiennie na torach Hockenheim (w latach parzystych) i Nürburgring (w latach nieparzystych).
W 2015 i w 2017 roku wyścig się nie odbył z powodu problemów finansowych toru Nürburgring.
Tory.
Lista torów, na których organizowano Grand Prix Niemiec:
Zwycięzcy Grand Prix Niemiec.
Liczba zwycięstw (kierowcy):
Liczba zwycięstw (konstruktorzy):
Liczba zwycięstw (producenci silników):

</doc>
<doc id="189188" url="https://pl.wikipedia.org/wiki?curid=189188" title="Błędy logiczno-językowe">
Błędy logiczno-językowe

Błędy logiczno-językowe – inaczej błędy w słownym wypowiadaniu myśli. Dadzą się podzielić na trzy grupy: błędy znaczeniowe, błędy w argumentacji i błędy polegające na naruszeniu reguły ekonomii wypowiadania się.
Błędy znaczeniowe.
Błędy znaczeniowe przejawiają się głównie pod postaciami wypowiedzi: nieinformujących, wieloznacznych, mylących znaczenia, o chwiejnym znaczeniu.
Istnieją dwie podstawowe przyczyny błędów znaczeniowych:
Podstawowe odmiany błędów znaczeniowych to:
Błędy w argumentacji.
Klasę błędów popełnianych (świadomie lub nie) w trakcie procesu dyskusji, mając na celu przekonanie do swej racji, nazywa się błędami w argumentacji. Podzielić je można następująco: na popełniane świadomie, czyli na sofizmaty i na popełniane nieświadomie, będące wynikiem niestaranności w formułowaniu myśli lub niewiedzy.
Przykłady argumentacji nierzeczowych:
Błędy popełniane nieświadomie w procesie argumentacji:
Błędy polegające na pogwałceniu reguły ekonomii wypowiadania się.
Błędy tego rodzaju poważnie utrudniają przekazywanie informacji i obniżają estetykę wypowiedzi.
Za pomocą następujących trzech punktów sformułować można regułę ekonomii wypowiadania myśli:
Przykłady:

</doc>
<doc id="189189" url="https://pl.wikipedia.org/wiki?curid=189189" title="Maksymilian Milan-Kamski">
Maksymilian Milan-Kamski

Maksymilian Jan Milan-Kamski (ur. 18 października 1895 w Trzebieńczycach, zm. 8 października 1979 w Warszawie-Włochach) – generał brygady Wojska Polskiego.
Życiorys.
W latach 1907–1910 uczył się w gimnazjum oświęcimskim, a następnie do 1914 w c. i k. Gimnazjum Wyższym w Wadowicach. Maturę wojenną zdał 26 marca 1915. W 1911 jako członek Związku Strzeleckiego ukończył kurs podoficerski.
Po wybuchu I wojny światowej wstąpił do kompanii Strzelców Podhalańskich w Zakopanem, skąd został skierowany do szkoły podchorążych w Krakowie, gdzie także zdał eksternistyczną maturę i rozpoczął studia prawnicze na Uniwersytecie Jagiellońskim. W 1915 objął dowództwo kompanii 6 pułku piechoty. W latach 1915–1916 brał udział w kampanii wołyńskiej. Od 31 stycznia do 9 marca 1917 był słuchaczem Kursu Oficerów Sztabowych i Adiutantów Wyższych Dowództw w Warszawie. 22 marca 1917 został skierowany do macierzystego 6 pułku piechoty.
6 sierpnia 1917, po kryzysie przysięgowym, został wcielony jako poddany austriacki do pułku strzelców Nr 32 w Nowym Sączu (w stopniu szeregowego). Tam rozpoczął konspiracyjną działalność w POW, w której został wkrótce komendantem Okręgu. Aresztowany przez Austriaków w maju 1918 za ćwiczenie peowiaków. Po ucieczce z aresztu zameldował się u komendanta POW, płk. Edwarda Śmigłego-Rydza, który mianował go szefem wyszkolenia wojskowego Okręgu POW w Kijowie. Tam organizował lotne oddziały POW.
We wrześniu 1918 z rozkazu komendanta głównego POW przedostał się na Kubań do formowanej tam 4 Dywizji Strzelców Polskich gen. Lucjana Żeligowskiego. Początkowo objął funkcję oficera operacyjnego Oddziału Polskiego, a następnie szefa łączności w sztabie. Po przetransportowaniu drogą morską Dywizji z Noworosyjska do Odessy, objął w listopadzie 1918 dowództwo batalionu w 13 pułku strzelców, późniejszym 28 pułku Strzelców Kaniowskich. W szeregach Dywizji przeszedł w 1919 z Odessy do Stanisławowa. Wziął udział w walkach przy forsowaniu Seretu i oczyszczaniu terenu aż po rzekę Zbrucz (wrzesień 1919). Przerzucony następnie pod Wilno, na polsko–litewską linię demarkacyjną, pozostał na pozycjach do stycznia 1920.
Od 1920 pełni służbę w Oddziale V Sztabu Ministerstwa Spraw Wojskowych. Z dniem 1 stycznia 1924 został przesunięty z Oddziału V Sztabu Generalnego do Oddziału Kontroli Administracji na etatowe stanowisko podpułkownika. Z dniem 1 listopada 1924 został przeniesiony z Biura Szefa Administracji Armii do 28 pułku Strzelców Kaniowskich z „równoczesnym odkomenderowaniem na roczny Kurs Doszkolenia Wyższej Szkoły Wojennej w Warszawie”. Z dniem 15 grudnia 1925, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Dowództwa Okręgu Korpusu Nr II w Lublinie na stanowisko szefa sztabu. W maju 1927 objął dowództwo 49 pułku piechoty w Kołomyi. Od 2 maja 1929 do 26 sierpnia 1930 pełnił funkcję komendanta Szkoły Podchorążych Piechoty w Ostrowi Mazowieckiej. We wrześniu 1930 został dowódcą piechoty dywizyjnej 26 Dywizji Piechoty w Skierniewicach. W czerwcu 1933 został przeniesiony do dyspozycji dowódcy Okręgu Korpusu Nr III. We wrześniu 1935 został wyznaczony na stanowisko pomocnika dowódcy Okręgu Korpusu Nr III w Grodnie. 4 kwietnia 1936 został wyznaczony na stanowisko dowódcy 17 Wielkopolskiej Dywizji Piechoty w Gnieźnie. W sierpniu 1939 został zastępcą generała brygady Władysława Langnera, dowódcy Okręgu Korpusu Nr VI we Lwowie.
Został osadnikiem wojskowym w Brześciu.
Z polecenia gen. Langnera 14 września 1939 rozpoczął formowanie Grupy Operacyjnej „Dniestr”, której zadaniem miała być obrona 170 km odcinka Dniestru. Do jego dyspozycji oddano jedynie batalion saperów, Pułk KOP "Podole" i pułk kawalerii ppłk. Włodzimierza Gilewskiego. W skład tej grupy miały wejść także ośrodki lwowskiego i przemyskiego DOK. 17 września podległe mu oddziały, zgodnie z rozkazem Naczelnego Wodza, nie podjęły walki. 18 września w południe GO „Dniestr” przekroczyła granicę rumuńską. Został internowany w obozie Băile Herculane, skąd uciekł wiosną 1940 i przez Turcję przedostał się na Bliski Wschód. Nie otrzymał żadnego przydziału i resztę wojny spędził w Ośrodku Zapasowym Samodzielnej Brygady Strzelców Karpackich w Latrun, w Palestynie.
W latach 1945–1952 przebywał w Wielkiej Brytanii, a następnie przeniósł się do Kanady. W 1958 powrócił do kraju i zamieszkał we Włochach pod Warszawą. Zmarł 8 października 1979. Pochowany w grobowcu rodziny Mościckich na cmentarzu Powązkowskim (kwatera 205-5,6-19,20,21,22).

</doc>
<doc id="189190" url="https://pl.wikipedia.org/wiki?curid=189190" title="A Momentary Lapse of Reason">
A Momentary Lapse of Reason

A Momentary Lapse of Reason – album brytyjskiej grupy rockowej Pink Floyd. Nagrany został w pierwszej połowie 1987 roku, a wydany 8 września 1987. Jest to pierwszy album Pink Floyd nagrany bez długoletniego lidera zespołu, basisty Rogera Watersa, stąd dominacja kompozytorska Davida Gilmoura. W pracach nad płytą wziął udział powracający do zespołu Richard Wright, lecz jedynie na prawach muzyka sesyjnego. 
Album został nagrany głównie na wynajętej łodzi mieszkalnej Gilmoura „Astoria”, gdzie zaadaptowano studio nagraniowe (łódź jest zacumowana przy Tamizie w Hampton; Gilmour kupił łódź w 1986 roku, ponieważ "spędził połowę życia w studiach nagraniowych bez okien, bez światła, ale na łodzi znajduje się wiele okien, z piękną scenerią na zewnątrz"). Jego produkcja ciągnęła się przez toczący się spór prawny z Watersem o to, kto był właścicielem praw do nazwy Pink Floyd (problem został rozwiązany kilka miesięcy po wydaniu albumu). W przeciwieństwie do wielu albumów studyjnych zespołu "A Momentary Lapse of Reason" nie ma głównego tematu, zamiast tego jest zbiorem piosenek napisanych przez Gilmoura, czasami z udziałem zewnętrznych autorów.
W Polsce nagrania uzyskały certyfikat złotej płyty.
Lista utworów.
Album zawiera utwory:
Twórcy.
Twórcami albumu są:
Gościnnie:
Linki zewnętrzne.
Okładka

</doc>
<doc id="189194" url="https://pl.wikipedia.org/wiki?curid=189194" title="Skarlenie psychospołeczne">
Skarlenie psychospołeczne

Skarlenie psychospołeczne – rodzaj analfabetyzmu emocjonalnego, polegający na nieumiejętności wyrażania emocji wskutek dorastania w rodzinie charakteryzującej się uczuciowym chłodem w stosunku do dziecka.
Termin ten został sformułowany przez amerykańskiego socjologa Lytta Gardnera.
Gardner posługiwał się także pojęciem karłowatości deprywacyjnej na określenie zaburzeń w rozwoju fizycznym dzieci wskutek braku uczuciowej więzi z rodzicami, które objawiały się niskim wzrostem, opóźnionym rozwojem kości, niedowagą.

</doc>
<doc id="189195" url="https://pl.wikipedia.org/wiki?curid=189195" title="Rise Against">
Rise Against

Rise Against – amerykański zespół muzyczny, grający rodzaj hardcore punka, tzw. melodyjny hardcore. Założony w 1999 w Chicago, Illinois. Wszystkie trzy albumy, wydane przez wytwórnie Geffen, pokryły się platyną w Kanadzie i złotem w Stanach Zjednoczonych. 
Historia.
W 1999 roku, po rozpadzie 88 Fingers Louie, Joe Principe i Mr. Precision, nazywany też Dan Precision (Dan Wleklinski) – byli członkowie 88FL – założyli "Rise Against". Pierwsze demo własnej produkcji, "Transistor Revolt", wydali w roku 2000. Rok później rozpoczęli współpracę z wytwórnią Fat Wreck Chords, by wydać pierwsze dwa albumy – "The Unraveling" oraz "Revolutions Per Minute"' w latach 2001 i 2003.
Przed wydaniem trzeciej płyty, "Siren Song of the Counter Culture", zespół przeszedł do wytwórni Dreamworks Records. Kiedy została ona wchłonięta przez Universal Music Group, zespół Rise Against odnalazł się w jednym z oddziałów korporacji – Geffen Records, wydając "Siren Song of the Counter Culture", w sierpniu 2004 roku.
Ich czwarty album zatytułowany The Sufferer and the Witness został wydany 4 lipca 2006 roku, zdobywając dziesiąte miejsce na liście 200 najlepiej sprzedających się płyt, publikowanej przez magazyn Billboard. Płyta DVD zatytułowana Generation Lost zawierała materiały o członkach zespołu.
Trasa koncertowa wspierająca album "Siren Song of the Counter Culture" dosięgała Stanów Zjednoczonych, Europy, Australii i Japonii. Zespół występował również z grupami The Used i Story of the Year w ramach trasy koncertowej Taste of Chaos w 2005 roku w Stanach, Australii i Europie.
Utwór „Give It All” z płyty „Siren Song Of Counter Culture” znalazł się w grach , FlatOut 2, oraz w grze „MX vs ATV Unleashed”, utwór „Paper Wings” (z tej samej płyty) w grze „Burnout 3: Takedown”, utwór „Injection” („The Sufferer and the Witness”) na ścieżce dźwiękowej gry , utwór „Drones”, z albumu „The Sufferer and the Witness” zagościł na ścieżce dźwiękowej gry „Madden NFL 07” oraz w filmie New World Disorder 8 Smack Down, „Like the angel” z płyty „Revolutions Per Minute” znalazł się w grze „Tony Hawk’s Underground”, „Fix me” z płyty „This is noise” w „Tony Hawk’s American Wasteland”, natomiast utwór „Prayer of the Refugee” („The Sufferer and the Witness”) pojawił się jako bonus track w „”. Piosenka „Re-Education (Through Labor)” została zatwierdzona jako jeden z utworów w grze „Guitar Hero World Tour” oraz Nail’d, utwór „Savior” z albumu „Appeal To Reason” pojawiła się w „” oraz po zmienieniu słów został użyty w grze „The Sims 3”, a „Under the Knife” z albumu „The Sufferer and the Witness” został użyty jako soundtrack do filmu „Po prostu walcz!” w 2008 roku. 7 października 2008 ukazała się płyta pt. „Appeal To Reason”.
15 marca 2011 odbyła się premiera, szóstego albumu Endgame.
10 czerwca 2014 zespół wypuścił utwór pt. "I Don't Want Be Here Anymore" zapowiadający album The Black Market.
15 lipca 2014 odbyła się premiera siódmego albumu zatytułowanego The Black Market.

</doc>
<doc id="189196" url="https://pl.wikipedia.org/wiki?curid=189196" title="Final Fantasy VIII">
Final Fantasy VIII

 – komputerowa gra fabularna wyprodukowana przez firmy Square Co., Ltd. i wydana na świecie w 1999 przez Electronic Arts na konsolę PlayStation, skonwertowana później na platformę Windows. Jest to druga w pełni trójwymiarowa gra z serii "Final Fantasy" oraz pierwsza, w której grafika jest przez cały czas realistyczna (główni bohaterowie nie są stworzeni w stylu super deformed, ale mają normalne, ludzkie sylwetki). "Final Fantasy VIII" była także pierwszą grą na PlayStation, która posiadała specjalne zabezpieczenie, które nie pozwalało na odtwarzanie tej gry na przerobionych konsolach (na przerobionych konsolach można było grać na pirackich kopiach gier). Zabezpieczenie to zostało złamane już następnego dnia po premierze gry. "FFVIII" była także pierwszą częścią serii, w której jako minigra (Triple Triad) pojawiła się gra karciana. Jest to także jedyna gra z serii Final Fantasy kompatybilna z PocketStation. Na potrzeby tego urządzenia "FFVIII" zawierało grę "Odekate Chocobo" ("Chocobo World" ).
W trzy tygodnie po premierze "Final Fantasy VIII" zarobiła ponad 50 milionów dolarów, co było ówczesnym rekordem spośród wszystkich gier serii.
Rozgrywka.
Jak w poprzednich częściach "Final Fantasy" rdzeniem rozgrywki są trzy podstawowe elementy: eksploracja mapy świata, eksploracja mniejszych instancji na mapie oraz tryb walki. Mapa świata składa się z trójwymiarowych obiektów, którymi są mniejsze instancje lub elementy krajobrazu. Po mapie możemy poruszać się na wiele sposobów: jeżdżąc samochodem, ujeżdżając Chocobo, latając statkiem powietrznym lub pieszo. Podczas eksploracji jesteśmy atakowani przez losowe grupy potworów. Walki odbywają się w systemie pół-turowym - postacie mają pasek akcji, który wypełnia się z prędkością zależną od statystyki szybkości danej postaci. Po naładowaniu paska mogą wykonać akcję taką jak: atak, rzucanie magii czy użycie przedmiotu z ekwipunku. Każda z jedenastu dostępnych postaci ma specjalną umiejętność zwaną Limit Breakiem. Można ją aktywować tylko wtedy gdy bohater ma niski poziom zdrowia lub za pomocą specjalnego czaru.
Historia.
Akcja "Final Fantasy VIII" rozgrywa się w świecie, w którym istnieją kontynenty Galbadii, Trabii, Balamb oraz ziemie, na których znajdują się ruiny Centry. W świecie tym istnieją trzy akademie zwane Ogrodami – Ogród Balamb, Ogród Galbadia oraz Ogród Trabia. Nie są to jednak zwykłe placówki oświatowe – to apolityczne instytucje, które pełnią funkcję czegoś w rodzaju szkół wojskowych – szkolą młodych ludzi w posługiwaniu się bronią i magią, a kiedy nadchodzi taka potrzeba, wynajmują swoje siły zbrojne temu, kto ich potrzebuje i jest w stanie za nie zapłacić.
Fabuła gry rozpoczyna się w ambulatorium Ogrodu Balamb, gdzie po pojedynku z Seiferem odpoczywa główny bohater gry – Squall Leonhart. Squall właśnie kończy swoją edukację w Ogrodzie i musi zdać jeszcze ostatni test, którego ukończenie nada mu tytuł SeeD. W jego ramach zostanie wysłany wraz z innymi rekrutami do Dollet – miasta, które zostało zaatakowane przez siły zbrojne Galbadii. Tam też pozna część swoich najlepszych przyjaciół. Po powrocie do Ogrodu, Squall wraz z kilkoma innymi zostanie wysłany z misją do miasta Timber. Od tego momentu on i jego przyjaciele zostaną wplątani w sieć intryg, w którą zaplątani są również prezydent Galbadii oraz tajemnicza czarownica. Do tego dochodzi jeszcze wątek młodego galbadiańskiego żołnierza – Laguny Loire'a, w którego gracz wciela się w określonych momentach gry.

</doc>
<doc id="189202" url="https://pl.wikipedia.org/wiki?curid=189202" title="Sprawiedliwy Handel (Fair Trade)">
Sprawiedliwy Handel (Fair Trade)



</doc>
<doc id="189203" url="https://pl.wikipedia.org/wiki?curid=189203" title="Fair Trade">
Fair Trade



</doc>
<doc id="189205" url="https://pl.wikipedia.org/wiki?curid=189205" title="Taikonauta">
Taikonauta



</doc>
<doc id="189206" url="https://pl.wikipedia.org/wiki?curid=189206" title="Genesee">
Genesee

Genesee – rzeka w USA. Nazwa pochodzi z języka lokalnych plemion indiańskich i znaczy "pogodna dolina".
Rzeka płynie na północ przez stan Nowy Jork i uchodzi do jeziora Ontario w okolicach Rochester.

</doc>
<doc id="189207" url="https://pl.wikipedia.org/wiki?curid=189207" title="Leczenie uzależnień">
Leczenie uzależnień

Leczenie uzależnień – proces terapeutyczny mający na celu reedukację i resocjalizację jednostki uzależnionej. Ma w konsekwencji prowadzić do zaprzestania lub zmniejszenie częstotliwości przyjmowania substancji psychoaktywnych, redukcji szkód, powrotu do prawidłowego funkcjonowania w społeczeństwie tych jednostek, które wykazywały na tym polu dysfunkcję. Stosowany zazwyczaj wobec osób mających problem ze szkodliwym, nałogowym nadużywaniem środków psychoaktywnych.
Przykładowe modele terapii w wobec narkomanów i alkoholików:
W Polsce powszechnie stosowany jest model terapii przez reprogramming, gdzie głównym elementem terapii jest wyuczenie nowych, zdrowych modeli zachowań oraz zbioru zasad, które mają ułatwić uzależnionym trwanie w abstynencji oraz walkę z nawrotami choroby (przy tym podejściu twierdzi się, że uzależnienie jest nieuleczalne). Powszechnym trybem jest reedukacja przez pracę połączona z terapią grupową gdzie głównym narzędziem pracy z pacjentem jest informacja zwrotna.
Detoksykacja (odtrucie) natomiast jest procesem dotyczącym jedynie uzależnienia fizycznego (opiaty, alkohol) i jako taka nie może być traktowana jako właściwy proces terapeutyczny.
Leczenie odwykowe alkoholizmu.
Leczenie odwykowe w przypadku uzależnienia od alkoholu może odbywać się w systemie stacjonarnym, dziennym lub ambulatoryjnym. W warunkach stacjonarnych przeprowadza się najczęściej detoksykację, a także, w razie konieczności, leczenie innych schorzeń, towarzyszących uzależnieniu od alkoholu. W oddziale terapii uzależnień czas pacjenta jest ściśle wypełniony programem psychoterapii. Po zakończeniu terapii w systemie stacjonarnym lub dziennym zaleca się kontynuowanie jej w warunkach ambulatoryjnych. Leczenie w placówkach dziennych i ambulatoryjnych polega również na realizacji programu psychoterapeutycznego. Na wstępie osoba uzależniona otrzymuje zalecenia, czego powinna się wystrzegać. Przede wszystkim obowiązuje bezwzględny zakaz spożywania alkoholu w jakiejkolwiek postaci (także np. piwa bezalkoholowego, zawierającego wbrew nazwie niewielką ilość alkoholu, cukierków, tortów zawierających alkohol itp.). Zalecenia obejmują zmianę towarzystwa i przyzwyczajeń związanych dawniej z piciem. Terapia grupowa służy przede wszystkim uzyskaniu informacji zwrotnej o nieuświadomionych przez osobę uzależnioną zachowaniach, odruchach, o tym jak jest postrzegany przez inne osoby. Terapia indywidualna służy między innymi omówieniu z terapeutą spraw natury osobistej, o których osoba uzależniona nie ma ochoty mówić w obecności grupy. Omawiany jest mechanizm uzależnienia, przedstawia się alkoholizm jako chorobę, za której powstanie osoba uzależniona nie odpowiada, musi natomiast ponosić konsekwencje swoich działań wynikających z uzależnienia.
Zaleceniem terapii jest także uczestnictwo w spotkaniach Anonimowych Alkoholików. Terapeuci zgodnie potwierdzają skuteczność uczestnictwa w ruchu AA jako sposobu na utrzymanie trzeźwości i rozwój osobisty, niezależnie od ich osobistych poglądów na duchowość.
Końcowym etapem terapii jest teoretyczne nauczenie osoby uzależnionej radzenia sobie z nawrotami choroby. W całej terapii, a zwłaszcza po osiągnięciu przez osobę uzależnioną stanu znacznego spadku głodu alkoholowego, kładzie się nacisk na naukę rozpoznawania emocji i opanowanie sztuki panowania nad nimi.
Leczenie w warunkach ambulatoryjnych trwa przeciętnie a od 12 do 24 miesięcy, a w warunkach stacjonarnych bądź dziennych 6-8 tygodni.
Niekiedy pomocniczo stosuje się farmakoterapię. Wobec osób, które nie mają podwójnej diagnozy stosowane są np. preparaty:
Obecnie, placówki profesjonalne praktycznie nie stosują disulfiramu (anticol, esperal). Działanie tego środka opiera się bowiem jedynie na powodowaniu reakcji uczuleniowej z produktami metabolizmu alkoholu, a ponieważ utrzymują się one w organizmie przez dłuższy czas, istnieje poważne ryzyko, że reakcja taka zostanie wywołana także u osób, które już odstawiły alkohol. Uwzględniono też, że osoby uzależnione mają tendencje do ukrywania faktycznej ilości spożytego alkoholu, często też zaprzeczają, wbrew faktom, jakoby piły. Zdaniem specjalisty terapii uzależnień z Instytutu Psychiatrii i Neurologii – dr med. Bohdana Woronowicza – farmakologia może stanowić jedynie wsparcie dla oddziaływań psychoterapeutycznych w leczeniu alkoholizmu i innych uzależnień, a jednocześnie "stosowanie jakichkolwiek środków farmakologicznych, bez względu na ich skład chemiczny i profil działania, nie może być traktowane jako leczenie uzależnienia od alkoholu."
Zakłady leczące uzależnienia istnieją w Polsce od początków dwudziestego wieku. W dwudziestoleciu międzywojennym funkcjonowały państwowe ośrodki dla alkoholików i narkomanów w Gościejewie i Świącku oraz prowadzony przez księży zakład w Tarnowskich Górach. Dynamiczny rozwój lecznictwa alkoholizmu nastąpił po drugiej wojnie światowej. W zakresie leczenia narkomanii istotną rolę odgrywają dziś, poza placówkami publicznymi, ośrodki rehabilitacyjne prowadzone przez organizacje pozarządowe.

</doc>
<doc id="189212" url="https://pl.wikipedia.org/wiki?curid=189212" title="X-2">
X-2

X-2 – oznaczenie wydziału kontrwywiadowczego Biura Służb Strategicznych (OSS) amerykańskiej agencji wywiadowczej, działającej w latach 1942–1945 (podczas II wojny światowej).
Powołanie OSS.
13 czerwca 1942 prezydent Franklin Delano Roosevelt postanowił zlikwidować działającą dotychczas tzw. Koordynację Informacyjną ("Coordinator of Information" – COI) i w jej miejsce utworzyć nową agencję wywiadowczą nazwaną Biurem Służb Strategicznych (Office of Strategic Services – OSS), podlegającą pod Połączony Komitet Szefów Sztabów – JCS.
Departamenty COI zostały przydzielone do innych instytucji wywiadowczych – Służby Propagandowe zostały przydzielone do także nowo utworzonego "Biura Informacji Wojennej", a pozostałość zlikwidowanej COI – do Biura Służb Strategicznych – OSS. Zadaniem nowej agencji było m.in. gromadzenie i analiza materiału strategicznego dla Połączonego Komitetu Szefów Sztabów ("Joint Chefs of Staff" – JCS) oraz planowanie operacji specjalnych potrzebnych JCS i kierowanie ich realizacją.
Struktura OSS.
W strukturach OSS działały:
Kontrwywiad OSS – X-2.
W chwili powstania X-2 liczył 25 osób, jego biura mieściły się w opuszczonej na czas wojny londyńskiej siedzibie MI6. W końcu 1944 wydział zatrudniał 500 kobiet i mężczyzn w 16 placówkach polowych, rozsianych po całym świecie. Ciekawe jest to, że większość personelu stanowili tacy ludzie jak prawnicy i profesorowie uniwersytetów. W X-2 pracowali m.in. James Jesus Angleton, szef kontrwywiadu OSS (tj. X-2) w Rzymie, a następnie szef sztabu kontrwywiadu Centralnej Agencji Wywiadowczej. Zgodnie z ocenami Biura Służb Strategicznych, X-2 przyczyniło się do usunięcia około 1300 agentów nieprzyjaciela. W tajnej historii OSS Pearson odnotował, że X-2 współpracowało ściśle nie tylko z Brytyjczykami, ale otrzymywało również materiały kontrwywiadowcze ze źródeł francuskich, norweskich i włoskich. Wymieniało też informacje ze służbami kontrwywiadu Turcji, Danii, Szwecji, Holandii i Belgii. Do końca wojny kontrwywiad OSS (X-2) zgromadził akta około 300 tysięcy osób.
Pierwszym naczelnikiem wydziału był prawnik z Chicago, Hubert Will. Jego następcą, profesor anglistyki z Uniwersytetu Yale, Norman Holmes Pearson. To on nadał wydziałowi kontrwywiadu OSS oznaczenie X-2, prawdopodobnie dla podkreślenia związków z brytyjskim Komitetem XX. Pearson pracował przez pewien czas w Bletchley Park, gdzie w ramach programu Ultra prowadzono dekryptaż niemieckich depesz zaszyfrowanych za pomocą maszyn szyfrujących Enigma. Był pełniącym obowiązki kierownika londyńskiej placówki X-2, od lipca do października 1943. Całością X-2 kierował od września 1944 do stycznia 1945. Wśród brytyjskich współpracowników Pearsona był Kim Philby, który z ramienia brytyjskiej Tajnej Służby Wywiadowczej (MI6) nadzorował działalność wywiadowczą w rejonie Półwyspu Iberyjskiego. Pearson pamiętał, że zalecono mu ostrożność w kontaktach z Philbym, którego po ucieczce do Moskwy w 1963 zdemaskowano jako radzieckiego szpiega, wieloletniego członka siatki szpiegowskiej Cambridge.
Likwidacja OSS.
Po zakończeniu II wojny światowej ówczesny prezydent Stanów Zjednoczonych, Harry Truman, który zastąpił Roosevelta po jego nagłej śmierci w 1945, rozwiązał Biuro Służb Strategicznych 1 października 1945; tym samym rozwiązano X-2 wchodzące w struktury biura. Mimo to OSS prowadziło swą działalność jeszcze do 12 stycznia 1946.
Większość pracowników cywilnych i wojskowych OSS, a było ich 1362 osoby, przeniesiono do Tymczasowej Służby Badań i Wywiadu podległej Departamentowi Stanu, resztę personelu – 9028 osób, przeniesiono do nowo utworzonej Jednostki Służby Strategicznej ("Strategic Service Unit", SSU), która następnie połączona z Central Intelligence Group (CIG) Grupą Centrali Wywiadu utworzyła działającą do dziś Centralną Agencję Wywiadowczą.

</doc>
<doc id="189217" url="https://pl.wikipedia.org/wiki?curid=189217" title="Armata 6-funtowa">
Armata 6-funtowa

Armata sześciofuntowa (ang. Royal Ordnance Quick Firing 6-pounder 7 cwt) to brytyjskie działo przeciwpancerne kalibru 57 mm z okresu II wojny światowej zaprojektowane jako następca armaty dwufuntowej. Po raz pierwszy użyte bojowo w Afryce Północnej w kwietniu 1942.
Istniały także inne wersje tej armaty, okrętowa – QF 6-pdr 10 cwt oraz przeciwlotnicza – QF 6-pdr 6 cwt. Oznaczenie „cwt” to angielska miara wagi wynosząca 112 funtów i w przypadku tej armaty określała masę lufy.
Historia.
Prace projektowe rozpoczęto w 1938 i sama armata była gotowa już w 1940, ale laweta do niej została zaprojektowana dopiero w 1941. Nowe działo było zdecydowanie lepsze od swojego poprzednika, miało znacznie lepszą przebijalność pancerza (z odległości 1000 m pomiędzy 60 a 140 mm w zależności od amunicji), a co najważniejsze była do niego dostępna amunicja burząca przez co mogło być używane nie tylko jako armata przeciwpancerna, lecz także jako działo piechoty.
W tym samym czasie kiedy powstała armata sześciofuntowa, standardowym działem przeciwpancernym w armii amerykańskiej była 37 mm armata przeciwpancerna M3, która podobnie jak poprzednik QF 6-pounder, w 1940 była już konstrukcją przestarzałą. Amerykanie zdecydowali się więc rozpocząć produkcję armaty brytyjskiej na licencji jako 57 mm M1, wersja amerykańska była praktycznie identyczna z brytyjską, różniła się tylko nieco dłuższą lufą w porównaniu z wersją brytyjską.
Odmiana czołgowa tej armaty używana była między innymi przez czołg piechoty Valentine VIII, IX, X, czołg Churchill III i IV, czołg szybki Crusader III oraz Centaur Mk 1 oraz niektóre czołgi Cromwell.

</doc>
<doc id="189218" url="https://pl.wikipedia.org/wiki?curid=189218" title="Zarządzanie tożsamością">
Zarządzanie tożsamością

Zarządzanie tożsamością (ang. "identity management") – zarządzanie prawami dostępu do zasobów informacyjnych, czyli procedury określające kto może mieć dostęp do zasobów informacyjnych oraz co może z tymi zasobami zrobić i systemy nadzorujące realizację tych ustaleń.
Zasadą jest, że zakres dostępu powinien być minimalny, ale zarazem wystarczający do pełnienia wyznaczonych obowiązków (ang. "least privilege").
Schemat nadawania uprawnień jest następujący:
Aktualność uprawnień należy stale nadzorować. W przypadku odejścia pracownika, zmiany stanowiska lub zmiany zakresu obowiązków procedurę nadawania uprawnień należy natychmiast powtórzyć.
Metodyka "Role Based Access Control" (RBAC) znajduje się w normach ANSI.

</doc>
<doc id="189219" url="https://pl.wikipedia.org/wiki?curid=189219" title="Vladimir Volkoff">
Vladimir Volkoff

Vladimir Volkoff, Władimir Wołkow (ur. 7 listopada 1932 w Paryżu, zm. 14 września 2005 w Bourdeilles) – pisarz francuski.
Pochodził z rodziny emigrantów rosyjskich, był ciotecznym wnukiem kompozytora Piotra Czajkowskiego. Ukończył studia na Sorbonie, był profesorem Uniwersytetu w Liège. W czasie wojny algierskiej służył jako oficer wywiadu francuskiego. W Polsce znany głównie z prac dotyczących dezinformacji i propagandy.
Założenia teorii dezinformacji Volkoffa.
Podstawowe pojęcia:
Celem kampanii dezinformacyjnej jest wytworzenie w grupie docelowej określonego poglądu na wskazany temat, a także zdyskredytowanie argumentów przeciwników „klienta”.
Dezinformacji poświęcił trzy swoje książki: powieść: "Montaż", antologię tekstów wybranych przez autora: "Dezinformacja: oręż wojny" oraz "Traktat o dezinformacji. Od Konia Trojańskiego do Internetu". Wiedzę na ten temat Volkoff czerpał m.in. z kontaktów z Aleksandrem de Marenchesem, szefem francuskiej agencji wywiadowczej SDECE.

</doc>
<doc id="189220" url="https://pl.wikipedia.org/wiki?curid=189220" title="Ektogeneza">
Ektogeneza

Ektogeneza – technika umożliwiająca rozwój ludzkich embrionów poza organizmem kobiety ("in vitro") od zapłodnienia do narodzin.
Autorem tego terminu jest genetyk John B.S. Haldane.

</doc>
<doc id="189229" url="https://pl.wikipedia.org/wiki?curid=189229" title="Rejestr">
Rejestr



</doc>
<doc id="189230" url="https://pl.wikipedia.org/wiki?curid=189230" title="Ruch Społeczny (partia polityczna)">
Ruch Społeczny (partia polityczna)

Ruch Społeczny (RS) – polska prawicowa partia polityczna, działająca w latach 1997–2004, do 2002 pod nazwą Ruch Społeczny Akcja Wyborcza Solidarność (RS AWS).
Historia.
Lata 1997–2001.
Inicjatywa powołania nowego ugrupowania wewnątrz Akcji Wyborczej Solidarność wiązała się z wygraniem przez ten komitet wyborczy wyborów parlamentarnych w 1997. Wielu spośród około 250 parlamentarzystów wybranych z list AWS formalnie nie należało do żadnej partii politycznej, byli rekomendowani przez NSZZ „Solidarność” lub różne stowarzyszenia.
Ruch Społeczny AWS został zarejestrowany 8 grudnia 1997. Miał charakter partii tworzonej odgórnie i partii władzy – przystąpiło do niego ponad 130 posłów i senatorów, wielu ministrów, wojewodów i urzędników administracji rządowej. Nowe ugrupowanie stało się przede wszystkim polityczną reprezentacją „Solidarności”, związku zawodowego, który zainicjował utworzenie AWS i posiadał w jej ramach największe wpływy. Ruch zasilili też działacze Stowarzyszenia Rodzin Katolickich, Nowej Polski i Ligi Krajowej. Spośród partii politycznych działających w ramach AWS decyzję o samorozwiązaniu i akcesie do RS podjęły niewielkie formacje (PSL-PL, Zjednoczenie Polskie, RdR-OP, Prawica Narodowa).
Pierwszym przewodniczącym został kierujący jednocześnie NSZZ „S”, AWS i jej klubem parlamentarnym Marian Krzaklewski, zastąpiony w 1999 przez premiera Jerzego Buzka. Wśród liderów znaleźli się marszałkowie obu izb parlamentu (Maciej Płażyński i Alicja Grześkowiak), wicepremier i minister spraw wewnętrznych i administracji Janusz Tomaszewski, minister pracy Longin Komołowski, posłowie-związkowcy (Jacek Rybicki, Kazimierz Janiak), szef PFSRK Kazimierz Kapera i inni.
Ruch Społeczny określił się jako partia chadecka. W jego programie politycznym znalazły się głównie postulaty głoszone przez samą AWS, ugrupowanie opowiedziało się za akcesją Polski do Unii Europejskiej. W radzie krajowej AWS otrzymało 23% głosów.
Od 2000 ugrupowanie zaczęli opuszczać kolejni politycy. Z RS AWS usunięto m.in. Gabriela Janowskiego, do SKL przeszli Maciej Stanisław Jankowski i Krzysztof Kamiński. Na początku 2001 Maciej Płażyński został jednym z liderów Platformy Obywatelskiej, zaś Janusz Tomaszewski powołał własne ugrupowanie pod nazwą Forum Obywatelskie.
Lata 2001–2004.
Do wyborów parlamentarnych w 2001 RS AWS przystąpił w ramach Akcji Wyborczej Solidarność Prawicy. Koalicja ta nie przekroczyła wynoszącego 8% progu wyborczego, tracąc swoją reprezentację w Sejmie. Kilku działaczy Ruchu Społecznego AWS zostało senatorami V kadencji, wśród nich Mieczysław Janowski, który zastąpił Jerzego Buzka na stanowisku przewodniczącego partii.
28 kwietnia 2002 ugrupowanie zmieniło nazwę na Ruch Społeczny, na czele którego stanął senator Krzysztof Piesiewicz. Jednocześnie po przegranych wyborach parlamentarnych i nieudanej próbie utworzenia centroprawicowej koalicji (z SKL-RNP i Unią Wolności celem wspólnego udziału w wyborach samorządowych) aktywność partii uległa zanikowi. Wielu jej działaczy powróciło do funkcjonowania w związku zawodowym, zaczęło przechodzić do innych formacji (głównie Platformy Obywatelskiej oraz Prawa i Sprawiedliwości) lub rezygnowało z aktywności politycznej.
RS został ostatecznie rozwiązany 3 kwietnia 2004, deklarując zamiar współtworzenia nowego stronnictwa – organizowanej przez Zbigniewa Religę Partii Centrum.

</doc>
<doc id="189236" url="https://pl.wikipedia.org/wiki?curid=189236" title="Ruch społeczny">
Ruch społeczny

Ruch społeczny – forma zbiorowego, spontanicznego działania pewnych kategorii społecznych lub zbiorowości zmierzającego do określonego celu i często do wywołania zmiany społecznej.
Podejmowane przez członków ruchów społecznych akcje mają zazwyczaj charakter spektakularny, aby wywołać duże wrażenie zarówno na społeczeństwie, jak i na aparacie władzy, który kontroluje to społeczeństwo. Według Jana Szczepańskiego występują trzy typy ruchów społecznych:
W innej typologii wyróżnić można ruchy świeckie i ruchy religijne.
W socjologii humanistycznej upatruje się ruchy społeczne jako główne, najbardziej istotne czynniki zmiany społecznej i rozwoju społecznego.
Ruchy społeczne nie tworzą skomplikowanych struktur organizacyjnych, jednakże w sytuacji, gdy mają możliwość wpływu na władzę i mogą nie tylko postulatywnie głosić potrzebę zmiany, lecz także zmianę tę wprowadzać, wówczas następuje ich instytucjonalizacja, przy czym same przekształcają się w rozbudowane organizacje, np. partie polityczne. Znaczna część ruchów społecznych jednak rozpada się.
Współcześnie nowoczesne technologie informacyjne, a zwłaszcza Internet, dają możliwość szybkiego rozprzestrzeniania się nowych ruchów społecznych.
Typy ruchów społecznych.
Socjolodzy rozróżniają kilka rodzajów ruchów społecznych, których działalność można podzielić ze względu na:

</doc>
<doc id="189239" url="https://pl.wikipedia.org/wiki?curid=189239" title="Rajmund Baczyński">
Rajmund Baczyński

Rajmund Baczyński (ur. 10 czerwca 1857 w Krakowie, zm. 7 listopada 1929 w Poznaniu) – generał dywizji Wojska Polskiego.
Życiorys.
19 grudnia 1874 roku, po ukończeniu sześciu klas gimnazjum we Lwowie, zaciągnął się na ochotnika do 11 pułku ułanów. W latach 1875–1877 uczył się w Korpusie Kadetów we Lwowie, a następnie został oficerem zawodowym oficerem. W latach 1907–1911, w stopniu pułkownika, był dowódcą 90 pułku piechoty w Jarosławiu, a później XXIV Brygady Piechoty (12 DP) w Tarnowie. 
24 listopada 1911 roku został mianowany generałem majorem ze starszeństwem z 1 listopada 1911 roku. W październiku 1912 roku został przeniesiony w stan spoczynku.
Po wybuchu I wojny światowej został ponownie powołany do służby. Był dowódcą Legionu Zachodniego oraz przez krótki czas (od 20 sierpnia do 1 października 1914) – tworzonych Legionów Polskich. Sprawował także funkcję generalnego inspektora oddziałów ozdrowieńców, obozów jenieckich, obozów internowania oraz oddziałów zapasowych w rejonie działania korpusu Graz. 23 września 1915 roku został mianowany tytularnym marszałkiem polnym porucznikiem. Z dniem 1 grudnia 1916 roku został przeniesiony w stan spoczynku.
Dekretem Naczelnego Wodza Józefa Piłsudskiego z 12 grudnia 1918 roku został przyjęty do Wojska Polskiego „z zatwierdzeniem posiadanego stopnia generała dywizji i zaliczony do I rezerwy”. Do służby czynnej nie został powołany. Zamieszkał w Poznaniu. Zmarł tam 7 listopada 1929 roku.

</doc>
<doc id="189244" url="https://pl.wikipedia.org/wiki?curid=189244" title="Bohemund I">
Bohemund I



</doc>
<doc id="189246" url="https://pl.wikipedia.org/wiki?curid=189246" title="Bohemund II">
Bohemund II



</doc>
<doc id="189250" url="https://pl.wikipedia.org/wiki?curid=189250" title="Kim Chŏng-il">
Kim Chŏng-il



</doc>
<doc id="189253" url="https://pl.wikipedia.org/wiki?curid=189253" title="OneTouch">
OneTouch

OneTouch (w skrócie OT) – symbol serii telefonów komórkowych marki Alcatel symbolizujący ideę prostego użytkowania OneTouch.
Do swoich pierwszych modeli telefonów, francuski producent dodawał za symbolem "OT" nazwę, np. "Alcatel OT Club". Sytuacja zmieniła się w 1999 roku.
Do połowy 2005 roku Alcatel nazywał swoje modele poprzez dodanie trzech cyfr do OneTouch ("OT"). Im wyższa była liczba, tym model był wyższej klasy, np. Alcatel OT 735. 
Od połowy roku 2005, po nawiązaniu współpracy w dziedzinie budowy telefonów komórkowych z TCL, Alcatel wprowadził nowe nazewnictwo. Odtąd, do OT dodawana jest jedna litera (C, E lub S) i kolejne trzy cyfry, np. Alcatel OT S853.

</doc>
<doc id="189256" url="https://pl.wikipedia.org/wiki?curid=189256" title="Adrian Ilie">
Adrian Ilie

Adrian Ilie (ur. 22 kwietnia 1974 w Krajowie) – rumuński piłkarz występujący na pozycji napastnika, obecnie jest biznesmenem. Brat Sabina.
Życiorys.
Grał w FC Electroputere, Steauie Bukareszt, Galatasaray SK, Valencii CF, Deportivo Alavés, Beşiktaşu JK i FC Zürich, gdzie w 2005 roku skończył karierę.
W reprezentacji Rumunii Ilie rozegrał 55 meczów i strzelił 13 goli. Występował na dwóch mistrzostwach Europy (w 1996 i 2000 roku). Zagrał też na mundialu we Francji w 1998 roku.
Jedyną i zwycięską bramką w meczu z Kolumbią obudził nadzieje Rumunów na sukces w MŚ 1998 rozgrywanych we Francji. Adrian Ilie bardzo pragnął, aby jego reprezentacja ponownie awansowała do najlepszej ,ósemki” turnieju, tak jak w poprzednim Mundialu, na którym Rumunia została wyeliminowana dopiero w ćwierćfinale po serii rzutów karnych. Jednak napastnik drużyny Valencia CF w meczu 1/8 finału przeciwko Chorwacji (0:1) zmarnował zbyt wiele okazji do zdobycia gola. Jego największym sukcesem był awans do finału Ligi Mistrzów w 2000r., w którym jego Valencia uległa Realowi Madryt 0:3.

</doc>
<doc id="189257" url="https://pl.wikipedia.org/wiki?curid=189257" title="Boeing P-26 Peashooter">
Boeing P-26 Peashooter

Boeing P-26 Peashooter – amerykański samolot myśliwski zaprojektowany i zbudowany w 1932 roku w wytwórni Boeing Airplane Corporation.
Historia.
Pod koniec lat dwudziestych XX wieku w amerykańskiej wytwórni Boeing przystąpiono do opracowania projektu samolotu myśliwskiego w układzie jednopłata, które miał zastąpić stosowane wówczas powszechnie dwupłatowe samoloty myśliwskie. Takim samolotem było zainteresowane amerykańskie dowództwo lotnictwa armii USAAC.
We wrześniu 1931 roku wytwórnia Boeing przedstawiła projekt samolotu myśliwskiego w układzie dolnopłata, o konstrukcji całkowicie metalowej, który otrzymał oznaczanie fabryczne "Model 248". 5 grudnia 1931 roku dowództwo USAAC zamówiło trzy prototypy zbudowane według tego projektu i oznaczone jako "XP-936". Do ich napędu zastosowano silnik gwiazdowy 9-cylindrowy "Pratt &amp; Whitney R-1340-21" o mocy 550 KM (405 kW). Uzbrojenie miało składać się z 2 karabinów maszynowych Colt-Browning kal. 7,62 mm, zsynchronizowanych, strzelających przez obracające się śmigło. Karabiny umieszczono po bokach przedniej części kadłuba.
Pierwszy z tych prototypów oblatano 20 marca 1932 roku, Podczas prób w locie wykazał on dobre właściwości pilotażowe i bardzo dobrą zwrotność. W dniu 25 kwietnia 1932 roku trzy prototypy "XP-936" przekazano do przebadania pilotom wojskowym. W testach próbnych oznaczono je symbolem wojskowym "Y1P-26". Na jednym z nich osiągnięto prędkość 360 km/h, była ona aż o 43 km/h wyższa od prędkości stosowanego dotychczas dwupłatowego samolotu myśliwskiego Boeing P-12F. Ponadto samolot Y1P-26 był lżejszy o 1263 kg.
Po wniesieniu poprawek i zmian konstrukcyjnych w wytwórni Boeing zbudowano prototyp "Model 266", który stał się samolotem wzorcowym dla samolotów seryjnych, których produkcję rozpoczęto w grudniu 1933 roku w liczbie 111 egzemplarzy. Samoloty seryjne otrzymały wojskowe oznaczenie "P-26A". Dowództwo USAAC zamówiło najpierw 3 prototypy "XP-26", aby sprawdzić je w różnych warunkach. Sprawdzian wypadł pozytywnie i przystąpiono do produkcji seryjnej.
Pierwszy samolot seryjny "P-26A" został oblatany 10 stycznia 1934 roku, a ostatni z zamówionych 111 samolotów w dniu 30 czerwca 1934 roku.
W 1934 roku zbudowano również 25 samolotów w wersji "P-26B", napędzanych silnikiem "Pratt &amp; Whitney R-1340-33" o mocy 600 KM (442 kW) i nieco zmodernizowanych, o zmienionej instalacji paliwowej. Z powodu okresowego braku tych silników, ostatecznie dostarczono tylko w dniach 20 i 21 czerwca 1934 roku tylko 2 samoloty w wersji "P-26B", a pozostałe 23 zmodernizowane samoloty dostarczono z silnikiem "Pratt &amp; Whitney R-1340-27" tak jak w wersji P-26A. Powstała tak wersja została oznaczona jako "P-26C" i była ona prawie identyczna jak wersja P-26A. Pierwszy samolot wersji P-26C został zbudowany 10 lutego 1936 roku, a ostatni w dniu 7 marca 1936 roku.
Budowano również samoloty "Boeing P-26" na eksport i wersja ta była identyczna jak wersja "P-26A" a miała oznaczenie "P-26s". Łącznie w latach 1932 – 1936 zbudowano około 180 samolotów "Boeing P-26" wszystkich wersji.
Użycie w lotnictwie.
Samoloty myśliwskie "Boeing P-26A" zaczęto dostarczać lotnictwu USAAC od stycznia 1934 roku. Piloci nadali mu nazwę "Peashooter". Był to pierwszy amerykański samolot myśliwski o konstrukcji całkowicie metalowej i podstawowy samolot myśliwski w latach 1934 – 1939.
W latach 1934 – 1939 znalazły się one na uzbrojeniu 7 amerykańskich grup myśliwskich: 1, 16, 17, 18, 20, 32 i 37. Ogółem w lotnictwie USAAC użytkowano 151 samolotów myśliwskich P-26A, B, C.
Podczas II wojny światowej samoloty "Boeing P-26 Peashooter" zostały użyte bojowo przez lotnictwo amerykańskie w pierwszej fazie wojny w walkach z samolotami japońskimi nad Pearl Harbor oraz w 1942 roku. Potem zostały wycofane z działań bojowych i były stosowane jako samoloty szkolne.
Oprócz lotnictwa amerykańskiego używany był także przez lotnictwo innych państw. W 1934 roku wyprodukowano 12 samolotów w wersji "P-26C" (Model 281) przeznaczonych na eksport z czego 1 zakupiło lotnictwo Hiszpanii, gdzie w czasie wojny domowej walczył one z niemieckimi samolotami myśliwskimi Messerschmitt Bf 109, a we wrześniu 1934 roku 11 samolotów "P-26C" otrzymało lotnictwo Chin, które używało ich w walkach z japońskimi samolotami myśliwskimi Mitsubishi A6M "Reisen".
Ponadto już po wycofaniu ich z lotnictwa amerykańskiego 3 samoloty "P-26C" zakupiła Panama i 2 – Gwatemala. W Gwatemali samoloty te użytkowano jako szkolne do 1955 roku.
Opis konstrukcji.
Samolot "Boeing P-26A Peashooter" był jednomiejscowym samolotem myśliwskim, dolnopłatem o konstrukcji całkowicie metalowej, kabina odkryta. Podwozie klasyczne – stałe. Napęd: silnik gwiazdowy, osłonięty pierścieniem Townenda, śmigło dwułopatowe, drewniane. Wyposażony był w radiostację.
Uzbrojenie:

</doc>
<doc id="189260" url="https://pl.wikipedia.org/wiki?curid=189260" title="Władcy Jordanii">
Władcy Jordanii

Lista władców Jordanii z dynastii Haszymidów

</doc>
<doc id="189262" url="https://pl.wikipedia.org/wiki?curid=189262" title="Harcerstwo w okresie stalinizmu">
Harcerstwo w okresie stalinizmu

Harcerstwo w okresie stalinizmu – harcerstwo istniejące w Polsce w okresie stalinizmu (lata 1949–1956). Działało wówczas ok. 100 organizacji tzw. „drugiej konspiracji harcerskiej” w większości bez broni lub z nieliczną bronią przechowywaną na wypadek wybuchu kolejnej wojny.
W większym stopniu pojawiały się cele wychowania patriotycznego, a nawet w wielu organizacjach oddziaływania na młodzież nie zrzeszoną i społeczeństwo. Powszechnie posługiwano się ulotkami i napisami na murach. Eksplozja powstawania nowych organizacji łączyła się z bezprawnym zlikwidowaniem ZHP w 1949 roku.
Niektóre harcerskie organizacje niepodległościowe z tego okresu poza działalnością niepodległościową prowadziły działalność harcerską. Przyjmowano harcerską strukturę organizacyjną z podziałem na zastępy, drużyny, hufce, a nawet sporadycznie do komendy chorągwi włącznie. Przeprowadzano biegi harcerskie w terenie na stopnie harcerskie, wydawano rozkazy, mianowano funkcyjnych, przyznawano stopnie harcerskie. Szkolono harcerzy w łączności, terenoznawstwie i samarytance.
Trudno ustalić pełną liczbę uczestników „drugiej konspiracji harcerskiej”, ale pewien obraz daje liczba 2997 harcerek i harcerzy uzyskana z akt sądowych i rejestrów skazanych.

</doc>
<doc id="189263" url="https://pl.wikipedia.org/wiki?curid=189263" title="(7066) Nessus">
(7066) Nessus

(7066) Nessus – planetoida z grupy centaurów.
Odkrycie.
Została odkryta 26 kwietnia 1993 roku w Obserwatorium Kitt Peak przez Davida Rabinowitza w programie Spacewatch. Nazwa planetoidy pochodzi od Nessosa, jednego z centaurów w mitologii greckiej. Przed jej nadaniem planetoida nosiła oznaczenie tymczasowe (7066) 1993 HA2.
Orbita.
(7066) Nessus obiega Słońce w średniej odległości ponad 24,4 j.a. po mocno eliptycznej orbicie. Ma średnicę szacowaną na ok. 58 km. Jeden obieg wokół Słońca zajmuje Nessusowi ok. 121 lat.

</doc>
<doc id="189267" url="https://pl.wikipedia.org/wiki?curid=189267" title="Nana Miyagi">
Nana Miyagi

 – japońska tenisistka, zwyciężczyni dziesięciu turniejów zawodowych w grze podwójnej, reprezentantka w Pucharze Federacji.
Jest córką Amerykanina, wojskowego służącego m.in. na japońskiej Okinawie oraz Japonki; do 13. roku życia wychowywała się w USA. Karierę zawodową rozpoczęła w 1988, trenując pod kierunkiem ojca. Znana głównie jako deblistka, miała również pewne osiągnięcia singlowe; była w finale turnieju w Surabaya (1996) oraz półfinałach w Tajpej (1992) i dwukrotnie Tokio ("Nichirei", 1994; "Japan Open", 1995). W lutym 1997 osiągnęła na liście rankingowej gry pojedynczej pozycję nr 51. W 26 startach w grze pojedynczej w turniejach wielkoszlemowych (po raz pierwszy w Australian Open 1990, ostatni Australian Open 1999) nigdy nie awansowała do III rundy. Wśród czołowych zawodniczek, które udało się jej pokonać, były m.in. Szwajcarka Martina Hingis, Amerykanka Lindsay Davenport, Niemka Sabine Hack.
Więcej sukcesów odniosła jako deblistka. W maju 1997 była notowana na pozycji nr 12 w rankingu światowym gry podwójnej; była dwukrotnie w ćwierćfinałach wielkoszlemowego Australian Open (1997, 2000), wygrała 10 turniejów cyklu "WTA Tour" oraz 31 turniejów niższej rangi (rozgrywanych pod auspicjami Międzynarodowej Federacji Tenisowej ITF). Największe sukcesy osiągnęła w parze z Japonką Naoko Kijimutą, kończąc sezon 1997 jako dziewiąta para deblowa na świecie (wygrały razem trzy turnieje).
Niewysoka zawodniczka (1,63 m), praworęczna, prezentuje rzadko spotykany sposób gry - oburącz uderza zarówno bekhend, jak i forhend. Reprezentowała Japonię w Pucharze Federacji w latach 1989 japońska2000, występując jako singlistka i deblistka; bilans jej występów to 10 pojedynków wygranych i 6 przegranych. Jej deblowymi partnerkami w meczach pucharowych były m.in. Ai Sugiyama, Naoko Kijimuta, Mana Endō. Reprezentowała także kraj na igrzyskach olimpijskich w Sydney 2000.
Wygrane turnieje:

</doc>
<doc id="189270" url="https://pl.wikipedia.org/wiki?curid=189270" title="Kolejka (zbiorowość)">
Kolejka (zbiorowość)

Kolejka – grupa ludzi czekających na coś.
Niektóre instytucje publiczne prowadzą w sposób sformalizowany oficjalne kolejki oczekujących na dane limitowane świadczenie – np. kolejki mieszkaniowe w urzędach gminy, kolejki oczekujących na świadczenia zdrowotne finansowane przez NFZ.
W Wielkiej Brytanii oraz w jej byłych koloniach, kolejki tworzą się na przystankach autobusowych podczas oczekiwania na autobus. Wiąże się to z faktem, że pasażerowie wpuszczani są tylko przednimi drzwiami, a kolejność w kolejce może mieć wpływ na wpuszczenie do autobusu (zdarza się, że kierowca nie wpuszcza całej kolejki do autobusu, gdy uzna, że w środku jest już za dużo osób).
Automaty kolejkowe.
Ze względu na częste spory i nieścisłości co do kolejności obsługi petenta/klienta coraz powszechniej stosowane są automaty kolejkowe, gdzie o kolejności obsługi decyduje nadany przez automat przy wejściu numer. W przypadku obsługi wielostanowiskowej, przy kolejnych stanowiskach podawany jest kolejny numer klienta/petenta, który może być teraz obsłużony. Urządzenia te często stosowane są w urzędach czy na pocztach.
Kolejki w czasach PRL.
Kolejka w znaczeniu opisywanym powyżej była nieodłącznym elementem codzienności w czasach Polskiej Rzeczypospolitej Ludowej (PRL). Kryzys gospodarczy i braki w zaopatrzeniu sprawiały, że tam, gdzie pojawiał się potrzebny towar ustawiała się kolejka ludzi chętnych do zakupu. Kolejki te przyjmowały rozmiary niespotykane po tym okresie. W szczególności do historii przeszły kolejki do zakupu mięsa czy wędlin.
Kolejki formowały się często już przed dostawą pożądanego towaru. Niejednokrotnie oczekiwanie w kolejkach miało dramatyczny przebieg. W zatłoczonych sklepach, po długich godzinach oczekiwania wśród zmęczonych i rozdrażnionych ludzie dochodziło do konfliktów, przepychanek, awantur, a także wybijania przez napierający tłum szyb w oknach wystawowych. W skrajnych wypadkach interweniowała milicja.
W kolejkach stały na zmianę rodziny, grupy sąsiedzkie i pracownicze. W wyniku powszechności zjawiska kolejek wykształciły się formy pomagające w ich organizacji i zarządzaniu. Były to:
Powszechność kolejek sprawiła, że pojawił się zawód tzw. stacza, tj. osoby trudniącej się staniem w kolejkach za inne osoby.
W swoistych „kolejkach” (nie polegających jednak na fizycznym oczekiwaniu w jednym miejscu) mieszkaniowych oczekiwano 15–25 lat, podobnie na instalację telefonu. Krócej oczekiwało się na przydział samochodu.
Kolejka w kulturze.
Różnego typu formy kolejek prezentowane były w wielu filmach Stanisława Barei, m.in. w "Co mi zrobisz, jak mnie złapiesz" czy w serialu "Alternatywy 4". Motyw kolejki wykorzystany został także w kilku surrealistycznych skeczach Latającego cyrku Monty Pythona.
Motyw kolejki stał się inspiracją do piosenki „Psalm stojących w kolejce” z tekstem Ernesta Brylla (w wykonaniu Krystyny Prońko) oraz do gry planszowej Instytutu Pamięci Narodowej „Kolejka”.

</doc>
<doc id="189271" url="https://pl.wikipedia.org/wiki?curid=189271" title="Rejestr (Windows)">
Rejestr (Windows)

Rejestr – hierarchiczna baza danych konfiguracyjnych w systemach operacyjnych Windows. Są w nim przechowywane informacje o konfiguracji i ustawieniach m.in. użytkowników, urządzeń podłączonych do komputera, a także zainstalowanych programów.
Do wpisów w rejestrze system odwołuje się każdorazowo, gdy wynik wykonania operacji zależy od wcześniej zapamiętanych ustawień systemowych.
Rejestr w platformie Windows spełnia analogiczną funkcję do katalogu "/etc/" w systemach Unix/Linux.
Rejestr pełni funkcję centralnej bazy danych, przeznaczonej do przechowywania w ujednolicony sposób wszystkich informacji konfiguracyjnych systemu operacyjnego i aplikacji. Zawiera on kompletny zestaw wpisów dotyczących ustawień takich elementów, jak programy obsługi (sterowniki) urządzeń, pamięć czy programy obsługi sieci. Narzędzia systemu operacyjnego pozwalają na dostęp do niego zarówno z komputera, którego dotyczy, jak również poprzez sieć.
Architektura rejestru jest połączeniem idei znanych z Windows 3.x plików INI oraz występującego także w tym środowisku rejestru (przechowującego znacznie mniej informacji). Rejestr zawarty w systemie Windows 95 ujednolica i łączy te mechanizmy. Sekcjom plików INI odpowiadają tzw. klucze rejestru, a poszczególnym wpisom – wartości rejestru. Podstawowe różnice to wprowadzenie struktury hierarchicznej (drzewiastej) i umożliwienie korzystania z wartości binarnych.
Przed wprowadzeniem koncepcji rejestru konfiguracja systemu i programów była zapisywana w plikach typu .ini obecnych na dysku, a każde odwoływanie się do konfiguracji powodowało konieczność odczytu pliku .ini z dysku, co spowalniało system. Wraz z rozwojem systemów ilość danych gromadzonych w konfiguracji wzrosła na tyle, że każdorazowe odwoływanie się do konfiguracji zapisanej na dysku było znacznym obciążeniem systemu, w związku z czym rejestr w nowszych systemach Windows jest wpisywany do pamięci RAM podczas uruchamiania systemu, na dysku zaś zapisywane są jedynie jego aktualizowane kopie.

</doc>
<doc id="189277" url="https://pl.wikipedia.org/wiki?curid=189277" title="Marian Kwiatkowski">
Marian Kwiatkowski

Marian Kwiatkowski (ur. 9 lutego 1913 w Rauxel koło Dortmundu, zm. 14 września 1985 w Śremie) – administrator parafii pw. Matki Boskiej Częstochowskiej w Poznaniu w latach 1945-1947, proboszcz dobrzycki w latach 1947-1952, prokurator Arcybiskupiego Seminarium Duchownego w Poznaniu w latach 1947-1950, zastępca rektora KUL-u w latach 1951-1952, proboszcz w Zdunach w parafii pw. Św. Jana Chrzciciela w latach 1952-1983.
Życiorys.
Do Polski przyjechał z rodzicami w 1919 i zamieszkał najpierw w Mątwach koło Inowrocławia, a potem w Bydgoszczy. Tam skończył Szkołę Parafialną św. Jana, następnie Państwowe Gimnazjum Humanistyczne. Po zdanej maturze w 1932 wstąpił do Arcybiskupiego Seminarium Duchownego. Lata seminaryjne spędził w Poznaniu i Gnieźnie. Święcenia kapłańskie otrzymał 11 czerwca 1938 w Katedrze Poznańskiej z rąk bp. Walentego Dymka.
Po święceniach został skierowany do pracy duszpasterskiej jako wikariusz w Grabowie nad Prosną w roku 1938, a następnie, od 1 lipca 1939 do parafii na poznańskiej Starołęce.
Lata okupacji hitlerowskiej spędził na Lubelszczyźnie pracując jako ogrodnik i duszpasterz. Po zakończeniu działań wojennych objął na krótki czas jako administrator parafię pw. MB Częstochowskiej w Poznaniu-Naramowicach, potem także we wsi Chojnica (dziś już nieistniejącej).
W latach 1947-1950 pełnił funkcję prokuratora Arcybiskupiego Seminarium Duchownego w Poznaniu. Wykorzystał swoje zdolności praktyczne przy jego odbudowie. Z dniem 1 października 1947 r. Dekertem abpa Walentego Dymka został proboszczem w parafii św. Tekli w Dobrzycy.
Jednocześnie objął stanowisko zastępcy rektora do spraw gospodarczych Katolickiego Uniwersytetu Lubelskiego. Krótkie zarządzanie sprawami gospodarczymi przerwało mu aresztowanie przez funkcjonariuszy SB. Po zwolnieniu z aresztu, z dniem 15 września 1952 r. przyjął stanowisko proboszcza w parafii Św. Jana Chrzciciela w Zdunach w powiecie krotoszyńskim.
W 1959 roku ks. Marian Kwiatkowski uczestniczył w ekshumacji, a potem w pochówku Ludwika Danielaka, pocztowca i harcerza ze Zdun, zamordowanego przez żołnierzy Wehrmachtu w 1939 roku. W listopadzie 1983 r. przeszedł w stan spoczynku i zamieszkał w budowanym przez siebie domu we wsi Borówiec, w parafii Kórnik.
W lipcu 1985 roku poważnie zachorował i został przewieziony najpierw do szpitala w Śremie, a potem w Poznaniu. Powrócił do domu w Borówcu, ale nawrót choroby spowodował kolejną hospitalizację. Zmarł w szpitalu w Śremie, 14 września 1985 roku. Pogrzeb, zgodnie z życzeniem zmarłego, odbył się w Kórniku.

</doc>
<doc id="189278" url="https://pl.wikipedia.org/wiki?curid=189278" title="Allegretto">
Allegretto



</doc>
<doc id="189279" url="https://pl.wikipedia.org/wiki?curid=189279" title="Grave">
Grave



</doc>
<doc id="189280" url="https://pl.wikipedia.org/wiki?curid=189280" title="Largo">
Largo

Miejscowości w USA:

</doc>
<doc id="189281" url="https://pl.wikipedia.org/wiki?curid=189281" title="Lento">
Lento

Zobacz też:

</doc>
<doc id="189283" url="https://pl.wikipedia.org/wiki?curid=189283" title="Harcerstwo w latach 1956–1979">
Harcerstwo w latach 1956–1979



</doc>
<doc id="189286" url="https://pl.wikipedia.org/wiki?curid=189286" title="Czukocki Okręg Autonomiczny">
Czukocki Okręg Autonomiczny

Czukocki Okręg Autonomiczny, Czukotka (, czukocki: Чукоткакэн автономныкэн округ) – jednostka terytorialna Federacji Rosyjskiej, położony na północnym wschodzie państwa. Należy do rejonów Dalekiej Północy. Powierzchnia 737 700 km².
Centrum administracyjnym Czukotki jest Anadyr. Na terenie okręgu znajduje się jeden z największych parków narodowych w Rosji – Park Narodowy „Beringia” i Rezerwat „Wyspa Wrangla”.
Geografia.
Czukocki Okręg Autonomiczny położony jest na kontynencie azjatyckim, obejmuje Półwysep Czukocki i pewną liczbę wysp (Wrangla, Ajon, Ratmanowa i in.). Otoczony morzami: Wschodniosyberyjskim, Czukockim i Beringa. Większość obszaru położona za Północnym Kołem Podbiegunowym. Graniczy z Jakucją, Krajem Kamczackim i obwodem magadańskim.
Klimat.
Klimat Czukotki jest niezwykle surowy – na wybrzeżach morski, we wnętrzu okręgu – kontynentalny. Zima trwa do 10 miesięcy. Średnia temperatura stycznia wynosi od –15 °C do –39 °C, a lipca od +5 °C do +10 °C. Roczna suma opadów 200–500 mm. Pod ziemią obecna wieczna zmarzlina.
Demografia.
Liczba ludności Czukockiego Okręgu Autonomicznego wynosiła w 2010 roku około 50 526 mieszkańców. W skład populacji wchodziły następujące narodowości:
Historia.
Czukocki Okręg Autonomiczny powstał 10 maja 1930. Gubernatorem regionu w latach 2000–2008 był znany oligarcha i polityk, Roman Abramowicz.
Podział administracyjny.
W okręgu znajdują się 3 miasta i 18 osiedli typu miejskiego. Administracyjnie okręg podzielony jest na jedno miasto wydzielone i 6 rejonów.
Tablice rejestracyjne.
Tablice pojazdów zarejestrowanych w Czukockim Okręgu Autonomicznym mają oznaczenie 87 w prawym górnym rogu nad flagą Rosji i literami RUS.

</doc>
<doc id="189287" url="https://pl.wikipedia.org/wiki?curid=189287" title="Andantino">
Andantino



</doc>
<doc id="189288" url="https://pl.wikipedia.org/wiki?curid=189288" title="Dobiegniew">
Dobiegniew

Dobiegniew (do 1945 ) – miasto w Polsce w województwie lubuskim, w powiecie strzelecko-drezdeneckim, siedziba gminy miejsko-wiejskiej Dobiegniew, położone nad jeziorem Wielgie. Przez miasto przepływa rzeka Mierzęcka Struga.
Ośrodek turystyczno-wypoczynkowy i usługowy. Przemysł spożywczy.
Według danych GUS z 31 grudnia 2019 r. Dobiegniew liczył 3071 mieszkańców.
Położenie.
Dobiegniew położony jest w północno-wschodniej części województwa lubuskiego, w powiecie strzelecko-drezdeneckim około 50 km od Gorzowa Wielkopolskiego i 70 km od Piły. W mieście krzyżują się drogi krajowe i wojewódzkie:
Przez miasto przebiega linia kolejowa nr 351 Poznań – Szczecin.
Miasto położone jest na Pojezierzu Dobiegniewskim na skraju Puszczy Drawskiej, nad jeziorem Wielgie i Mierzęcką Strugą.
Wcześniej Dobiegniew należał do Wielkopolski, po czym około 1296 został opanowany przez Brandenburgię i włączony do Nowej Marchii, do której przynależał do 1945 roku.
Nazwa.
Miejscowość pod zlatynizowaną nazwą "villa Dobegneve" wymieniona jest w łacińskim dokumencie wydanym w Poznaniu w 1280 roku sygnowanym przez króla polskiego Przemysła II.
Historia.
W okolicach Dobiegniewa, w kierunku na Drezdenko, została znaleziona bursztynowa figurka zoomorficzna (koń) nawiązująca do kręgu kulturowego Maglemose (7000–4500 lat p.n.e.). Figurka ta jest też przypisywana kulturze chojnicko-pieńkowskiej. Prace nad prehistorycznym osadnictwem na Pojezierzu Dobiegniewskim prowadził prof. Zbigniew Bagniewski.
Dobiegniew (osada rybacka) otrzymał prawa miejskie około roku 1298. W czerwcu 1433 roku zostało w trakcie wojny polsko-krzyżackiej (nieszawskiej) zdobyte przez wojska czesko-wielkopolskie. Miasto było kilkakrotnie niszczone przez pożary. W 1848 otwarto w Dobiegniewie stację kolejową na trasie łączącej Poznań i Szczecin.
W okresie wojennym (1940–1945) w Dobiegniewie był największy obóz jeńców wojennych Oflag II C Woldenberg. Na miejscu oflagu utworzono Muzeum Woldenberczyków. W 1945 miasto zostało zniszczone w 85%. W 1965 z inicjatywy byłych jeńców i Związku Bojowników o Wolność i Demokrację wybudowano szkołę Tysiąclecia im. ZBOWiD.
W latach 1975–1998 miasto administracyjnie należało do województwa gorzowskiego.
Demografia.
Według danych z 30 czerwca 2015 miasto miało 3113 mieszkańców.
Zabytki.
Do wojewódzkiego rejestru zabytków wpisane są:
W Dobiegniewie mimo dotkliwych zniszczeń wojennych zachowało się kilka obiektów. Są to:
Z innych zabytków zachowały się po 1945 roku tylko nieliczne domy.
Kultura i oświata.
Dobiegniew jest ośrodkiem kulturalnym dla gminy i miasta. W mieście istnieje Muzeum Woldenberczyków na terenie byłego obozu jenieckiego oraz biblioteka miejska.
W mieście funkcjonują następujące placówki oświatowe:
Ochrona zdrowia.
W mieście funkcjonują dwie przychodnie Samodzielny Publiczny Zakład Opieki Zdrowotnej, Niepubliczny Zakład Opieki Zdrowotnej „Zdrowie” oraz dwie apteki Apteka św. Marcina i Apteka „Pod Platanem”.
Sport i rekreacja.
Baza sportowa w mieście składa się z zespołu boisk sportowych, hali sportowej z pełnym wyposażeniem i zapleczem (usytuowana na terenie Lasku Miejskiego), istnieją plaże miejskie nad jeziorem Osiek (powierzchnia 6 km², długość 10 km), na terenie gminy i miasta są liczne ścieżki rowerowe, szlaki piesze. Dobiegniew ma Harcerski Klub Żeglarski "Panta Rei". Co roku przez pierwszy tydzień lipca odbywa się w Dobiegniewie Międzynarodowy Młodzieżowy Turniej Piłki Nożnej "Dobiegniew Cup". Nad jeziorem Osiek istnieje kemping.
Miejscowość jest siedzibą piłkarskiego Klubu Sportowego „Błękitni” Dobiegniew, który został założony w 1946 roku. Zespół rozgrywa mecze na stadionie o pojemności 1200 miejsc (900 siedzących). Barwy klubu: biało-niebieskie.
1 sierpnia 2008 roku rozpoczęto budowę boiska "Orlik 2012".
Gospodarka.
W mieście istnieje drobny przemysł, głównie drzewny, bazujący na surowcu pozyskiwanym z okolicznych lasów. Istnieją też restauracje, bary, wiele punktów usługowo-handlowych, markety, pensjonaty i schronisko młodzieżowe. W mieście znajduje się również posterunek policji, poczta oraz oddziały i filie banków.

</doc>
<doc id="189291" url="https://pl.wikipedia.org/wiki?curid=189291" title="Presto">
Presto



</doc>
<doc id="189292" url="https://pl.wikipedia.org/wiki?curid=189292" title="Prestissimo">
Prestissimo



</doc>
<doc id="189294" url="https://pl.wikipedia.org/wiki?curid=189294" title="Allargando">
Allargando



</doc>
<doc id="189296" url="https://pl.wikipedia.org/wiki?curid=189296" title="Animato">
Animato



</doc>
<doc id="189298" url="https://pl.wikipedia.org/wiki?curid=189298" title="Bierzwnik (gmina)">
Bierzwnik (gmina)

Bierzwnik – gmina wiejska, położona w województwie zachodniopomorskim, w południowo-wschodniej części powiatu choszczeńskiego. Siedzibą władz gminy jest wieś Bierzwnik.
Miejsce w województwie (na 114 gmin):
powierzchnia 36., ludność 82.
Położenie.
Gmina leży w południowej części województwa zachodniopomorskiego, na Pojezierzu Dobiegniewskim i Równinie Drawskiej. Tereny leśne zajmują 53% powierzchni gminy, a użytki rolne 36%.
Gmina stanowi 18% powierzchni powiatu.
Sąsiednie gminy:
W latach 1975–1998 gmina położona była w województwie gorzowskim.
Demografia.
Dane z 30 czerwca 2008:
Gminę zamieszkuje 9,5% ludności powiatu.
Przyroda.
Na terenie gminy znajdują się 2 rezerwaty przyrody:
Turystyka.
Szlaki turystyczne na terenie gminy:
Administracja.
W 2016 r. wykonane wydatki budżetu gminy Bierzwnik wynosiły 17,9 mln zł, a dochody budżetu 18,9 mln zł. Zobowiązania samorządu (dług publiczny) według stanu na koniec 2016 r. wynosiły 6,5 mln zł, co stanowiło 34,4% poziomu dochodów.
Komunikacja.
Transport drogowy.
Przez gminę prowadzi droga wojewódzka nr 160, łącząca Bierzwnik z Choszcznem (24 km) i z Dobiegniewem (11 km).
Transport kolejowy.
Bierzwnik uzyskał połączenie kolejowe już w 1847 r. po wybudowaniu odcinka linii kolejowej ze Stargardu do Dobiegniewa, w 1978 r. cała linia ze Szczecina do Poznania została zelektryfikowana. Obecnie w gminie czynne są 2 stacje kolejowe: Rębusz i Bierzwnik.
Poczta.
W gminie czynny jest jeden urząd pocztowy: Bierzwnik (nr 73-240).

</doc>
<doc id="189299" url="https://pl.wikipedia.org/wiki?curid=189299" title="Stringendo">
Stringendo



</doc>
<doc id="189300" url="https://pl.wikipedia.org/wiki?curid=189300" title="Tenuto">
Tenuto



</doc>
<doc id="189304" url="https://pl.wikipedia.org/wiki?curid=189304" title="Eweni">
Eweni

Eweni (, dawniej Lamuci) – autochtoniczny etnos syberyjski, spokrewniony z Ewenkami i wraz z nimi określany dawniej jako Tunguzi. 
Eweni zamieszkują głównie obwód magadański i Kraj Kamczacki, Czukocję, wybrzeże Morza Ochockiego oraz północne rejony Jakucji. Według danych z roku 2010 w Rosji żyje 22 383 Ewenów.
Ich językiem ojczystym jest język eweński, należący do grupy tunguskiej (północnej) języków tungusko-mandżurskich. Język ten jest obecnie dość szybko wypierany przez język rosyjski i jedynie niespełna połowa Ewenów zna rodzimą mowę.
Tradycyjnymi zajęciami Ewenów było na poły koczownicze myślistwo, rybołówstwo i hodowla reniferów.
Do XIX wieku Eweni wyznawali szamanizm, następnie zostali schrystianizowani w obrządku prawosławnym przez Rosjan, zachowali jednak do dziś liczne przejawy dawnej wiary.
Przypisy.
 

</doc>
<doc id="189308" url="https://pl.wikipedia.org/wiki?curid=189308" title="Ujście (miasto)">
Ujście (miasto)

Ujście (niem. "Usch") – miasto w woj. wielkopolskim, w powiecie pilskim, siedziba gminy miejsko-wiejskiej Ujście.
30 czerwca 2016 roku miasto liczyło 3750 mieszkańców.
Ujście leży na historycznej Krajnie. Miasto królewskie należało do starostwa ujskiego, pod koniec XVI wieku leżało w powiecie poznańskim województwa poznańskiego.
Położenie.
Ujście leży 10 km na południe od Piły, w Dolinie Środkowej Noteci, na skraju Wysoczyzny Chodzieskiej, u ujścia Gwdy do Noteci. Przez miasto przebiega droga krajowa nr 11 Kołobrzeg – Bytom, droga wojewódzka nr 182 do Międzychodu oraz linia kolejowa Piła – Mirosław (prowadzony jest na niej tylko ruch towarowy) kiedyś linia prowadziła do miejscowości Bzowo Goraj.
W latach 1975–1998 miasto administracyjnie należało do województwa pilskiego.
Nazwa.
Nazwa miejscowości ma swój źródłosłów w polskiej nazwie "ujście" oznaczającej końcowy bieg rzeki tzw. „ujście rzeki”. W tym wypadku oznacza ujście rzeki Gwdy do Noteci. Miejscowość w zlatynizowanej formie "Uscze" notuje Gall Anonim w swojej Kronice polskiej spisanej w latach 1112–1116. We fragmencie „Pomorani Uscze, Bolezlavi castrum” (pol. „gród Bolesława pomorskie Uście”) opisuje walki Polaków z Pomorzanami.
Miejscowość jako miasto pod zlatynizowaną nazwą "Uschye" we fragmencie wymieniającym kasztelana ujskiego Bogusława łac."Boguslao castellano de Uschye" wspomniana jest w łacińskim dokumencie wydanym w Gnieźnie w 1280 roku, sygnowanym przez króla polskiego Przemysła II. Kolejny łaciński dokument wydany przez tego króla w Gnieźnie w 1283 roku wymienia miejscowość pod nazwą "Usze" podając imię kasztelana ujskiego Bogusława we fragmencie „Boguslavo castellano de Usze”.
Historia.
Prowadzone w latach pięćdziesiątych XX wieku prace archeologiczne dostarczyły licznych materiałów dowodzących istnienia grodu już w VII wieku. Gród w Ujściu został rozbudowany przez Bolesława Chrobrego, stając się ważną twierdzą graniczną, strzegącą przeprawy od strony Pomorza. Gród ulokowany był w miejscu połączenia się dwóch rzek: Gwdy i Noteci. Pierwsza wzmianka o Ujściu w dokumentach pisanych pochodzi z 1108 roku z kroniki Galla Anonima i odnosi się do wojen prowadzonych przez Bolesława Krzywoustego w celu przywrócenia Pomorza do Polski. Najcięższe walki z Pomorzanami to okres panowania Bolesława Krzywoustego, zwłaszcza rok 1108. Wówczas to książę pomorski Gniewomir zdobył Ujście, jednak Krzywousty wkrótce odbił gród. W 1223 roku Władysław Odonic przy pomocy księcia pomorskiego Świętopełka zdobył na Władysławie Laskonogim gród ujski. Odtąd Odonic tytułował się w dokumentach jako „Książę na Ujściu” ("dux de Usce").
Po jego śmierci w 1239 roku skończyła się rola Ujścia jako stolicy samodzielnego księstewka. Od przełomu XIV i XV wieku Ujście wraz z okolicznymi włościami stanowiło dobra królewskie (tzw. królewszczyznę) jako starostwo ujskie (później przemianowane na ujsko-pilskie). Ujście otrzymało prawa miejskie 24 czerwca 1413 roku na mocy dokumentu wydanego przez Władysława Jagiełłę. W czasie wojny trzynastoletniej Ujście wystawiło w 1458 roku 10 pieszych na odsiecz oblężonej polskiej załogi Zamku w Malborku.
W dniu 25 lipca 1655 roku pod Ujściem piętnastotysięczna armia pospolitego ruszenia szlachty wielkopolskiej pod dowództwem wojewody poznańskiego Krzysztofa Opalińskiego oraz wojewody kaliskiego Andrzeja Karola Grudzińskiego poddała Wielkopolskę siedemnastotysięcznej armii szwedzkiej.
W 1772 roku Prusacy zagarnęli miasto wraz z całym okręgiem nadnoteckim. W 1809 roku powstała w Ujściu huta szkła. Ważnym wydarzeniem dla rozwoju miasta było uregulowanie Noteci i melioracja łąk w dolinie, przeprowadzone w końcu XIX wieku. Okres międzywojenny przyniósł ze sobą stagnację. W 1920 r. Ujście powróciło do państwa polskiego, stając się miastem nadgranicznym – granicę polsko-niemiecką wytyczono na przepływającej u stóp miejscowości Noteci i dalej na Gwdzie. W okresie międzywojennym w miejscowości stacjonowała placówka Straży Granicznej I linii „Ujście”.
W okresie II wojny światowej Niemcy zburzyli pomnik powstańców wielkopolskich i Kalwarię, a wielu mieszkańców miasta wysiedlili.
Gospodarka.
 Na zachód od miasta, na krawędzi doliny, znajduje się kopalnia piasku wykorzystywanego do produkcji szkła. Nad Notecią położony jest port rzeczny.
Miasta partnerskie.
Gminy partnerskie:

</doc>
<doc id="189311" url="https://pl.wikipedia.org/wiki?curid=189311" title="Świątynia Luksorska">
Świątynia Luksorska

Świątynia Luksorska (egip. ".Ipet-resejet" – "Harem Południowy – miejsce liczby, wyliczania, poznania (wszystkiego tego co jest)") – znana także jako Świątynia Narodzin Amona. Jedna z budowli starożytnego Egiptu, które można obejrzeć w Luksorze, w południowym Egipcie. Jest jednym z dwóch (po świątyni w Karnaku) najważniejszych zabytków wschodniego brzegu Teb.
Budowę świątyni rozpoczął Amenhotep III, jego następcy kontynuowali, rozbudowując świątynię. Ostateczny kształt otrzymała za czasów Ramzesa II.
Świątynie Amona w Luksorze i Karnaku połączone są ze sobą Aleją Sfinksów o długości ok. 3 km. Aleja prowadziła wzdłuż Nilu do wielkich, szerokich na 65 m pylonów ustawionych przez Ramzesa II.
Przed pylonami stanęły dwa 25 m wysokości obeliski (jeden z nich został wywieziony w 1833 r. do Paryża i ustawiony w 1836 roku, na Placu Zgody) oraz sześć posągów Ramzesa, królowej Nefertari i ich córki Maritamon w pozycji siedzącej. Do naszych czasów przetrwały tylko dwa z nich (trzeci jest odrestaurowany). Pylony zdobione są reliefami o tematyce batalistycznej, sławiącej zwycięstwo Ramzesa nad Hetytami w bitwie pod Kadesz.
Za pylonami znajduje się dziedziniec Ramzesa II otoczony podwójną kolumnadą. Bezpośrednio za pylonami, po prawej stronie znajduje się kaplica Hatszepsut, po lewej, na ruinach świątyni, zbudowano meczet Abu al-Haggag.
Dziedziniec Ramzesa z dziedzińcem Amenhotepa III łączy kolumnada Amenhotepa (trójnawowa długa sala). U wejścia do kolumnady Amenhotepa postawiono dwa, ogromnych rozmiarów posągi Ramzesa III (Ramzes nakazał ustawienie 10 swoich podobizn w tej świątyni). Kolumny mają głowice w kształcie rozwiniętych kwiatów papirusu.
Dziedziniec Amenhotepa poprzedza salę hypostylową, za którą znajduje się najstarsza część świątyni, sanktuarium poświęcone triadzie bóstw tebańskich: Amonowi, Chonsu i Mut.
Podczas prac wykopaliskowych prowadzonych w 1989 r., na dziedzińcu odnaleziono 20 posągów królewskich ukrytych pod posadzką jeszcze w starożytności. Najstarsze z nich pochodzą z czasów Amenhotepa.
W czasach rzymskich na terenie świątyni mieścił się obóz wojskowy. Chrześcijanie używali świątyni jako kościoła.

</doc>
<doc id="189315" url="https://pl.wikipedia.org/wiki?curid=189315" title="IKE">
IKE



</doc>
<doc id="189319" url="https://pl.wikipedia.org/wiki?curid=189319" title="Andante">
Andante



</doc>
<doc id="189320" url="https://pl.wikipedia.org/wiki?curid=189320" title="Moderato">
Moderato



</doc>
<doc id="189321" url="https://pl.wikipedia.org/wiki?curid=189321" title="Presto vivacisimo">
Presto vivacisimo



</doc>
<doc id="189322" url="https://pl.wikipedia.org/wiki?curid=189322" title="Vivace">
Vivace



</doc>
<doc id="189323" url="https://pl.wikipedia.org/wiki?curid=189323" title="Assai">
Assai



</doc>
<doc id="189324" url="https://pl.wikipedia.org/wiki?curid=189324" title="Doppio movimento">
Doppio movimento



</doc>
<doc id="189325" url="https://pl.wikipedia.org/wiki?curid=189325" title="Meno mosso">
Meno mosso



</doc>
<doc id="189326" url="https://pl.wikipedia.org/wiki?curid=189326" title="Rallentando">
Rallentando



</doc>
<doc id="189328" url="https://pl.wikipedia.org/wiki?curid=189328" title="Poco un poco mosso">
Poco un poco mosso



</doc>
<doc id="189329" url="https://pl.wikipedia.org/wiki?curid=189329" title="Non tanto">
Non tanto



</doc>
<doc id="189330" url="https://pl.wikipedia.org/wiki?curid=189330" title="Poco a poco">
Poco a poco



</doc>
<doc id="189331" url="https://pl.wikipedia.org/wiki?curid=189331" title="Meno">
Meno

Meno – miasto w Stanach Zjednoczonych, w stanie Oklahoma, w hrabstwie Major.

</doc>
<doc id="189332" url="https://pl.wikipedia.org/wiki?curid=189332" title="Poco un poco">
Poco un poco



</doc>
<doc id="189333" url="https://pl.wikipedia.org/wiki?curid=189333" title="Non tropo">
Non tropo



</doc>
<doc id="189334" url="https://pl.wikipedia.org/wiki?curid=189334" title="Molto">
Molto



</doc>
<doc id="189335" url="https://pl.wikipedia.org/wiki?curid=189335" title="Vivo">
Vivo



</doc>
<doc id="189336" url="https://pl.wikipedia.org/wiki?curid=189336" title="Rejka">
Rejka

Rejka – lekka reja zawieszona na maszcie ukośnie lub równolegle do niego (pionowo). W zależności od typu ożaglowania może być elementem nośnym głównego żagla lub żagla pomocniczego. Rejki są podnoszone z pokładu, w odróżnieniu od rei, które przeważnie wiszą na masztach na stałe (wyjątkiem jest bryfokreja).
Rodzaje rejek:

</doc>
<doc id="189340" url="https://pl.wikipedia.org/wiki?curid=189340" title="Otwarte społeczeństwo">
Otwarte społeczeństwo



</doc>
<doc id="189343" url="https://pl.wikipedia.org/wiki?curid=189343" title="Stefan III (papież)">
Stefan III (papież)

Stefan III lub Stefan IV (ur. ok. 720, zm. 24 stycznia 772) – 94. papież w okresie od 7 sierpnia 768 do 24 stycznia 772.
Życiorys.
Urodził się na Sycylii, a wychował się w Rzymie. Za pontyfikatu Zachariasza pracował w kancelarii papieskiej. Po śmierci jego poprzednika doszło do wyboru antypapieża Konstantyna i antypapieża Filipa, jednak obaj nie utrzymali się zbyt długo i w 768 roku wybrano prawowitego papieża Stefana. Do jego wyboru znacznie przyczynił się kardynał Krzysztof, który w rzeczywistości miał nadzieję zawłaszczyć realną władzę dla siebie.
Kontynuował dobre stosunki papiestwa z królem Franków Pepinem III, ale po jego śmierci szukał porozumienia politycznego z Longobardami. Zwołał synod, który zebrał się 12 kwietnia 769 na Lateranie, na którym ustanowił nowy dekret dotyczący wyboru papieży. W myśl postanowień zgromadzenia o prawo wyboru mógł ubiegać się wyłącznie duchowny, a osoby świeckie, przede wszystkim lud rzymski, całkowicie odsunięto od elekcji. W zakresie religijnym synod potępił postanowienia ikonoklastycznego soboru w Hierei (754), uznając prawowierność czcicieli obrazów czyli ikonodulów, w tym czasie zaciekle zwalczanych w Bizancjum przez cesarza Konstantyna V. Zgromadzenie potępiło bezpośredniego poprzednika Stefana, antypapieża Konstantyna II. Należy podkreślić, że postanowienia synodu dotyczące wyboru papieży, jako sprzeczne z prawem zwyczajowym, nie obowiązywały w praktyce.
Papież sprzeciwiał się małżeństwu Karola Wielkiego z córką króla Longobardów Dezyderatą, które mogło doprowadzić do złamania paktu między Frankami, a Państwem Kościelnym. Stefan próbował nawiązać kontakt z Karlomanem, a po jego śmierci ze swym wrogiem Dezyderiuszem. Doprowadziło to ostatecznie do rozwodu Karola Wielkiego, który zerwał kontakty z Longobardami. Uwikłany w rozgrywki polityczne, wydał wyrok śmierci na swojego doradcę, kardynała Krzysztofa, a wkrótce potem sam zmarł 24 stycznia 772 w Watykanie.

</doc>
<doc id="189349" url="https://pl.wikipedia.org/wiki?curid=189349" title="Ramzesseum">
Ramzesseum



</doc>
<doc id="189350" url="https://pl.wikipedia.org/wiki?curid=189350" title="Flaszowcowate">
Flaszowcowate

Flaszowcowate ("Annonaceae" ) – rodzina roślin okrytonasiennych stanowiąca jedno z ich starszych odgałęzień linii rozwojowych w rzędzie magnoliowców "Magnoliales". Liczy około 2300 gatunków zgrupowanych w 120–130 rodzajach. Są to drzewa, krzewy lub pnącza, występujące głównie w strefie międzyzwrotnikowej, w wilgotnych lasach równikowych. W strefie umiarkowanej rosną przedstawiciele rodzaju asymina "Asimina" we wschodniej Ameryce Północnej. Kwiaty zapylane są przez chrząszcze, rzadziej muchówki i wciornastki. Nasiona przenoszą zwykle ptaki żywiące się mięsistymi owocami. Rośliny te często zawierają alkaloidy z grupy izochinolinowych.
Nazwa rodziny pochodzi od rodzaju flaszowiec ("Annona") (typ nomenklatoryczny).
Niektóre gatunki to ważne gospodarczo drzewa owocowe, dostarczające przypraw i drewna. Jadalne są owoce gatunków z rodzaju flaszowiec "Annona" ("A. squamosa", "A. reticulata", "A. muricata", "A. cherimoya") oraz asymina trójklapowa "Asimina triloba". Owoce "Xylopia aethiopica" używane są jako przyprawa (tzw. „pieprz murzyński”). Z nasion "Monodora myristica" pozyskuje się przyprawę zwaną muszkatem kalabessa, przypominającym aromat gałki muszkatołowej. Pachnące kwiaty jagodlinu wonnego "Cananga odorata" i "Mkilua fragrans" używane są do wyrobu perfum. "Artabotrys odoratissimus" jest z powodu silnie pachnących kwiatów uprawiany jako roślina ozdobna.
Systematyka.
Flaszowcowate od dawna uznawane są bliskie systematycznie magnoliowatym "Magnoliaceae". W systemie Johna Hutchinsona (1926–1934) umieszczone były w rzędzie "Annonales" tuż po "Magnoliales", od których miały według tego autora pochodzić. W części systemów klasyfikacyjnych XX wieku rodzina flaszowcowatych wyodrębniana była w randze rzędu "Annonales" obok "Magnoliales" (np. system Takhtajana z 1987, 1997 i 2009 oraz system Dahlgrena z 1989), w innych była włączana do rzędu magnoliowców "Magnoliales" (np. w systemie Cronquista z 1981 i systemie Thorne'a z 2003). W systemach APG rodzina sytuowana jest od początku w rzędzie magnoliowców.
Klad siostrzany względem "Eupomatiaceae" w obrębie rzędu magnoliowców.
Rodzina tradycyjnie dzielona była na dwie podrodziny różniące się morfologicznie – układem owocolistków: "Monodoroideae" z owocolistkami w okółku tworzącymi jednokomorową zalążnię i "Annonoideae" z owocolistkami spiralnymi, wolnymi i zrastającymi się, ale tworzącymi wielokomorowe słupkowie synkarpiczne. W 2012 ustalono nową aranżację podrodzin i plemion na podstawie relacji filogenetycznych stwierdzonych na podstawie badań molekularnych.
podrodzina "Ambavioideae"
podrodzina "Anaxagoreoideae"
podrodzina "Annonoideae"
plemię "Annoneae"
plemię "Bocageeae"
plemię "Duguetieae"
plemię "Guatterieae"
plemię "Monodoreae"
plemię "Uvarieae"
plemię "Xylopieae"
podrodzina "Malmeoideae"
plemię "Dendrokingstonieae"
plemię "Fenerivieae"
plemię "Maasieae"
plemię "Malmeeae"
plemię "Miliuseae"
plemię "Monocarpieae"
plemię "Piptostigmateae"
Pozostałe rodzaje ("Insertae sedis"):

</doc>
<doc id="189351" url="https://pl.wikipedia.org/wiki?curid=189351" title="Półtorak (moneta)">
Półtorak (moneta)

Półtorak – srebrna moneta o wartości półtora grosza bita w Rzeczypospolitej Obojga Narodów za czasów Zygmunta III i Jana Kazimierza. Za panowania Augusta III podjęto nieudaną próbę restytucji tego gatunku.
Półtorak obok trzykrucierzówki, pojawiające się po raz pierwszy za panowania Zygmunta III Wazy, były monetami powstałymi dla potrzeb handlu nadgranicznego, w którym dawał się zwłaszcza odczuć brak gatunku pośredniego pomiędzy groszem a trojakiem.
W 1598 r. zalegalizowano na terenie Rzeczypospolitej obieg drobnych monet obcych. Było to spowodowane faktem, że pod koniec XVI w. polska moneta – głównie w postaci trojaków – stała się ceniona wyżej w stosunku do talara i dukata zagranicą niż w kraju i zaczęto odczuwać w Rzeczypospolitej brak drobnych nominałów.
W taryfie dopuszczonych monet obcych z 1600 r. wyceniono na półtora grosza monety niemieckie:
(co było oznaczeniem wartości 1/24 talara) oraz monety 3 krajcary z nominałem oznaczonym cyfrą „3”, odpowiadającej tradycyjnym groszom czeskim.
Początek polskiego półtoraka jest kojarzony z Janem Zygmuntem, występującym w tym przypadku jako elektor brandenburski, a nie administrator pruski – lennik króla polskiego. Autorem zrealizowanej przez Brandenburczyka koncepcji półtoraka był wysoki urzędnik skarbowy Rzeczypospolitej, Henryk Laffert (od 1603 r. probierz generalny mennic koronnych, od 1608 r. – dzierżawca mennicy we Wschowie). Niezależnie od swoich bliskich związków z Rzecząpospolitą Obojga Narodów, poszukując dodatkowych źródeł dochodu, Laffert zwrócił się już w 1607 r. do sąsiada Korony z propozycją bicia półtoraka gdzieś na pograniczu, argumentując, że 
Produkcja w myśl zaleceń Lafferta rozpoczęta została dopiero w 1612 r. w uruchomionej na terenie Nowej Marchii w Drezdenku, przy granicy z Koroną, mennicy. Działalność ta, będąca typowym „eksportem inflacji”, została zakończona w wyniku nacisków polskich i na skutek protestów stanów brandenburskich już w 1615 r. W koronie zdążono jednak podchwycić ideę Lafferta. Głównym źródłem półtoraków od 1614 r. stała się mennica bydgoska. Od niemieckiej nazwy miasta Bydgoszcz (Bromberg) nazywano te monety "brummerami" lub "brombergerami""."
W mennictwie polskim pojawienie się zarówno półtoraka, jak i trzykrucierzówki było bardzo nietypowym upodobnieniem rodzimej monety do wzorów obcych. Wprowadzenie tych gatunków mogło stanowić swoistą odpowiedź na napływ słabego pieniądza niemieckiego, czyli próbę dokonania ekspansji własnego pieniądza na sąsiednie rynki.
Pojawienie się półtoraków w systemie monetarnym Rzeczypospolitej należy również odbierać w kontekście antykryzysowych poczynań Zygmunta III. Gatunek ten stanowił wówczas narzędzie dewaluacji, ponieważ choć nominalnie był warty ³/2 grosza, to pod względem zawartości srebra odwoływał się do wartości grosza obniżonej o prawie 30%.
W okresie panowania Zygmunta III Wazy półtoraki były bite:
Półtorak koronny miał masę 1,2 grama srebra próby 375, a litewski – 1,58 grama srebra próby 469.
Na awersie pierwszej emisji był Orzeł polski. Jeszcze w tym samym roku zastąpiono go ukoronowaną tarczą pięciopolową z Orłem, Pogonią (umieszczonymi podwójnie) oraz Snopkiem Wazów. Na rewersie utrzymało się, wzorowane na "groszu brandenburskim", wyobrażenie królewskiego jabłka. W kolejnych rocznikach zmieniały się subtelnie jego detale.
Przerwanie intensywnej produkcji półtoraków nastąpiło pod koniec lat 20. XVII w. z powodu zajęcia Elbląga i Rygi przez Szwedów, a następnie podjęcia tam przez nich własnej produkcji półtoraków, naśladujących polskie, ale o gorszej stopie.
Na mniejszą skalę do produkcji półtoraków powrócono za Jana II Kazimierza w latach:
Monety te były wykonane ze srebra próby 281 i miały masę 1,09 grama. Z czasów panowania tego króla pochodzą również sporadyczne półtoraki litewskie (między innymi z 1650 i 1651 r. – 1,01 grama srebra próby 375).
Emisji tego gatunku pieniądza zaniechano w 1666 r., prawdopodobnie aby nie potęgować chaosu monetarnego związanego z zalewem monety zdeprecjonowanej.
Po raz ostatni bicia półtoraka podjęto się za panowania Augusta III Sasa. Emisję zrealizowano w Saksonii – w Lipsku. Z punktu widzenia Rzeczypospolitej monety te były jednak pozbawione legitymacji prawnej. W legendzie pojawił się napis: „PULTORAK” – abstrahując od średniowiecznego brakteata z napisem MILOST – była to pierwsza moneta z polską legendą w dziejach.
Po raz ostatni półtorak pojawił się w 1756 r. (masa 1,09 grama srebra próby 203).

</doc>
<doc id="189352" url="https://pl.wikipedia.org/wiki?curid=189352" title="Stefan IV">
Stefan IV

Stefan IV lub Stefan V (ur. w Rzymie, zm. 24 stycznia 817 tamże) – 97. papież w okresie od 22 czerwca 816 do 24 stycznia 817.
Życiorys.
Był rzymianinem ze szlacheckiego rodu osiadłego w czwartym regionie miasta ("Regio IV") w okolicach Alta Semita lub Via Sacra, z którego pochodzili także późniejsi papieże Sergiusz II i Hadrian II. Późniejsza tradycja identyfikowała jako członka rodu Colonnów, ale podanie to należy odrzucić, gdyż ród Colonna dopiero na przełomie XI i XII wieku wyodrębnił się z latyńskiego rodu hrabiów Tuskulum, który przed X stuleciem nie należał do grona rzymskiej arystokracji miejskiej. Od najmłodszych lat wychowywał się na Lateranie; święcenia diakonatu otrzymał od papieża Leona III.
Po objęciu Stolicy Piotrowej odbył podróż do Reims, gdzie w dniu 18 października 816 koronował na cesarza Ludwika I Pobożnego (pomimo że był już cesarzem od 813 roku) i jego żonę Innengardę. Była to pierwsza koronacja cesarza przez papieża i odtąd stała się tradycją przestrzeganą przez wszystkich cesarzy rzymskich pochodzenia frankońskiego.
Na spotkaniu z cesarzem Franków, papież odnowił przymierze z czasów Karola Wielkiego i zapewnił granice Państwa Kościelnego.
Zmarł 24 stycznia 817 w Rzymie i został pochowany w bazylice św. Piotra.

</doc>
<doc id="189353" url="https://pl.wikipedia.org/wiki?curid=189353" title="Miecz długi">
Miecz długi

Miecz długi (pot. "półtoraręczny") – rodzaj średniowiecznego europejskiego miecza, o stosunkowo długiej głowni i rękojeści (umożliwiającej ergonomiczną walkę oburącz). Jest bronią sieczno-kolną, umożliwiającą zadawanie zarówno cięć, jak i pchnięć. Używany od XIII do XVI wieku.
Bardzo podobnym mieczem (często zaliczanym do jednej z form miecza długiego), jest powstały w XIV-XV w. miecz bastardowy (bękarci).
Historia.
Za początek wyodrębnienia się mieczy długich, względem używanych wcześniej mieczy jednoręcznych przyjmuje się wiek XIII. Był to jednak proces stopniowy i długi, a obu typów mieczy używano równolegle przez całe średniowiecze.
Inicjatorem wyodrębnienia się nowej konstrukcji była najprawdopodobniej tendencja dokładania drugiej ręki do rękojeści miecza jednoręcznego w celu zwiększenia szybkości i siły ciosu. Tendencję stosowania ciasnego dwuręcznego chwytu na jednoręcznej rękojeści można zaobserwować na średniowiecznych rycinach już od X w., a od wieku XIII praktyka ta przedstawiana jest z wyraźnie większą częstotliwością (w przypadku gdy przedstawiana postać nie używa tarczy, mając drugą rękę wolną).
Począwszy od XIII w. głownie mieczy ulegają stopniowemu wydłużeniu (co może mieć związek z potrzebą zwiększenia zasięgu broni podczas walki konnej). Równocześnie w celu poprawienia komfortu użytkowania i uzyskania przeciwwagi dla dłuższej głowni, pewnemu wydłużeniu ulega rękojeść, która nadal przeznaczona jest głównie dla chwytu jednoręcznego, jednak w razie potrzeby umożliwia wygodniejsze dołożenie drugiej ręki (chwyt niepełny – częściowo na rękojeści, a częściowo na głowicy).
Z biegiem czasu głownia oraz rękojeść ulegały dalszej ewolucji zwiększając swoje rozmiary, aż do połowy XIV w., kiedy to wyodrębnił się już miecz długi w swojej "klasycznej" postaci – z wyraźnie długą głownią oraz rękojeścią umożliwiającą już pełny chwyt dwuręczny. Od tego czasu miecze o takiej konstrukcji zaczęły wyraźnie zyskiwać na popularności, której szczyt przypadł na XV-XVI w. i objął niemal całą Europę.
Wraz z początkiem renesansu w XVI w. miecze zaczęły stopniowo tracić na znaczeniu, ustępując miejsca broni poręczniejszej: rapierowi w europie zachodniej, oraz szabli w Europie Wschodniej. Ostatecznie miecze zostały całkowicie wyparte z uzbrojenia i sprowadzone do roli broni ceremonialnej.
Budowa.
Miecz długi posiada typowy układ konstrukcyjny charakterystyczny dla średniowiecznego miecza europejskiego (obosieczna głownia, otwarta rękojeść zakończona głowicą oraz krzyżowy najczęściej prosty jelec). W porównaniu z mieczem jednoręcznym posiada zdecydowanie dłuższą głownię i rękojeść (umożliwiającą chwyt dwuręczny – pełny lub częściowy). Jednocześnie jest mniejszy i lżejszy od miecza dwuręcznego.
Dzięki badaniom statystycznym opublikowanym w 2015 roku udało się zebrać dane pozwalające na określenie typowych średnich parametrów zachowanych egzemplarzy mieczy długich.
Średnia długość całkowita:
Średnia długość głowni:
Najkrótszym spośród zmierzonych egzemplarzy był XVI w. egzemplarz A479 należący do Wallace Collection (79,5 cm), natomiast najdłuższym okazał się XV w. egzemplarz o numerze 12706, pochodzący z Livrustkammaren Stockholm (143,7 cm).
Średnia masa:
Najlżejszym eksponatem był XV-wieczny ZEF 12 o masie 1015 g, natomiast najcięższy był (wskazany wcześniej jako najdłuższy) egzemplarz o numerze 12706, który miał masę 2720 g.
Technika walki.
Miecz długi stanowił najpopularniejszy oręż opisywany w średniowiecznych traktatach szermierczych. Były one rodzajem podręczników, często bogato ilustrowanych, będących kompendium wiedzy autora w zakresie walki, stanowiąc zbiory technik użytecznych w pojedynkach. Do czasów współczesnych zachowały się ich liczne egzemplarze, dając pełny obraz sposobu walki mieczem długim w wiekach średnich
Szczególny wpływ na rozwój średniowiecznej szermierki miał żyjący w XIV w. niemiecki mistrz Johannes Liechtenauer. Mimo iż jego prace nie zachowały się w oryginale, były cytowane przez licznych autorów przez następne stulecia, stanowiąc podstawę średniowiecznej szermierki mieczem długim. Najstarszym zachowanym przekazem, zawierającym jego nauki jest traktat z 1389 r. autorstwa Hanko Doebringera, będącego najprawdopodobniej jego bezpośrednim uczniem.
Lichtenauer wyodrębnił zasadniczo 3 rodzaje walki:
Określił również 4 podstawowe postawy szermiercze w walce długim mieczem, z których należało wyprowadzać dalsze akcje. Były to:
Rodzaje ataku były natomiast podzielone na 3 podstawowe kategorie:
Wszystkie rodzaje ataków mogły być wykonywane zarówno z lewej, jak i z prawej strony. Mogły być również ze sobą łączone, a oprócz ataków podstawowych istniała ogromna liczba ich modyfikacji, jak i ataków plasujących się poza podstawowymi kategoriami – jak uderzenia głowicą, rozbrojenia, kopnięcia, ataki wykorzystujące techniki zapaśnicze itd.
Lichtenauer przedstawił również łącznie 17 głównych technik użytecznych w czasie walki bez opancerzenia, jednak do najważniejszych z nich zaliczał 5 „uderzeń mistrzowskich” uznawanych przez niego za wyjątkowo skuteczne:
Z czasem, wraz z kolejnymi autorami, wprowadzano nowe postawy, jak i techniki obrony, ataku, kontrataku i rozbrojeń. Techniki zawarte w traktatach podkreślały znaczenie zachowania inicjatywy i ofensywnego działania, zaznaczając, że postawa defensywna prędzej czy później zakończy się błędem i trafieniem przez przeciwnika. Jako alternatywę dla ataku, przedstawiano możliwość sparowania ciosu przeciwnika i błyskawicznego przejścia do kontrataku. Techniki nastawione były przede wszystkim na efektywność i dążenie do osiągnięcia jak najszybszego sukcesu, a prawidłowo wykonane, mogły unieszkodliwić lub zabić przeciwnika już w ciągu kilku sekund od rozpoczęcia starcia (zob. Linki zewnętrzne).
Specyficzną formą walki mieczem długim był tzw. "Półmiecz", przeznaczony przede wszystkim do walki w zbroi (kampffechten). Technika ta polegała na trzymaniu jednej ręki na rękojeści, a drugiej mniej więcej na środku głowni miecza. Umożliwiało to zadawanie szybkich i precyzyjnych pchnięć, w nieosłonięte szczeliny pancerza, niczym krótką włócznią. Możliwe było również chwycenie miecza odwrotnie – obiema dłońmi za głownię i zadawanie ciosów rękojeścią, głowicą lub jelcem. Jako że środek ciężkości miecza długiego usytuowany był blisko rękojeści, odwrócenie go czyniło z niego skuteczną broń obuchową.
Określenie "półtoraręczny".
Potoczne, popularne określenie "miecz półtoraręczny" (ang. hand and a half sword) lub "półtorak" uznawane jest przez bronioznawców i historyków za nieprawidłowe. Stworzone zostało współcześnie, a jego pochodzenie nie jest jasne i pozostaje przedmiotem spekulacji. Wśród domniemanych twórców pojęcia wskazuje się kolekcjonerów broni białej i wiązać się może z problemem klasyfikacji tego typu mieczy (zwłaszcza ich wczesnych form).
Określenie "półtoraręczny" może wiązać się z faktem, iż miecz długi stanowi formę pośrednią pomiędzy mieczem jednoręcznym a dwuręcznym. Jego głownia i rękojeść są dłuższe niż mieczy jednoręcznych, a zarazem krótsze niż mieczy dwuręcznych. Jednocześnie wiele typów mieczy długich umożliwia walkę zarówno jedną, jak i dwoma rękoma.
Na korzyść popularności tej nazwy, może przemawiać również fakt, iż wczesne typy mieczy długich nie zapewniały pełnego oburęcznego chwytu, a dołożona dłoń trzymała miecz tylko częściowo (za rękojeść lub głowicę), a więc „połową dłoni” – stąd „półtoraręczność”.

</doc>
<doc id="189354" url="https://pl.wikipedia.org/wiki?curid=189354" title="Miłomłyn">
Miłomłyn

Miłomłyn (dawniej – (miłość) + (młyn); prus. ) – miasto w woj. warmińsko-mazurskim, w powiecie ostródzkim, nad Kanałem Elbląskim, siedziba gminy miejsko-wiejskiej Miłomłyn. Ważny węzeł wodny na Kanale Elbląskim. Nazwa zniekształcona przez miejscowy dialekt niemiecki – "Liebemühl" zamiast "Liwemühl –" została przetłumaczona przez Polaków jako "Miłomłyn". 
Pod względem historycznym Miłomłyn leży na obszarze dawnej Pomezanii, w Prusach Górnych, a etnograficznie na Powiślu.
Miłomłyn uzyskał lokację miejską przed 1335 rokiem, zdegradowany w 1945 roku, ponowne nadanie praw miejskich w 1998 roku. W latach 1945–1998 miasto administracyjnie należało do woj. olsztyńskiego.
Według danych z 1 stycznia 2018 Miłomłyn liczył 2449 mieszkańców.
Historia.
Początki.
Pierwsze wzmianki o osadzie datuje się na 1315 rok. Należała ona początkowo do komturstwa dzierżgońskiego, którego komtur – Hartung von Sonnenborn – 31 grudnia 1335 roku nadał miastu herb i przywilej lokacyjny na prawie chełmińskim. Na początku XIV w. na miejscu osady Krzyżacy zbudowali zamek i młyn, a obok powstało osiedle targowe "Liwemühl" ("Młyn nad Liwą"), które w 1335 r. uzyskało prawa miejskie. Od XIV w. miasto miało swoje władze – radę miejską i sąd. Ratusz został zbudowany w 1406 roku.
Wojny i spustoszenia.
W 1414 roku, podczas wojny głodowej, Polacy zajęli miasto na krótko i dokonali dużych zniszczeń. W trakcie wojny trzynastoletniej (1454–1466) zamek znajdował się pod kontrolą Krzyżaków, natomiast mieszkańcy miasta opowiadali po stronie polskiej. Ponownego spustoszenia podczas wojny polsko-krzyżackiej dokonały wojska krzyżackie w listopadzie 1520 roku, a potem miasto zostało zajęte przez wojska polskie.
W latach 1567–1587 na tutejszym zamku rezydowali ostatni ewangeliccy biskupi pomezańscy. W wieku XVII Miłomłyn zniszczyli Szwedzi, a w roku 1807 i 1813 – kolejne przemarsze wojsk francuskich, pruskich i rosyjskich.
Miłomłyn nie uniknął klęsk w postaci epidemii i pożarów.
Rozkwit Miłomłyna.
W latach 1818–1945 należał do wschodniopruskiego powiatu ostródzkiego. Do rozwoju miejscowości w XIX w. przyczyniła się budowa Kanału Elbląskiego w latach 1844–1860 oraz doprowadzenie kolei (trasa Ostróda – Elbląg) w roku 1893. Linia kolejowa została rozebrana w 1945 r. Druga linia kolejowa o numerze 257 łączyła Ostródę i Morąg (zbudowana w 1903 r.). W tym czasie Miłomłyn stał się węzłem dróg wodnych i kolejowych oraz ośrodkiem handlu drewnem.
W 1855 wybrukowano ulice. Na przełomie XIX i XX w. zbudowano w Miłomłynie tartak oraz stocznie naprawy statków pływających po kanale. W mieście istniała czynna cegielnia oraz znany w okolicy browar Mierau. W roku 1888 zdecydowano się na oświetlenie Miłomłyna lampami gazowymi.
II wojna światowa.
W 1945 roku do Miłomłyna wycofała się jedna z trzech grup kompanii piechoty garnizonu czerwonych koszar broniących Ostródy przed Armią Czerwoną, a dokładnie odcinka Kajkowo – Bukwałd. Grupą tą dowodził Bruno Kowalzik, liczyła ona 50-60 żołnierzy. Żołnierze przedzierali się przez lasy miejscowości Piławki pod ostrzałem artylerii, gdy już dotarli do samego Miłomłyna, zostali załadowani na ciężarówkę i ewakuowani do Morąga. Po dużych zniszczeniach w 1945 spowodowanych przez wojska Armii Czerwonej wynoszących 90% całego miasta Miłomłyn stracił prawa miejskie.
Miłomłyn jako gromada.
W latach 1954–1972 wieś należała i była siedzibą władz gromady Miłomłyn.
Obszar ochrony uzdrowiskowej.
W 2008 roku gmina Miłomłyn rozpoczęła starania o przyznanie jej statusu uzdrowiska. Aktualnie prowadzone są rozmowy z potencjalnymi inwestorami. Uzdrowisko w Miłomłynie miałoby przyjmować pacjentów z chorobami dróg oddechowych, reumatologicznymi i urazami ortopedycznymi. Argumentem popierającym powstanie uzdrowiska jest obecność cennej borowiny.
W 2016 r. Miłomłyn wraz z sołectwami Bagieńsko i Tarda w gminie Miłomłyn uzyskał na mocy Rozporządzenia Rady Ministrów status obszaru ochrony uzdrowiskowej („Obszar Ochrony Uzdrowiskowej Miłomłyn”).
Demografia.
Piramida wieku mieszkańców Miłomłyna w 2014 roku:
Transport.
Transport drogowy.
 Gdańsk – Warszawa – Radom – Kielce – Kraków – Chyżne
Transport kolejowy.
Przez Miłomłyn od 1893 do końca drugiej połowy XX w. przebiegała linia z Elbląga do Ostródy. Została rozebrana przez Sowietów. Od 1909 do 1994 roku istniało stałe połączenie kolejowe Morąg – Ostróda (linia nr 257). W 2006 roku zlikwidowano linię.
Oświata.
"W wyniku wprowadzenia reformy systemu oświaty z 2017 roku trwa okres przejściowy, w którym oddziały gimnazjalne przynależą do Publicznej Szkoły Podstawowej w Miłomłynie."
W Miłomłynie znajdują się obecnie dwie szkoły:
Do 1999 roku istniała ośmioklasowa szkoła podstawowa, a później, po reformie oświaty w 1999 roku, do 2001 dwie szkoły stanowiły zespół. W roku szkolnym 2001/2002 nastąpiło rozdzielenie szkoły podstawowej i gimnazjum. Po kolejnej reformie Publiczne Gimnazjum im. Ziemi Mazurskiej przestało istnieć jako samodzielna jednostka.
Sport.
W mieście funkcjonuje klub sportowy LKS Tęcza Miłomłyn. Ponadto młodzież może korzystać od 2012 roku z rozbudowywanego kompleksu sportowego wraz z boiskiem Orlik 2012. W jego skład wchodzi również bieżnia 60 m, pole do pchnięcia kulą, urządzenia rekreacyjne tzw. „siłownia pod chmurką”, plac zabaw. Dodatkowo kompleks wyposażono w trybuny.

</doc>
<doc id="189355" url="https://pl.wikipedia.org/wiki?curid=189355" title="Syringa">
Syringa



</doc>
<doc id="189356" url="https://pl.wikipedia.org/wiki?curid=189356" title="Mirosławiec">
Mirosławiec

Mirosławiec (dawniej "Frydląd Marchijski", niem. "Märkisch Friedland") – miasto w północno-zachodniej Polsce, w województwie zachodniopomorskim, w powiecie wałeckim, siedziba gminy miejsko-wiejskiej Mirosławiec. Położone na Pojezierzu Południowopomorskim, na północ od Jeziora Kosiakowo i na wschód od rzeki Korytnicy.
Siedziba nadleśnictwa. Tutejszy kościół parafialny jest siedzibą dekanatu.
Według danych z 31 grudnia 2013 r. miasto miało 3037 mieszkańców.
Prywatne miasto szlacheckie Frydląd lokowane w 1314 roku położone było w XVI wieku w województwie poznańskim.
Położenie.
Mirosławiec jest położony we wschodniej części Pojezierza Wałeckiego, będącym mezoregionem Pojezierza Południowopomorskiego.
Miasto znajduje się w południowo-wschodniej części woj. zachodniopomorskiego, w zachodniej części powiatu wałeckiego.
Mirosławiec leży w północnej Wielkopolsce, na historycznej ziemi wałeckiej.
Według danych z 1 stycznia 2014 powierzchnia miasta wynosi 2,17 km².
W latach 1946–50 miasto administracyjnie należało do woj. szczecińskiego, w latach 1950–75 do woj. koszalińskiego, a w latach 1975–1998 do woj. pilskiego.
Warunki naturalne.
We wschodniej części miasta przy stacji kolejowej znajduje się małe Jezioro Stacyjne. W odległości ok. 0,7 km na zachód od miasta płynie z północy na południe rzeka Korytnica, która dalej przepływa przez pobliskie Jezioro Korytnickie.
Historia.
Na miejscu dzisiejszego miasta istniała stara osada słowiańska. W 1303 bądź 1314 roku margrabia brandenburski Waldemar lokował tu miasto wzmiankowane jako "Nova Vredeland", w którym osiedlili się głównie niemieckojęzyczni koloniści z Meklemburgii. W 1314 roku była to własność szlachecka, której posiadaczami byli Henryk i Jan Wedlowie. Miasto rozwijało się jako ośrodek handlowy na szlaku Berlin – Królewiec. W 1368 r. weszło w skład Królestwa Polskiego, w 1409 r. wójt Nowej Marchii zniszczył miasto i przekazał tutejsze ziemie we władanie Krzyżakom. Po pokoju toruńskim w 1466 r. ponownie włączono je do Korony Polskiej, w której granicach pozostało aż do I rozbioru Polski w 1772 r. Granica Rzeczypospolitej została ustalona w ten sposób, że otaczała miasto w odległości zaledwie kilku kilometrów od trzech stron – południa, zachodu i północy. Faktycznie Frydląd pozostawał jednak od początków swojego istnienia pod władzą regionalnych panów feudalnych, rodu Wedlów ("von Wedell"), którzy posiadali tu zamek i w ramach liberalnej Rzeczypospolitej korzystali z daleko idącej niezależności. W 1508 r. miejscowa gałąź Wedlów przeszła na protestantyzm i przyjęła nazwisko Frydlandzki. W 1593 właścicielem miasta stała się jednak katolicka rodzina von Blankenburg, w której rękach pozostało ono aż do 1836 r. W latach 30. XVIII w. Blankenburgowie na miejscu zamku wznieśli barokowy pałac.
Mimo zmian politycznych ośrodek zachował niemiecki charakter etniczny, choć od końca XVI w. systematycznie rósł tu udział ludności żydowskiej. Na przełomie XVIII i XIX w. Żydzi stanowili już ponad 50% ludności miasta i była to największa gmina żydowska na Pomorzu Zachodnim. Specjalnością ówczesnego Märkisch Friedland była produkcja i handel gęsimi piórami do pisania, opanowane właśnie przez ludność żydowską. Wiek XIX przyniósł exodus ludności żydowskiej z przyczyn ekonomicznych (głównie do Berlina) i upadek handlowego znaczenia miasta wskutek utraty nadgranicznego położenia. Wraz z bezpotomną śmiercią ostatniego dziedzica rodu von Blankenburg w 1836 r., Frydląd stracił ostatecznie status miasta prywatnego i przeszedł pod bezpośredni nadzór państwa pruskiego.
Od 1871 w granicach Niemiec. Ponowne ożywienie gospodarcze nastąpiło wraz z szybkim rozwojem gospodarczym Niemiec w końcu XIX w. W 1900 r. Friedland otrzymał połączenie kolejowe z Kaliszem Pomorskim na zachodzie oraz Złocieńcem na północy. W 1902 r. wzniesiono budynek sądu grodzkiego, w 1914 r. nową szkołę, a w 1918 r. nastąpiła elektryfikacja miasta. Traktat wersalski nie przywrócił jednak miasta Polsce – w 1912 r. w powiecie wałeckim Polacy stanowili zaledwie 0,6% mieszkańców. W latach 20. XX w. nastąpił przyrost ludności, związany z imigracją Niemców z terenów przekazanych przez traktat wersalski Polsce. Powstała wówczas dzielnica między centrum miasta a dworcem kolejowym ("Bahnhofviertel"). Dojście nazistów do władzy w Niemczech w 1933 r. przyniosło ostateczną zagładę żydowskich tradycji miasta. W czasie II wojny światowej Friedland stał się miejscem zaciętych walk o przełamanie Wału Pomorskiego, co spowodowało poważne zniszczenia zabytkowej zabudowy śródmieścia (20%).
Miasto zostało zdobyte przez 1 Armię Wojska Polskiego 10 lutego 1945 roku. Wkrótce władzę przejęła polska administracja cywilna, która wysiedliła dotychczasową ludność miasta i zastąpiła ją polskimi przesiedleńcami. Nową nazwę miasta ustalono na "Mirosławiec". W czasach PRL funkcjonowały tu: betoniarnia, ośrodek maszynowy produkujący przyczepy traktorowe do zbierania siana po kombajnach, przetwórnia runa leśnego i wędzarnia ryb. Urządzono tu też Muzeum Walk o Wał Pomorski, a na jednej z kamienic przy Placu Wolności umieszczono duży mural z mapą Wału.
23 stycznia 2008 roku w pobliżu lotniska w Mirosławcu doszło do katastrofy wojskowego samolotu CASA, w której zginęło 20 osób.
1 stycznia 2018 obszar Mirosławca zwiększył się o 9,04 ha przez włączenie do dotychczasowego obszaru miasta części obszaru obrębu ewidencyjnego Mirosławiec 34 z gminy Mirosławiec.
Zabytki.
Cały obszar starego miasta Mirosławca został wpisany do rejestru zabytków. Zabytki chronione prawem w mieście:
Kultura i sport.
W tutejszym Ośrodku Kultury mieści się Muzeum Walk o Wał Pomorski.
Największym klubem sportowym jest Ludowy Klub Sportowy „Mirstal” liczący 5 sekcji piłki nożnej w tym: 3 sekcje młodzieżowe (90 zawodników), 1 sekcja seniorów (zawodników), 1 sekcja oldbojów(zawodników) oraz Klub Sportowy „Lotnik Mirstal” zrzeszony w Pomorskiej Lidze Oldbojów (piłka nożna), który jest organizatorem Mirosławieckiej Halowej Ligi Piłki Nożnej.
Administracja.
Miasto jest siedzibą gminy miejsko-wiejskiej. Mieszkańcy Mirosławca wybierają do swojej rady miejskiej 7 radnych (7 z 15). Pozostałych 8 radnych wybierają mieszkańcy terenów wiejskich gminy Mirosławiec. Organem wykonawczym jest burmistrz. Siedzibą władz jest budynek przy ul. Wolności.
Burmistrzowie Mirosławca:
Mieszkańcy Mirosławca wybierają posłów na Sejm z okręgu wyborczego nr 40 (siedziba Koszalin), senatora z okręgu nr 99 (siedziba Koszalin), a posłów do Parlamentu Europejskiego z okręgu wyborczego nr 13.
Współpraca międzynarodowa.
Władze miasta prowadzą współpracę samorządową z dwiema zagranicznymi gminami:
Wojsko/Lotnictwo.
Około 5 km na północ od Mirosławca zlokalizowana jest wojskowa 12 Baza Lotnicza dysponująca czynnym lotniskiem.

</doc>
<doc id="189357" url="https://pl.wikipedia.org/wiki?curid=189357" title="Mirsk">
Mirsk

Mirsk () – miasto w południowo-zachodniej Polsce, na Dolnym Śląsku, na pograniczu z Górnymi Łużycami, w powiecie lwóweckim, w województwie dolnośląskim (w latach 1975–1998 w jeleniogórskim, wcześniej we wrocławskim), siedziba gminy Mirsk, nad rzeką Kwisą.
Geografia.
Położenie.
Miasto administracyjnie jest położone w południowo-zachodniej części województwa dolnośląskiego w powiecie lwóweckim (w latach 1975–1998 w województwie jeleniogórskim, wcześniej we wrocławskim).
Jeżeli chodzi o położenie geograficzne, to miasto jest położone w Kotlinie Mirska będące częścią Pogórza Izerskiego. Przez miasto przepływa rzeka Kwisa. Mirsk jest położony między miastami Gryfów Śląski na północy a Świeradów-Zdrój na południu.
Demografia.
Mirsk jest 74. miastem w województwie dolnośląskim pod względem liczby mieszkańców (na 91 miast). Liczba mieszkańców na koniec 2004 r. wynosiła 4200, a w I kwartale 2002 r. 4417 osób.
Historia.
Początki.
Mirsk założono w miejscu, gdzie pierwotnie właściciele zamku Czocha mieli swój folwark. Było to nie później niż w XII w., bo na 1201 r. datowany jest dokument wymieniający tutejszego wójta. Był to Bernard Rym, w jego herbie była sowa (niem. "Eule") stąd pierwotna nazwa miejscowości "Eulendorf" – Sowia Wieś. Położenie folwarku i wsi było bardzo dogodne – nad rzeką Kwisą, przy trakcie jeleniogórsko-żytawskim.
XIV wiek.
Mirsk wraz z okolicą przyłączony został w 1319 r. do księstwa jaworskiego, a wkrótce po tym, w 1329 r. lub 1337 r. osadzie nadano prawa miejskie na prawie lwóweckim. Książę jaworski Henryk nadał również Mirskowi prawo mili na wyszynk piwa, nową nazwę "Fridberg" (później przekształconą we "Friedeberg") oraz nowy herb, obowiązujący do dzisiaj: sokoła trzymającego w dziobie upolowanego ptaka.
Po śmierci księcia Henryka (zm. 1346) część jego posiadłości na Łużycach przeszła w 1346 r. w ręce Karola IV Luksemburskiego. Mirsk i pobliskie miejscowości – Łęczyna (obecnie część Świeradowa-Zdroju) i Mroczkowice – od ok. 1399–1400 r. wchodzące w skład posiadłości rezydujących w pobliskim (2 km na północny wschód od Mirska) zamku Gryf Schaffgotschów – pozostały przy Śląsku, jako część księstwa świdnicko-jaworskiego (od 1368 r. lenna korony czeskiej, od 1392 r. bezpośrednio do korony czeskiej).
XV i XVI wiek.
Miasto nigdy nie miało murów obronnych; pomimo to podczas najazdu husytów w 1431 r. połączone siły załóg zamków Czocha, Gryf i Świecie obroniły miasto. W 1448 r. jednak zostało splądrowane i spalone przez grupę wędrownych rozbójników. Kolejny raz odbudowane, miasto w następnym stuleciu wybrało sobie dzień św. Marii Magdaleny (22 lipca) na doroczny jarmark, urządzany tu od 1521 r. Na okres lat 20. XVI w. – przypada także początek silnych wpływów protestanckich w mieście, kiedy niemal wszyscy jego mieszkańcy przyjęli luteranizm. W 1526 r. Mirsk, wraz z całym Śląskiem, trafił pod panowanie austriackich Habsburgów. Kolejny wielki pożar miasta dotknął Mirsk w 1558 r.; zaraz po odbudowaniu kościoła i ratusza okolicę nawiedziła w 1565 r. zaraza, w wyniku której zmarło ok. trzech tysięcy mieszkańców miasta i okolicznych wsi. Pomimo to koniec XVI w. należy do okresu prosperity miasta, które stało się znaczącym na Śląsku producentem płótna lnianego, na miarę położonych w pobliżu Gryfowa i Jeleniej Góry, a także odleglejszych – Kowar i Sobótki. Tradycje włókiennicze w okolicy Mirska podtrzymują dziś znajdujące się w Giebułtowie (2 km na zachód) Zakłady Tekstylne „Womarex”, a także nazwa tutejszego Miejskiego Klubu Sportowego „Włókniarz Mirsk”. Początek XVII w. i trwająca wówczas wojna trzydziestoletnia przyczyniła się do zubożenia miasta; nie mając żadnych umocnień oprócz bram przy drogach kilkudziesięciokrotnie (według niektórych wyliczeń – 31 razy) zostało złupione przez żołnierzy obu stron.
XVII i XVIII wiek.
Z cesarskiego polecenia Ferdynanda III o „redukcji kontrreformacyjnej” z 1653 r., kościoły protestanckie (m.in. w położonych w pobliżu Mirska wsiach Rębiszów, Gierczyn, Proszowa), a wśród nich także i w Mirsku, zostały w 1654 r. przekazane katolikom. Protestanci wybudowali swój dopiero w połowie XVIII w., po tym, jak w 1742 r. Mirsk wraz z całym Śląskiem znalazł się w granicach Prus. Wkrótce, w 1767 r. kolejny raz – już ostatni – pożar strawił prawie całe miasto. Król Fryderyk II Wielki, rodzina Schaffgotschów oraz społeczności Jeleniej Góry, Kowar, Lwówka Śląskiego, Lubomierza, Wlenia i Leśnej wsparli mieszkańców Mirska w odbudowie miasta. Wznowiono produkcję w mirskich zakładach tekstylnych, pończochy z tutejszych manufaktur trafiały na eksport aż do Ameryki; osiadła tu także rodzina Friedrichów, na przełomie XVIII i XIX w. cenionych szlifierzy drogocennych kamieni (przyjmowali oni w Mirsku w sierpniu 1790 r. podróżującego po Dolnym Śląsku Johanna Wolfganga von Goethego), szlifowano także szkło. Wojny napoleońskie zapisano w historii miasta jako epizod, podczas którego przy odwrocie Napoleona i zawieszeniu broni, wzniesiono w okolicach liczne (kilkaset) tymczasowe kwatery dla francuskich żołnierzy.
XIX i XX wiek.
Rewolucja przemysłowa w Mirsku, jak i w pobliskich miejscowościach, datuje się od uruchomienia linii kolei żelaznej z Wrocławia do Berlina. Odcinek Jelenia Góra – Lubań otwarto w 1865 r. Z Mirska, który pozostawał z dala od tej linii, uruchomiono wkrótce konne połączenia z najbliższymi stacjami w Rębiszowie i Gryfowie Śląskim. W tym też okresie zbudowano w Skarbkowie przędzalnię mechaniczną, a w 1875 r. – drukarnię wydającą lokalną gazetę „Der Bote aus dem Queisthale” („Posłaniec z doliny Kwisy”). W 1884 r. doprowadzono do Mirska odnogę linii kolejowej łączącą go z Gryfowem, przedłużoną w 1904 r. do Jindřichovic pod Smrkem; 31 października 1909 r. otwarto nowo wybudowane odgałęzienie do Świeradowa-Zdroju. Miejscowa gazeta w 1926 r. zmieniła tytuł na „Iser-Gebirgs-Zeitung” (pol. „Gazeta Gór Izerskich” – pod tym tytułem wychodziła do 1945 r.); także w związku z potrzebą przyciągnięcia turystów ciągnących w Góry Izerskie dotychczasową nazwę miasta "Friedeberg am Queis" (Spokojna Góra nad Kwisą) zmieniono na "Friedeberg im Isergebirge" (Spokojna Góra w Górach Izerskich). Podczas uroczystości 600-lecia nadania praw miejskich, które nastąpiły wkrótce (w 1937 r.) skrupulatnie podliczono – prócz 21 wielkich pożarów (największe miały miejsce m.in. w 1219, 1448, 1558, 1621 – dwukrotnie, 1642 i 1699) – siedem epidemii i trzydzieści jeden powodzi, zalewających Mirsk na przestrzeni jego dziejów. Rok po tych uroczystościach w granice miasta włączono część przysiółka Skarbków (Skarbów, ), w którym podczas II wojny światowej funkcjonował obóz pracy (od 1944 r. filia obozu koncentracyjnego Groß-Rosen), wykorzystujący niewolniczą pracę kobiet-Żydówek w przędzalni i roszarni. Inny podobóz KL Gross Rosen znajdował się też w Giebułtowie ("Gebhardsdorf"). Do 1945 miasto nie posiadało odrębnej numeracji budynków według ulic (istniała tylko numeracja ogólnomiejska od nr 1 do ponad 350). II wojna światowa zakończyła się w Mirsku wkroczeniem Armii Czerwonej po kapitulacji Rzeszy, 9 maja 1945 r. Początkowo miastu nadano polską nazwę Spokojna Góra (z ). Następnie miastu została nadana obecna nazwa – od słowa „mir” oznaczającego pokój. Stanowiło ono ośrodek administracyjny i przemysłowo–handlowy dla okolicznych wsi, w 1961 r. przyłączono do miasta pozostałą część przysiółka Skarbków. Po przemianach w Polsce w 1989 r. przemysłowe znaczenie Mirska znacznie zmalało, nadal jednak stara się wykorzystać swoje walory turystyczne – bliskość Gór Izerskich, granicy Czech, uzdrowiska w Świeradowie-Zdroju i Jeziora Złotnickiego.
Filie Groß-Rosen.
W przysiółku Skarbków () od września 1944 do końca I 1945 znajdował się kobiecy obóz pracy – filia niemieckiego obozu koncentracyjnego Groß-Rosen, w której było uwięzionych 150 Żydówek, pracujących głównie w miejscowej przędzalni i roszarni.
Zabytki.
Mirsk do dziś zachowało swój średniowieczny układ urbanistyczny. Droga nr 361 Świeradów – Gryfów krzyżuje się tu z lokalnymi traktami do Rębiszowa, Gierczyna i Giebułtowa, w granicach miasta znajdują się dwa mosty przez Kwisę. W centrum znajduje się zespół zabytkowych kamieniczek z XVIII i XIX w.
Do wojewódzkiego rejestru zabytków wpisane są:
Gospodarka.
Miasto Mirsk było kiedyś ważnym ośrodkiem przemysłu włókienniczego, ale największy zakład włókienniczy upadł wraz z transformacją gospodarczą. W 2014 roku tereny po dawnym ZPL-u zostały włączone do Kamiennogórskiej Specjalnej Strefy Ekonomiczne Małych Przedsiębiorstw.
Edukacja.
W mieście znajduje się Liceum Ogólnokształcące im. Bohaterów II Armii Wojska Polskiego, Technikum Hotelarsko-Turystyczne oraz wchodzące w skład Zespołu Szkolno-Przedszkolnego: Szkoła Podstawowa im. Osadników Ziemi Mirskiej i Przedszkole im. Izerskich Skrzatów.
Sport.
W mieście znajduje się Miejski Klub Sportowy "Włókniarz" Mirsk, prowadzący sekcję piłki nożnej na stadionie miejskim na ul. Adama Mickiewicza 27. Prezesem klubu jest Łukasz Maćkowski. Klub występuje w IV lidze. W klubie funkcjonuje również sekcja piłki ręcznej.
Turystyka.
Miasto i gmina mają duże walory turystyczne, związane głównie z Górami Izerskimi oraz zabytkowym charakterem miasta. Gmina posiada dobrze rozbudowaną sieć szlaków turystycznych. Miasto posiada również dużą bazę noclegową, gastronomiczną oraz usługową. W mieście znajduje się wieża widokowa, a w jego pobliżu podziemna trasa turystyczna "Śladami dawnego górnictwa kruszców" o długości 300 metrów"."
Kultura i rekreacja.
W mieście działają zespoły folklorystyczne "Podgórzanie" i "Bogdanki Izerskie" i również teatr "Bez nazwy". W mieście znajduje się biblioteka oraz klub integracyjny dla dzieci i młodzieży, odbywa się też wiele różnych imprez masowych np. "Izerska Gala".
Transport.
Transport drogowy.
Przez miasto biegnie droga wojewódzka nr 361, która ciągnie się przez miasto wzdłuż rzeki Kwisy. Poza tym z Mirska prowadzą drogi lokalne do Brzezinca, Giebułtowa i Rębiszowa oraz 8 kilometrów od Mirska przebiega droga krajowa nr 30.
PKS i PKP.
Miasto jest położone przy lokalnej, nigdy niezelektryfikowanej linii kolejowej Gryfów Śląski – Świeradów-Zdrój. Linia ta już od ostatniej dekady XX w. nie jest wykorzystywana do przewozu pasażerów, w połowie grudnia 1995 r. wstrzymano na niej także ruch towarowy, a od połowy lutego 1996 r. jest zupełnie nieużywana; odcinek w pobliżu Świeradowa jest zdewastowany (rozkradzione tory). Budynki stacji kolejowej Mirsk należące do PKP częściowo przeznaczono na mieszkania. W pobliżu dawnej stacji znajduje się dworzec autobusowy, skąd możliwy jest – tak jak konnymi dorożkami w latach 60. i latach 70. XIX wieku – dojazd m.in. do najbliższej czynnej stacji kolejowej w Rębiszowie lub w Gryfowie Śląskim.

</doc>
<doc id="189359" url="https://pl.wikipedia.org/wiki?curid=189359" title="Młynary">
Młynary

Młynary () – miasto w północnej Polsce, w woj. warmińsko-mazurskim, w powiecie elbląskim, siedziba gminy miejsko-wiejskiej Młynary.
Pod względem historycznym Młynary leżą w historycznej Pogezanii, ziemi malborskiej, a etnograficznie na Powiślu. Miasto posiada dobre połączenie drogowe z Elblągiem (DW509), Olsztynem, Pasłękiem (DW505), Braniewem, a także kolejowe z Elblągiem i Braniewem.
Historia.
Młynary na miejscu wcześniejszej osady pruskiej w 1327 założyli Krzyżacy, w 1329 uzyskało prawa miejskie, było to miasteczko obwiedzione murami miejskimi z cegły z dwoma bramami: Górną i Dolną. W 1338 nastąpiło ponowienie praw miejskich, w skład zabudowy wchodził obronny kościół (do XVI w. wszystkie nabożeństwa odbywały się w języku polskim). Od początku znaczą część mieszczan stanowili Polacy, w akcie ponowienia znalazły się zapisy dotyczące sposobu rozstrzygania sporów pomiędzy ludnością polską i pozostałą. Bliskość Braniewa, Ornety i Elbląga sprawiła, że miasto nigdy nie doświadczyło prężnego rozwoju. Pełniło rolę lokalnego ośrodka handlu i usług.
Miasto opowiedziało się po stronie Związku Pruskiego, na prośbę którego w 1454 król Kazimierz IV Jagiellończyk ogłosił wcielenie regionu do Królestwa Polskiego. Po wybuchu wojny trzynastoletniej zostało zdobyte przez Krzyżaków w 1455. W ramach zemsty Krzyżacy utopili burmistrza miasta, jednakże jeszcze w tym samym roku miasto odbiły siły propolskie.
Po pożarze z 1547, w l. 1547-1553 odbudowano dzisiejszy kościół św. Piotra Apostoła, rozbudowany w kolejnych dziesięcioleciach. W 1625 wskutek epidemii dżumy zmarło ok. 10% populacji miasta. Rok po I rozbiorze Polski król pruski ulokował w Młynarach 52 Pułk Fizylierów wojska pruskiego. W latach 1856–1857 wzniesiono nowy kościół katolicki, a w 1864 zainstalowano oświetlenie uliczne. W 1871 spłonął młynarski ratusz. W 1945 miasto wraz z południową częścią Prus Wschodnich zostało przyłączone do Polski.
W 1945 miasto zostało zniszczone w 80% w wyniku czego utraciło prawa miejskie, które odzyskało w 1984. W latach 1975–1998 miasto administracyjnie należało do województwa elbląskiego.
Demografia.
Dane z 31 grudnia 2017 roku.
Według danych z 30 czerwca 2012 miasto miało 1859 mieszkańców.
Zabytki.
Zabytkami poza rejestrem NID są także:
Inne.
W planach jest budowa zapory wodnej na rzece Bauda, przepływającej przez miasto i tym samym utworzenie zbiornika wodnego – „Zalewu Młynary” – razem z piaszczystą plażą, a także budowa elektrowni wodnej dla potrzeb miasta.
Transport.
Mieści się tu stacja kolejowa.
Przez miasto przechodzą drogi:
7,5 km od Młynar znajduje się droga ekspresowa S22
Sport.
W Młynarach działa klub piłkarski „Syrena”, który występuje w lidze okręgowej

</doc>
<doc id="189360" url="https://pl.wikipedia.org/wiki?curid=189360" title="Tamburyn">
Tamburyn



</doc>
<doc id="189362" url="https://pl.wikipedia.org/wiki?curid=189362" title="Rachunek sumienia">
Rachunek sumienia

Rachunek sumienia – w katolicyzmie, introspektywna analiza aksjologiczna (ocena moralna własnego postępowania, myślenia itd.) mająca miejsce zwłaszcza przed przystąpieniem do sakramentu pojednania; pierwszy z warunków dobrej spowiedzi. Praktykowanie rachunku sumienia mogło być przejęte przez pierwszych chrześcijan od filozofów starożytnych. Było zalecane m.in. przez Senekę, Epikteta, Plutarcha i Galena.
Rachunek sumienia odgrywa fundamentalną rolę w rozeznaniu własnej sytuacji pod kątem rozwoju moralnego lub duchowego. W chrześcijaństwie stanowi nieodzowny fundament ciągłego nawracania swojej osoby w kierunku pełnej wiary.
Jak podaje Katechizm Kościoła Katolickiego: "Najbardziej do rachunku sumienia nadają się teksty, których należy szukać w Dekalogu i w katechezie moralnej Ewangelii i Listów Apostolskich: w Kazaniu na Górze i pouczeniach apostolskich".
Codzienny rachunek sumienia.
Wielu świętych praktykowało i zachęcało do praktykowania codziennego rachunku sumienia. Dzięki niemu człowiek ma szansę codziennie rzucać wyzwanie swoim słabościom i podejmować drobne, konkretne postanowienia.
Codzienny rachunek sumienia powinien być krótki (2-5 min), szczery i zakończony aktem żalu za grzechy oraz podjęciem postanowienia.

</doc>
<doc id="189363" url="https://pl.wikipedia.org/wiki?curid=189363" title="Sheng">
Sheng

Sheng, szeng (笙, "shēng") - chiński instrument muzyczny należący do grupy aerofonów stroikowych. Zbudowany jest z kilkunastu piszczałek trzcinowych ze stroikami w dolnej części. Wszystkie piszczałki umieszczone są w drewnianym zbiorniku powietrza.
Sheng jest jednym z najstarszych instrumentów muzycznych Chin. Jest też najstarszym instrumentem stroikowym i prototypem większości istniejących aerofonów stroikowych. 

</doc>
<doc id="189365" url="https://pl.wikipedia.org/wiki?curid=189365" title="Kalikancista">
Kalikancista



</doc>
<doc id="189367" url="https://pl.wikipedia.org/wiki?curid=189367" title="WEAU-Tower">
WEAU-Tower

WEAU-Tower – maszt odciągowy w mieście Fairchild w stanie Wisconsin. Wybudowany w 1981 roku, należy do "WEAU-TV". Jego wysokość wynosi 609,6 metra, a współrzędne geograficzne to 44° 39′ 50″ N i 90° 57′ 41″ W.

</doc>
<doc id="189369" url="https://pl.wikipedia.org/wiki?curid=189369" title="Inhalacja">
Inhalacja

Inhalacja, wziewanie – zabieg leczniczy polegający na wdychaniu par wód mineralnych, roztworów leków lub ich aerozoli. Wykonywany za pomocą specjalnego aparatu (inhalatora) lub nebulizatora, lub przez wdychanie par wrzącego płynu. Do inhalacji używa się leków działających rozkurczowo na drzewo oskrzelowe, ułatwiających wykrztuszanie wydzieliny, działających przeciwzapalnie i antybiotyków. Inhalacje najczęściej stosowane są w astmie oskrzelowej, ostrych i przewlekłych stanach zapalnych dróg oddechowych.

</doc>
<doc id="189373" url="https://pl.wikipedia.org/wiki?curid=189373" title="Diversified Communications Tower">
Diversified Communications Tower

Diversified Communications Tower – maszt radiowy w mieście Floyd Dale w Południowej Karolinie. Wybudowany w 1981 roku. Jego wysokość wynosi 609,6 metra.

</doc>
<doc id="189375" url="https://pl.wikipedia.org/wiki?curid=189375" title="Lampart (ujednoznacznienie)">
Lampart (ujednoznacznienie)



</doc>
<doc id="189376" url="https://pl.wikipedia.org/wiki?curid=189376" title="Deflacja (geomorfologia)">
Deflacja (geomorfologia)

Deflacja (rodzaj abrazji eolicznej) – proces polegający na wywiewaniu przez wiatr drobnego materiału skalnego (piasku bądź pyłu). Występuje głównie na pustyniach, wybrzeżach mórz i przedpolach lodowców. Powoduje stopniowe obniżanie się obszaru. Tworzy charakterystyczne formy, takie jak misy deflacyjne, ostańce deflacyjne czy bruk deflacyjny.

</doc>
<doc id="189378" url="https://pl.wikipedia.org/wiki?curid=189378" title="Élisabeth Vigée-Lebrun">
Élisabeth Vigée-Lebrun

Élisabeth-Louise Vigée Le Brun (ur. 16 kwietnia 1755 w Paryżu, zm. 30 marca 1842 w Louveciennes) – malarka francuska, najsłynniejsza malarka XVIII wieku. Była portrecistką królowej Francji Marii Antoniny.
Życiorys.
Urodziła się w Paryżu, była córką malarza i to on był właśnie jej pierwszym nauczycielem. Później uczyła się od Gabriela François Doyena, Jeana-Baptiste'a Greuzego, Josepha Verneta i innych mistrzów XVIII-wiecznych. Swoje pierwsze profesjonalne portrety namalowała, kiedy była nastolatką. 25 października 1774 została członkinią Académie de Saint Luc.
W 1776 wyszła za mąż za Jean-Baptiste-Pierre’a Le Bruna, malarza i handlarza obrazami. Została portrecistką arystokracji i z dnia na dzień stawała się coraz bardziej sławna. W końcu została zaproszona do pałacu w Wersalu, żeby namalować portret samej Marii Antoniny. Królowa była tak zachwycona jej dziełem, że przez następne kilka lat Élisabeth Vigée-Lebrun namalowała jeszcze kilka innych portretów królowej, jej dzieci, innych członków rodziny królewskiej i domowników pałacu wersalskiego.
12 lutego 1780 urodziła córkę – Jeanne-Julie-Louise. W 1781 razem z mężem pojechała do Flandrii i Holandii. Tam obrazy flandryjskich mistrzów zainspirowały ją do spróbowania nowej techniki malarskiej. Namalowała tam portrety kilku arystokratów, w tym portret księcia Nassau – Wilhelma Holenderskiego.
31 maja 1783 została członkinią francuskiej Królewskiej Akademii Malarstwa i Rzeźby. Podczas rewolucji francuskiej uciekła z Francji i podróżowała m.in. po Włoszech, Austrii i Rosji. Uciekinierka z ogarniętego rewolucją kraju, utrzymywała się ze swej pracy, przyjmując zlecenia z dworów Wiednia, Petersburga i Berlina. Doceniali ją także i polscy magnaci, m.in. Radziwiłłowie i Potoccy, którzy też chcieli mieć w swych kolekcjach portrety jej autorstwa. Ponad 30 dzieł malarskich wykonała w Polsce. Obecnie w Polsce znajduje się osiem jej obrazów w różnych kolekcjach, np. w zamku w Łańcucie. 
Podczas rządów cesarza Napoleona Bonaparte ponownie wróciła do Francji, potem znowu wyjechała i odwiedziła Wielką Brytanię.
Tam namalowała znowu kilka portretów arystokracji m.in. portret lorda Byrona. W 1807 pojechała do Szwajcarii i tam została honorową członkinią Société pour l'Avancement des Beaux-Arts w Genewie.

</doc>
<doc id="189384" url="https://pl.wikipedia.org/wiki?curid=189384" title="Kozłowiecki Park Krajobrazowy">
Kozłowiecki Park Krajobrazowy

Kozłowiecki Park Krajobrazowy – park krajobrazowy utworzony w roku 1990 i położony na morenowej Wysoczyźnie Lubartowskiej (województwo lubelskie).
Powierzchnia parku: 61,21 km²
Powierzchnia otuliny: 74,32 km²
Zalesienie: ok. 90%
Wysokość: do 200 m n.p.m.
Obszar chroniony ma charakter typowo leśny i obejmuje część Lasów Kozłowieckich, wśród których dominują bory świeże i wilgotne oraz bory bagienne. Skład gatunkowy lasów zbliżony jest do naturalnego, z dużym udziałem drzewostanów starych. Zamieszkują je gatunki zwierzyny płowej oraz ptaki. Nazwa parku pochodzi od wsi Kozłówka. Park ten został utworzony w celu ochrony największego w pobliżu Lublina kompleksu leśnego posiadającego szereg elementów przyrodniczych zbliżonych do krajobrazu naturalnego.
W rejonie Kozłowieckiego Parku Krajobrazowego istnieje rezerwat przyrody Kozie Góry. Postulowany jest też rezerwat Wielosił.

</doc>
<doc id="189385" url="https://pl.wikipedia.org/wiki?curid=189385" title="Sylvester Saller">
Sylvester Saller

Sylvester John Saller OFM (ur. 25 września 1895 w Petoskey w stanie Michigan, zm. 22 stycznia 1976) – amerykański biblista katolicki, archeolog, franciszkanin.
W roku 1913 wstąpił do Zakonu Braci Mniejszych (franciszkanów) w ich amerykańskiej prowincji. Wyświęcony na kapłana w 1922. Po ukończeniu studiów filozoficzno-teologicznych pracował w gimnazjum franciszkańskim w Teutopolis. W latach 1928-1932 studiował biblistykę najpierw w Rzymie (Antonianum), potem w Franciszkańskim Instytucie Biblijnym w Jerozolimie.
W roku 1932 rozpoczął wykłady z archeologii, języka greckiego oraz teologii Starego Testamentu w "Studium Biblicum Franciscanum". Wykładał również w Seminarium Kustodii Ziemi Świętej w klasztorze Najświętszego Zbawiciela w Jerozolimie. Prowadził prace wykopaliskowe na górze Nebo (Siyagha) w Jordanii, w Dominus Flevit w Jerozolimie (grób jebusycki), w En Kerem oraz w Betanii (Palestyna).
W czasie mandatu brytyjskiego był wybrany członkiem Palestyńskiej Rady Archeologicznej, dla której m.in. wygłosił konferencję upamiętniającą Flinder'a Petrie. Archeolodzy izraelscy zapraszali o. Saller'a z odczytami na kongresy studiów judaistycznych. Po roku 1967 był cenionym przewodnikiem po muzeum "Franciszkańskiego Studium Biblijnego" w Jerozolimie. Współtworzył pierwsze numery Liber Annuus oraz serii wydawniczej Collectio Minor. Przez 4 lata pełnił urząd prezydenta Konwentu Ubiczowania w Jerozolimie oraz przełożonego klasztoru na Górze Tabor. Jego studia obejmują okres od epoki brązu po czasy cesarstwa bizantyjskiego (ceramika, inskrypcje, budowle). Zmarł 22 stycznia 1976.
Ważniejsze publikacje

</doc>
<doc id="189386" url="https://pl.wikipedia.org/wiki?curid=189386" title="Deflacja">
Deflacja



</doc>
<doc id="189388" url="https://pl.wikipedia.org/wiki?curid=189388" title="Reprezentacja Meksyku w piłce nożnej mężczyzn">
Reprezentacja Meksyku w piłce nożnej mężczyzn

Reprezentacja Meksyku w piłce nożnej () – narodowy zespół piłkarzy nożnych, który reprezentuje Meksyk w meczach i turniejach międzynarodowych.
Jest zdecydowanie najsilniejszą i najbardziej utytułowaną reprezentacją piłkarską z Ameryki Północnej, oraz jedną z najsilniejszych spoza Europy i Ameryki Południowej. Aż 17 razy wystąpiła na mundialu (więcej niż takie drużyny jak Francja, Hiszpania, Urugwaj, Anglia czy Holandia), ma na koncie najwięcej zdobytych Złotych Pucharów CONCACAF, czyli rozgrywek między najlepszymi drużynami Ameryki Północnej.
Dzieje reprezentacji.
Reprezentacja Meksyku w swych dotychczasowych szesnastu startach w finałach mistrzostw świata (1930, 1950, 1954, 1958, 1962, 1966, 1970, 1978, 1986, 1994, 1998, 2002, 2006, 2010, 2014, 2018) – mundiale w 1970 i 1986 jako gospodarz – rozegrała 53 mecze, z czego 14 wygrała, tyle samo zremisowała i 25 przegrała. Tylko dziewięć zwycięstw odniosła w turniejach, w których nie była gospodarzem. Z eliminacji do Mundialu 1990 Meksyk został zdyskwalifikowany za przekroczenie limitu wieku w młodzieżowej reprezentacji.
Jeszcze w 1978 roku drużyna meksykańska z mało jeszcze znanym Hugo Sánchezem w składzie, odgrywała rolę wyłącznie dostarczyciela punktów. Począwszy od lat 80. dzięki zainwestowaniu dużych pieniędzy w ligę oraz przejęciu przez reprezentację wzorców z futbolu brazylijskiego, obserwujemy stopniowy wzrost poziomu piłki meksykańskiej, czego dowodem udane występy reprezentacji w mistrzostwach świata i, przede wszystkim, jej dominacja na kontynencie północnoamerykańskim (w rozgrywanym od 1991 roku Złotym Pucharze CONCACAF triumfowała ośmiokrotnie, raz zajęła drugie miejsce, trzykrotnie była trzecia, trzykrotnie również kończyła rozgrywki na ćwierćfinale). Od 1993 roku Meksyk zapraszany jest do rywalizacji o Copa América. W mistrzostwach Ameryki Południowej dwa razy grał w finale tej imprezy (1993, 2001) zajmując ostatecznie drugie miejsce, trzykrotnie zaś zajął trzecie miejsce (1997, 1999, 2007).
Występował również w Pucharze Konfederacji raz triumfując (1999), i raz zajmując trzecie (1995) oraz czwarte (2005) miejsce. Rozgrywki w 1997, 2001 i 2013 roku kończył na fazie grupowej, a w edycjach 1992, 2003 i 2009 nie brał udziału. Brali także udział w Pucharze Konfederacji 2017. W pierwszym meczu na tym turnieju Meksykanie zremisowali z Portugalią 2:2. W drugim zwyciężyli reprezentację Nowej Zelandii 2:1, natomiast w trzecim takim samym stosunkiem bramek (2:1) ograli reprezentację Rosji dzięki czemu awansowali do półfinału w którym zmierzyli się z Niemcami. Przegrali to spotkanie 1:4. Meksykanie zagrali więc w meczu o trzecie miejsce z reprezentacją Portugalii, z którą przegrali po dogrywce 1:2 zajmując tym samym czwarte miejsce w turnieju. Reprezentacja Meksyku powtórzyła zatem wynik z 2005 roku.
Największym jak do tej pory sukcesem futbolu meksykańskiego jest zwycięstwo drużyny juniorów w mistrzostwach świata U-17 rozgrywanych w Peru w 2005 roku. Młodzi następcy Sáncheza, Camposa i Hernándeza w meczu finałowym pokonali Brazylię 3:0.
Reprezentacja Meksyku zajmuje (stan na 6 lipca 2017) 16 miejsce w rankingu FIFA i 1. miejsce w Federacji CONCACAF.

</doc>
<doc id="189393" url="https://pl.wikipedia.org/wiki?curid=189393" title="Urbanista">
Urbanista

Urbanista (planista przestrzenny):
Zawód ten należy do tak zwanej grupy zawodów regulowanych.
Zawód urbanisty w latach 2000–2014 posiadał status zawodu zaufania publicznego oraz swoje prawnie określone jednostki organizacyjne w postaci krajowej i okręgowych izb urbanistów.
Urbanista zawodowo zajmuje się tematyką (problematyką) planowania miast i ulepszania przestrzeni miejskich, a co za tym idzie także podnoszenia jakości życia w przestrzeniach zurbanizowanych. Specyfika tego zawodu wymaga szerokiej, interdyscyplinarnej wiedzy oraz umiejętności interpersonalnych (mediator, propagator, edukator).
W Polsce istnieje Towarzystwo Urbanistów Polskich.

</doc>
<doc id="189396" url="https://pl.wikipedia.org/wiki?curid=189396" title="Sūdoku">
Sūdoku



</doc>
<doc id="189398" url="https://pl.wikipedia.org/wiki?curid=189398" title="Rachel Griffiths">
Rachel Griffiths

Rachel Anne Griffiths (ur. 18 grudnia 1968 w Melbourne) – australijska aktorka i reżyser filmowa.
Kariera.
Griffiths zdobyła popularność rolą w filmie "Wesele Muriel" ("Muriel's Wedding") z 1994. Kolejną ważną rolą w jej karierze była postać Hilary, siostry znanej wiolonczelistki Jacqueline du Pré, w filmie "Hilary i Jackie" ("Hilary and Jackie") z 1998. Za tę rolę była nominowana do Oscara w kategorii najlepsza aktorka drugoplanowa. Rachel Griffiths wystąpiła w wielu amerykańskich produkcjach, co wymagało od niej opanowania amerykańskiego akcentu. W innym filmie "Duża mała Ania" ("Very Annie Mary") z 2001 posługuje się bezbłędnie angielskim z walijskim akcentem. Mimo zdobytej popularności w Europie i USA powróciła do rodzinnej Australii, gdzie występuje w wielu rodzimych produkcjach.
Dużą popularność przyniosła jej też rola Brendy Chenowith w serialu "Sześć stóp pod ziemią" produkowanym przez telewizję HBO. Otrzymała za nią Złoty Glob i dwukrotną nominację do nagrody Emmy. Aktorka nie pojawiła się w czterech odcinkach trzeciej serii serialu z powodu pierwszej ciąży. Jej druga ciąża została wpisana do scenariusza piątego sezonu.
Życie prywatne.
31 grudnia 2002 poślubiła australijskiego artystę Andrew Taylora. Mają trójkę dzieci. Syn Banjo Patrick urodził się 22 listopada 2003 w Melbourne, a córki Adelaide Rose 23 czerwca 2005 w Los Angeles i Clementine Grace 21 czerwca 2009. Adelaide Rose posiada podwójne obywatelstwo: amerykańskie i australijskie.

</doc>
<doc id="189399" url="https://pl.wikipedia.org/wiki?curid=189399" title="Blizne">
Blizne

Blizne – wieś w województwie podkarpackim, w powiecie brzozowskim, w gminie Jasienica Rosielna. Lokowana przez Kazimierza Wielkiego w 1366.
Wieś prawa wołoskiego przed 1400 rokiem. Na przełomie XVI i XVII wieku położona była w ziemi sanockiej województwa ruskiego. Wieś klucza brzozowskiego biskupów przemyskich.
W latach 1954–1972 wieś należała i była siedzibą władz gromady Blizne. W latach 1975–1998 miejscowość położona była w województwie krośnieńskim.
Położenie.
Blizne znajduje się przy drodze wojewódzkiej nr 886 w odległości 4 km na północny zachód od Brzozowa. Przez wieś przepływa rzeka Stobnica na Pogórzu Dynowskim. Sąsiednimi miejscowościami są: Stara Wieś, Domaradz, Golcowa, Orzechówka oraz Jasienica Rosielna.
Części wsi.
Integralne części wsi Blizne: Budy, Czarna Górka, Czubówka, Drożdżalówka, Dwór, Góra, Jasionka, Kaczmarówka, Kozia Górka, Kuflowa Górka, Pańskie Pole, Role, Stawiska, Wygon
Zabytki.
Na terenie miejscowości na pagórku otoczonym drzewami znajduje się unikatowy w skali światowej zespół kościelno-plebański. Drewniany kościół parafialny pw. Wszystkich Świętych, powstał najprawdopodobniej w XV lub XVI w., w stylu gotyckim. W I poł. XVII w. dobudowano do niego wieżę, a na początku XIX w. rozebrano okalające soboty. W latach 1964-1980 obiekt został gruntownie odrestaurowany.
Kościół zbudowany jest na zrąb z jodłowych bali. Od zachodu przylega do niego masywna dzwonnica z nadwieszoną izbicą. Bryła świątyni pokryta jest gontami. Wnętrze składające się z kruchty, kwadratowej nawy i prezbiterium posiada bogaty, kolorowy wystrój. Zdobią go bezcenne polichromie 3 różnych dekoracji malarskich pokrywająca ściany świątyni, wykonane w XVI-XVIII w. Przedstawiają tzw. "liber- pauperum" (księgę ubogich), czyli obrazkowy przekaz biblijny. Dekoracje przedzielone są pasami ornamentu roślinnego i groteski. Większość namalowanych scen na ścianie to fundacje chłopskie, m.in. Doroty i Macieja Skarbków, Piotra Mońka oraz Marcina. Ołtarz główny oraz boczne pochodzą z XVIII w., natomiast ambona jest późnorenesansowa. W bocznym ołtarzu cudowna figura Matki Bożej Łaski Pełnej, wyrzeźbiona w drewnie lipowym ok. 1500, (w stylu szkoły W. Stwosza), która stanowiła część tryptyku ołtarza.
W 2003 cały obiekt wraz z Haczowem i drewnianymi kościołami Małopolski został zapisany na listę światowego dziedzictwa UNESCO.
Legenda związana ze wzgórzem "Michałek".
Przy drodze łączącej Blizne z Golcową na Górze św. Michała (Michałek, na Michałku) (423 m), w otoczeniu drzew znajduje się kaplica świętego Michała Archanioła. Z miejscem tym wiąże się legenda o napadzie Tatarów i cudownym ocaleniu ludzi, którzy tu szukali schronienia.
Liczne hordy Tatarów, które w 1624 napadały na tamte tereny, paliły wsie biorąc wielu ludzi w jasyr, dotarły do Bliznego. Część mieszkańców schroniła się na wzgórzu i odpierała ataki najeźdźców, modląc się o cudowne ocalenie. Rozpętała się burza i ludzie ujrzeli spływające z nieba zastępy uzbrojonych aniołów - rycerzy w białych szatach, którym przewodził sam święty Michał Archanioł. Tatarzy widząc to, przerazili się i pouciekali. Na pamiątkę tego cudownego uwolnienia ludności zabranej w jasyr przez Tatarów w 1624, za wstawiennictwem tego świętego, wybudowano na wzniesieniu drewnianą kapliczkę pw. św. Michała Archanioła. Kapliczkę wzniósł prawdopodobnie ks. Jan Józef Nałogowski, proboszcz miejscowy, w latach 1670-1684, realizując ślub złożony przez ówczesnego duszpasterza w czasie najazdu Tatarów.
W 1750 kapucyni uzyskali pozwolenie na osiedlenie się na Michałku. Wtedy też rozpoczęła się budowa murowanego kościoła, do którego kamień węgielny został wzięty z drewnianej kaplicy. W 1788 nastąpiła kasacja klasztoru i kościoła, budynki zostały sprzedane i rozebrane, ale kult świętego Michała Archanioła trwał dalej. W 1877 ks. Józef Januszkiewicz postawił kaplicę dokładnie w miejscu dawnego kościoła, a wokoło posadził modrzewie. W tym stanie kaplica przetrwała do dnia dzisiejszego.

</doc>
<doc id="189404" url="https://pl.wikipedia.org/wiki?curid=189404" title="Emmy">
Emmy



</doc>
<doc id="189405" url="https://pl.wikipedia.org/wiki?curid=189405" title="Pistolet FEG P9">
Pistolet FEG P9

FEG P9 – węgierski pistolet samopowtarzalny produkowany przez zakłady Femaru Fegyver es Gepgyar (FEG) w Budapeszcie. Klon pistoletu FN BHP.
Historia konstrukcji.
Pod koniec lat siedemdziesiątych w węgierskich zakładach FEG rozpoczęto przygotowania do produkcji nowego pistoletu samopowtarzalnego kalibru 9 x 19 mm Parabellum. Nie była to nowa konstrukcja, ale kopia pistoletu FN Browning High Power, a dokładnie jego wersji Vigilante.
Nowy pistolet miał być sprzedawany na rynkach zachodnich. Wybór Browninga HP nie był przypadkowy. Ten produkowany od 1935 roku pistolet nadal cieszył się sporym powodzeniem na rynku, a jednocześnie nie był już obwarowany patentami.
W 1982 roku rozpoczęto produkcję pistoletu P9. Wkrótce potem pojawiły się zmodyfikowane wersje oznaczone FP9 i P9M. Na początku lat dziewięćdziesiątych opracowano także sportową wersję pistoletu P9 oznaczoną jako P9L.
Ponieważ marka FEG była słabo znana na rynku europejskim FEG nawiązał współpracę z niemiecką firmą Mauser Werke Gmbh. Sprzedawała ona pistolety P9 jako Mauser 80 SA i P9L jako Mauser 80 SA Sport. Później pistolety P9 były sprzedawane także za pośrednictwem firmy Kettner (jako M80). 
Pod koniec lat dziewięćdziesiątych popularność Browninga HP i jego klonów zaczęła słabnąć. Było to spowodowane pojawieniem się na rynku nowych modeli pistoletów określanych jako "cudowne dziewiątki". Miały one kaliber 9 mm, były one wyposażone w pojemne magazynki i posiadały mechanizmy spustowe z samonapinaniem kurka. Dlatego po rozpoczęciu produkcji pistoletu P9R produkcję pistoletu P9 zakończono.
Opis konstrukcji.
Pistolet P9 działa na zasadzie krótkiego odrzutu lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewnia występ odryglowujący lufy współpracujący z odpowiednio ukształtowanym wkładem umieszczonym w szkielecie. Mechanizm spustowo-uderzeniowy kurkowy bez samonapinania (SA). Broń posiada bezpiecznik zewnętrzny (dźwignia po lewej stronie szkieletu). Dodatkowym zabezpieczeniem jest bezpiecznik magazynkowy (przy wyjętym magazynku ściąganie spustu nie zwalnia kurka). Po wystrzeleniu ostatniego naboju z magazynka zamek zatrzymuje się w tylnym położeniu na zaczepie zamka. P9 posiada stałe przyrządy celownicze składające się z muszki i szczerbinki. Magazynek 13 nabojowy, dwurzędowy z jednorzędowym wyprowadzeniem.

</doc>
<doc id="189407" url="https://pl.wikipedia.org/wiki?curid=189407" title="Bryfokreja">
Bryfokreja



</doc>
<doc id="189414" url="https://pl.wikipedia.org/wiki?curid=189414" title="Kebab">
Kebab

Kebab – turecka potrawa. Określenie obejmuje ponad dwadzieścia odmian tej potrawy (m.in. "İskender kebabı", "Adana kebabı" czy "şiş kebabı") i nie jest jednoznaczne.
Charakterystyka.
W Polsce słowo "kebab" oznacza zazwyczaj "döner kebap" (w języku tureckim „obracające się pieczone mięso”), czyli danie kuchni tureckiej w postaci odpowiednio doprawionego mięsa baraniego , skrawanego z pionowego rożna, podawane z surówką warzywną i owczym serem, współcześnie przekształcone w danie typu fast food. Ze względu na ceny baraniny oraz preferencje smakowe Polaków, mięso w polskim kebabie to zwykle wołowina lub kurczak, jedynie z dodatkiem baraniny. Nie może to być mięso wieprzowe, co wynika z Halalu. Podawane jest w macy, picie, tortilli lub bułce z różnymi sosami – łagodnymi lub ostrymi. Wartość odżywcza dla 100 gramów typowego polskiego kebabu wynosi około 170 kilokalorii.
W Niemczech potrawę tę określa się najczęściej jako "kebap" lub "döner" (w języku tureckim „obracający się”), odmianę zaś w placku lawasz jako "dürüm" lub "jufka" (kebab w cienkim cieście). Wariantem kebabu w cienkim cieście jest "Lahmacun", niekiedy również określany jako turecka pizza ("Türkische Pizza)". Różnice w stosunku do "jufki" polegają na tym, że cienkie ciasto pokryte jest sosem i przyprawami, które upodobniają tę formę zawijanego "kebabu" do innej tureckiej potrawy – "Lahmacun".
W krajach arabskich, Armenii, Izraelu i Iranie słowo "kebab" oznacza najczęściej nie "döner kebab", lecz "şiş kebab" (w języku tureckim „pieczone mięso na szpikulcu”), czyli szaszłyk z pieczonego, często mielonego mięsa. Takie nazewnictwo stosuje się więc czasem także w Polsce, w barach szybkiej obsługi i restauracjach prowadzonych przez Arabów, Turków lub Persów.
Powszechne jest jedzenie kebabu razem z ajranem.

</doc>
<doc id="189415" url="https://pl.wikipedia.org/wiki?curid=189415" title="1912 w filmie">
1912 w filmie



</doc>
