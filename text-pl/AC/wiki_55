<doc id="189416" url="https://pl.wikipedia.org/wiki?curid=189416" title="Słoneczny patrol">
Słoneczny patrol

Słoneczny patrol (ang. "Baywatch") – amerykański serial przygodowy, realizowany w latach 1989–2001 z Davidem Hasselhoffem i Pamelą Anderson w głównych rolach. W początkowej fazie cieszył się dużą popularnością, zwłaszcza w Stanach Zjednoczonych i Niemczech. Emitowany wielokrotnie także w Polsce, przez kilka różnych stacji telewizyjnych – po raz pierwszy latem 1994 w TVP1, a następnie w Polsacie, TV4, Universal Channel, TVS, ATM Rozrywka i TV6.
Serial opowiada o przygodach – prywatnych i zawodowych – grupy ratowników z Los Angeles. W latach 1995–1997 powstawał jego spin-off zatytułowany "Nocny patrol" (oryg. "Baywatch Nights"). Zarówno w trakcie realizacji, jak i po jej zakończeniu, powstało kilka filmów telewizyjnych o przygodach kalifornijskich ratowników. Na sezon 1998-1999 tytuł serialu zmieniono na "Baywatch Hawaii" i tam też przeniesiono akcję.
Obsada.
W mniejszych rolach i epizodach wystąpili m.in.: Pamela Bach, Pat Morita, Vanessa Angel, Andrea Thompson, Danny Trejo, Elizabeth Berkley, Nikki Cox, Mila Kunis, Cary-Hiroyuki Tagawa, Carrie-Anne Moss, George Hamilton, Catherine Oxenberg, Tom Arnold, Hulk Hogan, Ian Ogilvy, Susan Blakely, Joe Lara, George Lazenby, Roxann Dawson, Mariska Hargitay, Sofía Vergara, John Stamos.
W serialu pojawiło się także wielu celebrytów: znany businessman Richard Branson, piosenkarki Vikki Carr i Gladys Knight, członkowie grupy The Beach Boys: Brian Wilson, Bruce Johnston i Mike Kowalski, modelka Cindy Margolis, siatkarz Karch Kiraly, wrestler Kevin Sullivan, koszykarz Dennis Rodman, komik Jay Leno, piosenkarze Little Richard, Bryan Adams, Shaggy, a także modelki magazynów Playboy i Penthouse: Brandy Ledford, Brande Roderick, Heidi Mark, Lisa Boyle, Jenny McCarthy, Shannon Tweed, Shae Marks, Caprice Bourret, Kari Kennell, Peggy McIntaggart, Lauren Hill, Rhonda Rydell, Anna Marie Goddard, Elke Jeinsen, Alicia Rickter, Kelly Monaco, Julie Strain.

</doc>
<doc id="189417" url="https://pl.wikipedia.org/wiki?curid=189417" title="Tabliczka znamionowa">
Tabliczka znamionowa

 
Tabliczka znamionowa – tabliczka (najczęściej metalowa) trwale przymocowana do maszyny, urządzenia, aparatu, środka transportu itp., zawierająca krótki jego opis i podstawowe informacje, takie jak:

</doc>
<doc id="189421" url="https://pl.wikipedia.org/wiki?curid=189421" title="Wodzinek">
Wodzinek

Wodzinek – wieś w Polsce położona w województwie łódzkim, w powiecie łódzkim wschodnim, w gminie Tuszyn, przy szosie łączącej Wolę Kamocką z Tuszynem.
W latach 1975–1998 miejscowość administracyjnie należała do województwa piotrkowskiego.
Główna ulica we wsi to ulica Srocka. Można nią dojechać do wsi Srock.

</doc>
<doc id="189422" url="https://pl.wikipedia.org/wiki?curid=189422" title="1913 w filmie">
1913 w filmie



</doc>
<doc id="189424" url="https://pl.wikipedia.org/wiki?curid=189424" title="Big Lebowski">
Big Lebowski

Big Lebowski (; czyt. "Lebałski") – amerykańska komedia kryminalna w reżyserii Joela i Ethana Coenów z 1998.
Opis fabuły.
Główny bohater filmu, Jeffrey Lebowski (Jeff Bridges), o przezwisku Koleś ("Dude"), jest bezrobotnym hippisem (epigonem), żyjącym w biednej dzielnicy Los Angeles. Nie przejmuje się niczym, a jego rozrywką i sposobem na życie jest gra w kręgle, a także okazjonalne popalanie narkotyków. Pewnego dnia zostaje napadnięty przez niezbyt bystrych gangsterów, którzy pomylili go z pewnym milionerem, osobą o tym samym nazwisku. W wyniku napadu Dude traci swój ulubiony dywan, który zostaje zanieczyszczony moczem przez jednego z gangsterów. Bohater filmu postanawia więc odwiedzić milionera (David Huddleston), winnego całego zamieszania, w celu uzyskania odszkodowania za dywan.
W czasie spotkania ze swym imiennikiem zostaje przez niego znieważony, lecz podstępem zdobywa niewielki dywan perski. Będąc na terenie posiadłości, poznaje młodą i piękną żonę milionera, eksgwiazdę porno Bunny (Tara Reid). Wkrótce milioner dostaje list, z którego wynika, że jego żona została porwana. Dude zostaje poproszony przez milionera o dostarczenie okupu w wysokości miliona dolarów dla porywaczy. Przyjaciel Dude’a, Walter Sobchak (John Goodman), właściciel firmy ochroniarskiej i weteran wojny wietnamskiej, wpada na pomysł, by zamiast okupu przekazać teczkę wypełnioną jego brudną bielizną, a pieniądze zatrzymać dla siebie. Obydwaj wierzą, że Bunny ukartowała swe porwanie, by wyłudzić od męża pieniądze na spłatę długów, jakie miała u swego byłego pracodawcy, znanego producenta filmów pornograficznych, Jacka Treehorna. Teczka z pieniędzmi, która pozostała w rękach przyjaciół po wyjątkowo nieudolnie przeprowadzonej akcji przekazania okupu, zostaje jednak wraz z samochodem Dude’a ukradziona przez młodocianego chuligana. Gdy policja odnajduje samochód, teczki w niej nie ma.
W międzyczasie zwrotu pieniędzy domaga się dawca okupu, milioner Jeffrey Lebowski. Niezależnie jego córka, ekscentryczna artystka Maude Lebowski (Julianne Moore), także chce odzyskać przekazane pieniądze, twierdząc, że zostały zdefraudowane przez jej zrujnowanego ojca, utracjusza, z konta fundacji przez nią zarządzanej. Dodatkowo pretensje do gotówki zgłasza filmowiec Jackie Treehorn (na pokrycie długów Bunny) oraz sami domniemani porywacze, wyjątkowo nierozgarnięci Niemcy – nihiliści, dawniej członkowie zespołu techno "Die Autobahn". Dude naciskany, niekiedy w brutalny sposób, przez wszystkie zainteresowane strony, próbuje jakoś wybrnąć z sytuacji, pakując się w coraz większe kłopoty, zwykle za sprawą swego bardzo pryncypialnego i porywczego przyjaciela, Waltera (określonego jako polski katolik, który dla żony dokonał konwersji na judaizm). Dochodzi ostatecznie do wniosku, że milioner, chcąc się pozbyć młodej żony, wykorzystał okazję do zdefraudowania pieniędzy, i w rzeczywistości utracona walizka ich nie zawierała. Ta zawiła akcja przerywana jest zabawnymi scenami z życia Dude’a, głównie związanymi z grą w kręgle.

</doc>
<doc id="189426" url="https://pl.wikipedia.org/wiki?curid=189426" title="Syracuse (Nowy Jork)">
Syracuse (Nowy Jork)

Syracuse – miasto w stanie Nowy Jork w Stanach Zjednoczonych założone w 1820 roku. Nazwa Syracuse pochodzi od miasta Syrakuzy we Włoszech. Obydwa miasta niegdyś miały wielkie kopalnie soli. 7,4 km na północny wschód od miasta znajduje się międzynarodowy port lotniczy Syracuse Hancock. 
Miasto liczy 142 327 mieszkańców, obszar metropolitalny – 732 117 mieszkańców. Powierzchnia miasta wynosi 66,4 km². W Syracuse istnieją liczne społeczności: irlandzka, włoska, niemiecka, angielska i polska. Około 25% to ludność czarnoskóra, a około 3% to Azjaci. Około 10% populacji urodziło się poza USA.
W mieście rozwinął się przemysł maszynowy, elektrotechniczny, elektroniczny, metalowy, chemiczny, samochodowy, porcelanowy oraz spożywczy.
Historia.
W połowie XV wieku Indianie Irokezi utworzyli konfederację pięciu plemion: Onondaga, Mohawk, Cayuga, Seneca i Oneida. Później przyłączyli się jeszcze Indianie Tuscarora. Była to jedna z najbardziej zaawansowanych cywilizacyjnie kultur Indian Ameryki Północnej.
W 1656 roku misjonarze jezuici otworzyli w tym miejscu misję "Saint Marie Among the Iroquois" na brzegach jeziora Onondaga.
W 1824 roku notuje się pierwsze osadnictwo związane z odkrytą solą. Otwarcie Kanału Erie w 1825 roku spowodowało gwałtowny napływ ludności i sprawiło, że Syracuse stało się 12. co do wielkości miastem amerykańskim. W tym czasie zaopatrywało w sól 80% stanów.
W 1840 roku w tym miejscu Milton Waldo Hanchett opracował pierwszy na świecie fotel dentystyczny.
W 1841 roku odbyły się tutaj pierwsze targi stanowe, które z czasem rozrosły się do 10-dniowej imprezy (sierpień/wrzesień) i są obecnie najstarsze w USA.
W 1902 roku zbudowano pierwszy na świecie chłodzony powietrzem silnik (zamontowany w samochodzie Franklin).
W 1959 roku w laboratoriach zakładów Bristol w Syracuse po raz pierwszy na świecie rozpoczęto masową produkcję syntetycznej penicyliny.

</doc>
<doc id="189428" url="https://pl.wikipedia.org/wiki?curid=189428" title="1914 w filmie">
1914 w filmie



</doc>
<doc id="189429" url="https://pl.wikipedia.org/wiki?curid=189429" title="Species plantarum">
Species plantarum



</doc>
<doc id="189430" url="https://pl.wikipedia.org/wiki?curid=189430" title="MOS Wola Warszawa">
MOS Wola Warszawa

Międzyszkolny Ośrodek Sportowy Wola Warszawa – publiczna placówka oświatowo-wychowawcza znajdująca się przy ul. Rogalińskiej 2 na warszawskiej Woli. 
Ośrodek prowadzi szkolenie sportowe w sekcji piłki siatkowej dziewcząt i chłopców w wieku 10–19 lat. Jest jednym z czołowych w Polsce i Europie ośrodków siatkówki młodzieżowej.
Historia.
MOS Wola Warszawa istnieje od 1965 roku. Przy Międzyszkolnym Ośrodku Sportowym „Wola” od 1980 roku działa Uczniowski Międzyszkolny Klub Sportowy. W ośrodku trenuje siatkówkę ponad 500 osób, w 30 grupach szkoleniowych pod kierunkiem 17 dyplomowanych trenerów. Sekcja siatkówki UMKS MOS Wola została odznaczona przez Polski Związek Piłki Siatkowej "Złotą Honorową Odznaką za zasługi dla rozwoju polskiej siatkówki". 
Ośrodek mieści się w zachodnim skrzydle zabytkowego kompleksu dawnej szkoły dla dzieci pracowników Tramwajów Miejskich, obecnie siedzibie III Liceum Ogólnokształcącego im. gen. Sowińskiego.
Sukcesy.
Siatkarze i siatkarki MOS Wola wywalczyli 36 medali w młodzieżowych mistrzostwach Polski (9 tytułów mistrza Polski, 12 tytułów wicemistrza Polski i 15 medali brązowych). MOS Wola kilkakrotnie zwyciężył w rankingu Ministerstwa Sportu i Rekreacji na najlepszy ośrodek siatkówki młodzieżowej w Polsce. MOS Wola prowadzi współpracę i wymianę z czołowymi ośrodkami siatkówki młodzieżowej w Europie. Co roku organizowany jest Międzynarodowy Turniej Siatkówki Młodzieżowej „WOLA-CUP”. Odbyło się 31. edycji tego turnieju, a w ostatnich latach honorowy patronat nad imprezą obejmuje prezydent Warszawy lub burmistrz dzielnicy Wola.
Zawodnicy.
W MOS Wola wychowało się wiele znanych siatkarek i siatkarzy:
Ponad 200 absolwentów MOS Wola, po zakończeniu wieku juniora, znalazło miejsce w profesjonalnych klubach ekstraklasy oraz I i II ligi. Młodzieżowa drużyna siatkarzy UMKS MOS Wola po raz siódmy uczestniczy w rozgrywkach II ligi mężczyzn PZPS.
Zawodnicy MOS Wola zdobywali medale w juniorskich mistrzostwach świata i Europy. 
Arkadiusz Gołaś i Maciej Kosmol w 1999 roku w Rijadzie zdobyli brązowe medale mistrzostw świata kadetów, w 2003 roku dwaj siatkarze MOS Wola Bartosz Gawryszewski i Tomasz Drzyzga zostali wicemistrzami Europy do lat 18. W roku 2004 Zbigniew Bartman został mistrzem Europy i wicemistrzem świata w piłce siatkowej plażowej. W roku 2005 trzech siatkarzy MOS Wola Zbigniew Bartman, Grzegorz Łomacz i Mateusz Gorzewski zostało mistrzami Europy do lat 18 na ME w Rydze. W roku 2007 Fabian Drzyzga z MOS Wola został wicemistrzem Europy kadetów w Wiedniu, a w roku 2014 został mistrzem świata na MŚ rozgrywanych w Polsce. W roku 2013 Paulina Bałdyga została mistrzynią Europy kadetek w Czarnogórze. W roku 2015 Jakub Szymański został mistrzem świata kadetów w Argentynie. Drużyny siatkarskie MOS Wola uczestniczą w najważniejszych młodzieżowych turniejach w Europie.
Trenerzy.
W MOS Wola pracowało i nadal szkoli młodzież wielu znanych i cenionych trenerów siatkówki. Najbardziej znani szkoleniowcy w historii sekcji żeńskiej MOS Wola:
W sekcji męskiej największe sukcesy odnotowali trenerzy: 
Sekcja siatkarska mężczyzn.
MOS Wola Warszawa – męska drużyna siatkarska będąca sekcją siatkówki klubu sportowego MOS Wola Warszawa.

</doc>
<doc id="189436" url="https://pl.wikipedia.org/wiki?curid=189436" title="AFLAC Tower">
AFLAC Tower

AFLAC Tower – maszt radiowy w mieście Rowley w stanie Iowa. Wybudowany w 1984 roku. Jego wysokość wynosi 609,3 metra.

</doc>
<doc id="189438" url="https://pl.wikipedia.org/wiki?curid=189438" title="1915 w filmie">
1915 w filmie



</doc>
<doc id="189439" url="https://pl.wikipedia.org/wiki?curid=189439" title="Syracuse">
Syracuse

Miejscowości w USA:
Gminy w USA:
Uniwersytet w USA:

</doc>
<doc id="189444" url="https://pl.wikipedia.org/wiki?curid=189444" title="1916 w filmie">
1916 w filmie



</doc>
<doc id="189446" url="https://pl.wikipedia.org/wiki?curid=189446" title="Ziemia Obiecana (Biblia)">
Ziemia Obiecana (Biblia)

Ziemia Obiecana (hebr.: אֶרֶץ יִשְׂרָאֵל, "Erec Israel", Ziemia Izraela) – biblijne miejsce, do którego Mojżesz prowadził Izraelitów po wyprowadzeniu ich z Egiptu i przeprowadzeniu przez Morze Czerwone.
Ziemia Obiecana w Biblii.
Granice starożytnej Ziemi Obiecanej zostały zakreślone w Biblii w Księdze Wyjścia 23:31, Księdze Liczb 34:1-12 i Jozuego 1:4. Przez wieki obszar ten niektórzy zwali Palestyną od łacińskiej nazwy "Palaestina" i greckiej "Palaistíne". Tę ostatnią zaczerpnięto z hebrajskiego "Pelészet". W Starym Testamencie wyraz ów tłumaczony jest na "Filistea" i odnosi się tylko do ziemi Filistynów, będących wrogami ludu Bożego. Bóg obiecał tę ziemię Abrahamowi i jego potomkom. Krainę tę uważano za dziedzictwo i dar Boga, bezpieczne i spokojne życie w Ziemi Obiecanej było Łaską od Boga. Starotestamentalna obietnica Ziemi Obiecanej została przeniesiona przez Jezusa na inną płaszczyznę – Królestwa Ojca.
Kraina ta odznacza się niezwykłym zróżnicowaniem środowiska geograficznego – na tym małym skrawku ziemi znajdują się najróżniejsze formy terenu i osobliwości spotykane na całym globie.
Obszar.
Zgodnie z granicami wyznaczonymi przez Boga a opisanymi w Ks. Liczb, ziemię obiecaną Izraelowi stanowił wąski pas terenu. Długość jej mierzona z północy na południe, wynosiła niecałe 500 kilometrów, a przeciętna szerokość około 60 kilometrów. Cały ten obszar Izraelici zdobyli dopiero za panowania Dawida i Salomona, którzy podporządkowali sobie wiele zamieszkujących go ludów. Teren rzeczywiście zasiedlony przez Izraelitów ciągnął się od Dan do Be'er Szewy (jak go często opisywano) – z północy na południe jakieś 240 kilometrów (1 Krl 4:25). W poprzek kraju odległość od góry Karmel do Morza Galilejskiego wynosi około 50 kilometrów, a na południowy zachód – od Gazy do Morza Martwego jest ponad 80 kilometrów. Zamieszkany teren na zachód od Jordanu miał zaledwie 15 000 kilometrów kwadratowych. Jednakże Izraelici osiedlili się też po wschodniej stronie Jordanu (pierwotnie nie objętej obiecanymi granicami), toteż całe zajęte przez nich terytorium miało w sumie blisko 26 000 kilometrów kwadratowych.
Podział Ziemi Obiecanej.
Rejony geograficzne:
B. Równiny na zachód od Jordanu
C. Górzyste regiony na zachód od Jordanu
D. Wielka Araba (Rów Jordanu) (2Sm 2:29; Jer. 52:7)
E. Góry i płaskowyże na wschód od Jordanu (Joz 13:9,16,17,21; 20:8)
F. Góry Libanu (Joz 13:5)

</doc>
<doc id="189447" url="https://pl.wikipedia.org/wiki?curid=189447" title="Fayetteville">
Fayetteville

Fayetteville to nazwa kilku miejscowości w Stanach Zjednoczonych, upamiętniająca Markiza de La Fayette, francuskiego bohatera amerykańskiej wojny rewolucyjnej.
Miejscowości w USA:
Gminy w USA:

</doc>
<doc id="189448" url="https://pl.wikipedia.org/wiki?curid=189448" title="Fayetteville (Karolina Północna)">
Fayetteville (Karolina Północna)

Fayetteville – miasto we wschodniej części Stanów Zjednoczonych, w stanie Karolina Północna. Leży nad rzeką Cape Fear, około 150 km od Atlantyku. W mieście znajduje się wielka baza armii amerykańskiej, Fort Bragg i stowarzyszona baza lotnictwa Pope Air Force Base.
Według spisu w 2020 roku liczy 208,5 tys. mieszkańców, co czyni je 6. co do wielkości miastem stanu. Obszar metropolitalny Fayetteville obejmuje 524,6 tys. mieszkańców. 
W mieście rozwinął się przemysł włókienniczy, drzewny oraz spożywczy.
W Fayetteville od 1969 r. działa uniwersytet, natomiast od 1961 r. politechnika. Obecnie w mieście działają trzy szkoły wyższe, w tym: Fayetteville State University, prywatny "Methodist University" i "Fayetteville Technical Community College".
Demografia.
Według danych pięcioletnich z 2020 roku, obszar metropolitalny Fayetteville obejmował 524,6 tys. mieszkańców, w tym 47,6% stanowi ludność biała (44,6% nie licząc Latynosów), 32,3% to czarni Amerykanie lub Afroamerykanie, 10,5% ma rasę mieszaną, 1,9% to rdzenna ludność Ameryki, 1,8% to Azjaci i 0,5% to Hawajczycy i mieszkańcy innych wysp Pacyfiku. Latynosi stanowią 13,2% populacji aglomeracji.
Poza osobami pochodzenia afroamerykańskiego, największe grupy stanowią osoby pochodzenia angielskiego (8,4%), irlandzkiego (7,4%), niemieckiego (7,3%), „amerykańskiego” (7,2%), meksykańskiego (5,2%) i portorykańskiego (4,6%).
Religia.
Według danych z 2010 roku do największych grup religijnych aglomeracji Fayetteville należały:

</doc>
<doc id="189451" url="https://pl.wikipedia.org/wiki?curid=189451" title="Srock">
Srock

Srock (daw. "Srocko") – wieś w Polsce położona w województwie łódzkim, w powiecie piotrkowskim, w gminie Moszczenica.
Do 1953 roku miejscowość była siedzibą gminy Podolin, a w latach 1953–1954 gminy Srocko. W latach 1975–1998 miejscowość administracyjnie należała do województwa piotrkowskiego.
Historia.
Zapisy historyczne osadzają Srock w wieku XIV.
Nazywany był Srock: Srocko alias Srock, a także w 1370 r. Sirocko, w XV w. Seroczkye i Sroczkye.
Średniowiecze.
We wsi kościół parafialny murowany. Zbilut, biskup kujawski, nadaje w 1370 r. Stanisławowi synowi Michała ze Srocka sołtystwo w tej wsi biskupiej, należącej do kasztelanii wolborskiej, dla osadzenia jej na prawie niemieckiem (sredzkiem).Sołtys otrzymał trzy łany wolne, młyn i sadzawkę. Kmiecie po trzech latach wolności mieli płacić czynszu po 12 groszy czeskich, 2 kury i 10 jaj z łanu. (Kod. Mucz. Rzysz, II, 316).
Wiek XIX.
W wieku XIX wieś, w powiecie piotrkowskim gminie Podolin, parafii Srock.
Wieś składa się w drugiej połowie XIX w. z kilku części:
Srock Rządowy, kolonia, ma 34 domów, 231 mieszkańców„ 593 morg. włościańskich.
Srock Szlachecki, alias Rękoraj wieś włościańska, posiadała 7 domów, 46 mieszkańców, 125 morg,
Srock Poduchowny, wieś, ma 13 domów, 301 mieszkańców, 109 mórg włościańskich,
Srock Prywatny, osiedle składa się z 2 domów, 9 mieszkańców, 18 mórg ziemi,
Srock Probostwo posiadał 3 domy, 33 mieszkańców, 3 mórg,
Srock alias Łysa Góra, Nowszczyzna, Chroba posiadał 7 domów, 40 mieszkańców, 26 mórg ziewmi,
Srock alias Górka, osada karczmarska, 1 dom, 5 mieszkańców, 3 morgi ziemi.
W 1827 Srock, wieś rządowa liczyła 34 domów, 379 mieszkańców i Srock, wieś prywatna, 19 domów, 288 mieszkańców.
Kościół i parafia.
Zapewne już w XV w. założony tu został kościół parafialny p. w. św. Benedykta. Prawo patronatu mieli dziedzice Kruszewa, Żeromina i Grobiny. Proboszcz utrzymywał tu na początku XVI w. dwóch kapelanów. Srock należał tylko w połowie do biskupów kujawskich, w drugiej zaś siedzieli częściowi właściciele (szlachta). Dziesięcinę pobierał z połowy szlacheckiej pleban miejscowy, z biskupiej części scholastyk łęczycki (Łaski, L. B., II, 170).
Obecny kościół murowany wystawił w miejscu starego, drewnianego, w 1760 r. Stanisław Małachowski, późniejszy marszałek sejmu wielkiego. Według registru poborowego powiatu piotrkowskiego z r. 1552 i 58 Jan Ostrowski płacił od 1 osadnika i 14 łanów. Biskup kujawski od 3 osadników, Bogoziński 1 osadnika, Sośnicki 1 osadnika, Badziałkowski sam uprawia swą część. Część Kozisików 1 1/4 łana, Alberta Graby 1 osadnika (Pawiński, Wielkp., II, 261). Srock parafia, dekanatu piotrkowskiego liczyła 4693 dusz.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="189453" url="https://pl.wikipedia.org/wiki?curid=189453" title="1917 w filmie">
1917 w filmie



</doc>
<doc id="189454" url="https://pl.wikipedia.org/wiki?curid=189454" title="1918 w filmie">
1918 w filmie



</doc>
<doc id="189457" url="https://pl.wikipedia.org/wiki?curid=189457" title="Pinball Dreams">
Pinball Dreams

Pinball Dreams to symulacja flippera. Komputerowa gra stworzona przez Digital Illusions, wydana w 1992 przez 21st Century Entertainment. Stół płynnie skroluje się w pionie za piłką. Tytuł uważany za kultową grę na Amigę, był dodawany do Amigi 1200.
Konwersje.
Pierwotnie grę wydano na Amigę. Potem skonwertowano ją na:
Kontynuacje.
Kolejnymi po Pinball Dreams tytułami-kontynuacjami były Pinball Fantasies i Pinball Illusions. W 1995 roku 21st Century wydało stworzony przez Spidersoft sequel Pinball Dreams 2, gra ukazała się tylko na PC.

</doc>
<doc id="189459" url="https://pl.wikipedia.org/wiki?curid=189459" title="Ptaki ciernistych krzewów (miniserial)">
Ptaki ciernistych krzewów (miniserial)

Ptaki ciernistych krzewów (ang. "The Thorn Birds")– pięcioodcinkowy amerykański miniserial obyczajowy z 1983 roku. Jest ekranizacją powieści Colleen McCullough z 1977 roku, zatytułowanej również "Ptaki ciernistych krzewów". Kręcony, m.in. na ranczo Big Sky w Simi Valley, w Kalifornii.
Fabuła.
Miniserial obejmujący 60-letnią historię rodziny, rozgrywająca się w egzotycznej scenerii Australii w XX wieku. Meggie (Rachel Ward), jedyna dziewczynka w wielodzietnej rodzinie Clearych, wychowuje się na farmie. Jej powiernikiem i opiekunem jest ksiądz Ralph de Bricassart (Richard Chamberlain), z którym łączy ją głęboka przyjaźń. Jednak z biegiem lat to uczucie nabiera innego wymiaru. Ta zakazana miłość wplata się w życie rodziny i przynosi niechciane, tragiczne konsekwencje.
Obsada.
W pozostałych rolach i epizodach wystąpili m.in.: Barry Corbin, Piper Laurie, Earl Holliman.
Nagrody.
W 1984 roku serial otrzymał osiem nominacji do Złotych Globów i wygrał w czterech kategoriach: 
W tym samym roku "Ptaki ciernistych krzewów" zdobyły nagrody Emmy w kategoriach:
W ⁣⁣1998⁣⁣ roku Richard Chamberlain, jako gość specjalny, odebrał w Polsce telekamerę dla najlepszego aktora zagranicznego.
Utracone lata.
W roku 1996 powstał sześciogodzinny miniserial - midquel, zatytułowany "Ptaki ciernistych krzewów: Utracone lata" (The Thorn Birds: The Missing Years). Opowiada on o kilku tygodniach z okresu dziewiętnastu lat, pominiętych w oryginalnym serialu. Pokazywany był kilkakrotnie w polskiej telewizji.
Emisje w Polsce.
Serial był wielokrotnie pokazywany przez różne stacje telewizyjne (m.in. w latach 80. XX w. w TVP 1, później Polsat, TVN i TVN 7). Niektóre stacje dzielą każdy z półtoragodzinnych odcinków na pół i emitują jako dziesięcioodcinkowy serial. Od 12 czerwca 2015 roku do 14 sierpnia 2015 roku ponownie emitowany w TVP1.
Wydanie DVD.
Serial ukazał się na płytach DVD. Swoją polską premierę w tej postaci miał 19 listopada 2004 roku. W tej samej postaci wydano również "Utracone lata" - zarówno w boksie (premiera, 8 września 2006), jak i jako załącznik do prasy kolorowej.

</doc>
<doc id="189460" url="https://pl.wikipedia.org/wiki?curid=189460" title="Garbów (powiat lubelski)">
Garbów (powiat lubelski)

Garbów – wieś w Polsce położona w województwie lubelskim, w powiecie lubelskim, w gminie Garbów. Leży nad rzeką Kurówką. 
Wieś dzieli się na dwa sołectwa: "Garbów I" i "Garbów II". Według Narodowego Spisu Powszechnego z roku 2011 wieś liczyła 2149 mieszkańców.
Słynęła z produkcji cukru.
Miejscowość historycznie położona jest w Małopolsce (początkowo w ziemi sandomierskiej, a następnie w ziemi lubelskiej).
Wieś szlachecka położona była w drugiej połowie XVI wieku w powiecie lubelskim województwa lubelskiego. W latach 1975–1998 miejscowość administracyjnie należała do ówczesnego województwa lubelskiego.
Historia.
Okolice Garbowa były zamieszkane już 3000 lat p.n.e., a między VIII a IX wiekiem istniała świątynia pogańska oraz grodzisko otoczone fosą i wałami. Pierwsza wzmianka pisemna o Garbowie pochodzi z 1326 roku i mówi o istnieniu parafii garbowskiej. W XV wieku Garbów należał do rodu Odrowążów. 
Garbów uzyskał lokację miejską w 1782 roku, zdegradowany przed 1810 rokiem. 
W 1785 roku miejscowość otrzymała przywilej lokacyjny na prawie magdeburskim, na mocy którego król Stanisław August Poniatowski zezwala ówczesnemu właścicielowi wsi, Michałowi Granowskiemu na założenie miasta. Przywilej ten jednak nie wszedł w życie z powodu politycznej sytuacji Rzeczypospolitej. W 1792 roku między Garbowem a Markuszowem stoczono ostatnią potyczkę wojny polsko-rosyjskiej.
W czasie okupacji niemieckiej mieszkająca we wsi rodzina Tkaczyków udzieliła pomocy Salomonowi i Icchakowi Morelowi. W 1982 roku Instytut Jad Waszem podjął decyzję o przyznaniu Józefowi, Genowefie i Zofii Tkaczykom tytułu Sprawiedliwych wśród Narodów Świata.
Garbów został wytypowany przez Lubelski Urząd Wojewódzki jako jedna z dwudziestu miejscowości do przywrócenia lub przyznania praw miejskich, które ma mieć miejsce do 2030 roku.
W miejscowości urodził się ks. Marian Stasiak oraz Salomon Morel, którego rodzice, prowadzący wcześniej miejscową piekarnię, a także brat i bratowa, zostali tutaj w grudniu 1942 zamordowani przez granatowego policjanta Mazurczaka. 
W Garbowie urodził się także Józef Wójcik kawaler orderu Virtuti Militari.

</doc>
<doc id="189461" url="https://pl.wikipedia.org/wiki?curid=189461" title="1919 w filmie">
1919 w filmie



</doc>
<doc id="189464" url="https://pl.wikipedia.org/wiki?curid=189464" title="Black Sabbath (album)">
Black Sabbath (album)

Black Sabbath – debiutancki album studyjny angielskiego zespołu muzycznego Black Sabbath, opublikowany 13 lutego 1970 w Anglii i 1 czerwca w Stanach Zjednoczonych.
W 2003 album został sklasyfikowany na 241. miejscu „listy 500 albumów wszech czasów” magazynu „Rolling Stone”.
Lista utworów.
Uwagi:

</doc>
<doc id="189467" url="https://pl.wikipedia.org/wiki?curid=189467" title="Wojna światów">
Wojna światów



</doc>
<doc id="189470" url="https://pl.wikipedia.org/wiki?curid=189470" title="Wojna światów (film 2005)">
Wojna światów (film 2005)

Wojna światów (ang. "War of the Worlds") – film science-fiction produkcji amerykańskiej w reżyserii Stevena Spielberga.
Kolejna adaptacja filmowa (dość swobodna) znanej powieści "Wojna światów" autorstwa Herberta George’a Wellsa, wydanej po raz pierwszy w 1898 roku.
Fabuła.
Ray Ferrier (w tej roli Tom Cruise) to rozwiedziony pracownik portowy, a jednocześnie niezbyt idealny ojciec. Wkrótce po tym, jak jego była żona Mary Ann (Miranda Otto) i jej nowy małżonek wpadają, by zostawić na weekend u niego jego dzieci – nastoletniego Robbiego (Justin Chatwin) i młodszą córkę Rachel (Dakota Fanning) – w mieście rozpętuje się niesamowita burza z piorunami. Już chwilę później na skrzyżowaniu nieopodal swojego domu Ray staje się świadkiem niezwykłego wydarzenia: gigantyczna machina, osadzona na trójnogu, pojawia się nagle z głębi ziemi i zanim ktokolwiek jest w stanie zareagować, maszyna spala wszystko, co tylko wpadnie w zasięg jej dziwnych śmiercionośnych promieni. Nagle ten z pozoru zwyczajny dzień zmienia się w najbardziej niezwykłe wydarzenie całego życia uczestniczących w nim świadków – stają się świadkami ataku kosmitów na Ziemię. Ziemianie stali się celem ataku obcej cywilizacji. Ray, chcąc ocalić dzieci, podejmuje niebezpieczną wyprawę. Nagle musi stanąć na wysokości zadania i zostać tym, kim tak długo starał się nie być – prawdziwym ojcem, który w ekstremalnych warunkach walczy o przetrwanie swojej rodziny.

</doc>
<doc id="189472" url="https://pl.wikipedia.org/wiki?curid=189472" title="Harold (Kim) Philby">
Harold (Kim) Philby



</doc>
<doc id="189481" url="https://pl.wikipedia.org/wiki?curid=189481" title="Slim Shady">
Slim Shady



</doc>
<doc id="189482" url="https://pl.wikipedia.org/wiki?curid=189482" title="Shin’ichirō Watanabe">
Shin’ichirō Watanabe

 – japoński reżyser, scenarzysta i producent. Największą sławę przyniosły mu anime "Cowboy Bebop", seria OAV "Macross Plus", a ostatnio "Samurai Champloo".
Watanabe znany jest z mieszania różnych gatunków, np. w "Cowboyu Bebopie" klasyczny kowbojski western miesza się z film noir, filmami akcji rodem z Hongkongu i jazzem. W "Samurai champloo" zmieszały się ze sobą: hip-hop, feudalny świat samurajów z okresu Edo oraz Japonia na początku XXI wieku.
Czasami, z racji podobnego nazwiska, mylony jest z Shin’ichim Watanabe, twórcą m.in. "Excel Sāgi" i "Puni Puni Poemi".
Kariera.
Watanabe zadebiutował jako współreżyser serii OAV "Macross Plus" tokijskiego studia anime Studio Nue. Jego kolejnym dziełem było dwudziestosześcioodcinkowe anime zatytułowane "Cowboy Bebop" (1998), a następnie pełnometrażowy film na podstawie owego serialu – "Cowboy Bebop: Tengoku no tobira" (2001). W 2003 roku powstały jego pierwsze produkcje skierowane bezpośrednio do amerykańskiej widowni – dwa odcinki serii "Animatrix": "Opowieść detektywa" i "Historia ucznia". Następnym dziełem Watanabe była dwudziestosześcioodcinkowa seria – "Samurai Champloo".

</doc>
<doc id="189483" url="https://pl.wikipedia.org/wiki?curid=189483" title="Nonsens">
Nonsens

Nonsens (łac. "non" przeczenie i "sensus" ‘(u)czucie; rozumienie; znaczenie’) – dany układ wyrazów języka J jest w nim nonsensem, gdy nie jest spójny syntaktycznie, tj. jest ciągiem wyrażeń zbudowanym niezgodnie z regułami syntaktycznymi tego języka. Jako taki nonsens stanowi defekt syntaktyczny wypowiedzi.
Nonsensami są więc w języku polskim wypowiedzi typu „pies lub leży”, gdyż przynajmniej wyraz „leży” użyty tu został niezgodnie ze swoją kategorią syntaktyczną. W języku klasycznego rachunku zdań nonsensem jest wypowiedź formula_1 gdyż reguły syntaktyczne tego języka uznają za sensowne jedynie takie wyrażenia zawierające spójnik alternatywy, w których znajduje się on pomiędzy dwiema wypowiedziami stanowiącymi zdanie lub formułę zdaniową.
Inna nazwa nonsensu to wypowiedź pozorna, czyli wypowiedź, która być może w intencji jej nadawcy miała coś znaczyć, jednakże ze względu na błędy jakie zawiera, nie znaczy nic. Jako że nonsensy nie należą do kategorii zdań w sensie logicznym, pozbawione są wartości logicznej, tj. nie są ani prawdziwe ani fałszywe.
Nonsens a semantyka.
Nonsensami nazywa się także wyrazy bezładne semantycznie: pozbawione znaczenia ze względu na błędne użycie kategorii kategorii semantycznych – innymi słowy, wypowiedzi nic nie znaczące, czyli nie pozwalające się rozumieć w żaden określony sposób.
Syntaktyczne określenie nonsensu jest częstsze, ponieważ semantyczne określenie nonsensu jest źródłem pewnych problemów filozoficznych. Jest tak dlatego, że istnieje wiele wypowiedzi, dla których nie sposób wykazać bezładu semantycznego. Stanowią je wypowiedzi typu „cebula pachnie niebiesko” czy „Sokrates był pierwiastkiem z 18", dla których wprawdzie odbiorca odróżnia intuicyjnie pewne kategorie semantyczne, zarazem jednak kategorie te nie zostały uwzględnione w wykazie kategorii semantycznych języka. Jednym z proponowanych rozwiązań tego problemu jest uznanie zdań typu „cebula pachnie niebiesko” za zdania sensowne, ale fałszywe, innym pogląd, że intuicyjnie dostrzegany nonsens tego rodzaju zdań można by opisać ściślej, gdyby uzupełnić listę kategorii semantycznych.
Nonsens absolutny a nonsens względny.
Wyróżnia się dwa rodzaje nonsensu językowego: absolutny i względny.
Nonsens a absurd.
Słowo „nonsens” w języku potocznym używa się często wymiennie ze słowem „absurd”, choć np. w teorii literatury są one odróżniane. W logice słowa te mają odmienne znaczenia – żaden absurd nie jest zarazem nonsensem. Absurdem wypowiedź sprzeczna wewnętrznie (np. „żonaty kawaler”, „kwadratowe koło”, „Polska została podzielona na trzy połowy”) – by wyrażenie mogło być wewnętrznie sprzeczne, musi być zbudowane poprawnie pod względem składniowym, co w przypadku nonsensów nie zachodzi z definicji.
Nonsens w neopozytywizmie.
Termin „nonsens” nabrał szczególnego znaczenia w filozofii neopozytywistycznej. Dla neopozytywistów wyrażeniami nonsenownymi były wszelkie takie wyrażenia, które nie spełniają kryteriów sensowności empirycznej, tj. pozbawione są empirycznego znaczenia. Znaczenie takie mają jedynie terminy obserwacyjne, tj. wyrażenia oznaczające relacje i właściwości dające się stwierdzić na drodze bezpośredniej obserwacji (np. „okrągły”, „biały”), oraz terminy teoretyczne, stanowiące część technicznej terminologii danej nauki (np. „ładunek elektryczny”, „gen”). Takie rozumienie nonsensu prowadziło do uznania za bezsenowne i pozbawione wartości poznawczej większości twierdzeń sformułowanych na gruncie metafizyki (przy czym termin „metafizyka” stał się częstym pejoratywnym określeniem dla twierdzeń uznawanych przez neopozytywistów za nonsensowne), estetyki, etyki i humanistyki.

</doc>
<doc id="189484" url="https://pl.wikipedia.org/wiki?curid=189484" title="Shinichiro Watanabe">
Shinichiro Watanabe



</doc>
<doc id="189486" url="https://pl.wikipedia.org/wiki?curid=189486" title="Protokół routingu">
Protokół routingu



</doc>
<doc id="189487" url="https://pl.wikipedia.org/wiki?curid=189487" title="System fonologiczny">
System fonologiczny

System fonologiczny – abstrakcyjny, wzajemnie zhierarchizowany układ cech dystynktywnych opisujący funkcjonalną stronę dźwiękowej formy języka. Opis systemu fonologicznego odwołuje się do konkretnego języka i jego dźwiękowej natury i polega w pierwszej kolejności na ustaleniu cech fonologicznie relewantnych z punktu widzenia komunikacji językowej, dalej ustaleniu inwentarza fonemów, ich dystrybucji, allofonii oraz fonotaktyki.
Z definicji tej nie wynika, że system fonologiczny dla danego języka jest jeden jedyny. Często istnieje wiele sposobów zhierarchizowania segmentów danego języka. Różnice te wynikają z różnych założeń teoretycznych opisu, z wyróżnienia innych cech, z różnic w interpretacji na poziomie akustycznym/artykulacyjnym, w końcu z tradycji.
Analiza fonologiczna.
Fonem, czyli najmniejsza jednostka zdolna do różnicowania znaczeń, zawdzięcza swe istnienie systemowi opozycji fonologicznych. Opozycję fonologiczną tworzą na płaszczyźnie fonemów dwa segmenty, (głoski, dźwięki), które stanowią o różnicy znaczenia w parze minimalnej, np. postaci dźwiękowe słów "duma" [] i "guma" [] odróżnia opozycja głosek [] oraz []. Cecha dystynktywna to cecha odróżniająca te dźwięki. W tym przypadku jest [] jest przedniojęzykowe, [] zaś tylnojęzykowe, różnicę tę można też wyrazić podając miejsce artykulacji [] jest zębowe, zaś [] miękkopodniebienne. Analiza fonologiczna dąży do wybrania spośród artykulacyjnych i akustycznych cech różnicujących dźwięki pewnej skończonego, możliwie niewielkiego zbioru cech funkcjonalnych (fonologicznych).
Pierwszym krokiem analizy jest segmentacja na możliwe małe jednostki dźwiękowe posiadające te same własności (cechy). Mimo że artykulacja jest procesem ciągłym, to ludzki słuch jest w stanie audytywnie grupować własności dźwięków. Opis języka na tej płaszczyźnie polega na możliwie najdokładniejszej transkrypcji fonetycznej badanego języka (transkrypcja zawiera wiele znaków diakrytycznych), np. []. Pominięcie jakieś cechy na tym etapie grozi pominięciem relewantnej cechy dźwięków.
W pierwszej kolejności pomijane są te cechy, które są na pewno uwarunkowane sąsiedztwem lub są wynikiem przypadku. Cenne są tu porównania z nawykami koartykualcyjnymi innych języków. Ustala się w ten sposób artykulacyjnie i akustycznie relewantne cechy dźwięków. W przypadku wyrazu jest to np. labializacja [] przed samogłoską zaokrągloną [], czyli []. Dalej dąży się do wykrycia tych cech, które na pewno nie prowadzą do zmiany znaczenia, choć ich brak uznawany może być przez rodzimych użytkowników za sygnał obcości. Etap ten ustala fonetycznie relewantne cechy dźwięków. W przypadku prowadzi to do ustalenia, że zębowość dla [] nie jest fonetycznie istotna, np. dziąsłowa wymowa [] zostałaby odebrana za co najwyżej nie typową. Zatem transkrypcja na tym etapie może więc mieć postać: [].
Do dalszej klasyfikacji wykorzystywana jest analiza cech funkcjonalnych. Pary wyrazów takie jak "dama" [] i "gama" [] nazywa się parą minimalną. Punktem wyjścia do analizy par minimalnych są konkretne wyrażenia językowe. Dla każdego wyodrębnionego w poprzednim etapie segmentu próbuje się metodą podmienia znaleźć parę (pary) wyrazów, w których powoduje to zmianę znaczenie. Sporządza się w ten sposób listę opozycji fonologicznych i wyodrębnia się listę cech dystynktywnych.
Z listy tej wyodrębnia się minimalną listę cech fonologicznie relewantnych. Przy czym naczelną zasadą tego etapu jest, że dana cecha jest fonologicznie relewantna (fonologicznie dystynktywna), jeśli istnieją pary, które różnią się tylko tą cechą. Ostatni etap obejmuje hierarchizację cech. Cecha relewantna w jednym języku może nie być relewantna w innym, np. w języku angielskim głoski [] i [], różniące się obecnością bądź brakiem welaryzacji są alofonami, podczas gdy w języku polskim są to różne fonemy - /l/ i /ł/ (w wymowie scenicznej).
Często spotykanym problemem w analizie fonologicznej są głoski (segmenty) o dystrybucji komplementarnej. Głoski takie różnią się akustycznie i artykulacyjnie i stoją w opozycji do innych, ale nie do siebie, nie występują bowiem w takim samym otoczeniu. Głoski takie uznaje się za jeden wariant jednego fonemu, jeśli wspólne ich cechy nie przysługują żadnej innej głosce. W języku polskim występują głoski [] i [] (nosowa półsamogłoska []), możliwe pary minimalne to np. [] ("bańka") vs. [] ("bajka"), [] ("pluńże") vs. [] ("plujże"), [] ("żeński") vs. [] ("rzęski"). Obydwie głoski są palatalnymi (podniebiennymi) spółgłoskami nosowymi. Poza tym nie ma w języku polskim innych palatalnych spółgłosek nosowych, np. [] jest zębowe, [] a jest miękkopodniebienne. Inna sytuacja występuje w przypadku języka angielskiego. Wprawdzie [] i [] mają dystrybucję komplementarną, wzajemnie się wykluczają, ale jedyną wspólną ich cechą jest spółgłoskowość.

</doc>
<doc id="189493" url="https://pl.wikipedia.org/wiki?curid=189493" title="Elias Plessner">
Elias Plessner

Elias Plessner (ur. 19 lutego 1841 w Berlinie, zm. 30 marca 1898 w Ostrowie) – doktor, filozof i judaista żydowski.
Syn żydowskiego pisarza religijnego Salomona Plessnera, uczeń wielkopolskiego cadyka Elijahu Guttmachera.
Od 1867 roku studiował filozofię na Uniwersytecie w Berlinie. Doktoryzował się w roku 1870 na Uniwersytecie w Tybindze. W latach 1871-1872 odbywał praktykę rabiniczną w Hanowerze, w latach 1873-1885 był rabinem w Rogoźnie. W 1885 został następcą Israela Meira Freimanna na stanowisku rabina w Ostrowie. Od 1886 roku był nauczycielem religii mojżeszowej w Królewskim Gimnazjum w Ostrowie. Równolegle uczył też w żydowskiej szkole podstawowej. W 1887 roku był współzałożycielem ostrowskiego Żydowskiego Towarzystwa Historii i Literatury.
Autor prac z dziedziny judaistyki, m.in. "Stellung und Bedeutung der Frau bei den Hebraeern" ("Pozycja i znaczenie kobiety u Hebrajczyków"), "Der Grabstein in seiner höheren Bedeutung" ("Znaczenie kamieni nagrobnych") oraz szeregu prac w języku hebrajskim.
Był postacią niezwykle szanowaną. Jego pogrzeb w Ostrowie zgromadził wiele osobistości różnych wyznań. Byli tam wybitni rabini, którzy przemawiali w domu żałoby, w nowej synagodze oraz na nieistniejącym już cmentarzu: rabina Landaua z Raszkowa, doktora Münza z Kępna, doktora Bambergera z Ostrzeszowa, doktora Heppnera z Koźmina, doktora Bergera z Krotoszyna, doktora Hirschfelda z Giessen, doktora Bambergera ze Śremu, doktora Auerbacha z Rogoźna. Była tam także delegacja z gminy w Rogoźnie, burmistrz Ostrowa, landrat powiatu ostrowskiego oraz przywódca ostrowskich ewangelików pastor Berthold Harhausen.

</doc>
<doc id="189495" url="https://pl.wikipedia.org/wiki?curid=189495" title="Dom dla Zmyślonych Przyjaciół pani Foster">
Dom dla Zmyślonych Przyjaciół pani Foster

Dom dla Zmyślonych Przyjaciół pani Foster () – amerykański serial animowany stworzony przez Craiga McCrackena, wyprodukowany przez Cartoon Network Studios; był emitowany w sieci Cartoon Network w latach 2004–2009. Animacja została wykonana za pomocą programu komputerowego Adobe Flash. Oś fabularną stanowi pomysł, wedle którego wymyśleni przez dzieci przyjaciele pojawiają się w rzeczywistości, a gdy dzieci dorastają, porzucone przez nich twory wyobraźni trafiają do przeznaczonego dla nich domu opieki.
"Dom dla Zmyślonych Przyjaciół pani Foster" uzyskał pozytywny odbiór krytyków i został wielokrotnie uhonorowany, między innymi siedmioma nagrodami Emmy. Na antenie pojawiło się sześć serii odcinków, prócz tego powstały również filmy specjalne – "Nowy dom Bloo", "Poszukiwany Chudy" i "Więźniowie wyobraźni". Ostatnie odcinki wyemitowano na przełomie kwietnia i maja 2009 roku.
Tło fabularne.
Akcja serialu toczy się w świecie, w którym powstający w wyobraźni dzieci przyjaciele mogą pojawić się w rzeczywistości. Zmyśleni przyjaciele nie rosną, w przeciwieństwie do swoich stwórców – którzy po osiągnięciu dojrzałości przestają się nimi interesować i zostawiają ich na pastwę losu. Właśnie w celu zapewnienia opieki wytworom wyobraźni został założony dom przeznaczony dla bezdomnych zmyślonych przyjaciół, kierowany przez podstarzałą panią Foster. Jako że dom pełni jednocześnie funkcję ośrodka adopcyjnego, jego pensjonariusze mogą zostać zaadoptowani przez inne dzieci.
Właściwa akcja serialu rozpoczyna się, gdy chłopiec imieniem Maks i jego zmyślony przyjaciel Bloo zmagają się z nastoletnim bratem Maksa, Tadkiem. Podczas bijatyki dochodzi do zdemolowania mieszkania. Zrezygnowana matka Maksa, chcąc zapobiec dalszym awanturom między braćmi, informuje Maksa, że jest już za duży na posiadanie Bloo i zmusza go do pożegnania z nim. Następnego dnia Maks zaprowadza swego wymyślonego przyjaciela do domu pani Foster. Okazuje się jednak, że Bloo, jako należący do domu opieki, może zostać adoptowany przez inne dziecko. Maks zawiera z władzami domu pani Foster umowę, iż Bloo nie grozi adopcja, jeżeli chłopiec będzie do niego przychodzić codziennie po szkole.
Dom pani Foster prowadzi nie tylko tytułowa założycielka ośrodka, ale też jej wnuczka Franka oraz zmyślony przyjaciel Pan Zając o wyglądzie królika. Maks i Bloo poznają w nim nowych znajomych, będących zmyślonymi przyjaciółmi: Chudego, Eduarda i Koko. W trakcie serialu przewijają się również takie postacie, jak dziewczynka Goo oraz zmyśleni przyjaciele Księżna, Ser, Jackie Kaktus (wraz ze swoją dziewczyną Fluffy), a także mniej istotni dla fabuły bohaterowie.
Produkcja.
Pomysł.
Rysownik Craig McCracken, który przedtem był twórcą serialu animowanego "Atomówki", po realizacji filmu pełnometrażowego o tym samym tytule poszukiwał odmiany. Pomysłu dostarczyła mu sytuacja życiowa: McCracken wraz ze swą żoną Lauren Faust posiadał dwa psy adoptowane ze schroniska dla zwierząt. Pomyślał więc, że koncept domu opieki (ang. "foster home") może pasować do zmyślonych przyjaciół – wytworów dziecięcej wyobraźni. McCracken mógł dzięki niemu pozbyć się schematów istniejących w "Atomówkach", między innymi wyraźnego podziału na dobrych i złych bohaterów oraz przesadnie agresywnej treści. Inspiracji dostarczyły twórcy także film "Potwory i spółka", serial "SpongeBob Kanciastoporty" i "The Muppet Show", będące dla niego wzorcem pod względem humorystycznej treści.
Wychodząc od idei zmyślonych przyjaciół, McCracken starał się stworzyć jak najdziwniejsze i najbardziej wyraziste wytwory wyobraźni oraz zbudować ich relacje ze zwykłymi ludźmi; przy ich tworzeniu wzorował się na zachowaniu udomowionych zwierząt. Reżyser skontrastował zmyślonych przyjaciół z miejscem, gdzie znajdują azyl: staromodnym domem zbudowanym w stylu wiktoriańskim.
Realizacja.
W przeciwieństwie do "Atomówek", których odcinki były produkowane na podstawie scenopisów obrazkowych, produkcja każdego epizodu "Domu dla zmyślonych przyjaciół pani Foster" rozpoczynała się od napisania scenariusza. Ważne przy tym było, żeby odcinki mieściły się ustalonym odgórnie limicie 22 minut, przy czym fabuła mogła mieć długość od 8 do 10 minut. Dopiero potem powstawał scenorys, a następnie przystępowano do produkcji epizodu.
McCracken wprowadził nowatorski w skali seriali animowanych proces produkcji oprawy graficznej. Na początku postacie i tło były rysowane ręcznie, a następnie tworzono ich komputerowe odpowiedniki w programie Adobe Illustrator, wykonane w grafice wektorowej. Potem przenoszono je do programu Adobe Flash, gdzie mogły ulec rozczłonkowaniu i łatwiejszej animacji.
Muzykę do serialu skomponował James L. Venable na prośbę McCrackena. Ten, jako że był miłośnikiem psychodelicznej muzyki z lat 60. XX wieku, zaproponował Venable'owi stworzenie kompozycji „psychodelicznego ragtime'u”. Ścieżka dźwiękowa do serialu jest połączeniem dźwięków pianoli, melotronu, starożytnych instrumentów oraz wibrafonów z lat 60. XX wieku. Cechuje ją szybkość i dynamizm.
W związku z pracami nad "Domem dla zmyślonych przyjaciół pani Foster" McCracken zrezygnował z dalszego tworzenia "Atomówek", produkcję piątej serii tego serialu powierzając Chrisowi Savino i przejmując część dawnej ekipy.
Aktorzy głosowi.
W oryginalnej wersji językowej występowało głównie ośmiu aktorów, dubbingujących wiele postaci – od głównych po epizodyczne. Keith Ferguson odpowiadał za głos Bloo, Sean Marquette z kolei dubbingował Maksa. Phil LaMarr użyczał głosu postaciom Chudego i Jackiego Kaktusa. Postać Eduarda natomiast była dubbingowana przez Toma Kenny’ego. Candi Milo zagrała postacie Koko, pani Foster oraz Sera. Tom Kane z kolei użyczał głosu Panowi Zającowi, zaś Tadka dubbingowała Tara Strong. Najbardziej wszechstronną aktorką głosową w serialu była natomiast Grey DeLisle. Zagrała ona role Franki, Księżnej, Goo, Fluffy oraz matki Maksa. W gościnnych rolach wystąpili również Jeff Bennett, Kevin Michael Richardson, Kevin McDonald, Daran Norris, Hiroshi Tsuchida oraz sam Craig McCracken. W specjalnym odcinku "Więźniowie wyobraźni" zagrał Max Wolf Burkholder.
Promocja.
Wydaniu "Domu dla zmyślonych przyjaciół pani Foster" towarzyszyła kampania promocyjna przy wsparciu innych firm. 13 czerwca 2006 roku Cartoon Network podpisało ze spółką Mattel kontrakt na produkcję zabawek z postaciami serialowymi; 14 listopada 2007 roku podobną umowę zawarto z amerykańską spółką KellyToy. 18 lipca 2006 roku "Dom dla Zmyślonych Przyjaciół pani Foster" został pokazany na festiwalu ComicCon wyspecjalizowanym w promocji komiksów oraz filmów animowanych. W 2007 roku odcinek piątej serii pod nazwą "Koszmar na Wilson Way" przy udziale LucasArts został przystosowany do wyświetlania w technologii 3D. Natomiast 28 listopada 2008 roku bohaterowie z serialu zaśpiewali podczas corocznej Macy's Thanksgiving Parade piosenkę będącą preludium do rickrollingu.
Promocja serialu wiązała się także z wydawnictwem gier komputerowych. 15 maja 2006 roku Cartoon Network opublikowało na swojej stronie grę internetową "Big Fat Awesome House Party", w której gracz musiał wykonywać różne zadania w celu zdobycia zdjęć pamiątkowych z bohaterami serialu. Owa gra istniała do listopada 2007 roku. 3 listopada 2006 roku ukazała się gra komputerowa autorstwa studia Collision Studios pod tytułem "Foster's Home for Imaginary Friends", wydana na konsoli Game Boy Advance, w której gracz wykonywał zadania scenariusza, kierując albo Maksem, albo Bloo. Nie była ona jednak pochlebnie przyjęta przez krytyków. Podobnie przyjęto zaprojektowaną przez studio Sensory Sweep grę "Foster's Home for Imaginary Friends: Imagination Invaders" na konsolę Nintendo DS, w której gracz, kierując Bloo, powstrzymywał inwazję stworów z obcych planet.
Wyemitowane serie.
W lutym 2004 roku Cartoon Network oficjalnie zapowiedziało pojawienie się nowego serialu Craiga McCrackena. Pilotowy odcinek rozpoczynający pierwszą serię pod nazwą "Nowy dom Bloo" ukazał się w Stanach Zjednoczonych 13 sierpnia 2004 roku. Przedstawiał on zarazem najważniejszych bohaterów serialu i dokonywał ich charakterystyki. Anita Gates z „The New York Timesa” określiła go mianem obiecującego początku serialu. Druga seria miała premierę 21 stycznia 2005 roku. Premiera trzeciej serii odbyła się 22 lipca 2005 roku, przy czym 1 grudnia tego roku ukazał się specjalny odcinek "Zagubiony Mikołaj", przeznaczony do emisji w Boże Narodzenie.
Czwarta seria miała premierę 28 kwietnia 2006 roku; zakończyła ją emisja 21 listopada 2006 roku pełnometrażowego odcinka "Poszukiwany Chudy". poprzedzona maratonem telewizyjnym serialu w amerykańskim Cartoon Network, w którym rozbudowano wątki pochodzenia kilku głównych bohaterów serialu. Piąta seria rozpoczęła się 4 maja 2007 roku. Ostatnia, szósta seria miała premierę 13 marca 2008 roku; jednym z jej odcinków był wyemitowany 27 listopada 2008 roku pełnometrażowy film "Więźniowie wyobraźni", stanowiący jeden z najmroczniejszych epizodów serialu. Szóstą serię i zarazem serial zamknął odcinek "Bloo żegna się z Maksem" z 3 maja 2009 roku.
Po zakończeniu prac nad serialem Craig McCracken odszedł z Cartoon Network Studios. Podjął współpracę z kanałem telewizyjnym Disney Channel i wraz z Lauren Faust brał udział w pracach nad nowym serialem animowanym "W tę i nazad".
Odbiór krytyczny.
"Dom dla Zmyślonych Przyjaciół pani Foster" stał się przebojem w Stanach Zjednoczonych, będąc w chwili emisji najczęściej oglądanym programem stacji dla dzieci od 6 do 11 lat. Większość krytyków telewizyjnych odnosiła się do serialu z sympatią. Brytyjski magazyn „Western Mail” określił "Dom dla Zmyślonych Przyjaciół pani Foster" mianem najlepszego w swojej kategorii serialu wszech czasów, doceniając przede wszystkim samo założenie dzieła McCrackena i oceniając zawarte w nim postacie jako „paradę najdziwniejszych kreatur, jakie chcielibyście zobaczyć”. Publicysta „People Weekly” Terry Kelleher podziwiał surrealistyczny humor serialu, nazywając go najbardziej oryginalnym serialem animowanym od czasu "SpongeBoba Kanciastoportego", nie dysponującym jednak podobnym humorem. David Cornelius, recenzent ze strony DVD Talk, opisał serial jako pomysłowe połączenie kreatywności w tworzeniu postaci, geniuszu komicznego oraz umiejętnie podanego chaosu. W jego opinii był to jeden z najlepszych seriali wyświetlanych wówczas w telewizji. Sebastian Łupak z „Gazety Telewizyjnej” pisał, że „to znakomita, oparta na dialogach komedia” oraz iż „ta kreskówka jest tak zabawna, a postaci dopracowane, że trudno jej nie pokochać”. Eric J. Smith w recenzji napisanej dla „Multichannel News” uznał "Dom dla Zmyślonych Przyjaciół pani Foster" za jedną z kilku produkcji Cartoon Network, które w wielu aspektach przewyższają jakością dawne animacje z wytwórni Hanna-Barbera.
Recenzenci wskazywali na różne specyficzne cechy serialu: Sebastian Łupak zwracał uwagę na naśmiewanie się przez twórców serialu „ze współczesnego kapitalizmu, konsumpcjonizmu, kłamliwych reklam czy hollywoodzkiego stylu życia”. Recenzent „USA Today” Robert Bianco zauważył ponadto w serialu aluzję do problemu porzucania dzieci przez rodziców. Tym samym dzieło McCrackena staje się dla krytyka metaforą dziecięcego strachu przed porzuceniem i przed dorastaniem, a także zmęczenia młodego „rodzica” wychowywaniem swojego stworzenia. Uwagę Davida Corneliusa przykuły użyte przez McCrackena środki służące budowaniu humoru, na przykład umiejętne użycie głosu przez aktorów, nagłe spowolnienia akcji czy też zastępowanie dialogu gestami i mimiką postaci. Wojciech Orliński sugerował, że serial może również pełnić funkcję terapeutyczną dla dzieci czujących niechęć rówieśników. W porównaniu z ówczesnymi serialami z początku XXI wieku ocenił humor występujący w "Domu dla zmyślonych przyjaciół pani Foster" jako „ciepły i serdeczny”. Kulturoznawczyni Divya McMillin również rozpatrywała serial w kategoriach edukacyjnych, przytaczając uwagę młodej widz o przełamywaniu w nim stereotypów dotyczących płci i rasy.
Serial produkcji Cartoon Network, pomimo iż był skierowany do widowni w wieku od 5 do 8 lat, zdobył popularność przede wszystkim wśród dorosłych odbiorców. Wokół "Domu dla zmyślonych przyjaciół pani Foster" powstała społeczność fanowska składająca się z pełnoletnich widzów, co wynika z obecności licznych nawiązań do kultury masowej, między innymi do serialu "Zagubieni" i filmu "Big Lebowski". Joly Herman ze stowarzyszenia Common Sense Media, należąca do przeciwników serialu, uznała poniekąd serial za nieodpowiedni dla młodszej widowni ze względu na krzykliwą formę oraz gdzieniegdzie występujące aluzje seksualne.
Wyróżnienia.
Poniżej przedstawiona jest lista wyróżnień serialu "Dom dla Zmyślonych Przyjaciół pani Foster".

</doc>
<doc id="189497" url="https://pl.wikipedia.org/wiki?curid=189497" title="Czesław Mączyński">
Czesław Mączyński

Czesław Jan Mączyński (ur. 9 lipca 1881 w Kaszycach, zm. 15 lipca 1935 we Lwowie) – polski nauczyciel, historyk, pułkownik artylerii Wojska Polskiego, naczelny dowódca obrony Lwowa w listopadzie 1918, członek Naczelnej Komendy Obrony Lwowa, polityk II Rzeczypospolitej, poseł na Sejm RP (1922–1927).
Życiorys.
Był synem Pawła, nauczyciela ludowego i Julii. Edukację rozpoczął w szkole ludowej w Kaszycach. Po przeprowadzce do Ostrowa pod Jarosławiem w 1892, rozpoczął naukę w jarosławskim C. K. Gimnazjum (1893-1902), gdzie zdał maturę. Aby mieć możliwość późniejszego nieprzerywanego studiowania zgłosił się na jednoroczną ochotniczą służbę w 29 pułku artylerii polowej Cesarskiej i Królewskiej Armii, w garnizonie Jarosław. 21 września 1903 zdał egzamin oficerski i otrzymał stopień podporucznika rezerwy. 16 grudnia 1905 został wybrany członkiem wydziału Czytelni Akademickiej we Lwowie (prócz niego także m.in. Stefan Pasławski, Tadeusz Wolfenburg). W 1908 roku ukończył studia na Wydziale Filozoficznym Uniwersytetu Lwowskiego, po którym studiował przez dwa lata prawo, równolegle uzyskał tytuł "egzaminowany zastępca nauczyciela". Podczas studiów należał do lwowskich Drużynach Bartoszowych. W roku 1910 rozpoczął pracę w C.K. Gimnazjum w Przemyślu, gdzie uczył języka polskiego, łaciny i grecki. Na parę tygodni przed zamachem w Sarajewie zdał państwowy egzamin na stopień "nauczyciela".
Po wybuchu I wojny światowej został zmobilizowany do 29 pułku artylerii polowej, w którym został dowódcą baterii. W październiku przeniesiony do 1 pułku artylerii polowej, gdzie awansuje na porucznika. Ranny, przebywał w szpitalu do sierpnia 1915. Od tego czasu do grudnia 1917 służył w 2 pułku artylerii polowej jako komendant baterii. W tym też roku został kapitanem w rezerwie z dniem 1 listopada 1917. Był członkiem Ligi Narodowej. Od grudnia 1917 do końca października 1918 pełnił służbę najpierw w grupie artylerii Komendy 4 Armii, później w 4 Komendzie Generalnej.
U schyłku wojny, jako gimnazjalny nauczyciel filozofii z Jarosławia i kapitan rezerwy był komendantem Polskich Kadr Wojskowych we Lwowie, wszedł w skład Naczelnej Komendy Obrony Lwowa. W czasie wojny polsko-ukraińskiej, od 1 do 22 listopada 1918 pełnił funkcję naczelnego komendanta obrony Lwowa, podczas walk w mieście z Ukraińcami. Początkowy opór zorganizowano w szkole im. Henryka Sienkiewicza i w Domu Technika. W ciągu trzech tygodni Polacy odzyskali kontrolę nad większą częścią Lwowa, który 22 listopada bił wolny po przybyciu jednostek wojskowych z Przemyśla. Był działaczem silnej we Lwowie endecji. Dowodził walką Orląt Lwowskich z przeważającymi siłami zbrojnymi Ukraińskiej Republiki Ludowej do czasu przybycia odsieczy Wojska Polskiego. Od 22 listopada do 12 grudnia 1918 komendantem miasta i powiatu Lwowa wraz z oddziałami bojowymi, od 12 grudnia 1918 był dowódcą Brygady Strzelców Lwowskich. Jego antysemickie podejście było jedną z przyczyn pogromu lwowskiego w listopadzie tego roku; historycy w dużej mierze właśnie jego obarczają odpowiedzialnością za to zdarzenie. Lecz zdaniem Przemysława Różańskiego „taka interpretacja wydarzeń jest mocno uproszczona”.
Po oswobodzeniu Lwowa na czele Brygady Lwowskiej, pełni funkcję komendanta miasta. We Lwowie dochodzi w tym czasie do pogromu Żydów, za którego przebieg historycy czynią go odpowiedzialnym. Uczestniczy w ofensywie wojsk polskich na wschód, do osiągnięcia rubieży rzeki Zbrucz stanowiącej ostateczną granicę wschodnią RP. W walkach tych (pod wodzą gen. Iwaszkiewicza i gen. Jędrzejewskiego) trwa na froncie aż do ich ukończenia jesienią 1919, pełniąc też czasowo obowiązki dowódcy 5 Dywizji Piechoty. Następnie bierze udział w walkach na Froncie Litewsko-Białoruskim, dowodząc 2 Brygadą 1 Dywizji Litewsko-Białoruskiej do 16 czerwca 1920. Urlopowany z wojska celem uczestniczenia w misji zagranicznej, która ostatecznie nie doszła do skutku. Wobec zagrożenia w lipcu 1920 inwazją bolszewicką, mianowany Okręgowym Inspektorem Armii Ochotniczej we Lwowie. Obowiązki na tym stanowisku pełnił do 1 marca 1921. 11 czerwca 1920 zatwierdzony został w stopniu pułkownika z dniem 1 kwietnia 1920, a 3 maja 1922 zweryfikowany w tej samej randze, ze starszeństwem z dniem 1 czerwca 1919 w korpusie oficerów artylerii. Wyraźnie szykanowany przez legionistów, nie mógł odbyć stosownego przeszkolenia dla uzyskania wyższego stanowiska. Był jedynie zastępcą dowódcy dywizji – dowódcą piechoty dywizyjnej 27 Dywizji Piechoty w Kowlu. Do 1 listopada 1921 służył w Sztabie 6 Armii oraz Dowództwie Okręgu Korpusu Nr VI na stanowisku zastępcy dowódcy. Następnie, do wyborów parlamentarnych w 1922 pełnił służbę w Dowództwie 27 Dywizji Piechoty. W latach 20. był przewodniczącym kapituły Krzyża Obrony Lwowa.
5 listopada 1922 wybrany posłem na Sejm I kadencji (1922–1927) z ramienia Chrześcijańskiego Związku Jedności Narodowej (lista nr 8). Na czas sprawowania mandatu poselskiego przeniesiony został w stan nieczynny, pozostając na ewidencji 5 pułku artylerii polowej. W Sejmie należał do Klubu Chrześcijańsko Narodowego i przewodniczył Komisji Wojskowej. Był jednym z założycieli Straży Narodowej i jej komendantem głównym. Po zakończeniu kadencji wrócił do wojska.
29 listopada 1927 został przeniesiony służbowo do Powiatowej Komendy Uzupełnień Włodzimierz Wołyński celem odbycia praktyki poborowej. W kwietniu 1928 został przeniesiony do Powiatowej Komendy Uzupełnień Wołkowysk na stanowisko komendanta. W lutym 1929 został zwolniony z zajmowanego stanowiska i oddany do dyspozycji dowódcy Okręgu Korpusu Nr III, a z dniem 31 sierpnia tego roku został przeniesiony w stan spoczynku.
Wrócił do cywila i do końca życia zajmował się gospodarowaniem na przyznanej mu działce w Kalinówce pod Narajowem. Korporacja Akademicka Obotritia uhonorowała go tytułem filistra honoris causa. Przez wiele lat – poza opublikowaniem dwóch tomów pierwszej części "Bojów Lwowskich" – rzadko udzielał się publicznie.
Działał w Straży Mogił Polskich Bohaterów we Lwowie, organizacji, która zainicjowała budowę Cmentarza Obrońców Lwowa. Był członkiem honorowym Kasyna i Koła Literacko-Artystycznego we Lwowie.
Pod koniec życia zamieszkiwał w majątku Wierzbów. Zmarł 15 lipca 1935 w szpitalu wojskowym we Lwowie (według różnych źródeł z powodu choroby serca lub raka żołądka). Został pochowany z honorami na Cmentarzu Obrońców Lwowa. Podczas choroby opiekował się nim jego kolega ze studiów, a następnie współpracownik z okresu działalności w PKW i walk obrony Lwowa, mjr dr Lesław Węgrzynowski. W okresie Ukraińskiej SRR w trakcie profanacji i zrównywania z ziemią Cmentarza Obrońców Lwowa Maria Tereszczakówna (polska działaczka społeczna) wraz z grupą kilku innych osób, w celu ratowania szczątków polskich bohaterów pochowanych na tym cmentarzu przeniosła kilka ciał zasłużonych Polaków (obok Czesława Mączyńskiego m.in. gen. Tadeusza Jordan-Rozwadowskiego, gen. Wacława Iwaszkiewicza-Rudoszańskiego, arcybiskupa lwowskiego Józefa Teodorowicza, ks. Gerarda Szmyda, twórców polskiego lotnictwa: Stefana Bastyra, Stefana Steca i Władysława Torunia) w inne miejsce pochówków, które w wyniku śmierci bezpośrednich świadków i wcześniejszego braku zainteresowania polskich instytucji do dnia dzisiejszego pozostają nieznane (z wyjątkiem miejsca pochówku biskupa Teodorowicza i ks. Szmyda).
Upamiętnienie.
W 1933 został wybity medal upamiętniający Czesława Mączyńskiego, wydany we lwowskiej pracowni Eugeniusz Mariana Ungera.
W 1937 imię Czesława Męczyńskiego przyjęto do nazwy Koła Zarząd Miejskiego Związku Rezerwistów we Lwowie.
W 2007 roku imię pułkownika Czesława Mączyńskiego nadano Szkole Podstawowej w Kaszycach.
Ordery i odznaczenia.
austro-węgierskie

</doc>
<doc id="189498" url="https://pl.wikipedia.org/wiki?curid=189498" title="Służba Cywilna Narodu">
Służba Cywilna Narodu

Służba Cywilna Narodu (SCN) – konspiracyjna organizacja cywilna obozu narodowego na ziemiach polskich podczas okupacji niemieckiej.
Geneza i powstanie.
Powstanie SCN było związane z rozłamem w Narodowej Organizacji Wojskowej na tle scalenia z Armią Krajową, kiedy w połączeniu z Związkiem Jaszczurczym i innymi mniejszymi organizacjami konspiracyjnymi o charakterze narodowym powstały Narodowe Siły Zbrojne. W wyniku przekształcenia i powiększenia Komisariatu Cywilnego ZJ poprzez dokooptowanie secesjonistów ze Stronnictwa Narodowego w IX 1942 r. utworzono SCN. Na jej czele stanął dr Kazimierz Gluziński z ZJ ps. "Franciszek Górnicki", a jego zastępcą został Stanisław Froelich z SN ps. "Hieronim Rudzki". W SCN, podobnie jak w jej politycznym organie zwierzchnim – Tymczasowej Narodowej Radzie Politycznej, obowiązywała zasada utrzymania równowagi ilościowej między członkami Grupy Szańca i SN.
SCN starała się w początkowym okresie działalności być ciałem neutralnym, ale szybko nastąpiło jej upolitycznienie.
Struktura organizacyjna.
Podstawową komórką SCN był wydział. Istniały też komórki wyższego rzędu w postaci grup wydziałów z kierownikiem na czele, które łączyły merytorycznie pokrewne wydziały. Podstawowa praca odbywała się na poziomie wydziałów i w komitetach na poziomie Grup Wydziałów. 
Na czele SCN stał kierownik, a jego organem doradczym była rada kierowników Grup Wydziałów oraz szef Wydziału Organizacyjnego (sekretariatu). Sekretarzem (sekretarz generalny) był mgr inż. Tadeusz Skarżyński ps. "Malarski", "Farbiarz", "Bończa", "Olsza". SCN składała się z 19 wydziałów zgrupowanych w 4 tzw. Grupach:
oraz Wydziały niezależne: Organizacyjny (kierownik – Jerzy Olgierd Iłłakowicz ps. "Michał Zawisza"), Zdrowia (kierownik – dr Tadeusz Miłaszewski) i Społeczny – bezpośrednio podległe kierownikowi SCN.
Struktura SCN wynikała z podziału rzeczowego. Przy Grupie Prawno – Administracyjnej działały dwa komitety: Administracyjny i Ustawodawczy. Zadaniem tego drugiego było nadawanie jednolitej i skoordynowanej formy gotowych projektów, całemu dorobkowi koncepcyjnemu SCN. Przy Grupie Gospodarczej działał Komitet Ekonomiczny, przy Grupie Wychowania Narodowego – Komitet Wychowania Narodowego, a przy Grupie Technicznej – Komitet Techniczny.
SCN posiadała także 6 delegatur terenowych: Kielce, Kraków, Lublin, Lwów (podlegały Szefostwu Administracji) oraz Śląsk i Pomorze – Mazury (podlegały Wydziałowi Zachodniemu). Kierowali nimi komisarze cywilni lub kierownicy organizacyjni. Podstawą działalności SCN był powiat.
Działalność SCN skupiona była jednak głównie w Warszawie. W jej składzie pracowało kilka tysięcy specjalistów z różnych dziedzin życia politycznego, społecznego i gospodarczego, którzy nie zawsze byli związani z obozem narodowym.
Organem prasowym SCN było pismo "W Służbie Narodu" wydawane w latach 1943–1944.
Działalność SCN.
Praca odbywała się w dwóch zasadniczych kierunkach: programowo-politycznym i działania bezpośredniego. W pierwszym przypadku wypracowywano program na moment odzyskania niepodległości przez Polskę, program na pierwsze 3 lata i program 15-letni. Natomiast w ramach działania bezpośredniego zajmowano się bieżącymi zagadnieniami czasu okupacji, jak tajnym szkolnictwem, czy przygotowywaniem kadr administracyjnych i służb bezpieczeństwa na wypadek zakończenia wojny. W tym celu opracowano szczegółowe instrukcje dla starostów, którym miały podlegać oddziały policyjne zwane Obroną Narodową – przeszkolono dla nich ogółem ok. 10 tys. ludzi. Na terenie Generalnego Gubernatorstwa w ten sposób miano zorganizowanych ok. 70% powiatów. Jednocześnie w ramach prac Wydziału Zachodniego przygotowywano kadry administracji dla powiatów w województwach zachodnich i tzw. Ziemiach Odzyskanych, które planowano zająć po zakończeniu wojny.
Stosunki z Delegaturą Rządu na Kraj.
Działalność SCN pokrywała się w wielu dziedzinach z komórkami Delegatury Rządu. W XII 1942 r. Delegat Rządu na Kraj, prof. Jan Piekałkiewicz zwrócił się do K. Gluzińskiego o podporządkowanie sobie SCN. Powoływał się przy tym na przekazanie w X 1940 r. dorobku poprzedniczki SCN, tj. Komisariatu Cywilnego ZJ na ręce wcześniejszego Delegata Rządu, Cyryla Ratajskiego. Tym razem jednak K. Gluziński odmówił. Doszło jedynie do rozmów dotyczących organizacji służby bezpieczeństwa między kierownikiem Szefostwa Administracji SCN S. Kasznicą i dyrektorem Departamentu Spraw Wewnętrznych Delegatury Rządu Tadeuszem Mikłaszewskim – najprawdopodobniej bez skutku. Mimo braku formalnego porozumienia wspólne prace, w odniesieniu do ziem wcielonych, prowadzono jednak na Pomorzu, Kujawach i w Warszawie. SCN krytycznie oceniała pracę Delegatury Rządu, pomijanie przez nią swojego dorobku i kadr, obsadę stanowisk według klucza partyjnego, brak utworzenia jednolitego sądownictwa podziemnego, czynnej walki z anarchią i szerokiej akcji antykomunistycznej, jednego z głównych celów politycznych obozu narodowego. 
Dorobek programowy.
SCN opowiadała się za:
Kwestia Ziem Zachodnich.
Plany SCN zakładały na odzyskanych ziemiach m.in. eliminację administracji niemieckiej oraz likwidację skutków germanizacji. Zorganizowanie terenów zachodnich i tzw. Ziem Uzyskanych było zadaniem niezmiernie trudnym. Sprawami przygotowania administracji i kadr do objęcia stanowisk na Pomorzu, Śląsku i Mazurach zajmował się Wydział Zachodni. Jego kierownik L. Neyman był autorem prac: "Szaniec Bolesławów" (1941) i "Likwidacja niemczyzny na ziemiach zachodnich", wydanej przez Wydział Zachodni SCN. Zawierała ona instrukcję dla przyszłej administracji ziem zachodnich i program eliminacji elementu niemieckiego z terytorium powojennego państwa polskiego.
Propaganda ZJ i NSZ oraz pionów cywilnych KC i SCN, wielokrotnie poruszała problem granicy zachodniej. Jednym z podstawowych wydawnictw prezentujących tę kwestię była książka L. Neymana: "Dziedzictwo Piastów. Rzecz o polskiej granicy zachodniej" (rozszerzona i przeredagowana wersja "Szańca Bolesławów"), wydana w Warszawie w 1944 r. Autor przeprowadził w niej analizę historyczną ziem zachodnich oraz określił rolę ekonomiczną, jaką mogą one spełnić w rozwoju Polski powojennej. Wysunął również postulat nadania właściwego oblicza ludnościowego tzw. Ziemiom Uzyskanym poprzez: 
Zarządzeniem z 1 III 1944 r. dr K. Gluziński zalecił pracę "Dziedzictwo Piastów" do rozpowszechnienia w SCN.
Zakończenie działalności SCN.
Na początku 1944 r. rozpoczęły się w ramach SCN procesy dezintegracyjne związane z coraz silniejszym przekonaniem o zajęciu ziem polskich przez Armię Czerwoną, co czyniło bezsensowną jej dalszą działalność. Ostatecznie SCN zaprzestała swojej działalności latem tego roku, co było wynikiem rozłamu w NSZ na tle scalenia z AK. Jeszcze 20 VII 1944 r. S. Kasznica, szef Administracji Ogólnej SCN, wydał "Zarządzenie Ewakuacyjne dla Komisarzy Cywilnych Okręgów". Nakazał w nim ewakuację zagrożonej wytępieniem ludności polskiej z Małopolsce Wschodniej i z ziemi wileńskiej, na tereny na zachód od Sanu i Bugu oraz linii Grodno – Brześć. Razem z ludnością ziemi lwowskiej miał wycofać się aparat SCN Okręgu. Polecono także, aby Komisarze Cywilni: Okręgu Lwowskiego oraz przy Okręgach NSZ XIII i II, wyznaczyli p.o. Komisarza Lwowskiego oraz Komisarza wileńskiego, poleskiego i nowogródzkiego spośród ludzi maksymalnie zabezpieczonych przed ewentualnymi represjami wkraczających wojsk sowieckich w celu zorganizowania nowej administracji podziemnej i utworzenia bojowych oddziałów Obrony Narodowej (służba bezpieczeństwa SCN) z zadaniem "tępienia zamachami dygnitarzy sowieckich". Ponadto Komisarz Cywilny przy Okręgach NSZ XIII i II miał wyznaczyć p.o. Komisarza Cywilnego Prus Wschodnich, celem dania ochrony Mazurom na wypadek, gdyby byli przez Rosjan traktowani na równi z Niemcami (ewakuacja Mazurów na południe, w rejon II Okręgu NSZ). Wiele uwagi należało również poświęcić ochronie narażonych na represje działaczy narodowych, znanych ze swojej działalności antykomunistycznej.
Według wcześniejszych postanowień Pomorze i Poznańskie stanowiły terytorium, przez które miały przebiegać szlaki ewakuacyjne działaczy i oddziałów narodowych. Na terenach tych Komisarze Cywilni mieli przygotować kadry administracji, które byłyby bazą (zaopatrzenie, łączność, kwatermistrzostwo) dla przybywających z Polski centralnej oddziałów NSZ. 
Komisarze Cywilni Okręgów Śląsk, Pomorze i Poznań mieli przyśpieszyć organizowanie ekip wyjazdowych członków Komisariatów Okręgów Zachodnich aby z chwilą przełamania granicy tzw. Reichu, przeszły one na ziemie zachodnie, ułatwiając "akcję ewakuacyjną i przygotowując administrację Polską na moment odrodzenia Państwowości Polskiej". Dużo uwagi przywiązywano do rozbudowy w powiatach Obrony Narodowej dla likwidowania elementów wywrotowych, walki z okupantem sowieckim oraz zdrajcami sprawy polskiej "na wypadek, jeśli Rosja, korzystając z tego, że oddziały jej znajdują się na terenie Polski, będzie próbowała decydować o naszych sprawach wewnętrznych, mordować wrogów doktryny komunistycznej, utwierdzać rządy quasi polskie od niej uzależnione, stawiać nas wobec faktów dokonanych w sprawach granicznych". 
W dniu 9 VIII 1944 r. T. Gluziński, który opuścił Warszawę, został przewodniczącym Rady Politycznej NSZ – Zachód, politycznego kierownictwa nad oddziałami skoncentrowanymi w Kieleckiem.

</doc>
<doc id="189500" url="https://pl.wikipedia.org/wiki?curid=189500" title="Biesiekierz (gmina)">
Biesiekierz (gmina)

Biesiekierz (do 1954 "gmina Kraśnik Koszaliński") – gmina wiejska położona w woj. zachodniopomorskim, w zachodniej części powiatu koszalińskiego. Siedzibą gminy jest wieś Biesiekierz.
W XXI wieku następuje wyraźny wzrost ludności gminy – od 2002 do 2019 liczba mieszkańców wzrosła o 48,3%.
Miejsce w województwie (na 114 gmin):&lt;br&gt;
powierzchnia 88., ludność 73.
Gmina Biesiekierz ma charakter rolniczy i podmiejski.
W Biesiekierzu stoi największy w Europie i na świecie "Pomnik Ziemniaka", wysokości około 9 metrów. Na jej terenie znajduje się część rezerwatu florystycznego "Wierzchomińskie Bagna". Gmina ma wiele pomników przyrody, do których należą: aleja dębów szypułkowych i dąb szypułkowy na polanie w okolicach miejscowości Parsowo mający 700 cm w obwodzie i 23 metry wysokości.
Położenie.
Według danych z 1 stycznia 2014 r. powierzchnia gminy wynosi 116,60 km². Gmina stanowi 7,0% powierzchni powiatu.
Gmina Biesiekierz leży wzdłuż drogi krajowej nr 6, w dorzeczu rzek: Radwi i Czerwonej.
Sąsiednie gminy:
Do 31 grudnia 1998 r. wchodziła w skład województwa koszalińskiego.
Demografia.
Dane z 30 czerwca 2004:
Gminę zamieszkuje 8,1% ludności powiatu.
&lt;br&gt;
Przyroda i turystyka.
Gmina leży na Równinie Białogardzkiej. W gminie znajduje się południowa część rezerwatu „Wierzchomińskie Bagno” oraz rezerwat ornitologiczny „Parnowo”. Przez gminę prowadzi niebieski szlak turystyczny oraz przepływa rzeka Radew. Tereny leśne zajmują 19% powierzchni gminy, a użytki rolne 70%.
Gospodarka.
Na terenie gminy ustanowiono podstrefę Laski Koszalińskie – Słupskiej Specjalnej Strefy Ekonomicznej, która obejmuje 1 kompleks o powierzchni 17,58 ha. Teren podstrefy zlokalizowany jest przy wschodniej części wsi Laski Koszalińskie. Przedsiębiorcy podejmujący działalność gospodarczą na terenie podstrefy mogą skorzystać z pomocy publicznej w formie zwolnienia z części podatku dochodowego CIT lub części dwuletnich kosztów pracy.
Komunikacja.
Przez gminę Biesiekierz prowadzi droga krajowa nr 6 łącząca Biesiekierz z Koszalinem (12 km) i z Karlinem (16 km) oraz droga wojewódzka nr 166 ze Świemina do Białogardu (9 km).
Przez gminę nie prowadziły tory kolejowe, natomiast były (i są) one w sąsiednich gminach.
W gminie czynny jest 1 urząd pocztowy: Biesiekierz (nr 76-039) (Filia Urzędu Pocztowego Koszalin 1) oraz Filia Powiatowego Urzędu Pracy w Koszalinie.
Podział administracyjny.
Gmina Biesiekierz utworzyła 11 jednostek pomocniczych, będących sołectwami.
Miejscowości.
Na terenie gminy Biesiekierz znajduje się 19 miejscowości.
Administracja.
W 2016 r. wykonane wydatki budżetu gminy Biesiekierz wynosiły 26,7 mln zł, a dochody budżetu 30,5 mln zł. Zobowiązania samorządu (dług publiczny) według stanu na koniec 2016 r. wynosiły 7,2 mln zł, co stanowiło 23,6% poziomu dochodów.

</doc>
<doc id="189501" url="https://pl.wikipedia.org/wiki?curid=189501" title="Tamagotchi">
Tamagotchi

 – elektroniczna zabawka, zaprojektowana w Japonii przez Akihiro Yokoi oraz Aki Maitę. Została wydana przez Bandai 23 listopada 1996 roku. Zabawka ma kształt jajka. Wyposażona jest w trzy niewielkie przyciski oraz wyświetlacz ciekłokrystaliczny. Urządzeniem steruje prosty, wbudowany mikroprocesor. Gra polega na opiece nad wirtualnym zwierzątkiem, które należy karmić, myć i sprzątać po nim. Wykonywanie dostępnych podczas rozgrywki czynności pozwala przeżyć wirtualnemu stworzeniu. Ze względu na rosnącą popularność gry, na rynku szybko pojawiło się wiele falsyfikatów. W 2010 roku sprzedano ponad 76 milionów sztuk, natomiast w 2017 - ponad 82 mln.
Wersje.
Oryginalne Tamagotchi.
Pierwsza generacja (P1, Gen 1).
Pierwsza generacja Tamagotchi została wydana w 1996 roku. Rozrywka sprowadza się do karmienia, ważenia, leczenia podopiecznego, zabawy z nim oraz sprzątania jego odchodów. Wirtualny podopieczny potrzebuje odpowiedniej opieki i należy poświęcać mu dużo czasu.
Druga generacja (P2, Gen 2).
Druga generacja, wydana w 1997 roku, niewiele różni się od pierwszej generacji. W tym wydaniu dodano nową minigrę i bohaterów. Menu od pierwszej wersji różni się ikoną opcji leczenia – w P1 jest to strzykawka, w P2 – butelka z lekarstwem i łyżka.
Tamagotchi Connection/Connexion.
V1.
Wersja V1, wydana w 2004 roku, zapoczątkowała nową serię Tamagotchi Connection (w USA) lub Connexion (w Europie). Główną zmianą w stosunku do pierwowzoru było dodanie transmisji podczerwieni. Wprowadziło to możliwość interakcji między dwoma urządzeniami dzięki, której można było zapoznawać ze sobą swoich podopiecznych. Zamiast 8 ikon dostępnych jest 10 – pojawiła się ikona podczerwieni oraz książka adresowa, czyli lista urządzeń, z jakimi gracz się już łączył. Zmianie uległ system dyscypliny – podopiecznego można nie tylko karać, ale i pocieszać. Wprowadzono także różne płci stworzeń. W konsekwencji mogły się one rozmnażać, a każde kolejne pokolenie to rozpoczęcie rozgrywki od nowa. Możliwość rozmnażania odróżnia serię Connection od pierwszych Tamagotchi, w których tę samą postać hodowano aż do jej śmierci.
V2.
Wydana w 2005 roku, jako pierwsza posiada właściwą dla świata Tamagotchi walutę – Punkty Gotchi, które zdobywa się za udział w każdej z czterech dostępnych gier. Można je później wydać, kupując jedzenie lub zabawki w specjalnym sklepiku. Sklep jest również miejscem, które umożliwia wprowadzenie tajnych kodów – specjalnej kombinacji przycisków. Dzięki temu można zdobyć przedmioty niedostępne w zwykłej sprzedaży. W V2 można wyhodować 51 różnych postaci – 2 rasy niemowląt, 4 dzieci, 10 nastolatków i 35 dorosłych.
V3.
Wydana w 2005 roku. Pierwsza wersja Tamagotchi oficjalnie wydana w Polsce. Nowością była możliwość odwiedzania Tamatown – internetowego świata Tamagotchi, w którym zwierzak mógł się bawić, kupować ubrania i jedzenie w zróżnicowanych sklepach, podróżować, oglądać filmy, uczyć się i wykonywać wiele innych aktywności. Wersja zawiera 52 dostępne postacie. Najbardziej znanymi są Mametchi, Mimitchi, Memetchi i Kuchipatchi. Version 3 jest też pierwszą formą zabawki, która miała wbudowaną antenę. Wersja V3 Tamagotchi posiada możliwość łączenia się przez podczerwień z innymi V3, jak też i starszymi wersjami. Po połączeniu z tą samą wersją urządzenia, użytkownik ma do wyboru opcje:
Przy połączeniu dwóch różnych wersji za pomocą opcji Others, opcja interakcji wybiera się automatycznie. W tej wersji gry można sprawdzić wagę, imię, płeć oraz czy stworek jest najedzony i szczęśliwy. Z tyłu zabawki zaimplementowano mały guzik, służący do rozpoczęcia zabawy od nowa.
V4 (JinSei).
W tej wersji dodano nowe postacie i nowe rodzaje jedzenia. Specjalne postacie dla tej wersji to Makiko, Tensaitchi i Nonbritchi. Od tej wersji tamagotchi mogą chodzić do przedszkola, szkoły, a później pracy. Zamiast ikony światła jest ikona poczty, poprzez którą przychodzą listy: 
W tej generacji można zebrać niecałe sto tysięcy Gotchi – Punktów (99 999). Do opcji, w której znajdują się ogólne informacje o Tamagotchi dodano nowy parametr zwany Life Points (punkty życiowe). To w nim znajdują się informacje o tym jakie jest Tamagotchi: czy jest inteligentne, szykowne, czy może uprzejme. To od tych punktów zależy przyjęcie do pracy. Również od ilości punktów zależy dojrzewanie Tamagotchi. Dzięki punktom inteligencji Tamagotchi będzie należeć do rodziny Mame, za punkty artystyczne do rodziny Meme, a przez punkty przyjaźni do rodziny Kuchi. Tak jak i w starszych wersjach Tamagotchi wersji 4 mogą komunikować się zarówno ze starszymi, jak i nowszymi modelami.
V4.5 (JinSei+, 4+).
Podobna do wersji czwartej, jednak dodano nowe gry, postaci, zawody i zmieniono punkty życiowe (Life Points). Zamiast punktów inteligencji są punkty humoru, zamiast punktów szyku – punkty urody, a na miejsce punktów uprzejmości weszły punkty miłości.
Postacie z tej wersji są ze świata Ura, to znaczy, że stworki z V3 i V4 przeszły modyfikację, np. Mametchiemu dorobiono ogon, Kuchipatchiemu róg, a Memetchiemu – skrzydła. Zmienił się im także wygląd. Przykład: Zukyutchi w wersji 4 miał czarne pasmo na głowie, zaś w V4.5 znalazła się UraZukyutchi z ogonem i czerwonym wzorkiem. Również zmieniły się płci różnych Tamagotchi np. Debatchi i Zukyutchi w V4 byli chłopcami, a w V4.5 UraDebatchi i UraZukyutchi to dziewczynki. Odpowiedniki:
Europejską nazwą wersji 4.5 jest Jinsei+ lub 4+ (na opakowaniu widnieją oznaczenia Jinsei+ i V4). Niektóre z europejskich modeli posiadają niezmienioną w stosunku do V4 antenkę – zakończoną kulką. W niektórych jednak, podobnie jak we wszystkich modelach wersji amerykańskiej i japońskiej, antenka zakończona jest gwiazdką. W wersji V4.5 są czasem takie same postaci jak w wersji V4, ale mają inne upodobania czy charaktery.
V5 (Familitchi).
Można ją było kupić w większości krajów Europy (m.in. w Wielkiej Brytanii, Niemczech, Francji, Polsce, Włoszech, Holandii, Portugalii, Hiszpanii), Japonii, Stanach Zjednoczonych, Azji i Australii.
Nowością w zabawkach z tej serii jest możliwość opiekowania się trzema stworkami naraz – całą rodziną Tamagotchi, stąd nazwa Familitchi (od angielskiego Family – Rodzina). Dodano nowe przedmioty, jedzenie i nową funkcję – możliwość oglądania telewizji. W telewizji dostępne są 3 kanały:
W tej wersji nie ma ograniczeń co do ilości zgromadzonych przedmiotów. Zrezygnowano z dostępnych w wersjach 4 i 4.5 funkcji poczty, pracy i szkoły. Dzięki wielu nowym animacjom zabawa staje się jeszcze ciekawsza. Hodować możemy 65 całkiem nowych postaci. Utworzone zostało też nowe internetowe miasto Tamagotchi – TamaExpo podzielone na świat Tamagotchi i kontynenty (Japonia, Ameryka Północna, Europa i Azja). Wciąż możemy łączyć się z innymi Tamagotchi przy użyciu podczerwieni, jednak tym razem funkcja ta została ograniczona do połączeń tylko z wersją V5, Celebrity V5 i Music Star V6 – ze starszymi się to nie uda. Warto też dodać, że japońskie modele Familitchi posiadają kluczyk zamiast antenki, wersja amerykańska ma antenkę w kształcie daszku i kółko do kluczy, australijska kluczyk i antenkę, zaś wersja europejska (Connexion) ma oprócz antenki breloczek z jedną z postaci.
Odejście.
W v5 – Tamagotchi, którym nie opiekowano się należycie, powraca na Tama Planet. Przed odejściem całuje się z innymi tamagotchi, które nie odchodzą. Jednakże tamagotchi, które odejdzie, już nigdy nie powraca. W v3, v4, v4.5 – Tamagotchi choruje i po jakimś czasie umiera z zaniedbania.
V5.5 (Celebrity V5, V5+, Familitchi Plus, Celebrity Familitchi).
W Ameryce wydana jako zmieniona Celebrity V5, na opakowaniu australijskim widnieje jednak oznaczenie V5.5. W Japonii jej odpowiednik ukazał się pod nazwą Royal FamiTama. Różnicą między nią a zwykłą V5 jest korona na breloczku – kluczyku. Występują ulepszenia Tamagotchi V5, nowe gry i nowe postacie. Można zdobywać rodziny modeli, sportowców, paparazzi, a nawet królewską rodzinę. 
Wersja ta jest bardzo podobna do Royal FamiTama, jednak nie jest identyczna – zawiera np. aż 6 gier. Oprócz zabawki w opakowaniu wersji amerykańskiej znajduje się CD z grami, tapetami, wygaszaczami ekranu i krótkimi animacjami. Wyglądem prawie nie różni się od V5 – można ją poznać wyłącznie po charakterystycznych dla niej wersjach kolorystycznych. Wersja australijska nie zawiera CD i wygląda tak, jak australijskie V5, czyli oprócz antenki ma breloczek – kluczyk.
V6 (Music Star).
W Ameryce wydana pod nazwą Tamagotchi Music Star, oznaczenie V6 znajduje się tylko na opakowaniu wersji australijskiej. Innowacją w stosunku do poprzednich edycji jest możliwość założenia zespołu muzycznego, występowania na scenie i posiadania własnych fanów. Jeżeli nie uda nam się za pierwszym razem przejść eliminacji do pierwszego debiutu, będziemy występować na ulicy. Dostępnych jest ponad 20 instrumentów muzycznych, 8 nowych gier i 40 postaci. Tamagotchi jak w wersji 4 i wersji 4.5 chodzi do przedszkola, szkoły (muzycznej) i do pracy przy zbieraniu owoców lub wybieraniu właściwych ciastek (Praca z v4.5). Może także chodzić do wytwórni płytowej, aby nagrać utwór. Utworzone zostało także nowe Tamatown ze specjalnymi muzycznymi grami. Premiera amerykańska odbyła się w okolicach Bożego Narodzenia. W Wielkiej Brytanii V6 ukazało się w styczniu, a w Australii – w lutym 2009. Dostępne wersje kolorystyczne w Ameryce to: Rock City, Techno Sound, Pop Star, Glam Rock, Rising Star, Scarlet Rythm, a także nowe wzory: Disco Lights, Feel the Beat, Lullaby, Rock n Star, Sound Blast oraz Symphony
Tamagotchi Friends.
Tamagotchi Friends to nowa wersja wydana w 2014, oferuje możliwość połączenie się z innymi tamagotchi z tej samej serii.
Wersje japońskie.
Tamagotchi Plus Color.
Wersja japońska została wydana 22 listopada 2008. Można zobaczyć ją na oficjalnej japońskiej stronie Tamagotchi. Nowością był kolorowy, podświetlany wyświetlacz. W wersjach testowych, wyprodukowanych 27 września 2008, nowe funkcje to m.in. pory roku, spacer, prysznic, hodowla drzewek, zmiana wyglądu domku. Dostępnych jest ok. 25 postaci, w większości znanych z poprzednich wersji. Zabawka zasilana jest dwiema bateriami AAA, więc jest znacznie grubsza niż poprzednie wersje.
Hexagontchi.
Tamagotchi zostało wydane w Japonii. „Ulepszona” wersja Plus Color różni się tylko charakterystycznymi wersjami kolorystycznymi oraz tym, że jest w niej dostępny quiz.
EnTama.
Tamagotchi zostało wydane w Japonii. Tamagotchi V4 jest jego europejskim odpowiednikiem. Nowości to możliwość posłania Tamagotchi do przedszkola, szkoły i pracy. Wprowadzone zostały również punkty życiowe (takie same są w v4). Mają wpływ na rozwój naszego Tamagotchi.
UraTama.
Również zostało wydane w Japonii. Jest to japoński odpowiednik V4+ (Jinsei+). W UraTama jest inne miasto (UraTown) inne gry, inne przedszkole i przedszkolanka, inna szkoła i nauczyciele (m.in. Gorripatchi) i możliwość gotowania. W UraTama są same postacie Ura, które spotkacie również w V4+.
FamiTama.
Tamagotchi zostało wydane w Japonii. Japoński odpowiednik V5. Prawie nie różni się od V5. Także można tam opiekować się tamagotchi. Ten model nie posiada anteny, tylko breloczek-kluczyk.
Royal FamiTama.
Tamagotchi zostało wydane w Japonii. Japoński odpowiednik V5.5 nie jest identyczny, bo ma 4 gry, a V5.5 ma 6. Podobne do FamiTama, różni się tylko koroną na breloczku-kluczyku.
Funkcje.
Użytkownik może też wysłać punkty królowi, który może się odwdzięczyć. Wersja dostępna w V3, V4, V4.5 i V5
TamaTown.
Tamatown to internetowa gra o tematyce Tamagotchi, stworzona na potrzeby wersji Connection/Connexion V3. Podczas rozwoju zabawki również TamaTown uległo zmianom:
Postacie.
Tamagotchi to stworzenia podobne do zwierząt, roślin lub przedmiotów. Nie posiadają imion (Debatchi, Zukyutchi, Mametchi itp. to nie imiona, lecz rasy). Początkowo Tamagotchi jest jedynie jajkiem (w kropki, serduszka, paski lub z nutką), po minucie wykluwa się z niego niemowlę, po godzinie zmienia się w dziecko, po jednym lub dwóch dniach przekształca się w nastolatka, po trzech lub czterech dniach dorasta, a po dziesięciu - staje się staruszkiem.

</doc>
<doc id="189502" url="https://pl.wikipedia.org/wiki?curid=189502" title="Leopold Neuhaus">
Leopold Neuhaus

Leopold Neuhaus (ur. 18 stycznia 1879 w Rotenburg an der Fulda, zm. 10 maja 1954 w Detroit) – doktor, filozof i działacz społeczny narodowości żydowskiej. Ostatni rabin mającej wielowiekową tradycję gminy żydowskiej we Frankfurcie nad Menem.
Uczył się w gimnazjum w Kassel oraz w "Jeshiva" w Halberstadt. Ukończył w 1904 studia filozoficzne na Uniwersytecie w Berlinie uzyskując, na podstawie dysertacji "Die Reichsverweserschaft Heinrichs von Anjou", tytuł doktora. Równolegle ze studiami uczęszczał do ortodoksyjnego seminarium rabinicznego. Po jego ukończeniu został rabinem w Lęborku, a w latach 1907–1915 w Ostrowie. Był ostatnim ostrowskim rabinem mieszkającym w mieście na stałe. Uczył w tamtejszym Królewskim Gimnazjum religii mojżeszowej, udzielał się społecznie stojąc na czele kilku żydowskich towarzystw. Żona rabina, Cilly Neuhaus, przewodziła ostrowskiemu "Frauenverein".
Po I wojnie światowej, w 1919 roku, przeniósł się Lipska, gdzie kierował miejscową szkołą żydowską. W latach 1926–1934 był rabinem w Mühlheim nad Ruhrą. Później przeniósł się do Frankfurtu nad Menem. Był tam rabinem, kierował założoną w 1804 roku żydowską szkołą "Philanthropin", przewodził modłom podczas najważniejszych świąt żydowskich (Rosz ha-Szana, Jom Kipur) w żydowskim centrum młodzieżowym.
Po dojściu hitlerowców do władzy zdecydował się pozostać we Frankfurcie. Był tam rabinem jeszcze do 1942 roku, kiedy to wraz z żoną i tysiącem innych Żydów został deportowany do Konzentrazionslager Theresienstadt. Uwolniony został w 1945 roku.
Po uwolnieniu wrócił do Frankfurtu i już w kilka dni po przybyciu do miasta przewodniczył modłom religijnym w budynku dawnego przedszkola żydowskiego. Po wznowieniu działalności przez frankfurcką gminę żydowską został uznany przez Amerykanów za jej formalnego przywódcę. Jako rabin angażował się w pracę na rzecz materialnego wsparcia nielicznych ocalałych Żydów frankfurckich, zorganizował kuchnię dla ubogich oraz dom starców, prowadził naukę religii żydowskich dzieci. W latach 1945–1946 wydawał "Mitteilungsblatt der Jüdischen Gemeinden und Betreuungsstellen" ("Biuletyn Gmin Żydowskich i Przychodni Lekarskich"). Był ostatnim rabinem frankfurckiej gminy żydowskiej.
W 1946 wyemigrował do Stanów Zjednoczonych – od 1946 roku do śmierci pełnił funkcję rabina Detroit.

</doc>
<doc id="189504" url="https://pl.wikipedia.org/wiki?curid=189504" title="P.M.P.O.">
P.M.P.O.



</doc>
<doc id="189506" url="https://pl.wikipedia.org/wiki?curid=189506" title="Flaga Jamajki">
Flaga Jamajki

Flaga Jamajki – jeden z urzędowych symboli tego kraju wprowadzony wraz z ogłoszeniem niepodległości wyspy. Po dodaniu czerwonych pasów do flagi Mauretanii w 2017 roku flaga Jamajki jest jedyną flagą która nie ma ani czerwonego, ani białego, ani niebieskiego.
Historia.
W czasach kolonialnych flaga Jamajki oparta była na brytyjskim niebieskim sztandarze – był to niebieski płat z flagą Zjednoczonego Królestwa w kantonie, zaś w części wolnej na białym kręgu umieszczono herb kolonii. Tak skonstruowane weksylium pozostawało w użyciu aż do ogłoszenia przez Jamajkę niepodległości w 1962 roku.
W przededniu tych wydarzeń, we wrześniu 1961 roku rząd Jamajki ogłosił otwarty konkurs na wzór flagi narodowej, w którym główna nagroda wynosiła 100 funtów. W odpowiedzi wpłynęło 368 propozycji, spośród których specjalna komisja wyłoniła 12 wzorów, a z nich zwycięski projekt wybrać miała Połączona Dwustronna Komisja Parlamentarna. Organ ten nie zdołał jednak dojść do porozumienia w sprawie wyboru jednego wzoru, wobec czego zdecydowano się na stworzenie nowej propozycji. Dodatkowe znaczenie miał fakt istnienia niebezpieczeństwa, że cały proces nie zostanie ukończony do dnia ogłoszenia niepodległości. Ostatecznie w maju 1962 roku ustalono, że nowa flaga będzie składać się z będzie z pięciu poziomych pasów, spośród których skrajne miały być zielone, środkowy czarny, a dwa pozostałe złote. Całość miała mieć proporcje 1:2.
Opisana w ten sposób flaga została co prawda zatwierdzona przez wszystkie wymagane urzędy brytyjskie, jednak w toku dalszej dyskusji zauważono, że niemal identyczną flagę przyjęła w 1961 roku niepodległa Tanganika. Wobec tego zdecydowano się na zmianę projektu, który po modyfikacjach ustalał, że na płacie flagi zostanie umieszczony złoty krzyż skośny, a powstałe w ten sposób trójkąty będą mieć kolor zielony (pola 2. i 4., górny i dolny) i czarny (pola 1. i 3., w części czołowej i wolnej). Szerokość krzyża określono jako 1/6 długości części wolnej flagi. 
Flagę po raz pierwszy wciągnięto na maszt 6 sierpnia 1962 roku, w dniu ogłoszenia przez Jamajkę niepodległości.
Odcienie i symbolika kolorów.
Odcienie barw występujących na jamajskiej fladze zostały urzędowo określone w skali Pantone. Barwa złota to odcień 109 U, zaś zielona 355 U. Dodatkowo kolor zieleni powiązano z odcieniem „Emerald T817” według wzorów brytyjskiej Admiralicji.
Pierwotnie, zgodnie z oficjalną definicją poszczególne barwy biały pierwotnie symbolizować:
Całość ułożono w sformułowanie: Zdarzają się trudy, jednak ziemia jest zielona, a słońce świeci. Znaczenie koloru czarnego zmieniono w roku 1996, kiedy ustalono, że odpowiada on ludzkiej sile i kreatywności. Zmodyfikowano także slogan, który przeredagowano wówczas w następujący sposób: „Słońce świeci, ziemia jest zielona, a ludzie są silni i pomysłowi”.
Bandera wojenna.
Jamajska straż przybrzeżna wywiesza odrębną od flagi banderę, która wzorowana jest na brytyjskim białym sztandarze. Na białym płacie znajduje się czerwony krzyż, zaś w kantonie mieści się flaga narodowa.

</doc>
<doc id="189509" url="https://pl.wikipedia.org/wiki?curid=189509" title="Kolejka">
Kolejka



</doc>
<doc id="189511" url="https://pl.wikipedia.org/wiki?curid=189511" title="BOR">
BOR



</doc>
<doc id="189520" url="https://pl.wikipedia.org/wiki?curid=189520" title="Dylemat psychofizyczny">
Dylemat psychofizyczny

Dylemat psychofizyczny, inaczej problem psychofizyczny lub problem stosunku umysłu do ciała (ang. "body-mind problem"). Z racji na to, że prym w tych badaniach wiedzie filozofia anglosaska, we współczesnych dyskusjach używa się określenia angielskiego.
Dyskusję nad stosunkiem duszy do ciała w czasach nowożytnych zainicjował Kartezjusz. Jego zdaniem istotą duszy jest świadomość lub (co traktował synonimicznie) myślenie. Dusza to "res cogitans" – rzecz myśląca. Nie ma żadnych innych przymiotów. Od Kartezjusza wywodzi się przekonanie, że świadomość jest czymś zupełnie różnym od ciała, konsekwencją czego jest radykalny dualizm duszy i ciała. Istotą ciała ("res extensa") jest jego rozciągłość i tylko ona. Posługiwał się tu przykładem zaczerpniętym od św. Augustyna: wystarczy rozgrzać kawałek wosku, aby przekonać się, że zmieni wszystkie swoje własności oprócz rozciągłości. Podstawową zaś własnością rozciągłości jest jej nieskończona podzielność. Ruch nie jest własnością ciał, jest im nadany przez Boga i jego ilość we wszechświecie jest stała, a ciała nie mogą ani spotęgować, ani osłabić nadanego im ruchu.
Jego stanowisko nazywane jest dualizmem: W świecie istnieją tylko dwie substancje rozciągłe i myślące, które nie sprowadzają się do siebie – stanowią dwa oddzielne światy. Poza jednym wyjątkiem, jakim jest człowiek, w ogóle się ze sobą nie stykają. Nie mogąc wymyślić nic innego, na miejsce ich złączenia w człowieku wyznaczył szyszynkę, bo jej rola w jego czasach była w ogóle nieznana. Kartezjusz z jednej strony radykalnie oddzielił od siebie dusze i ciała, z drugiej zaś strony nie mógł nie zgodzić się z tym, że jakoś na siebie oddziałują. Zaproponował rozwiązanie, które tak naprawdę nikogo, łącznie z nim samym, nie zadowalało. Ciało nie może powodować żadnych zmian w duszy ani dusza w ciele, ale ciało wpłynąć może na zmianę tego, co dzieje się w duszy, a dusza wpłynąć na zmianę tego, co dzieje się w ciele.
Za jego sprawą stosunek duszy do ciała stał się głównym zagadnieniem siedemnastego stulecia. Problem ten przybrał następujące rozwiązania:
Współcześnie badania nad problemem prowadzili m.in.:

</doc>
<doc id="189533" url="https://pl.wikipedia.org/wiki?curid=189533" title="Europejskie referendum konstytucyjne w Luksemburgu">
Europejskie referendum konstytucyjne w Luksemburgu

Europejskie referendum konstytucyjne w Luksemburgu odbyło się 10 lipca 2005 roku. Dotyczyło one przyjęcia Traktatu ustanawiającego Konstytucję dla Europy. Do głosowania uprawnionych było 220 717 osób. Lokale wyborcze były otwarte od godziny 10.00 do 14.00 (czasu luksemburskiego).
Luksemburg był 13. krajem Unii Europejskiej, który zaaprobował Konstytucję dla Europy. Było to drugie referendum, w którym pozytywnie opowiedziano się za tym traktatem (po hiszpańskim referendum).
Referendum w Luksemburgu odbyło się po raz pierwszy od 1937 roku, kiedy to było głosowanie nad delegalizacją Luksemburskiej Partii Komunistycznej. Obecne referendum miało charakter konsultatywny, jednak parlament stwierdził, że opowie się za decyzją narodu. W przypadku odrzucenia konstytucji, premier Luksemburga Jean-Claude Juncker, jak wcześniej zapowiedział, podałby się do dymisji
Głosowanie.
Pytanie na karcie wyborczej napisane było w trzech językach: (francuskim, luksemburskim oraz niemieckim)

</doc>
<doc id="189534" url="https://pl.wikipedia.org/wiki?curid=189534" title="Demokraci.pl">
Demokraci.pl



</doc>
<doc id="189535" url="https://pl.wikipedia.org/wiki?curid=189535" title="Ferdynand Kudelka">
Ferdynand Kudelka

Ferdynand Kudelka (ur. w sierpniu 1842 w Kętach, Galicja, zm. 15 maja 1906 w Krakowie) – polski historyk amator, jeden z prekursorów badania staropolskiej sztuki wojennej. Był samoukiem bez formalnego wykształcenia akademickiego.
Jego ojciec Karol, z pochodzenia Czech, był burmistrzem Kęt, matka Barbara z Scholtzów pochodziła z rodziny niemieckiej. Młodszym bratem Ferdynanda był Szczęsny, przyrodnik, hodowca buraków cukrowych, profesor Akademii Rolniczej w Dublanach.
Uczęszczał do szkoły w Wadowicach, następnie do Gimnazjum Św. Anny w Krakowie. W 1859 wstąpił do wojska austriackiego, gdzie ukończył szkołę kadecką przy 56 pułku piechoty. Uczestniczył w kampanii włoskiej 1859, walczył także na froncie wojny austriacko-pruskiej, uczestnicząc m.in. w bitwie pod Sadową w lipcu 1866. Odszedł ze służby wojskowej w stopniu kapitana w 1872. Pracował jako urzędnik pocztowy w Tarnowie, Krakowie (ok. 1880-1886 i od 1900) i Nowym Sączu (1886-1900).
Pod wpływem doświadczeń wyniesionych ze służby wojskowej, a także własnych badań prowadzonych w bogatym księgozbiorze Maksymiliana Marszałkowicza w Kamienicy (woj. małopolskie), do którego dostęp uzyskał dzięki więzom rodzinnym żony Teofili z Bossowskich, podjął ideę opracowania naukowego polskich bitew XVI i XVII wieku. Prowadził m.in. badania archiwalne w Krakowie. Zaliczany jest do twórców polskiej historiografii wojskowej, obok m.in. Tadeusza Korzona, Konstantego Górskiego i Edwarda Kotłubaja. Jego pracom zarzuca się wyolbrzymianie polskich sukcesów militarnych (co w oczach autora miało stanowić przeciwwagę publikacji historyków niemieckich) oraz brak krytycznego podejścia do źródeł. Wśród zalet prac Kudelki podkreśla się natomiast wartościowy szkic zachodnioeuropejskiego tła opisywanych wydarzeń, a także pionierski charakter badań.
Publikował głównie na łamach pism "Ateneum", "Bellona", "Prezgląd Powszechny". Ogłosił m.in.:
Kudelka był również autorem artykułów dotyczących taktyki wojskowej dawnej i współczesnej (w języku niemieckim). Wiele prac pozostawił w rękopisie (m.in. szersze ujęcie bitwy pod Kłuszynem i dzieje walk lisowczyków), spuścizna rękopiśmienna Kudelki zaginęła w czasie II wojny światowej.
Z małżeństwa z Teofilą Bossowską miał dwóch synów, Tadeusza i Władysława (botanika).

</doc>
<doc id="189536" url="https://pl.wikipedia.org/wiki?curid=189536" title="Power Quest">
Power Quest

Power Quest – zespół muzyczny z Wielkiej Brytanii grający power metal, założony w 2001.

</doc>
<doc id="189538" url="https://pl.wikipedia.org/wiki?curid=189538" title="PCC (tramwaj)">
PCC (tramwaj)

PCC – amerykański typ dwuwózkowego, czteroosiowego, jednokierunkowego lub dwukierunkowego wagonu tramwajowego, opracowany w latach 30. XX w., pierwowzór współczesnych tramwajów wysokopodłogowych. Nazwa pochodzi od "President's Conference Committee", stowarzyszenia dyrektorów przedsiębiorstw tramwajowych, którzy postawili sobie wyzwanie konkurowania z rozwojem motoryzacji i zdecydowali się na stworzenie nowoczesnego typu szybkobieżnego tramwaju.
PCC był tramwajem całkowicie elektrycznym (nie posiadał instalacji hydraulicznej ani pneumatycznej). Sterowanie odbywało się jedynie przy pomocy pedałów, przy czym zwolnienie obu powodowało awaryjne zatrzymanie pojazdu i otwarcie drzwi. Charakterystyczne było opływowe pudło, trzy wejścia bez wydzielonych platform z wygodnymi jak na czas powstania schodami zamykane sterowanymi przez motorniczego harmonijkowymi drzwiami. Niekonwencjonalne z dzisiejszego punktu widzenia było natomiast dzielenie okien dla pasażerów siedzących i stojących.
Tramwaje PCC, choć zniknęły z ulic większości miast amerykańskich po likwidacji tramwajów w latach 50. i 60., wpłynęły silnie na rozwój pojazdów europejskich. W niektórych krajach (np. w Belgii) wytwarzano je na licencji ze zmienionym pudłem, kopiowano jego główne założenia (czeskie Tatry, polskie Konstale 13N i 105N).

</doc>
<doc id="189540" url="https://pl.wikipedia.org/wiki?curid=189540" title="Elvenking">
Elvenking

Elvenking - Folk/power metalowy zespół z Sycylii, Włochy. Do 2017 roku wydali jedno demo i dziewięć pełnometrażowych albumów studyjnych. Muzyka Elvenking czerpie inspirację z bardzo różnych gatunków, takich jak metal, folk, hard rock, pop, prog i muzyka klasyczna.

</doc>
<doc id="189542" url="https://pl.wikipedia.org/wiki?curid=189542" title="I Przegląd Piosenki Prawdziwej">
I Przegląd Piosenki Prawdziwej

I Przegląd Piosenki Prawdziwej „Zakazane Piosenki” – odbył się w dniach 20–22 sierpnia 1981 roku w gdańskiej Hali „Olivia”. Zorganizowany w rocznicę Sierpnia przez Macieja Zembatego – pomysłodawcę i dyrektora artystycznego Przeglądu, Waldemara Banasika – dyrektora PPP, Macieja Karpińskiego – reżysera oraz grono entuzjastów z różnych kręgów społecznych i zawodowych.
Charakterystyka.
Trwał trzy dni; każdego dnia publiczność przyznawała po trzy nagrody dla wykonawców. Wśród uczestników przeważali przedstawiciele „kultury alternatywnej”, w latach 70. zepchnięci do występów w klubach studenckich, choć nie brakowało i artystów, których twórczość była (w ramach ograniczeń cenzuralnych) dostępna i dla szerszej publiczności. W toku przygotowań do przeglądu gdańska cenzura zakwestionowała w tekst pięciu piosenek: Jacka Zwoźniaka "Piosenka na wszelki wypadek", Andrzeja Garczarka "Przyjaciół nie będzie mi nikt wybierał", Jana Tadeusza Stanisławskiego "Felieton", Jacka Kaczmarskiego "Świadkowie" oraz Leszka Wojtowicza "Pielgrzymka". Mimo zakazu cenzury wszystkie teksty, oprócz piosenki Wojtowicza, zostały wykonane. W odpowiedzi władze zamierzały wszcząć wobec wykonawców i organizatorów postępowanie prokuratorskie.
Gościem honorowym Przeglądu miał być Leonard Cohen; nie zdołał jednak dotrzeć do Gdańska.
Wśród laureatów Przeglądu byli m.in.:
Artyści i utwory.
W poniższej tabeli artyści są w porządku alfabetycznym. Numery piosenek są zapisane jako „Część Albumu : Numer Utworu”.

</doc>
<doc id="189543" url="https://pl.wikipedia.org/wiki?curid=189543" title="Running Wild">
Running Wild

Running Wild – zespół muzyczny z Niemiec wykonujący heavy metal. Grupa została założona w 1976 roku w Hamburgu. W warstwie lirycznej zespół oparł się na morskich opowieściach i pirackich legendach. Inspirację czerpał również z literatury popularnej, jak np. Wyspa skarbów. Skład grupy przez lata ulegał zmianom, a wśród członków znajdowali się czołowi wykonawcy niemieckiego nurtu heavy metal, jak np. perkusista Stefan Schwarzmann (obecnie Accept), jednak liderem i kompozytorem większości utworów był Rolf Kasparek.

</doc>
<doc id="189547" url="https://pl.wikipedia.org/wiki?curid=189547" title="Sonata Arctica">
Sonata Arctica

Sonata Arctica – fińska grupa muzyczna wykonująca power metal. Powstała w 1996 roku w Kemi pod nazwą Tricky Beans, rok później formacja przyjęła nazwę Tricky Means, a w 1999 roku Sonata Arctica.
Historia.
Sonata Arctica powstała w 1996 roku w Kemi w Finlandii. Na początku zespół nazywał się "Tricky Beans". Pod tą nazwą wyprodukował trzy dema: "Friend till the End", "Agre Pamppers" i "PeaceMaker". Poza tym grupa dwa razy zagrała w telewizji. Po kilku zmianach personalnych nazwę zmieniono na "Tricky Means".
W 1999 roku nagrali nowe demo "FullMoon", które z pomocą Tico-Tico Studio otworzył zespołowi drogę do kariery już jako Sonata Arctica. Pierwszy singel – "UnOpened" został wydany latem 1999 roku. Jesienią wypuszczono do sprzedaży pierwszy album studyjny "Ecliptica". Niedługo potem Sonata Arctica towarzyszyła jako support grupie Stratovarius na europejskim Tournée. Występy trwały dwa miesiące, a zespół zagrał około 30 koncertów w 10 krajach.
Dwa lata później w maju 2001 roku wydano pierwszy singel z drugiego albumu zespołu, "Silence", zatytułowany "Wolf &amp; Raven". Album "Silence" otrzymał status złotej płyty – sprzedano 15 tysięcy egzemplarzy. Był to pierwszy sukces zespołu. Następnie wydano singel "Last Drop Falls". Czwartego września 2001 roku w Tokio nagrano album na żywo wydany później jako "Songs of Silence – Live In Tokyo".
Na trzecim studyjnym albumie grupy jako klawiszowiec udzielił się członek grupy Stratovarius Jens Johansson. Zagrał w 4 utworach, w pozostałych piosenkach na płycie jako klawiszowiec wystąpił wokalista zespołu Tony Kakko. Pierwszym singlem z albumu "Winterheart’s Guild" był "Victoria’s Secret", który w pierwszym tygodniu sprzedaży wspiął się na 2 miejsce w oficjalnych fińskich notowaniach. W ciągu następnych dwóch tygodni znalazł się on na 1 miejscu, pozostawiając w tyle takich artystów jak Eminem, Negative i The Rasmus. "Victoria’s Secret" został najlepiej sprzedającym się singlem w historii grupy.
Kolejny sukces odniósł album "Winterheart’s Guild", który w pierwszym tygodniu sprzedaży uplasował się na trzecim miejscu notowań pozostając w pierwszej dziesiątce przez 5 tygodni. Krążek w Finlandii rozszedł się w nakładzie ok. 14 000 egzemplarzy. W drugiej połowie 2003 roku wydano kolejny singel zatytułowany "Broken".
W marcu 2004 roku perkusista zespołu, Tommy Portimo został ojcem, a zespół rozpoczął nagrywanie czwartego albumu studyjnego. Trzy miesiące później zespół zakończył pracę w studio. Album zatytułowany "Reckoning Night" trafił do sprzedaży na początku października. Pierwszy singel z płyty został wydany 23 sierpnia. Trafił on od razu na pierwsze miejsce fińskich notowań i pozostał w pierwszej dziesiątce przez sześć tygodni. Po wydaniu tego albumu muzycy otrzymali zaproszenie do wspólnego Europejskiego Tournée z zespołem Nightwish.
W roku 2005 wytwórnia Spinefarm Records (z którą Sonata współpracowała do 2003 roku) wydała na pożegnanie zespołu kompilację ich największych przebojów zatytułowaną „The End of This Chapter”. Po koncercie w Tokio w lutym 2005 roku zespół wydał rok później DVD, na którym znajdował się zapis tegoż koncertu. Tytuł DVD oraz CD, która była dołączona do filmu brzmiał „For the Sake of Revenge”.
Zelitan Games, firma zajmująca się produkcją gier, zapowiedziała w 2006 roku grę cRPG bazującą na muzyce Sonaty. Będzie się ona nazywać „Winterheart’s Guild”. Nazwa pochodzi od tytułu trzeciego albumu Finów. Pracę nad grą zostały jednak zawieszone z nieokreślonych powodów. Na konferencji gier wideo w Lipsku w 2006, z klawiszowcem zespołu Henrikiem Klingenbergiem, jako jednym z grywalnych postaci.
W maju 2007 roku zespół wydał swój kolejny studyjny album zatytułowany "Unia" (co po fińsku znaczy „marzenia”). Utwory znajdujące się na krążku są mroczniejsze od poprzednich piosenek Sonaty. Ich styl poszedł również bardziej w stronę tzw. progpoweru (progressive metal połączony z power metalem). We wrześniu 2007 roku zespół opuścił gitarzysta Jani Liimatainen. Zastąpił go Elias Viljanen.
Dwa i pół roku po premierze albumu "Unia" Sonata wydała swój kolejny album studyjny – "The Days of Grays". Znalazły się na nim w sumie 22 utwory (12 w wersji podstawowej albumu + 3 utwory dodatkowe + 7 wersji orkiestralnych zamieszczonych na osobnej płycie). Wraz z nowym albumem pojawiły się dwa promujące single – „The Last Amazing Grays” oraz „Flag in the Ground”. Teledysk do utworu „Flag in the Ground” został nakręcony we Wrocławiu przez polską wytwórnię – Grupa 13.
11 listopada 2011 zespół wydał album koncertowy "Live in Finland" zawierający nagrania koncertowe z koncertu w Oulu oraz Sonata Arctica Open Air w Kemi. W maju 2012 został wydany kolejny, siódmy album studyjny, zatytułowany "Stones Grow Her Name". Jako single z tego albumu ukazały się utwory "I Have a Right" oraz "Shitload Of Money", oba z dostępną wersją limitowaną (500 sztuk) z autografami wszystkich członków zespołu.
26 sierpnia 2013 po zakończeniu trasy koncertowej „Stones Grow Her Name” z zespołu odszedł basista Marko Paasikoski. Jego miejsce zajął Pasi Kauppinen.

</doc>
<doc id="189549" url="https://pl.wikipedia.org/wiki?curid=189549" title="Bobolice (gmina)">
Bobolice (gmina)

Bobolice – gmina miejsko-wiejska w województwie zachodniopomorskim, w południowej części powiatu koszalińskiego.
Siedzibą gminy jest miasto Bobolice.
Według danych z 30 czerwca 2009 roku gmina miała 9740 mieszkańców.
Miejsce w województwie (na 114 gmin):
powierzchnia 7., ludność 36.
Położenie.
Według danych z 1 stycznia 2009 powierzchnia gminy Bobolice wynosi 367,56 km². Gmina stanowi 22,0% powierzchni powiatu.
Sąsiednie gminy:
W latach 1975–1998 gmina położona była w województwie koszalińskim.
Demografia.
Gminę zamieszkuje 15,7% ludności powiatu.
Przyroda i turystyka.
Gmina leży na Pojezierzu Bytowskim. W gminie znajdują się 3 rezerwaty położone na wschód od Bobolic: leśne „Buczyna” i „Wapienny Las” oraz wodno-florystyczne „Jezioro Szare” i „Jezioro Piekiełko”. Przez północną część gminy przepływa rzeka Radew dostępna dla żeglugi kajakowej, wzdłuż niej prowadzi zielony szlak turystyczny. Tereny leśne zajmują 44% powierzchni gminy, a użytki rolne 47%.
Komunikacja.
Przez gminę Bobolice prowadzą drogi krajowe nr 11 łączące miasto przez Mostowo (19 km) i Manowo (27 km) z Koszalinem (39 km) i przez Wierzchowo (12 km) ze Szczecinkiem (31 km) i nr 25 w kierunku Białego Boru (18 km) oraz wojewódzkie nr 169 do Tychowa (25 km), nr 171 do Grzmiącej (17 km), nr 207 przez Drzewiany (9 km) do Polanowa (26 km) oraz nr 200 z Drzewian do Mostowa (24 km).
Bobolice uzyskały połączenie kolejowe w 1897 r. po doprowadzeniu linii kolejowej z Grzmiącej, w 1903 r. przedłużonej do Polanowa. W 1945 r. linia została rozebrana. Przez gminę prowadziła także kolej wąskotorowa o szerokości 750 mm. W 1895 r. została otwarta linia z Białogardu Wąsk. do Świelina, a 10 lat później z Manowa przez Świelino do Bobolic Wąsk. (wcześniej został otwarty odcinek Koszalin Wąsk.- Manowo). W 1945 r. obydwie linie zostały zamknięte. Po zmianie szerokości toru na 1000 mm, ponownie otwarta została w 1948 r. linia Białogard Wąsk.- Bobolice Wąsk., a 2 lata później Koszalin Wąsk.- Świelino. W połowie lat 80. zamknięto odcinek Świelino- Bobolice Wąsk., w 1996 r. Białogard Wąsk.- Świelino, a w 2001 Koszalin Wąsk.- Świelino.
W gminie czynny jest 1 urząd pocztowy: Bobolice (nr 76-020).
Administracja.
W 2016 r. wykonane wydatki budżetu gminy Bobolice wynosiły 39,5 mln zł, a dochody budżetu 40 mln zł. Zobowiązania samorządu (dług publiczny) według stanu na koniec 2016 r. wynosiły 16,1 mln zł, co stanowiło 40,2% poziomu dochodów.
Gmina Bobolice utworzyła 20 jednostek pomocniczych, będących sołectwami.

</doc>
<doc id="189550" url="https://pl.wikipedia.org/wiki?curid=189550" title="Józef Kustroń">
Józef Kustroń

Józef Rudolf Kustroń (ur. 16 października 1892 w Stryju, zm. 16 września 1939 w Ułazowie) – generał brygady Wojska Polskiego.
Życiorys.
Urodził się 16 października 1892 w rodzinie Andrzeja i Magdaleny z Fedoryków. Młodość spędził w Nowym Sączu, gdzie osiadła jego rodzina. Został absolwentem C.K. gimnazjum w Nowym Sączu, w którym należał do polskich nielegalnych organizacji niepodległościowych, w tym związku młodzieży Zet, sam także je organizował. W 1910 podjął studia prawnicze i filozoficzne na Uniwersytecie Jagiellońskim w Krakowie. W 1912 wstąpił do paramilitarnego polskiego Związku Strzeleckiego. Równolegle ze studiami na uniwersytecie, studiował również w Akademii Handlowej.
Po wybuchu I wojny światowej wstąpił do Legionów Polskich i został komendantem plutonu w IV batalionie 2 pułku piechoty, skierowanego na front przeciw Rosji. 29 października 1914 został ciężko ranny w bitwie pod Mołotkowem, za postawę w tej walce został odznaczony Orderem Virtuti Militari. Po leczeniu w szpitalu, powrócił na front. Objął tym razem dowództwo 2 kompanii w 4 pułku piechoty. Walczył z pułkiem m.in. pod Jastkowem na Lubelszczyźnie i na Wołyniu. Pod koniec 1916 został mianowany adiutantem 2 pp. W czasie służby w Legionach awansował kolejno na stopień: chorążego (29 września 1914), podporucznika (5 listopada 1914), porucznika (25 czerwca 1915) i kapitana (1 listopada 1916). Latem 1917, po kryzysie przysięgowym, został wcielony do c. i k. armii. Od 1917 działał w konspiracyjnej Polskiej Organizacji Wojskowej. Od 31 października 1918 uczestniczył w rozbrajaniu żołnierzy austriackich w Krakowie.
Po odzyskaniu przez Polskę niepodległości od listopada 1918 w odrodzonym Wojsku Polskim. Od stycznia 1919 pracował w Ministerstwie Spraw Wojskowych i na stanowiskach sztabowych. Podczas wojny polsko-bolszewickiej, od lipca 1920 kierował z ramienia Naczelnego Dowództwa w stopniu podpułkownika przewozami wojskowego transportu kolejowego i ewakuacją kolejową na zachód. Za zasługi podczas wojny polsko-bolszewickiej został odznaczony w 1923 Orderem Virtuti Militari.
3 maja 1922 został zweryfikowany w stopniu podpułkownika ze starszeństwem z dniem 1 czerwca 1919 i 130. lokatą w korpusie oficerów piechoty, a jego oddziałem macierzystym był wówczas 33 pułk piechoty. 10 lipca 1922 roku został zatwierdzony na stanowisku dowódcy pułku batalionu sztabowego 43 pułku piechoty w Dubnie. 18 listopada 1922 roku został przeniesiony do 42 pułku piechoty w Białymstoku na stanowisko zastępcy dowódcy pułku. 18 stycznia 1925 został przeniesiony do 55 pułku piechoty w Lesznie na stanowisko dowódcy pułku. 3 maja 1926 został awansowany na pułkownika ze starszeństwem z dniem 1 lipca 1925 i 7. lokatą w korpusie oficerów piechoty. Podczas przewrotu majowego, Kustroń jako piłsudczyk nie dopuścił do wyruszenia swojego pułku na odsiecz siłom rządowym. 21 stycznia 1930 został mianowany dowódcą piechoty dywizyjnej 16 Pomorskiej Dywizji Piechoty w Grudziądzu. Od 10 listopada 1931 do 15 lipca 1932 był słuchaczem VI Kursu Centrum Wyższych Studiów Wojskowych w Warszawie. W październiku 1935 został mianowany dowódcą 21 Dywizji Piechoty Górskiej w Bielsku. Z dywizją wziął udział w zajęciu Zaolzia. Prezes Oddziału Biała Związku Legionistów Polskich w 1936 roku.
Na stopień generała brygady został awansowany ze starszeństwem z dniem 19 marca 1939 i 2. lokatą w korpusie generałów. W Bielsku, mieście o dużym procencie ludności niemieckiej, Kustroń zaangażował się aktywnie w działalność o polskim charakterze społeczno-politycznym, gospodarczym i narodowym. Był także prezesem oddziału Polskiego Związku Zachodniego. Jeszcze przed wybuchem wojny, oddziały polskie na tym terenie zmagały się z niemiecką dywersją.
Podczas kampanii wrześniowej gen. bryg. Józef Kustroń dowodził nadal 21 Dywizją Piechoty Górskiej, wchodzącą w skład Grupy Operacyjnej „Bielsko” i Armii „Kraków”. Od 1 września 1939 21 DPG uczestniczyła w ciężkich walkach odwrotowych, po których osłabiona przedarła się na południową Lubelszczyznę. 16 września Dywizja, usiłując przebić się, stoczyła zaciekłą walkę pod Oleszycami z przeważającymi siłami niemieckiej 45 Dywizji Piechoty. Około godz. 14 w lesie między Koziejówką a Ułazowem generał Kustroń został zabity, uczestnicząc w ataku podczas próby przebicia się. Został pochowany na polu bitwy. Zwłoki ekshumowano trzykrotnie. W 1953 jego grób przeniesiono do Nowego Sącza.
25 września 1965 w Zakopanem gen. bryg. Mieczysław Boruta-Spiechowicz sporządził wniosek na odznaczenie śp. gen. bryg. Józefa Kustronia Orderem Virtuti Militari III klasy, w konkluzji którego napisał: „emigracyjno-londyńska Kapituła Orderu Virtuti Militari przyznała (Dz. Pers. nr 3/47) generałowi Józefowi Kustroniowi za kampanię wrześniową order Virtuti Militari IV klasy. Odznaczenie to uważam za niewystarczające”. Wniosek został zatwierdzony przez MON w 1967.
Życie prywatne.
Żonaty od 1916 z Aleksandrą z Dagnanów, z którą miał troje dzieci: Stanisława (ur. 1918), Krystynę (ur. 1922) i Adama (ur. 1927).
W kwietniu 2016 roku w archiwum Instytutu Polskiego i Muzeum im. gen. Sikorskiego w Londynie został odnaleziony list wdowy po generale – Aleksandry, skierowany jesienią 1939 do gen. Stanisława Maczka, z prośbą o potwierdzenie faktu śmierci męża pod Ułazowem.
Ordery i odznaczenia.
W 2016 trzy należące do generała Krzyże Virtuti Militari zostały przekazane przez jego rodzinę do Muzeum Wojska Polskiego w Warszawie. Krzyż Srebrny, przyznany za udział w wojnie 1919–1921, generał miał na sobie w chwili śmierci. Zakrwawione odznaczenie Niemcy odpięli od munduru i zwrócili żonie. Ślady po krwi zachowały się na baretce do dzisiaj.
Upamiętnienie.
W latach 1981–1984 działało w Nowym Sączu Towarzystwo im. Generała Józefa Kustronia, którego inicjatorem, a później prezesem był Jerzy Giza. Towarzystwo to kultywujące idee Polski niepodległej i chcące wybudować gen. J. Kustroniowi pomnik w Nowym Sączu, zostało rozwiązane przez komunistyczne władze miasta „za godzenie w żywotne interesy państwa”. Majątek Towarzystwa został zagarnięty przez ZBoWiD w Nowym Sączu (w tym pieniądze zgromadzone na pomnik generała). Przez okres swej jawnej działalności, a potem konspiracyjnej Towarzystwo ściśle współpracowało z Komitetem Opieki nad Kopcem Józefa Piłsudskiego w Krakowie, Oddziałem Krakowskim Związku Legionistów Polskich, Warszawską Rodziną Legionistów i Peowiaków, a także „podziemną” Solidarnością. Posiadało odznakę organizacyjną, która nawiązywała symboliką do tradycji legionowej (II Brygada, 4 pułk piechoty Legionów Polskich). Do czołowych działaczy Towarzystwa należeli: Bogdan Sekuła, Leszek Migrała, Janusz Kwiatkowski, Daniel Weimer, Stanisław Cabała i Tadeusz Giza. 16 września 1983 r. Towarzystwo zorganizowało w Nowym Sączu niezależne uroczystości ku czci gen. Kustronia, na które przybyli konsulowie generalni Stanów Zjednoczonych Ameryki Północnej Charles Smith jr i Republiki Francuskiej Andre Bonamy, a także gen. Mieczysław Boruta-Spiechowicz wraz z grupą legionistów. Uroczystością towarzyszyła wystawa w Domu Kultury im. gen. B. Pierackiego, która po trzech dniach ekspozycji została zamknięta przez władze polityczno-administracyjne miasta. Po rozwiązaniu Towarzystwa przez władze komunistyczne, prowadziło ono działalność konspiracyjną (1984–1989). Ufundowało tablicę ku czci gen. Józefa Kustronia oraz tablicę w hołdzie wszystkim dowódcom 1 pułku strzelców podhalańskich, którą odsłonięto w listopadzie 1988 r. w kościele pw. św. Kazimierza w Nowym Sączu w 70 rocznicę odzyskania przez Polskę niepodległości. W „Almanachu Sądeckim” można przeczytać artykuł na temat Towarzystwa zatytułowany „Kustroniowcy” (nr 4/1995).
Generał Józef Kustroń został patronem:
W czerwcu 1939 roku imieniem Józefa Kustronia nazwano jedną z ulic w przyłączonym do Polski Czeskim Cieszynie (obecnie ulica Pražská (Praska)).

</doc>
<doc id="189551" url="https://pl.wikipedia.org/wiki?curid=189551" title="21 Dywizja Piechoty (LWP)">
21 Dywizja Piechoty (LWP)

21 Dywizja Piechoty – związek taktyczny Sił Zbrojnych PRL.
Sformowana w 1950 roku według etatów dywizji piechoty typu B „konna mała”. Sztab dywizji stacjonował w Lidzbarku Warmińskim. Dywizja weszła w skład 8 Korpusu Piechoty. Wiosną 1957 w ramach kolejnej redukcji, rozformowano 21 Dywizję Piechoty.
Skład i rozmieszczenie (1952).
W połowie września 1955 dywizje przeniesiono na nowe etaty (nr 2/171-2/184). Nieznacznie zmniejszono w niej liczbę żołnierzy (z 3542 do 3500).
Również we wrześniu podporządkowano dywizji 84 pułk piechoty z rozwiązywanej 22 DP.
We wrześniu 1956 w związku z rozwiązaniem dowództwa 8 KA, dywizję bezpośrednio podporządkowano dowódcy Warszawskiego OW.
Żołnierze dywizji.
Dowódcy dywizji:

</doc>
<doc id="189553" url="https://pl.wikipedia.org/wiki?curid=189553" title="Golem">
Golem

Golem ( lub ; "gojlem") – istota utworzona z gliny na kształt człowieka, ale pozbawiona duszy rozumiejącej "neszama", a zatem również zdolności mowy.
Hebrajskie słowo "golem" pojawia się w Biblii tylko raz, w Księdze Psalmów 139:16, który to werset tradycja talmudyczna wkłada w usta Adama. W tym miejscu bywa ono tłumaczone jako „zarodek, embrion”, ale prawdopodobnie oznacza coś bezkształtnego, pozbawionego formy. W średniowieczu utożsamiano je z greckim pojęciem bezkształtnej materii – ("hē hýlē"). Część tradycji żydowskiej traktuje również Adama przed obdarzeniem go bożym tchnieniem jako golema.
Tworzenie golema przez ludzi wiąże się z powtarzaniem procesu bożej kreacji. Jako że uważano, iż została ona dokonana za pomocą liter alfabetu hebrajskiego, również przez odpowiednie ich układy próbowano ponowić ten akt. Pierwsze przekazy o golemie utworzonym przez człowieka zawiera Talmud. Później na stałe praktyki te związane były z magicznym wykorzystaniem traktatu Sefer Jecira i odtworzeniem podanej tam struktury boskiej kreacji.
Legenda.
Najbardziej znana legenda na temat golema mówi o stworzeniu go przez rabina Jehudę Löw ben Bezalela z Pragi (urodzonego w Poznaniu), znanego również jako Maharal.
W drugiej połowie XVI w. nasiliły się ataki na praskich Żydów, których posądzano o bezbożne praktyki i okultyzm. Aby obronić siebie i innych, rabin Maharal ulepił z gliny wielką postać człowieka, którą następnie ożywił za pomocą tajemnych rytuałów i modłów, na koniec wypisując na czole lub wkładając do ust Golema pergamin ze słowem "Emet" (w języku hebrajskim słowo to, אמת, oznacza „prawdę”). Wymazanie pierwszej litery powodowało powstanie słowa "met" (w języku hebrajskim מת oznacza „śmierć”) co odbierało życie istocie. Według innych mogło to być również słowo "Adam", czyli „człowiek”, natomiast po wymazaniu pierwszej litery "dam", co oznacza po hebrajsku „krew”. Tak stworzona istota była jednak niema i bezmyślna, gdyż nie została stworzona przez Boga; mogła tylko wykonywać polecenia i pracować, sama nie mając własnej, wolnej woli.
Według jednej z wersji legendy, po obronie Żydów przed atakami ludności, Golem wpada w szał i zaczyna mordować tych, którym służył; Maharal wyjmuje mu pergamin z ust i wykreślając pierwszą literę ze słowa "Emet" sprawia, że istota staje się na powrót glinianym posągiem. W innej wersji legendy, po wykonaniu pracy Maharal unieruchamia Golema zabierając mu pergamin ze słowem, a następnie ukrywa na strychu praskiej synagogi.
Szczątki Golema znajdują się jakoby na strychu synagogi w Pradze (Egon Erwin Kisch, "Jarmark sensacji").
Golem w kulturze masowej.
W literaturze:
W filmie:
W teatrze:
W muzyce:
Występuje również w wielu grach komputerowych czy opowiadaniach utrzymanych w klimatach fantasy w charakterze przeciwników, np. w serii gier "Heroes of Might and Magic", czy też elementów fabuły, jak w grze "".

</doc>
<doc id="189554" url="https://pl.wikipedia.org/wiki?curid=189554" title="Kamelot">
Kamelot

Kamelot to zespół muzyczny z Tampy na Florydzie (USA) grający power metal. Został założony przez Thomasa Youngblooda i Richarda Warnera w 1991 roku.
Do tej pory zespół wydał dziewięć albumów studyjnych, dwa albumy "live" oraz jeden album "live DVD".
Historia.
Zespół Kamelot został założony w 1991 roku w mieście Tampa na Florydzie przez Thomasa Youngblooda i Richarda Warnera. W 1994 roku grupa podpisała umowę z wytwórnią Noise Records. Ich pierwszy album "Eternity" został wydany w 1995 roku. Kolejny album, "Dominion", wyszedł w roku 1997. W tym samym roku, perkusista i założyciel zespołu, Richard Warner, oraz wokalista Mark Vanderbilt zostali zastąpieni przez Caseya Grillo oraz Roya Khana. W nowym składzie w 1998 roku zespół wydał album zatytułowany "Siége Perilous". Jesienią tego samego roku grupa wyruszyła w trasę po Europie, a dwanaście miesięcy później, w 2000 roku, wydała kolejny album "The Fourth Legacy".
Latem 2000 roku zespół wyruszył w kolejną trasę, dając koncerty w Niemczech, Austrii, Szwajcarii, Holandii, Belgii, Włoszech, Grecji oraz Hiszpanii. Jej owocem był pierwszy album "live" ("The Expedition"). Parę miesięcy później grupa zaprezentowała swój piąty album, "Karma". Szósty album zatytułowany "Epica" został wydany w 2003 roku. Zarówno ten album jak i kolejny ("The Black Halo" wydany w 2005 roku) bazują na dramacie Johanna Wolfganga von Goethego o tytule "Faust", opowiadającym o człowieku, który zaprzedał swoją duszę diabłu. Podczas trasy "Black Halo World Tour" headlinerami dla zespołu były grupy Epica, Kotipelto oraz Silent Force.
W 2005 roku Kamelot nagrał swoje pierwsze teledyski do utworów „The Haunting (Somewhere in Time)” oraz „March of Mephisto” pochodzących z albumu "The Black Halo".
Oba teledyski reżyserował Patric Ullaeus. 5 października 2005 roku do zespołu dołączył piąty oficjalny członek, Oliver Palotai (instrumenty klawiszowe oraz okazyjnie gitara).
W drugiej połowie trasy "Black Halo World Tour" zespół odwiedził takie kraje jak USA, Kanada, Brazylia, Holandia, Belgia, Szwecja oraz Norwegia. W listopadzie 2006 roku grupa wydała DVD o tytule "One Cold Winter’s Night", zawierające zapis koncertu w Rockefeller Music Hall (Oslo, Norwegia), który miał miejsce 11 lutego 2006 roku.
Jesienią 2006 roku grupa powróciła do "Gate Studios" w Wolfsburgu (Niemcy), aby nagrać kolejny album – "Ghost Opera". Płyta została wydana w czerwcu 2007 roku, a parę miesięcy później ukazała się reedycja tego albumu zatytułowana "Ghost Opera – The Second Coming". Oprócz utworów składających się na album "Ghost Opera" znalazły się tu również kompozycje "live" nagrane podczas koncertu w Belgradzie oraz piosenki bonusowe: „Season's End”, „The Pendulous Fall”, „Epilogue” i remix utworu „Rule the World”.
W listopadzie 2010 roku zespół wydał nowy album "Poetry for the Poisoned". 22 kwietnia 2011 roku Kamolot ogłosił odejście Roya Khana z zespołu.
22 lipca 2012 roku zespół ogłosił, iż nowym wokalistą zespołu został Tommy Karevik, związany z formacją Seventh Wonder.

</doc>
<doc id="189555" url="https://pl.wikipedia.org/wiki?curid=189555" title="Jarosław Wojciechowski (architekt)">
Jarosław Wojciechowski (architekt)

Jarosław Marian Wojciechowski (ur. 30 lipca 1874 w Warszawie, zm. 7 października 1942 tamże) – polski inżynier architekt, konserwator zabytków, wykładowca Politechniki Warszawskiej, członek Towarzystwa Naukowego Warszawskiego, kierownik Wydziału III zabytków i muzeów w Ministerstwie Sztuki i Kultury w 1919 roku.
Życiorys.
Był synem Konstantego (architekta) i Józefy z Czarnomskich. W 1893 r. ukończył V Gimnazjum w Warszawie, studiował następnie (do 1898) architekturę w Instytucie Inżynierów Cywilnych w Petersburgu. Po studiach pracował krótko w biurze projektowym ojca, a od 1899 r. we własnym biurze. W latach 1911–1923 był architektem Kurii Diecezjalnej Kujawsko-Kaliskiej. Był pracownikiem Rady Komisji Odbudowy Kraju i Racjonalnego Budownictwa Tymczasowej Rady Stanu. W 1919 r. został wykładowcą Politechniki Warszawskiej, gdzie prowadził zajęcia z konserwacji zabytków (od 1920 jako docent). Przez trzy lata zasiadał w Radzie Artystycznej miasta stołecznego Warszawy (1915–1918), pracował następnie jako urzędnik w Ministerstwie Wyznań Religijnych i Oświecenia Publicznego (1918 starszy referent, 1918–1919 naczelnik Wydziału Zabytków). Działał w Towarzystwie Opieki nad Zabytkami Przeszłości (które nadało mu tytuł członka honorowego), a w 1930 został przyjęty w poczet członków Towarzystwa Naukowego Warszawskiego (członek korespondent).
Zmarł w Warszawie. Został pochowany na cmentarzu Powązkowskim (kwatera 284a wprost-2-26).
Działalność.
W pracy zawodowej i naukowej zajmował się konserwacją obiektów pałacowych oraz konserwacją i projektowaniem obiektów sakralnych. Na ziemi kieleckiej zaprojektował m.in. kościoły w Brzeźnicy (1908) i Mninie (1911), ale nie doczekały się one realizacji. Jego autorstwa były projekty kościoła pod wezwaniem św. Elżbiety we Lwowie, kościoła MB Częstochowskiej w Miedzierzy oraz gmachu Szkoły Handlowej w Łodzi. W Warszawie wykonał serię zdjęć (dla potrzeb inwentaryzacyjnych) dawnych siedzib królewskich, zajmował się konserwacją kamienicy Baryczkowskiej na Rynku Starego Miasta oraz pałacu w Wilanowie. Był autorem rozbudowy kościoła św. Mateusza w Bądkowie k. Aleksandrowa Kujawskiego
Opracował nowatorskie metody konserwacyjne, które wykorzystał m.in. w restauracji XVI-wiecznego kościoła w Brochowie; ponadto przeprowadził konserwację kościoła pod wezwaniem św. Jakuba w Sandomierzu, kościoła św. Andrzeja Apostoła w Nieznamierowicach, kościoła św. Jadwigi i św. Stanisława w Odrzywole i innych.
Był jednym z organizatorów wystawy architektonicznej „Wieś i Miasteczko”, potem (1913–1915) redagował periodyk pod takim samym tytułem.

</doc>
<doc id="189556" url="https://pl.wikipedia.org/wiki?curid=189556" title="Wiszar">
Wiszar

Wiszar – pło paprociowo-trzcinowe, torfowisko wiszące, występuje w obszarach źródliskowych. Torfowisko wiszące – soczewkowate torfowisko źródliskowe, położone na stromym zboczu, silnie uwodnione dzięki utrzymywaniu wody przez torf i stałemu dopływowi ze źródła.
Literackie użycie słowa.
W literaturze pięknej słowo wiszar funkcjonuje w nieco innym znaczeniu, z objaśnień do wiersza 744 sceny XIX aktu III "Wesela" Stanisława Wyspiańskiego, wydawnictwo Ossolineum, seria "Nasza Biblioteka", wydanie trzecie:
Często słowo to było poetyckim synonimem urwiska. W takim lub zbliżonym znaczeniu używali go m.in. Krzysztof Kamil Baczyński ("Czekanie na nikogo"), Zygmunt Krasiński ("Nie-Boska komedia"), Cyprian Kamil Norwid ("Psalm Wigilii"), Edward Porębowicz (tłumaczenie "Boskiej Komedii") czy Adam Mickiewicz ("Droga nad przepaścią w Czufut-Kale").

</doc>
<doc id="189557" url="https://pl.wikipedia.org/wiki?curid=189557" title="Metalium">
Metalium

Metalium – niemiecka grupa muzyczna wykonująca power metal.

</doc>
<doc id="189558" url="https://pl.wikipedia.org/wiki?curid=189558" title="The Elder Scrolls">
The Elder Scrolls

The Elder Scrolls (w skrócie "TES") – seria komputerowych gier fabularnych stworzona przez studio Bethesda Softworks. Prace nad serią rozpoczęły się w 1992, wcześniej zespół tworzył przede wszystkim gry sportowe. W 1994 został wydany "" na system MS-DOS, który zapoczątkował serię "The Elder Scrolls". Gry z serii charakteryzują się swobodą w działaniu, co jest wynikiem specjalnie zaprojektowanego świata gry. Świat gry to ogromny tętniący życiem kontynent o nazwie Tamriel. Większość obszaru gry jest dostępna dla graczy już na samym początku rozgrywki. Seria oferuje wiele możliwości, począwszy od personalizacji postaci, skończywszy na rozwijaniu umiejętności czy wykonywaniu zadań.
Gry powiązane z serią.
Pojawiło się także kilka gier, które nie są bezpośrednio powiązane z powyższymi tytułami, ale ich akcja rozgrywa się w uniwersum serii:
Książki.
W 2009 roku miała miejsce premiera książki "Miasto w przestworzach" (ang. "The Infernal City") napisanej przez Gregory’ego Keyesa, która w Polsce została wydana przez wydawnictwo Amber 27 lipca 2010. Jej akcja toczy się około 40 lat po kryzysie Otchłani. W 2011 roku wydano drugą książkę Gregory’ego Keyesa osadzoną w uniwersum "Elder Scrolls" o tytule "Lord of Souls", która jest kontynuacją "The Infernal City". Zarówno "Miasto w przestworzach," jak i "Lord of Souls" były dodawane jako bonus do niektórych przedpremierowych zamówień gry "".

</doc>
<doc id="189560" url="https://pl.wikipedia.org/wiki?curid=189560" title="Gamma Ray">
Gamma Ray

Gamma Ray – zespół muzyczny z Niemiec grający power metal, założony przez byłego gitarzystę i wokalistę Helloween, Kaia Hansena. Zespół zdobył dużą popularność w Niemczech, Japonii oraz niemałą w Polsce. Pierwotnie ich debiutancki album "Heading for Tomorrow" był podpisywany pod Kaia Hansena. Wokal pierwotnie należał do Ralfa Scheepersa (obecnie Primal Fear).

</doc>
<doc id="189562" url="https://pl.wikipedia.org/wiki?curid=189562" title="Iron Savior">
Iron Savior

Iron Savior – zespół muzyczny z Niemiec, grający power metal.

</doc>
<doc id="189574" url="https://pl.wikipedia.org/wiki?curid=189574" title="HD 188753 A b">
HD 188753 A b

HD 188753 A b (inne nazwy: Ho 581 Ab, BD+41°3535 Ab oraz Tatooine) – hipotetyczna planeta pozasłoneczna okrążająca gwiazdę HD 188753 A, której odkrycie zostało ogłoszone 14 lipca 2005 przez doktora Macieja Konackiego, polskiego astronoma pracującego w Stanach Zjednoczonych.
Jeśli istnienie planety zostanie potwierdzone, będzie to druga planeta znajdująca się w potrójnym układzie gwiazdowym, po 16 Cygni B b. HD 188753 Ab należy do grupy tzw. gorących jowiszy, gazowych olbrzymów orbitujących bardzo blisko głównej gwiazdy. Potrzebuje ona zaledwie 3,3 dnia na wykonanie pełnego obiegu wokół gwiazdy, w odległości równej trzydziestej części dystansu między Ziemią a Słońcem. Temperatura powierzchni planety wynosi około 720 K.
Wokół gwiazdy centralnej krąży układ podwójny gwiazd z okresem wynoszącym 25,7 lat, a dwie gwiazdy tworzące ten układ obiegają wspólny środek masy w czasie 156 dni. Układ HD 188753 znajduje się 149 lat świetlnych od Ziemi w konstelacji Łabędzia.
Nazwa.
Oficjalną nazwą planety jest HD 209458 b, utworzona z oznaczenia gwiazdy w katalogu Henry’ego Drapera. Litera "A" jest standardowym oznaczeniem dla gwiazdy, wokół której krąży, co jest spowodowane położeniem w układzie wielokrotnym, natomiast litera "b" jest oznaczeniem dla pierwszej odkrytej planety w tym układzie. Innymi nazwami planety są Ho 581 Ab i BD+41°3535 Ab.
Planeta jest także nazywana Tatooine, co jest nawiązaniem do fikcyjnej planety z sagi Gwiezdnych wojen. Obie planety znajdują się w układzie wielokrotnym, co było powodem nadania jej takiej nazwy. W przeciwieństwie do planety z filmu, HD 188753 A b znajduje się w układzie potrójnym, podczas gdy Tatooine w układzie podwójnym.
Kontrowersje.
W lutym 2007 roku zespół Anne Eggenberger opublikował wyniki swoich badań, wskazujące, że w układzie HD 188753 nie ma żadnej planety. W swojej odpowiedzi dr Konacki zaznaczył, że grupa ta posługiwała się mniej dokładnym sprzętem i jej wnioski są zbyt daleko idące, ale dalsze badania tego systemu są przewidziane. Raport z 2009 roku, oparty na wcześniejszych pomiarach zespołu Eggenberger, ponownie nie potwierdza istnienia tej planety.

</doc>
<doc id="189575" url="https://pl.wikipedia.org/wiki?curid=189575" title="Zbrodnia w Jedwabnem">
Zbrodnia w Jedwabnem



</doc>
<doc id="189578" url="https://pl.wikipedia.org/wiki?curid=189578" title="(588) Achilles">
(588) Achilles

(588) Achilles – planetoida z grupy trojańczyków Jowisza obozu greckiego.
Odkrycie.
Została odkryta 22 lutego 1906 roku w Landessternwarte Heidelberg-Königstuhl w Heidelbergu przez niemieckiego astronoma Maxa Wolfa. Była pierwszą odkrytą planetoidą trojańską. Nazwa planetoidy pochodzi od Achillesa, bohatera "Iliady" Homera.
Orbita.
(588) Achilles obiega Słońce w średniej odległości ok. 5,2 j.a. w punkcie Lagrange’a L4 na orbicie Jowisza, porusza się zawsze ok. 60° przed Jowiszem, pozostając z nim grawitacyjnie związany (rezonans orbitalny 1:1). Orbita tego obiektu nachylona jest pod kątem 10,3° względem ekliptyki, a jej mimośród wynosi 0,148.
Właściwości fizyczne.
Jest to ciało o średnicy ok. 130 km, posiadające najprawdopodobniej nieregularny kształt. Obraca się w czasie ok. 7 godzin i 18 minut wokół własnej osi. Albedo tej planetoidy to 0,033, jest więc to bardzo ciemny obiekt, którego jasność absolutna wynosi 8,7. (588) Achilles zalicza się to planetoid typu spektralnego D. Na jego powierzchni panuje średnia temperatura ok. 124 K.

</doc>
<doc id="189579" url="https://pl.wikipedia.org/wiki?curid=189579" title="Ekwiwokacja">
Ekwiwokacja

Ekwiwokacja (fr. "équivoque" – dwuznacznik z łac. "aequus" „równy, gładki”, "vox", dpn. "vocis" „głos, dźwięk, (wy)mowa”) – jeden z błędów logiczno-językowych, z grupy wieloznaczności aktualnej.
Definicja.
Ekwiwokacja następuje, gdy:
Wskazówki.
Głównym powodem popełniania ekwiwokacji jest sytuacja, w której jedno z pokrewnych znaczeń danego wyrazu (zwrotu) używane jest znacznie częściej niż drugie jego znaczenie, co powoduje, iż to pierwsze używane jest na mocy nawyku, nawet wtedy, gdy powinno być użyte znaczenie drugie.
Celem uniknięcia ekwiwokacji należy pamiętać o następującej regule: zanim użyjesz danego terminu w swojej wypowiedzi, zastanów się, czy w jej kontekście może on posiadać to znaczenie, w którym chcesz go użyć.
Spory słowne.
Występowanie ekwiwokacji w dyskusji prowadzi do tzw. sporów słownych, gdzie dwie osoby przekonane są, że spierają się o problem, a w istocie spierają się o znaczenie jakiegoś słowa. W sytuacji sporu słownego w zasadzie obie strony mogą mieć rację, równie dobrze może nie mieć jej żadna z nich. Konfliktu takiego nie da się rozwiązać bez uzgodnienia znaczenia pojęć.
Przykłady.
We wszystkich przykładach dyskutanci przyjmowali różne znaczenia używanych przez siebie słów. W pierwszym przypadku spór dotyczył homonimu, a w drugim wynikał z użycia określenia w odmiennych supozycjach logicznych – żona miała na myśli konkretne (własne) dzieci, a mąż dzieci w ogólności (wszystkie dzieci).

</doc>
<doc id="189581" url="https://pl.wikipedia.org/wiki?curid=189581" title="(911) Agamemnon">
(911) Agamemnon

(911) Agamemnon – planetoida z grupy trojańczyków Jowisza obozu greckiego.
Odkrycie.
Została odkryta 19 marca 1919 roku w Landessternwarte Heidelberg-Königstuhl w Heidelbergu przez Karla Reinmutha. Nazwa planetoidy pochodzi od Agamemnona, króla Myken w mitologii greckiej oraz jednego z głównych bohaterów "Iliady" Homera. Przed jej nadaniem planetoida nosiła oznaczenie tymczasowe (911) 1919 FD.
Orbita.
(911) Agamemnon obiega Słońce w średniej odległości ponad 5,2 au w punkcie Lagrange’a L4 na orbicie Jowisza w czasie 12 lat i 18 dni. 911 Agamemnon zaliczany jest do Trojańczyków, porusza się zawsze 60° przed Jowiszem, pozostając z nim grawitacyjnie związany. Jego orbita nachylona jest do ekliptyki pod kątem prawie 22°. 
Właściwości fizyczne.
Jest to ciało o średnicy około 167 km. Jego jasność absolutna wynosi 7,89, a albedo jest niskie i ma wartość 0,04.

</doc>
<doc id="189582" url="https://pl.wikipedia.org/wiki?curid=189582" title="Przesieka (województwo dolnośląskie)">
Przesieka (województwo dolnośląskie)

Przesieka (do 1945 niem. "Hain", do 1946 "Matejkowice") – wieś w Polsce położona w województwie dolnośląskim, w powiecie karkonoskim, w gminie Podgórzyn, w centrum Karkonoszy w Dolinie Czerwienia, Podgórnej i Myi, na wysokości 480–700 m n.p.m. na stoku Złotego Widoku.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Historia.
Pierwsza pewna wzmianka o miejscowości pochodzi z roku 1618 (wzmianka z roku 1387 dotyczyła w istocie Podgórzyna Górnego). W roku 1632 Przesieka została podarowana przez cesarza Georgowi Andreasowi Schwinghammerowi, weteranowi wojny trzydziestoletniej. W 1930 w miejscowości wybudowano remizę dla "Freiwillige Feuerwehr Hain" (OSP). Znajdowały się w niej ponadto biura władz wiejskich oraz mieszkanie naczelnika wsi. Korzystali z niej również ratownicy górscy z "Freiwillige Sanitätskolonne vom Roten Kreuz". Obecnie przed remizą eksponowana jest pompa, wyprodukowana przed 1939 przez «"C&amp;H Klose Maschinenfabrik"» Ober Berbisdorf (pol. Dziwiszów).
Po II wojnie światowej, w I połowie lipca 1945, dzięki informacji por. Zygmunta Bratkowskiego ekipa prof. Stanisława Lorentza odnalazła w restauracji "Waldschlösschen" zaginione dzieła Jana Matejki „Unia Lubelska”, „Rejtan” i „Batory pod Pskowem”, stąd miejscowość nazwano "Matejkowice". W latach 1961–1968 w Przesiece mieszkał George Bidwell. Tutaj też mieszkał, w poniemieckiej willi, ksiądz Leonard Świderski spisując swoje pamiętniki, tzw. "autobiograficzną trylogię", z najbardziej znanym "Oglądały oczy moje".
Walory turystyczne.
Atrakcjami Przesieki są: Wodospad Podgórnej (547 m n.p.m.), Waloński Kamień, Chybotek, Kaskada Myi. Wieś słynie z pięknych widoków i malowniczego położenia. Często są tu organizowane plenery malarskie i fotograficzne. Z takich punktów widokowych, jak np. „Złoty Widok” można podziwiać panoramę Karkonoszy oraz Kotlinę Jeleniogórską. O atrakcyjności turystycznej miejscowości stanowi również bliskość Zamku Chojnik (1 godzina pieszo), Świątyni Wang w Karpaczu (1,5 godziny), Przełęczy Karkonoskiej (2 godziny) i Śnieżnych Kotłów (3 godziny). Znajduje się tu wiele domów wypoczynkowych i pensjonatów. Istniejąca tu niegdyś gospoda „Pod Lipami” (niem. "Gasthaus zur großen Linde", następnie "Lindenschänke") spłonęła 2 kwietnia 1986. W roku 2014 dla zwiedzających udostępniono, urządzony na powierzchni 1,5 ha i położony na wysokości około 600 m n.p.m., ogród japoński "Siruwia" z 3 wodospadami (do 6 m wysokości) oraz 7 stawami.
Przy Autostradzie Sudeckiej nad wsią, w jej obrębie administracyjnym, znajduje się cmentarz ofiar pracy przymusowej poległych podczas budowy tej górskiej szosy.
Meteorologia.
Od roku 1931 istnieje tu opadowa stacja meteorologiczna. Położona jest na wysokości 630 m n.p.m. Średnia roczna suma opadów w latach 1931–1960 wyniosła 918 mm. Najbardziej mokrymi miesiącami są: lipiec – 137 mm i sierpień – 106 mm. Najmniejsze opady bywają w grudniu – 49 mm i styczniu – 51 mm.
Komunikacja publiczna.
Do czerwca 2016 do Przesieki kursowały linie jeleniogórskiej komunikacji miejskiej nr 4 (z dworca głównego PKP w Jeleniej Górze) oraz 18 (z apteki „Pod Koroną” w Cieplicach). Obecnie połączenia zapewnia wyłącznie linia 4, kończąca bieg na osiedlu XX-lecia w Jeleniej Górze.
Od 20 maja 1914 do 31 grudnia 1964 do Podgórzyna Górnego – niemal do rogatek Przesieki – kursowały tramwaje z Jeleniej Góry.
Zabytki.
Do wojewódzkiego rejestru zabytków wpisany jest obiekt:
W gminnej ewidencji zabytków znajdują się budynki przy ul. Bukowy Gaj 1, 3, 5, Dolina Czerwienia 8 i 12, Droga do wodospadu 9, Kamiennej 3 i 7, Karkonoskiej 4–9, 11, 16, 18, 22, 25–30, 34, 36, 46, Przeskok 1, Turystycznej 4, Zachełmska Droga 4 oraz stanowiska archeologiczne we wsi.

</doc>
<doc id="189585" url="https://pl.wikipedia.org/wiki?curid=189585" title="Okulizacja">
Okulizacja

Okulizacja, oczkowanie – metoda wegetatywnego rozmnażania drzew, krzewów owocowych i ozdobnych polegająca na przeszczepieniu tylko samego oczka (pąka liściowego) lub oczka z niewielkim fragmentem pędu z odmiany szlachetnej na pęd podkładki. W szkółkarstwie jest najczęściej stosowanym rodzajem szczepienia, gdyż jest szybka, wygodna, wymaga najmniejszego wkładu pracy i wykonywana jest w lecie, a więc w okresie mniejszego nasilenia prac szkółkarskich. 
Najczęściej stosowanymi metodami okulizacji są w "literę T" i "na przystawkę". Okulizację w literę T wykonuje się, gdy czynna jest miazga, gdyż wtedy kora łatwo odchodzi od drewna – (lipiec-sierpień). Okulizację można wykonać także metodą "na przystawkę", co uniezależnia przyjęcie od aktywności tkanki twórczej i wtedy najczęściej ma to miejsce wiosną – (kwiecień-maj) oraz późnym latem – (sierpień-wrzesień). 
Okulizacja polega na umieszczeniu fragmentu odmiany szlachetnej pod korą podkładki. Należy to zrobić tak, aby komórki tkanki twórczej podkładki i oczka dobrze się ze sobą stykały. W miejscu ich styku wytwarza się kalus. O przyjęciu się oczka decyduje kilka czynników: zgodność fizjologiczna podkładki i oczka, zgodność ich faz rozwojowych, pogoda, pora i poprawność wykonania okulizacji.

</doc>
<doc id="189586" url="https://pl.wikipedia.org/wiki?curid=189586" title="Podkładka (ogrodnictwo)">
Podkładka (ogrodnictwo)

Podkładka, podkład – ukorzeniona roślina, na której okulizuje się lub szczepi odmianę szlachetną innej rośliny. Najczęściej podkładką jest drzewo lub krzew owocowy lub ozdobny. Podkładka ma zapewnić roślinie szlachetnej dobrze rozwinięty system korzeniowy, zdolny do pobierania z gleby soli mineralnych i wody, wolny od chorób i patogenów.
Podkładki mają wpływ na wiele cech związanych ze wzrostem jak i właściwościami produkcyjnymi odmiany na niej zaszczepionej. Podkładki stosowane dla drzew owocowych do sadów intensywnych mają za zadanie osłabienie siły wzrostu drzewa, przyspieszenie ich wejścia w okres owocowania, różnicują długowieczność drzew (podkładki silnie rosnące), wielkość plonu, jakość owoców i regularność owocowania.
Podkładki mają zastosowanie głównie w szkółkarstwie sadowniczym oraz przy rozmnażaniu krzewów ozdobnych (np. róż), ale także w warzywnictwie (szczepienie pomidorów szklarniowych) oraz w leśnictwie. Zasadniczo wszystkie odmiany i formy danego gatunku należy szczepić na podkładkach tego samego gatunku, w przypadku mieszańców używa się podkładki pochodzącej od jednego z gatunków, z których wywodzi się ten mieszaniec. Czasami jednak z różnych powodów (np. z braku podkładki tego samego gatunku) musimy używać na podkładkę innych gatunków; wówczas należy używać gatunków jak najbliżej spokrewnionych. Z praktyki szkółkarskiej wiadomo, że istnieją gatunki roślin, które są dobrymi podkładkami dla wielu innych gatunków, a nawet innych rodzajów. Tak np. dla wszystkich gatunków świerka uniwersalną podkładką jest świerk pospolity, wszystkie gatunki kalin dobrze przyjmują się na podkładce kaliny hordowiny.
Podział podkładek.
Ze względu na sposób rozmnożenia rozróżniane są podkładki generatywne (siewki uzyskane z nasion) i podkładki wegetatywne (ukorzeniane części roślin). Ze względu na siłę wzrostu rozróżnia się podkładki:
Podkładki stosowane dla roślin sadowniczych w Polsce.
Jabłoń.
Gatunkiem dla którego w Polsce produkuje się najwięcej podkładek pod względem ilościowym oraz pod względem zróżnicowania jest jabłoń domowa. Państwowa Inspekcja Ochrony Roślin i Nasiennictwa, która jest między innymi odpowiedzialna w Polsce za kwalifikacje materiału szkółkarskiego pod względem jakości i zdrowotności w 2012 roku zakwalifikowała ponad 320 tys. podkładek generatywnych oraz ponad 27 milionów podkładek wegetatywnych. Zważywszy na opłaty związane z kwalifikacją oraz na to że nie zawsze w obrocie materiałem szkółkarskim w Polsce wymagane jest posiadanie kwalifikacji szacuje się, że produkcja podkładek dla jabłoni jest co najmniej dwa razy większa.
Najczęściej stosowanymi generatywnymi podkładkami pod szlachetne odmiany jabłoni są siewki Antonówki Zwykłej, natomiast wegetatywnych podkładek jest kilkanaście i różnią się pomiędzy sobą siłą wzrostu oraz innymi istotnymi cechami uprawowymi. Jedną z najważniejszych podkładek wegetatywnych dla jabłoni jest stosowana na całym świecie, otrzymana w 1879 roku we Francji "Żółta z Metz", która od 1938 roku nazywana jest symbolem M9. Doczekała się ona wielu selektów na całym świecie i z racji słabego wzrostu jest najczęściej spotykaną podkładką w sadach intensywnych. Oprócz niej jest cały szereg popularnych podkładek serii M (M2, M7, M26, M27), nazwanych od stacji badawczej w East Malling w Anglii, gdzie je po raz pierwszy opisano i usystematyzowano. W Polsce otrzymano szereg podkładek dla jabłoni serii P, z których najpopularniejszymi są P22 i P16. Hodowlą podkładek zajmowało się wiele ośrodków badawczych na całym świecie jednak największy zasięg mają podkładki wyselekcjonowane w Anglii.
Grusza.
Powszechnie stosowanymi podkładkami pod odmiany grusz owocowych są w Polsce z podkładek generatywnych stosowane siewki gruszy pospolitej lub gruszy kaukaskiej ('Belia', 'Doria' i 'Elia') natomiast z podkładek wegetatywnych wyselekcjonowane typy pigwy pospolitej selekcji polskiej (Pigwa S1), selekcji angielskiej (Pigwa MA, Pigwa MC) oraz belgijskiej (Pigwa Adams).
Gatunki pestkowe.
Dla odmian uprawnych śliw, brzoskwiń i moreli najczęściej stosuje się silnie rosnącą, generatywną podkładkę – ałyczę a z podkładek wegetatywnych selekty śliw domowej oraz wiśni piaskowej ("Prunus besseyi"). Dla odmian szlachetnych wiśni i czereśni stosowane są najczęściej siewki antypki i czereśni ptasiej, natomiast z wegetatywnych podkładek stosowane są selekty o nazwach 'F 12/1', 'Colt', 'P-HL A', 'P-HL C', 'GiSeLA 5' i 'Maxma 14'.

</doc>
<doc id="189588" url="https://pl.wikipedia.org/wiki?curid=189588" title="Jerzy Lerski">
Jerzy Lerski

Jerzy Jan Marian Lerski, właśc. Sołtysik, ps. „Jur” (ur. 20 stycznia 1917 we Lwowie, zm. 1992 w San Francisco) – polski prawnik, politolog i historyk, kurier Rządu RP na uchodźstwie, działacz emigracyjny.
Życiorys.
Był synem Mieczysława i Zofii z domu Gordziewiczów, natomiast jego ojczymem został lekarz, mjr dr Adam Sołtysik. Przed wojną mieszkał we Lwowie. Był uczniem prywatnej szkoły powszechnej Mieczysława Kistryna (im. Henryka Jordana). W latach 1932–1935 wraz z Erwinem Axerem uczęszczał do II Państwowego Gimnazjum im. Karola Szajnochy we Lwowie. W latach gimnazjalnych był redaktorem naczelnym czasopisma "Żagiew", miesięcznika szkół średnich Małopolski Wschodniej (współpraca z Kazimierzem Żygulskim). Po ukończeniu gimnazjum podjął studia na Wydziale Prawa Uniwersytetu Jana Kazimierza we Lwowie i Akademii Handlu Zagranicznego we Lwowie i w 1939 był na trzecim roku obu kierunków. Był aktywnym członkiem demokratycznych organizacji akademickich (m.in. członek, a następnie prezes Rady Naczelnej Polskiej Młodzieży Społeczno-Demokratycznej, członek Rady Naczelnej Stronnictwa Demokratycznego). Miał wielu przyjaciół Żydów i aktywnie przeciwstawiał się antyżydowskim ekscesom. Jako nieliczny wśród polskich studentów był również znany z proukraińskiego stanowiska. Na stopień podporucznika został mianowany ze starszeństwem z 1 stycznia 1938 i 499. lokatą w korpusie oficerów rezerwy artylerii.
W 1939 posiadał przydział w rezerwie do 9 Dywizjonu Artylerii Przeciwlotniczej z Traggutowa. Po przybyciu tamże 1 września 1939 mianowany dowódcą plutonu 5. baterii podchorążych Ośrodka Zapasowego Artylerii Przeciwlotniczej Nr 2 i pełnił tę funkcję w okresie kampanii wrześniowej. 11/12 września 1939 ewakuował się. Po najeździe sowieckim na Polskę udał się do Lwowa. Po nastaniu okupacji sowieckiej jesienią 1939 podjął studia na UJK i AHZ. Wobec narastającego terroru NKWD i groźby aresztowania w grudniu 1939 wraz z grupą kolegów przekroczył „zieloną” (strzeżoną przez pograniczne wojska NKWD) granicę polsko-węgierską w Gorganach i poprzez Węgry udał się do Francji, gdzie wstąpił do Armii Polskiej. Po klęsce Francji ewakuowany do Wielkiej Brytanii wraz z wojskiem. Od grudnia 1941 kurier Rządu RP na uchodźstwie, emisariusz Komendy Głównej AK (zaangażowany przez swojego przyjaciela Jana Karskiego). Od grudnia 1944 sekretarz premiera Tomasza Arciszewskiego.
Po wojnie na emigracji: w 1945 w Londynie współzałożyciel polskiego demokratyczno-radykalnego emigracyjnego ugrupowania politycznego Polskiego Ruchu Wolnościowego Niepodległość i Demokracja (NiD) (wraz z m.in. Janem Nowakiem-Jeziorańskim), następnie w USA. Doktoryzował się na Georgetown University. Wykładał historię i nauki polityczne na uniwersytetach w Karaczi (Pakistan), na Uniwersytecie Tokijskim i na Uniwersytet w Cejlonie. Stale związany (jako profesor historii) z University of San Francisco (gdzie przeszedł na emeryturę). W 1971 został mianowany doradcą Departamentu Obrony dla Spraw Międzynarodowego Bezpieczeństwa, Polityki Planowania i Narodowej Rady Bezpieczeństwa. 27 marca 1983 został powołany do Oddziału Rady Narodowej Rzeczypospolitej Polskiej na terenie Stanów Zjednoczonych.
Członek Polskiego Towarzystwa Naukowego na Obczyźnie (od 1960).

</doc>
<doc id="189590" url="https://pl.wikipedia.org/wiki?curid=189590" title="Podkładka">
Podkładka



</doc>
<doc id="189593" url="https://pl.wikipedia.org/wiki?curid=189593" title="Medal Sił Lądowych za Osiągnięcie">
Medal Sił Lądowych za Osiągnięcie

Medal Sił Lądowych za Osiągnięcie (ang. "Army Achievement Medal") – jest przyznawany członkom sił zbrojnych USA jak również członkom zaprzyjaźnionych armii służących w rejonach nie objętych walkami po 1 sierpnia 1981 roku, którzy zasłużyli się wzorową służbą, ale przebieg ich służby nie uzasadniał nagrodzenia ich Medalem Pochwalnym.
Medal ten nie jest przyznawany wyższym oficerom. W roku 1980 narodził się pomysł ustanowienia tego medalu. 10 kwietnia 1981 Sekretarz Armii zaaprobował dekorowanie nim członków grupy ARCOST ("Army Cohesion and Stability Study").

</doc>
<doc id="189598" url="https://pl.wikipedia.org/wiki?curid=189598" title="Medal Ekspedycji Sił Zbrojnych">
Medal Ekspedycji Sił Zbrojnych

Medal Ekspedycji Sił Zbrojnych (ang. "Armed Forces Expeditionary Medal") – medal sił zbrojnych USA, za operacje militarne USA.
Pod koniec lat 50. zaszła potrzeba ustanowienia medalu dla żołnierzy Sił Zbrojnych USA, którzy służyli w amerykańskich operacjach, pokojowych, w zaognionych miejscach na świecie. W rezultacie tego prezydent USA John F. Kennedy 4 grudnia 1961 roku ustanowił Armed Forces Expeditionary Medal. Po założeniu zamówienia na projekt, dokonano wstępnej selekcji wzorów i po akceptacji Komisji Sztuk Pięknych medal został zaakceptowany.
Medal przyznawany jest członkom Sił Zbrojnych USA, którzy po 1 lipca 1958 uczestniczyli w operacjach militarnych, które w opinii Połączonych Szefów Sztabów były znaczące i napotkały na opór wroga. 
Przyznawano go za udział w 3 kategoriach operacji:
Przyznawany był dopiero wtedy, gdy nie było osobnego medalu za daną kampanię. Każdy z rodzajów sił zbrojnych USA wybrał sobie operacje za które nagradzał tym medalem. Armia Lądowa przyznawała go za trzy kampanie: Grenadę, Panamę i Dominikanę.

</doc>
<doc id="189601" url="https://pl.wikipedia.org/wiki?curid=189601" title="Bolesław Tołłoczko">
Bolesław Tołłoczko

Bolesław Tołłoczko (ur. 13 stycznia 1882 w Świadościu koło Kowna, zm. 26 listopada 1954 w Warszawie) – uczony polski, maszynoznawca i energetyk, profesor Politechniki Warszawskiej i Łódzkiej, członek Towarzystwa Naukowego Warszawskiego.
Pochodził z rodziny ziemiańskiej, był synem Edwarda i Marii z Korsaków. Do 1900 roku uczęszczał do gimnazjum we Lwowie, a następnie studiował mechanikę w Szkole Politechnicznej we Lwowie (późniejszej Politechnice Lwowskiej), którą ukończył w 1904 roku na Wydziale Mechanicznym uzyskując dyplom inżyniera mechanika. Jednym z jego wykładowców był Edwin Hauswald. Przez kolejny rok studiował na Politechnice Wiedeńskiej. Po powrocie z Wiednia przez dwa lata był asystentem w Politechnice Lwowskiej w Katedrze Części Maszyn i Kotłów Parowych, następnie do 1910 roku pracował jako inżynier w Hucie Briańskiej w Jekaterynosławiu oraz fabryce maszyn w Kramatorskiej. W 1910 przeniósł się do Sosnowca, gdzie był inżynierem w fabryce „W. Fitzner et K. Gamper”. W latach 1915–1918 był dyrektorem i organizatorem Wyższej Szkoły Realnej w Sosnowcu–Sielcu, w której uczył fizyki.
W 1918 habilitował się w dziedzinie maszynoznawstwa na Politechnice Warszawskiej i został docentem w Katedrze Kotłów Parowych i Maszynoznawstwa tej uczelni; rok później uzyskał nominację na profesora nadzwyczajnego i objął kierownictwo Katedry Maszynoznawstwa, Kotłów i Kreślenia Technicznego (do 1951, z przerwą na lata 1945–1946). Niezależnie od pracy naukowo–dydaktycznej w latach 1921–1924 był inżynierem w warszawskiej fabryce parowozów. W latach 1929–1931 pełnił funkcję dziekana Wydziału Mechanicznego. Mianowany profesorem zwyczajnym w 1936. W 1939 roku został ponownie wybrany dziekanem, lecz nie objął stanowiska z powodu wybuchu wojny. W czasie okupacji prowadził wykłady w kilku warszawskich szkołach technicznych – Szkole Odlewnictwa, szkole Z. Jagodzińskiego, Szkole Budowy Maszyn i Elektrotechniki im. H. Wawelberga i S. Rotwanda, Państwowej Wyższej Szkole Technicznej (1942–1944 wicedyrektor). Razem z innymi profesorami organizował tajne nauczanie pod przykrywką Kursów Kreśleń Technicznych Zenona Jagodzińskiego, umożliwiając studentom kontynuację i kończenie studiów.
Po zakończeniu wojny, 26 czerwca 1945 roku na zaproszenie Bohdana Stefanowskiego przybył do Politechniki Łódzkiej, gdzie został pierwszym dziekanem Wydziału Mechanicznego oraz był organizatorem i kierownikiem Katedry i Zakładu Kotłów Parowych. Prowadził na Wydziale Mechanicznym i Elektrycznym zajęcia i wykłady z przedmiotów: kreślenia techniczne, kotły parowe oraz encyklopedia kotłów parowych. 1 września 1946 powrócił do Politechniki Warszawskiej zostając ponownie dziekanem Wydziału Mechanicznego. W 1949 został członkiem zwyczajnym Towarzystwa Naukowego Warszawskiego. W 1951 przeszedł na stanowisko kierownika Katedry Kotłów i Encyklopedii Maszyn Parowych, gdzie pracował do końca życia. Wykładał na Politechnice Warszawskiej budowę kotłów parowych i palenisk kotłowych, maszynoznawstwo ogólne, obróbkę metali, podstawy technologii i budowy maszyn.
Specjalizował się w budowie maszyn cieplnych i energetyce cieplnej. W opracowaniu "Przemysł kotlarski w Polsce" (1920) przedstawił stan polskiego przemysłu kotłowego oraz perspektywy jego rozwoju. Był autorem polskiego słownictwa, dotyczącego kotłów i części maszyn; przygotował również przepisy o obsłudze i ustawieniu kotłów. Przygotował "Atlas konstrukcyj kotłów parowych", a także najobszerniejszą monografię poświęconą tej tematyce ("Kotły parowe", 1951–1956, 2 tomy). Ponadto opublikował m.in.:
Spoczywa na cmentarzu Powązkowskim (kwatera 218-3-11).

</doc>
<doc id="189603" url="https://pl.wikipedia.org/wiki?curid=189603" title="Brama Isztar">
Brama Isztar

Brama Isztar – brama miejska w Babilonie, wzniesiona za panowania króla Nabuchodonozora II i poświęcona była bogini Isztar. Była ona północną bramą miasta, otwierającą tzw. drogę procesyjną, która ciągnęła się aż do E-sagili – świątyni boga Marduka.
Obiekt tworzyły w zasadzie dwie bramy połączone przejściem, czyli był to tzw. obiekt bramny, składający się z czterech wież na planie kwadratu, zwieńczonych krenelażem, który zresztą był również na murach łączących wieże. Taka konstrukcja miała swoje konkretne, obronne cele i wynikała m.in. z techniki obrony przejścia umieszczonego w dwóch rzędach murów obronnych, w których odrębne bramy połączono dla skuteczniejszej obrony przed napastnikami. Poza tym pozwalało to lepiej kontrolować przybyszów przechodzących przez bramę.
Brama Isztar oblicowana była glazurowaną cegłą w kolorze niebieskim. Na tym tle, widoczne jako dekoracja, rozmieszczone były wyobrażenia 575 zwierząt, które symbolizowały poszczególne bóstwa: węże-smoki – Marduka, byki – Adada i lwy – Isztar. Te reliefowe wyobrażenia zwierząt, które były wymodelowanymi cegłami glazurowanymi, miały określone barwy (żółte, zielone, białe i czerwone) i obramowane były pasami rozetek, które ciągnęły się także na dole murów oraz zdobiły sklepione przejścia. Same drzwi bramy i sklepienie były wykonane z drzewa cedrowego. Najstarsza część bramy, znajdująca się na samym dole, i która z czasem została zakryta przez podnoszący się poziom drogi, wykonana była ze zwykłej cegły palonej. Wskazuje to na etapy budowy bramy: najpierw cegła palona, później cegła emaliowana, a następnie cegła emaliowana reliefowa.
Forma architektoniczna Bramy Isztar jednoznacznie nawiązuje do tradycji budowlanych Mezopotamii i nie była niczym wyjątkowym w technice obronnej przejść miejskich czy pałacowych (np. podobną konstrukcję miała brama Nergala w Niniwie). Natomiast charakterystyczną cechą Bramy Isztar jest ogromna paleta barw, jakie były zastosowane w jej dekoracji.
Obecnie zrekonstruowana, prawdziwa Brama Isztar znajduje się w Muzeum Pergamońskim w Berlinie. W Iraku natomiast wykonano jej replikę, będącą tam dużą atrakcją turystyczną Babilonu.

</doc>
<doc id="189604" url="https://pl.wikipedia.org/wiki?curid=189604" title="GSG9">
GSG9



</doc>
<doc id="189606" url="https://pl.wikipedia.org/wiki?curid=189606" title="Jaskier płomiennik">
Jaskier płomiennik

Jaskier płomiennik, jaskier płomieńczyk ("Ranunculus flammula" L.) – gatunek rośliny z rodziny jaskrowatych ("Ranunculaceae" Juss.). Jest szeroko rozprzestrzeniony na półkuli północnej – występuje naturalnie w Ameryce Północnej, Europie, w północnej Afryce oraz w strefie umiarkowanej w Azji. Ponadto został naturalizowany w Australii oraz Nowej Zelandii. W Polsce jest bardzo pospolity.
Rozmieszczenie geograficzne.
W Kanadzie rośnie naturalnie we wszystkich prowincjach oraz na terytoriach Jukonu i Północno-Zachodnim. Zaobserwowany został we francuskiej wspólnocie zamorskiej Saint-Pierre i Miquelon. W Stanach Zjednoczonych występuje w stanach Alaska, Connecticut, Maine, Massachusetts, Michigan, New Hampshire, New Jersey, Nowy Jork, Pensylwania, Vermont, Minnesota, północna część Dakoty Północnej, Wisconsin, Kolorado, Idaho, zachodnia część Montany, Oregon, Waszyngton, zachodnia część stanu Wyoming, północno-zachodnia część Nowego Meksyku, północna część Arizony, Kalifornia oraz Nevada. W Europie rośnie na Islandii, w Irlandii, Norwegii, Szwecji, Finlandii, Danii, Estonii, na Łotwie, Litwie, Białorusi, północnej Ukrainie, w Polsce, na Słowacji, w Czechach, Niemczech, Holandii, Belgii, Francji (łącznie z Korsyką), Hiszpanii, Portugalii (również na Azorach i Maderze), we Włoszech (łącznie z Sardynią i Sycylią), Szwajcarii, Austrii, na Węgrzech, w Słowenii, Chorwacji, Bośni i Hercegowinie, Czarnogórze, Serbii, Macedonii Północnej, Rumunii, Bułgarii, Albanii oraz północnej części Grecji. W Rosji występuje w europejskiej jej części oraz w górach Ałtaj. W Afryce rośnie w Maroku oraz Algierii. Występuje także w zachodniej części Azji – w Turcji. Ponadto gatunek ten został naturalizowany w Australii oraz Nowej Zelandii.
Biologia i ekologia.
Roślina jest hemikryptofitem oraz hydrofitem. Rośnie w miejscach wilgotnych, na łąkach, bagnach, brzegach rzek. Lubi gleby wapienne lub o odczynie obojętnym. Występuje na wysokości do 2000 m n.p.m. Kwitnie od czerwca do września. W klasyfikacji zbiorowisk roślinnych gatunek charakterystyczny dla O/All. "Caricetalia nigrae". Roślina trująca. Liczba chromosomów 2n = 32.
W obrębie tego gatunku wyróżniono jedną odmianę:

</doc>
<doc id="189607" url="https://pl.wikipedia.org/wiki?curid=189607" title="Jakub Górka">
Jakub Górka

Jakub Górka (ur. 16 lipca 1864 w Borzęcinie, zm. 8 marca 1917 w Tarnowie) – polski duchowny katolicki, historyk Kościoła katolickiego, wykładowca Wyższego Seminarium Duchownego w Tarnowie.
Życiorys.
Urodził się w rodzinie chłopskiej jako syn Antoniego i Agnieszki z domu Nowak. Miał pięcioro rodzeństwa. Szkołę podstawową ukończył w rodzinnej miejscowości i w Tarnowie, a gimnazjum w Tarnowie (matura w 1885 roku). W gimnazjum należał do najlepszych uczniów i dlatego otrzymał stypendium ufundowane przez biskupa Pukalskiego. Po wstąpieniu do Seminarium Duchownego od razu zwrócił na siebie uwagę jako zdolny i pobożny alumn. Przyjaźnił się z późniejszym generałem jezuitów Władysławem Ledóchowskim. Po przyjęciu święceń kapłańskich w 1889 roku z rąk bpa Ignacego Łobosa pracował jako wikariusz w Wierzchosławicach i w Chełmie. W 1890 r. został skierowany na studia z historii Kościoła w Wiedniu, które zakończył doktoratem. Po powrocie do Tarnowa w 1893 roku objął stanowisko wykładowcy historii Kościoła w seminarium duchownym i pracował w tym charakterze do końca życia. Działał w organizacjach religijnych i charytatywnych. W marcu 1901 roku wybrano go prezesem Stowarzyszenia Katolickiej Młodzieży Rękodzielniczej i Przemysłowej „Ojczyzna". Od 1903 roku był moderatorem Sodalicji Mariańskiej Panów, która m.in. otaczała opieką stancje uczniów szkół średnich i prowadziła tanią kuchnię. Był jednocześnie moderatorem Sodalicji czeladników-rękodzielników, którą założono 2 lutego 1904 roku. Sprawował także funkcje cenzora ksiąg religijnych, kierownika diecezjalnego Stowarzyszenia św. Piotra Klawera, sekretarza Arcybractwa Wieczystej Adoracji Najświętszego Sakramentu, rektora stowarzyszenia „Perseverantia Sacerdotalis" i radnego miasta Tarnowa. Oprócz tego znajdował czas na słuchanie spowiedzi, głoszenie kazań i konferencji.
Ks. Górka odbywał liczne podróże, zajmując się m.in. pracą duszpasterską w polskich emigracyjnych środowiskach robotniczych we Francji. Badał też sprawę grobowca Bolesława Śmiałego w Ossjaku.
Działalność pisarska i publicystyczna.
Ogłosił szereg prac z historii Kościoła, m.in. "Życie św. Anieli Merici i założonego przez nią zakonu urszulanek" (1901), "Dziewica Orleańska" (1911), "Żywot i dzieła Bartłomieja Holzhausera" (1908), "Ks. Wojciech Blaszyński proboszcz w Sidzinie" (1914). Publikował na łamach tygodników i dzienników, był również autorem "Wspomnień z podróży" (1904). Tłumaczył na język polski m.in. "Kazania wielkopostne" włoskiego duchownego Paolo Segneriego (1902).

</doc>
<doc id="189609" url="https://pl.wikipedia.org/wiki?curid=189609" title="Benedykt XIII">
Benedykt XIII



</doc>
<doc id="189610" url="https://pl.wikipedia.org/wiki?curid=189610" title="Rootkit">
Rootkit

Rootkit (ang. "root" "korzeń, rdzeń") – narzędzie pomocne we włamaniach do systemów informatycznych. Ukrywa ono niebezpieczne pliki i procesy, które umożliwiają utrzymanie kontroli nad systemem.
Historycznie rootkity były paczkami (ang. "kit") zawierającymi zmodyfikowane kluczowe binaria systemowe w systemach uniksowych (inetd, sshd, ps), które zastępowały oryginalne tuż po dokonaniu włamania. Dzięki modyfikacjom w oryginalnym kodzie binaria z rootkita np. nie pokazywały wybranych procesów lub umożliwiały logowanie na roota za podaniem specjalnego hasła.
Rootkit infekuje jądro i usuwa ukrywane programy z listy procesów oraz plików zwracanych do programów. Może on np. ukryć siebie oraz konia trojańskiego przed administratorem oraz oprogramowaniem antywirusowym. Ukrywanie odbywa się najczęściej przez przejęcie wybranych funkcji systemu operacyjnego, służących np. listowaniu procesów lub plików w katalogu, a następnie "cenzurowaniu" zwracanych przez te funkcje wyników tak, by ukrywane przez rootkit nazwy nie znajdowały się na liście wynikowej.
Istnieją rootkity dla różnych systemów operacyjnych, m.in. Microsoft Windows, Solaris, Mac OS X i FreeBSD. Rootkity mogą działać w trybie użytkownika ("usermode") lub systemu operacyjnego ("kernel-mode").
Rootkit może się dostać do komputera użytkownika wraz z aplikacją będącą w rzeczywistości trojanem.
Wykrywanie rootkitów.
Rootkity w postaci pliku binarnego są wykrywane przez większość programów antywirusowych, ale tylko do momentu ich uruchomienia w systemie.
Wykrycie rootkita w zarażonym systemie jest skrajnie trudne, ponieważ rootkit jest w stanie kontrolować pracę nawet narzędzi specjalizowanych do jego wykrywania i oszukiwać je tak, by błędnie informowały użytkownika, że system jest czysty. Takie techniki stosowała m.in. komercyjna wersja Antidetection rootkita Hacker Defender do początku 2006 roku, kiedy projekt został zamknięty.
Do wykrywania rootkitów stosuje się najczęściej technikę porównania krzyżowego (ang. "cross-checking"), w którym porównujemy listę plików w katalogu zwróconą przez API systemu operacyjnego oraz odczytaną bezpośrednio z systemu plików. Analogicznie weryfikuje się rejestr w Windows (wynik z API oraz bezpośrednio z pliku rejestru). W zdrowym systemie oba wyniki powinny być identyczne, rekordy istniejące na drugiej liście, a nie zwrócone przez API, są prawdopodobnie ukrywane przez rootkit.
Inna metoda to porównywanie kodu programów binarnych lub bibliotek dynamicznych (DLL) na dysku oraz po załadowaniu ich do pamięci operacyjnej. W części przypadków modyfikacja kodu wykonywalnego w pamięci operacyjnej jest wynikiem działania rootkita (metoda "System Virginity").
Ponieważ w zarażonym systemie rootkit może kontrolować praktycznie wszystkie kroki narzędzia, próbującego go wykryć, jedyną skuteczną metodą jest sprawdzenie zakażonego dysku tradycyjnym, sygnaturowo-heurystycznym programem antywirusowym, ale z systemu uruchomionego z pewnego, zewnętrznego nośnika (np. z LiveCD).

</doc>
<doc id="189612" url="https://pl.wikipedia.org/wiki?curid=189612" title="Rootkity">
Rootkity



</doc>
<doc id="189621" url="https://pl.wikipedia.org/wiki?curid=189621" title="Głos znad Niemna">
Głos znad Niemna

Głos znad Niemna – polskojęzyczny tygodnik wydawany na Białorusi od 3 grudnia 1989 roku; organ prasowy Związku Polaków na Białorusi. Twórcą i pierwszym redaktorem pisma był Eugeniusz Skrobocki z Grodna. Dzięki jego zaangażowaniu pierwsze numery „Głosu znad Niemna” otrzymał Papież Jan Paweł II podczas prywatnej audiencji władz Związku w Watykanie w roku 1990.
Pierwszy numer ukazał się jako dodatek specjalny do Czerwonego Sztandaru z okazji konferencji założycielskiej Polskiego Kulturalno-Oświatowego Stowarzyszenia im. Adama Mickiewicza w Grodnie. W latach 1990–1991 wychodziło nieregularnie i drukowane było w Polsce. W 1992 ukazywało się dwa razy na tydzień, a od 1993 roku – co tydzień.
Czasopismo poświęcone jest problematyce społecznej, politycznej, kulturalnej i religijnej ze szczególnym uwzględnieniem problemów Polaków na Białorusi.
Od 2005 roku równolegle ukazywały się dwie gazety o takim samym tytule. Jedna – wydawana przez ZPB pod kierownictwem Stanisława Siemaszki, druga – przez ZPB na czele z Anżeliką Orechwo. Druga jest dzisiaj wydawana w Polsce pod tytułem „Głos znad Niemna na uchodźstwie”. 

</doc>
<doc id="189622" url="https://pl.wikipedia.org/wiki?curid=189622" title="Wahhabici">
Wahhabici



</doc>
<doc id="189624" url="https://pl.wikipedia.org/wiki?curid=189624" title="Centralny Okręg Federalny">
Centralny Okręg Federalny

Centralny Okręg Federalny (ros. "Центральный федеральный округ") – jeden z ośmiu federalnych okręgów Rosji, utworzony 13 maja 2000. Znajduje się na zachodzie państwa, określenie „centralny” ma znaczenie historyczne i polityczne.
Dane ogólne.
Centrum administracyjnym Centralnego OF jest Moskwa. Według danych z 2014 r. powierzchnia wynosiła 650 205 km² (3,8% powierzchni Rosji).
Ludność w 2022 wynosiła 39 104 400 mieszkańców.
Najważniejsze miasta: Moskwa, Briańsk, Iwanowo, Jarosław, Kursk, Lipieck, Riazań, Tuła, Twer, Woroneż.
Obwody.
W skład Centralnego Okręgu Federacyjnego wchodzą obwody:

</doc>
<doc id="189625" url="https://pl.wikipedia.org/wiki?curid=189625" title="Tatra Shepherd Dog">
Tatra Shepherd Dog



</doc>
<doc id="189627" url="https://pl.wikipedia.org/wiki?curid=189627" title="Wywołanie systemowe">
Wywołanie systemowe

Wywołanie systemowe () – stanowi interfejs między wykonywanym programem a (posiadającym zwykle wyższe uprawnienia) jądrem systemu operacyjnego. Funkcje systemowe wywoływane są przez specjalny mechanizm, wspierany przez dany procesor, na przykład z użyciem wyznaczonego przerwania lub instrukcji skoku dalekiego. 
Mechanizm ten pozwala na realizację zależnych od platformy sprzętowej zadań, do których proces użytkownika może nie mieć bezpośredniego dostępu. W nowoczesnych systemach operacyjnych realizacja takiego wywołania poprzedzona jest przez weryfikację uprawnień programu. Przykładami wywołań systemowych mogą być:
Lista wywołań systemowych ściśle zależy od typu oraz wersji systemu operacyjnego i dlatego w większości zastosowań bezpośrednie odwoływanie się do nich nie jest wskazane. Zamiast tego w wywołaniach pośredniczą standardowe biblioteki programistyczne.

</doc>
<doc id="189628" url="https://pl.wikipedia.org/wiki?curid=189628" title="Beata Chmielowska-Olech">
Beata Chmielowska-Olech

Beata Aliye Chmielowska-Olech (ur. 14 lipca 1975) – polska dziennikarka prowadząca Teleexpress emitowany w TVP1, TVP Info i retransmitowany w TVP Polonia oraz Teleexpress Extra w TVP Info.
Życiorys.
Studiowała na Wydziale Dziennikarstwa i Nauk Politycznych na Uniwersytecie Warszawskim.
Pracę w Telewizji Polskiej rozpoczęła w 1998 roku w młodzieżowym wydaniu programu – Teleexpress Junior. Od października 2005 roku do stycznia 2006 roku była gospodynią wtorkowego wydania programu Popołudnie z Jedynką. W latach 2010–2011 gospodyni śniadaniowego magazynu Jedynki – Kawa czy herbata?.
Od 1 września 2013 roku do grudnia 2013 była gospodynią Poranka w TVP Info.
Została nominowana do Telekamery 2020.
W 2020 była uczestniczką programu muzycznego Star Voice. Gwiazdy mają głos.
Od 2020 roku prowadzi cykl "Senior Express" w programie "Bądźmy Razem Studio Lato" na antenie TVP1 (później TVP2).
Życie prywatne.
Jej prapradziadek Antoni Łepkowski osiedlił się na stałe w stolicy Imperium Osmańskiego Stambule. Towarzyszył tam Adamowi Mickiewiczowi podczas jego pobytu w Stambule. Był też obecny przy śmierci poety. Jej matka dr hab. Danuta Chmielowska jest turkologiem.
Wraz z mężem Damianem Olechem mają dwoje dzieci.
W 2021 odznaczona Złotym Krzyżem Zasługi.

</doc>
<doc id="189630" url="https://pl.wikipedia.org/wiki?curid=189630" title="Kimchi">
Kimchi

Kimchi () – tradycyjne danie kuchni koreańskiej składające się z fermentowanych lub kiszonych warzyw. Zazwyczaj głównym składnikiem jest kapusta pekińska, rzodkiew (, ), ogórek () albo szczypiorek (), ale można też przygotować kimchi z innych warzyw. Większość kimchi ma ostry smak z powodu użycia grubo mielonych, suszonych papryczek chili.
W Korei kimchi jest popularną przystawką i ważnym elementem każdego posiłku, ale używane jest także jako składnik w przygotowywaniu innych potraw, takich jak kimchi jjigae (gulasz), kimchi-guk (zupa), kimchi-jeon (naleśnik) czy kimchi bokkeumbap (smażony ryż z kimchi).
W 2013 roku tradycyjny sposób przygotowywania kimchi na zimę – kimjang – został wpisany na listę niematerialnego dziedzictwa UNESCO.
Opis.
Wyróżnia się dwa rodzaje kimchi: sezonowe, czyli przygotowywane z warzyw dostępnych o danej porze roku, oraz zimowe. Najpopularniejsze kimchi – (배추김치) – składa się z kapusty chińskiej, kiszonej w zalewie złożonej z kleiku ryżowego, płatków papryczek chili, imbiru, czosnku oraz dymki. Istnieje wiele innych wariantów tej potrawy – około 161–187, często o zasięgu lokalnym. W Seulu popularne są: („białe kimchi”; 백김치), "tong baechu kimchi" (통배추김치), (나박김치) i "jang kimchi" (장김치).
Dodatek ostrej czerwonej papryki wspomaga proces fermentacji oraz niweluje charakterystyczny aromat sosu rybnego.
Historia.
Słowo "kimchi" oznacza sfermentowane warzywa i pochodzi z chińskiego "chimchae", oznaczającego solone warzywa. Pierwsze kimchi – w celu zachowania rzepy przez zimę – mogło być przygotowywane w Korei w VII wieku. Jednym z najwcześniejszych opisów przygotowywania kimchi jest tekst "Yi Kyu-bo" (이규보, 李奎報; 1168–1241), w którym opisano proces przygotowania kimchi z rzepy. W XII wieku do kimchi zaczęto dodawać sos sojowy, a Koreańczycy zaczęli jeść je przez cały rok. 
"Baechu kimchi", mimo swej obecnej popularności, powstało stosunkowo późno. Papryczki chili zostały wprowadzone do Korei (poprzez Japonię) w XVI wieku, a dopiero 200 lat później (1765) zastosowano je w przyrządzaniu kimchi. Kapusta chińska (kor. "baechu") dotarła do Korei z Chin prawdopodobnie w XIX wieku, wcześniej stosowano miejscowe warzywa.
W 1986 roku w Seulu otwarto muzeum kimchi – Kimchi Field Museum – dokumentujące historię potrawy, jej różnorodność i techniki przygotowania.
Przygotowanie baechu-kimchi.
Użyte składniki mogą się różnić w zależności od przepisu (tradycji rodzinnej) i regionu Korei. Składniki na typowe współczesne "baechu kimchi" to kapusta pekińska oraz dodatki: (podobna do japońskiej daikon), czosnek, papryka chili, cebula, solone krewetki, anchois lub inne owoce morza (lub sos rybny), imbir, czarny i czerwony pieprz, musztarda, rzeżucha (pieprzyca siewna) oraz sól morska i cukier. Do zalewy czasem dodawane są również: ziarna sezamu, sos sojowy lub glutaminian sodu. Do nadzienia zwykle dodaje się też słodki kleik z mąki z ryżu kleistego. 
Pokrojone w cienkie paseczki rzodkiew i cebula szczypiorowa, zgnieciony czosnek i zmielone papryczki chilli są razem mieszane. Kapusta chińska przekrajana jest wzdłuż na dwie części, które zostawiane są na noc w roztworze z soli; w następnym dniu kapusta jest płukana i osuszana. Nadzienie umieszczane jest pomiędzy poszczególnymi liśćmi kapusty. Tak przygotowane części kapusty owijane są największym, zewnętrznym liściem i odkładane do fermentacji na około tydzień. Kimchi jest następnie krojone w mniejsze części i serwowane do spożycia w małych salaterkach.
Kimjang.
Na zimę przygotowywane są większe ilości kimchi, a w przygotowywania zaangażowane są całe rodziny. W 2013 roku tradycyjny proces przygotowywania kimchi – kimjang – został wpisany na listę niematerialnego dziedzictwa UNESCO. 
Tradycyjnie kimchi przechowywane jest w glinianych garnkach ustawionych z dala od innych produktów i domowników (ze względu na specyficzny i intensywny aromat), częściowo zakopanych w ziemi, poza budynkami. Obecnie używa się również specjalnych lodówek.
Właściwości odżywcze i zdrowotne.
Kimchi jest potrawą niskokaloryczną – 100 gramów ma 32 kcal – i bogatym źródłem błonnika, witamin i mikroelementów: witaminy C, β-karotenu, wapnia, żelaza i fosforu. 
Badania prowadzone nad wpływem kimchi na zwiększenie ryzyka zachorowania na raka żołądka, szczególnie u osób z predyspozycjami genetycznymi, wykazały większe ryzyko zachorowania na raka u osób spożywających kimchi.

</doc>
<doc id="189631" url="https://pl.wikipedia.org/wiki?curid=189631" title="Gimchi">
Gimchi



</doc>
<doc id="189632" url="https://pl.wikipedia.org/wiki?curid=189632" title="Biała Serbia">
Biała Serbia

Biała Serbia − praojczyzna Serbów sprzed ich wędrówki na południe w VII wieku n.e. 
W ciągu VI wieku n.e. Serbołużyczanie zajęli cały region rozciągający się między rzekami Bobrem, Kwisą i Odrą na wschodzie, a rzekami Soławą (niem. Saale) i Łabą na zachodzie. Na północy region ich osadnictwa sięgał do Berlina
Kronika Fredegara wzmiankuje o Derwanie – księciu plemienia Surbiów (Serbów) i władcy Słowian połabskich. W latach 30. VII wieku trwały zabiegi Franków zmierzające do podporządkowania sobie plemienia Surbiów, jednak po klęsce Franków pod Wogastisburgiem, Derwan wcielił swój kraj do państwa Samona.
Konstantyn Porfirogeneta wymienia nazwę "Biała Serbia" w dziele "De administrando imperio". Tłumaczy przy tym, że leżała na terytorium "Boiki", które jest utożsamiane z "Bohemią" – ziemią Bojów. Wzmiankuje też, że graniczyła z Białą Chorwacją i królestwem Franków. Ponieważ Biała Chorwacja oddzielała ją od Węgier, to Biała Serbia musiała być położona dalej na północny zachód. Ponieważ Konstantyn uważa Białych Serbów za pogan, to ich ojczyzna musiała być położona poza zasięgiem chrześcijaństwa za jego życia.
Nestor opisuje w swojej "Powieści minionych lat" z 1113 roku w części drugiej „O narodach słowiańskich”, jak to we wczesnym średniowieczu Biali Chorwaci, Serbowie i Chorutanie (zapewne chodzi tu o część tych plemion, a nie całość) w wyniku najazdu Włochów przenieśli się ze swoich naddunajskich terenów i osiedli nad Wisłą przezwawszy się Lachami, a ci następnie przezwali się Polanami, Lucicami, Mazowszanami, Pomorzanami. 
Historycy wskazują kilka możliwych lokalizacji Białej Serbii: na terenie dzisiejszej Wielkopolski, Dolnego Śląska, Saksonii lub Czech. Za pierwszą hipotezą przemawiają nazwy własne Sarbinów, Serby itp. popularne w Wielkopolsce. Wędrówka części Serbów na południe mogła być wywołana przez migrację Polan na terytorium Wielkopolski.
Wedle niektórych hipotez Serbowie, którzy nie opuścili siedzib (albo przesunęli się z nich na Zachód), znani są teraz jako Serbołużyczanie.

</doc>
<doc id="189633" url="https://pl.wikipedia.org/wiki?curid=189633" title="Kimch'i">
Kimch'i



</doc>
<doc id="189635" url="https://pl.wikipedia.org/wiki?curid=189635" title="Gaiziņkalns">
Gaiziņkalns

Gaiziņkalns – najwyższy szczyt Łotwy o wysokości 312 m n.p.m. Znajduje się na Pojezierzu Liwońskim.

</doc>
<doc id="189636" url="https://pl.wikipedia.org/wiki?curid=189636" title="Studyci">
Studyci

Studyci "(łac.: Monaci Studiti Ucraini, ukr.: Монахи Студитського Уставу)" – jedna z modlitewnych wspólnot kościoła greckokatolickiego obrządku bizantyjsko-ukraińskiego.
Historia.
Geneza zakonu.
Początki zakonu sięgają działalności św. Teodora Studyty z Konstantynopola na przełomie VIII i IX wieku. Od X wieku działał na terenach dzisiejszej Ukrainy. Początkowo głównym jego centrum była Ławra Pieczerska w Kijowie.
Pod koniec średniowiecza, zakon znacznie ucierpiał wskutek najazdów Mongołów na Ruś. Po przywróceniu w 1700 komunii z Kościołem rzymskokatolickim, wiele wschodnich zwyczajów i tradycji monastycznych uległo zapomnieniu. W 1787 r. główny klasztor w Uniowie został zamknięty przez Austriaków.
Odrodzenie na przełomie XIX i XX wieku.
Odrodzenie zakonu rozpoczęło się w XIX w. z połączenia dwóch modlitewnych wspólnot, których członkowie rekrutowali się z unitów. W 1901 metropolita Andrzej Szeptycki połączył te wspólnoty i osadził początkowo w Wólce koło Lwowa, następnie zaś w Skniłowie. W 1906 wspólnota przyjęła za podstawę życia wskazania dla mnichów opracowane przez Studiosa (V w.), uzupełnione i poprawione przez św. Teodora Studytę (759 – 826), zwane "ustawem studyjskim", ponadto przez konferencję episkopatu greckokatolickiego we Lwowie zatwierdzone zostały dodatkowe, współczesne konstytucje wspólnoty. Zakon studycki ponownie rozkwitł w okresie międzywojennym w Polsce jako zakon przede wszystkim chłopski, do którego wstępowali prości ludzie, których nie chciano przyjąć do innych zakonów.
Represje.
Wraz z zajęciem wschodnich terenów Polski przez Związek Radziecki w wyniku II wojny światowej, studytów pozbawiono majątku, następnie po zdelegalizowaniu Ukraińskiego Kościoła Greckokatolickiego w 1946 rozpoczęły się represje. 80-letni archimandryta, o. Klemens (Kazimierz) Szeptycki (obecnie błogosławiony) został 1 maja 1951 zamęczony w obozie sowieckim we Włodzimierzu nad Klaźmą. Wielu zakonników skazano na wieloletnie więzienie lub zsyłkę. Skonfiskowano archiwa, klasztorne pamiątki i sprzęt sakralny, spalono bibliotekę. Z premedytacją zniszczono zabytkowy ikonostas z XVIII w. i zamalowano freski na ścianach cerkwi. By zatrzeć pamięć po studytach, zmieniono nawet nazwę wsi z Uniowa na Miżhirja. Z budynku klasztoru uniowskiego zrobiono początkowo przytułek dla inwalidów, potem dom wypoczynkowy, wreszcie azyl dla psychicznie chorych.
Zakon istniał jednak w podziemiu zachowując nieprzerwaną ciągłość przez cały okres sowieckiej okupacji. W 1965 studyci otrzymali ostateczną aprobatę papieską.
W czasie represji przedwojenni zakonnicy wprowadzali do zakonu młodych ludzi, którzy prowadząc życie zwykłych chłopów i robotników spotykali się potajemnie, odprawiali św. Liturgie i podtrzymywali tradycje studyckie. Działania te do lat osiemdziesiątych spotykały się z represjami władz sowieckich, które robiły wszystko, by zniszczyć i skompromitować kościół greckokatolicki, jako że był on ostoją ukraińskiej tożsamości i dążeń niepodległościowych.
Studyci odrodzili się w 1990. Odzyskali kompletnie zdewastowany klasztor w Uniowie, obecnie odremontowany dzięki pomocy płynącej od ukraińskiej diaspory i organizacji dobroczynnych na Zachodzie. Przejęli także klasztory we Lwowie i w Podkamieniu należące przed wojną do karmelitów i dominikanów.
Teraźniejszość.
Obecnie z roku na rok przybywa młodych studytów. Zakon składa się niejako z trzech pokoleń – żyje jeszcze kilkunastu studytów, którzy do zakonu wstąpili przed 1939, jak np. o. Porfiriusz z Dory, znany jako spowiednik i egzorcysta. Średnie pokolenie to zakonnicy wyświęceni w okresie komunizmu, którzy za swoje powołanie mogli zapłacić długoletnim więzieniem. Młode pokolenie to często kilkunastoletni chłopcy przyjmowani do zakonu od 1990.
Większość studytów to prości ludzie, katolicy obrządku bizantyjsko-ukraińskiego, wywodzący się podobnie jak przed wojną ze wsi. Po przyjęciu do zakonu spędzają oni życie na modlitwie i pracy – zajmują się rolnictwem, pracują przy odbudowie zniszczonych monastyrów, opiekują się dziećmi z klasztornego sierocińca itp. Większość mnichów to bracia, którzy nie otrzymują święceń kapłańskich. Tylko niektórzy po wstąpieniu do zakonu są wysyłani na studia (najczęściej na KUL, lecz również do Europy Zachodniej), a następnie otrzymują święcenia kapłańskie. Jako ojcowie wchodzą potem w skład „rady starszych”, która podejmuje najważniejsze dla ławry decyzje. Bieżące decyzje podejmuje przeor (ihumen). Obecnie ihumenem jest o. Benedykt, który zastąpił wyświęconego jeszcze w podziemiu o. Sebastiana, mającego opinię świątobliwego zakonnika i doskonałego administratora i zarządcy, dzięki któremu ławra uniowska zaczęła znów rozkwitać, na powrót stając się centrum wschodniego monastycyzmu.
Działalność.
Studyci, oprócz pracy fizycznej, prowadzą działalność kaznodziejską, pedagogiczną i wydawniczą. Propagują także działalność ekumeniczną.
Uniów jest centrum tzw. ławry uniowskiej, czyli zespołu rozrzuconych po zachodniej Ukrainie klasztorów, które podlegają przeorowi (ihumenowi) i stojącemu ponad nim archimandrycie. Obecnie klasztory należące do uniowskiej ławry mieszczą się we Lwowie, Zarwanicy, Jaremczu, Dorze, Podkamieniu i Gródku Jagiellońskim. Inni studyci żyją także poza Ukrainą – we Włoszech i w Kanadzie. W sumie do zakonu należy obecnie około stu zakonników.
Klasztor uniowski, podobnie jak ongiś jest dziś ważnym ośrodkiem kultury sakralnej. W jego zbiorach znajduje się kilkaset ruskich ikon, z których najstarsze pochodzą z XIV w. Przy klasztorze we Lwowie działa jedno z ważniejszych wydawnictw katolickich na Ukrainie "Swiczado", który ma na swoim koncie wydanie licznych dzieł dotyczących teologii, etyki, biblioznawstwa, historii Kościoła i prawa kanonicznego.
Ważną rolę w życiu monastyru pełni śpiew cerkiewny. Zakonnicy nie ograniczają się tu przy tym do śpiewania tradycyjnych ruskich pieśni, ale w poszukiwaniu własnych wschodnich korzeni chętnie sięgają do pradawnych chrześcijańskich hymnów rodem z Grecji i Bliskiego Wschodu.
Mimo że ongiś studyci byli zakonem raczej kontemplacyjnym, obecnie włączają się oni w życie społeczne. Klasztor we Lwowie aktywnie współpracuje ze środowiskiem akademickim, a szczególnie ze stowarzyszeniem katolickich studentów Obnowa. Ponadto przy klasztorze w Uniowie działa nieformalny sierociniec dla dzieci z okolicznych wsi. Rokrocznie do mieszczącego się w ukraińskich Karpatach klasztoru w Jaremczu trafiają na kolonie dzieci z parafii studytów we Lwowie, dzieci czarnobylskie lub po prostu dzieci z biednych rodzin. Wobec ciężkiej sytuacji gospodarczej na Ukrainie, zakon w miarę swych możliwości wspiera biedne rodziny materialnie, udzielając im pomocy finansowej i żywnościowej.
Archimandryta (Generał Zakonu), rezydował w Marino k. Rzymu w monasterze Studion do czasu niepodległości Ukrainy.
Z zakonu wywodził się m.in. kard. Josyf Slipyj, metropolita halicki, późniejszy arcybiskup większy lwowski, ówczesny zwierzchnik Ukraińskiej Cerkwi Greckokatolickiej. Studytą jest również kolejny, zmarły już, zwierzchnik tego Kościoła, kardynał Lubomyr Huzar, były arcybiskup większy kijowsko-halicki.

</doc>
<doc id="189637" url="https://pl.wikipedia.org/wiki?curid=189637" title="Protokoły routowane">
Protokoły routowane



</doc>
<doc id="189638" url="https://pl.wikipedia.org/wiki?curid=189638" title="AspectJ">
AspectJ

AspectJ jest aspektowym rozszerzeniem dla języka Java realizującym paradygmat programowania aspektowego. Został stworzony w laboratoriach Xerox PARC w zespole kierowanym przez dr. Gregora Kiczalesa, prowadzącego badania nad technikami modularyzacji kodu. Pierwsza publiczna wersja powstała w 2001 roku - datę tę oficjalnie uznaje się za początek jego istnienia.
Podstawowe założenia.
W języku Java, oraz w innych obiektowych językach programowania podstawową jednostką modularności jest klasa. AspectJ wprowadza dodatkową jednostkę jaką jest aspekt. Aspekt opisuje zagadnienie, którego implementacja przecina więcej niż jedną klasę. Kod Java napisany przy użyciu AspectJ składa się z klas reprezentujących tradycyjną strukturę modularną oraz z aspektów, które ją przecinają. Najważniejszą ideą AspectJ (jak i również samego paradygmatu programowania aspektowego) jest wspomaganie separacji zagadnień i rozdzielenie programu na części w jak największym stopniu niezwiązane funkcjonalnie.
Przecinanie standardowej struktury modularnej klas w AspectJ dzieli się na:
W czystym kodzie bez dodatkowych narzędzi nie sposób dojrzeć aspektów. Ich łączenie z implementacją odbywa się na poziomie kodu bajtowego. Kod źródłowy podlegający modularyzacji na klasy i aspekty jest kompilowany do kodu bajtowego, w który aspekty zostają "wplecione".
AspectJ jest pełnym językiem programowania - oprócz składni posiada także własne narzędzia – kompilator i debugger. Ponadto od czasu gdy został przeniesiony do projektu Eclipse obserwuje się jego coraz silniejszą integrację z tą platformą. 
Składnia.
W celu poprawnego opisu problemu przekrojowego AspectJ definiuje kilka nowych elementów składni, rozszerzających znaczenie podstawowej semantyki znanej z języka Java:
Punkty złączeń (joinpoints).
Podstawowym elementem programowania aspektowego jest definicja punktu złączenia. Punkt taki jest atomową jednostką opisu problemu przekrojowego. Może nim być dowolny identyfikowalny przez semantykę punkt programu. W praktyce typowymi punktami złączenia może być:
Poniższy przykład punktu złączenia ilustruje przechwycenie wywołania na obiekcie klasy Point metody setX() z argumentem typu double:
call(void Point.setX(double))
Punkty przecięcia (pointcuts).
Punkty przecięcia grupują w jednostki logiczne, za pomocą określonej deklaracji, dowolne zbiory punktów złączeń. Można nawet rzec, że istnienie punktów przecięcia jest naturalną konsekwencją istnienia punktów złączeń. Punkty przecięcia mogą mieć dostęp do wybranych części kontekstu wykonywania, w którym nastąpiło złączenie aspektu, i eksponować je do użycia w deklaracji rady.
W ramach logiki grupującej punkty złączeń w punktach przecięcia mogą być wykorzystane operatory:
Punkty przecięcia można podzielić według dwóch podstawowych kryteriów:
Poniższy przykład ilustruje punkt przecięcia grupujący w sobie zbiór wywołań metod pewnych abstrakcyjnych klas geometrycznych:
public pointcut zmianaGeometrii():
 call(void FigureElement.setXY(int,int)) ||
 call(void Point.setX(int)) ||
 call(void Point.setY(int)) ||
 call(void Line.setP1(Point)) ||
 call(void Line.setP2(Point));
Dowolny element, który w punkcie przecięcia został opisany szczegółowo, można opisać także ogólnie, stosując znaki unikowe * (dopasowanie nazwy) oraz + (domknięcie przechodnie relacji dziedziczenia). Lista argumentów zaś może być zastąpiona poprzez dwie kropki:
public pointcut zmianaGeometrii():
 call(void FigureElement.set*(..)) ||
 call(void Point.set*(int)) ||
 call(void Line.set*(Point));
Rady (advices).
Rada jest funkcjonalnym blokiem kodu, który należy wykonać w momencie napotkania danego punktu przecięcia. Definicja rady w AspectJ składa się z określenia momentu uruchomienia porady, definicji punktu przecięcia oraz ciała rady. 
Punkt przecięcia mapuje daną linię w kodzie źródłowym. Rada, w zależności od funkcjonalności, którą chcemy uzyskać może zostać wywołana przed, w czasie, lub po osiągnięciu punktu przecięcia. Aby wybrać pożądany należy wybrać jedną z poniższych rad:
Kilka przykładowych rad:
// przed wykonaniem punktu przecięcia
before(): zmianaGeometrii() {
 System.out.println("Przeliczanie geometrii...");
 Screen.getCurrentScreen().update();
// po opuszczeniu punktu przecięcia
after(): zmianaGeometrii() {
 System.out.println("Zakończono przeliczanie geometrii");
// wykonywane po wyrzuceniu w punkcie przecięcia wyjątku
after() throwing (GeometryException e): zmianaGeometrii() {
 System.out.println("Błędna geometria. Przyczyna " + e.getMessage());
 // ... dodatkowa logika obslugi bledow
// wykonywane zamiast punktu przeciecia
void around(): zmianaGeometrii() {
 boolean geometryChangeAllowed = // ...
 if (geometryChangeAllowed) {
 proceed();
 } else {
 return;
Aspekty.
Aspekt jest główną jednostką modularyzacji programu napisanego przy pomocy AspectJ ponieważ występuje w nim jako niezależny moduł, o charakterystyce mocno podobnej do klasy. Oznacza to, że aspekt można traktować jako wyspecjalizowaną klasę, która ma możliwość przecinania implementacji, oraz modyfikacji jej struktury i/lub zachowania. 
W aspekcie mogą być zadeklarowane, poza typowymi elementami klasy, jak pola i metody, elementy definiujące punkty cięć (czyli punkty, w których kod programu przecina się z aspektem), oraz rady, będące substytutem metod i fragmentami kodu, który ma być wykonywany w odpowiednim punkcie cięcia.
Źródła aspektów zapisywane są w plikach o rozszerzeniu ".aj". Po skompilowaniu natomiast przyjmują postać kodu bajtowego i zapisane są w standardowych plikach binarnych z rozszerzeniem ".class". Z perspektywy maszyny wirtualnej Javy są one traktowane jako zwyczajne klasy.
Poniższy przykład ilustruje konstrukcję prostego aspektu logowania błędów z metod publicznych:
public aspect PublicErrorLogging {
 private Log log = new Log();
 pointcut publicMethodCall():
 call(public * com.sarxos.*.*(..));
 after() throwing (Exception e): publicMethodCall() {
 log.write(e);
Tkacz.
Podczas rozwiązywania problemów przekrojowych ich implementacja zostaje przeniesiona do logiki aspektowej. Jednak ich funkcjonalność nadal jest wpleciona w kod obiektowy. Na poziomie kodu źródłowego problem został wyeliminowany, jednak binarny kod obiektowy nadal jest obiektowy. Aby funkcjonalność była zachowana, konieczne jest splatanie logiki obiektowej i aspektowej w wynikowym kodzie binarnym. Zadaniem tym zajmuje się tkacz (ang. "weaver") w procesie tzw. tkania (ang. "weaving").
Niezależnie od zastosowanej techniki tkania, istota tego procesu polega na identyfikacji określonych punktów programu (punktów złączeń), w które wplatany jest dodatkowy kod aspektowy, a rolę tkacza odgrywa specjalny kompilator, który produkuje kod wynikowy będący prawidłowym programem w języku Java.
Proces tkania odbywać się może na jedną z trzech możliwych metod:
AJDT.
AJDT (ang. "AspectJ Development Tools") jest wtyczką do projektu Eclipse wspomagającą pisanie kodu aspektowego. Dzięki tej wtyczce możliwe stają się między innymi:
Ponadto AJDT dodaje nowe elementy do standardowych widoków perspektywy Java:
Wtyczka ta w olbrzymim stopniu wspomaga proces tworzenia kodu aspektowego.

</doc>
<doc id="189639" url="https://pl.wikipedia.org/wiki?curid=189639" title="Numer identyfikacji podatkowej">
Numer identyfikacji podatkowej

Numer identyfikacji podatkowej (NIP) – dziesięciocyfrowy kod, służący do identyfikacji podatników w Polsce. Wprowadziła go ustawa z października 1995, a zaczął obowiązywać od 1996. Nadawany jest przez naczelnika urzędu skarbowego. Od 1 września 2011 roku osoby fizyczne nieprowadzące działalności gospodarczej używają numeru PESEL jako identyfikatora podatkowego.
Znaczenie numeru.
Prefiks – trzy pierwsze cyfry każdego NIP oznaczają kod urzędu skarbowego, który nadał dany numer. W kodzie tym początkowo występowały wyłącznie cyfry od 1 do 9. W roku 2004 wprowadzono kilkadziesiąt nowych urzędów skarbowych, uczyniono wyjątek od dotychczasowej reguły i dano nowym urzędom kody z zerem na drugiej pozycji. Tak więc np. kod 106 oznacza Małopolski Urząd Skarbowy w Krakowie – nadany przez niego NIP 106-00-00-062 jest prawidłowy.
W przeszłości NIP zwyczajowo zapisywało się, oddzielając grupy cyfr łącznikiem. Dla osób fizycznych grupowano cyfry 123-456-78-19, a dla firm grupowano 123-45-67-819. Firma zakładana przez jedną osobę miała NIP tej osoby. Obecnie nadawany jest bez znaków łącznika.
Dziesiąta cyfra NIP jest cyfrą kontrolną, obliczaną według poniższego algorytmu:
NIP jest tak generowany, aby nigdy w wyniku tego dzielenia, jako reszta, nie uzyskać liczby 10.
Zgodnie z tym algorytmem numer 000-000-00-00 jest prawidłowy, ale nie ma sensu. Dla ciągu cyfr 123-456-78-90 nie można dobrać cyfry kontrolnej, by wygenerować prawidłowy NIP.
Przykład.
NIP 123-456-32-18
Zasady posługiwania się NIP.
Ustawa o NIP nakłada na podatników obowiązek podawania NIP (lub PESEL w przypadku osób fizycznych nieprowadzących działalności gospodarczej) na dokumentach dotyczących zobowiązań podatkowych oraz należności niepodatkowych pobieranych przez organy celne i podatkowe.
W ww. sprawach podatnicy są zobowiązani podawać NIP na żądanie:

</doc>
<doc id="189640" url="https://pl.wikipedia.org/wiki?curid=189640" title="Wyrzysk">
Wyrzysk

Wyrzysk (niem. "Wirsitz") – miasto nad Łobżonką w woj. wielkopolskim, w powiecie pilskim, siedziba gminy miejsko-wiejskiej Wyrzysk. W latach 1975–1998 miasto administracyjnie należało do woj. pilskiego. Leży w historycznej Krajnie.
Według danych z 31 grudnia 2009 miasto liczyło 5232 mieszkańców.
Położenie.
Wyrzysk leży 35 km na wschód od Piły, na południowym skraju Pojezierza Krajeńskiego, w pobliżu Doliny Noteci, w głębokiej dolinie rzeki Łobżonki, w pagórkowatej, malowniczej okolicy. W bliskiej okolicy przebiega droga krajowa nr 10 Szczecin-Warszawa stanowiąca północne obejście Wyrzyska, a przez miasto prowadzą drogi wojewódzkie nr 194 do Gołańczy i nr 242 do Więcborka. 4 km na południe od miasta (w Osieku nad Notecią) znajduje się stacja kolejowa Wyrzysk Osiek, na linii Piła – Bydgoszcz.
Historia.
Prawdopodobnie jako pierwsi osiedlili się w wyrzyskim odcinku rzeki Łobżonki Celtowie na początku naszej ery. Osada znana w źródłach od 1320. W XIV dziedziczyli ją Pałukowie. W XV wieku Wyrzysk wspominany jest jako miasto, od 1772 w zaborze pruskim, później własność różnych rodów szlacheckich, od 1773 sprzedana królowi pruskiemu Fryderykowi II. Pierwotna lokacja miasta nie powiodła się i miasto lokowano ponownie między 1744 a 1773. Rozwój Wyrzyska na przełomie XVIII i XIX wieku związany był z założeniem tutaj jednej z baz regulacji Noteci. 1 stycznia 1919 Wyrzysk opanowany został przez powstańców wielkopolskich. W końcu 1939 Niemcy na terenie dawnej strzelnicy i cmentarza ewangelickiego zamordowali 26 Polaków. 
W latach 1818–1975 miasto było stolicą powiatu wyrzyskiego. Do 1938 r. leżało w woj. poznańskim, później do 1939 w pomorskim, a od 1945 – w bydgoskim. Po reformie administracyjnej w 1975 roku terytorium powiatu zostało podzielone pomiędzy nowe (mniejsze) województwo bydgoskie i województwo pilskie. Powiatu nie przywrócono także w roku 1999 a miasto włączono do powiatu pilskiego w woj. wielkopolskim.
Gospodarka.
W Wyrzysku znajduje się kilka niewielkich przedsiębiorstw produkcyjnych. Działa tu Przedsiębiorstwo Budowlane „PBR” S.A.
Osoby związane z Wyrzyskiem.
W Wyrzysku (niem. Wirsitz) urodził się Wernher von Braun, niemiecki uczony i konstruktor, członek NSDAP i późniejszy współtwórca amerykańskiego programu podboju kosmosu. 

</doc>
<doc id="189641" url="https://pl.wikipedia.org/wiki?curid=189641" title="MicroSD">
MicroSD



</doc>
<doc id="189642" url="https://pl.wikipedia.org/wiki?curid=189642" title="Czarny Kamień">
Czarny Kamień



</doc>
<doc id="189644" url="https://pl.wikipedia.org/wiki?curid=189644" title="Jan Potocki">
Jan Potocki



</doc>
<doc id="189645" url="https://pl.wikipedia.org/wiki?curid=189645" title="Samuel Twardowski">
Samuel Twardowski

Samuel Ludwik Twardowski herbu Ogończyk, "Samuel ze Skrzypny", (używał nazwiska dziada po kądzieli; nazwisko po mieczu: "Skrzypiński"), pseudonim "S.T. ze Skrzypny", krypt.: "S. T. Z. S." = Samuel Twardowski ze Skrzypny, (ur. pomiędzy 1595 a 1600 w Lutyni, zm. 6 lipca 1661 w Zalesiu Wielkim) – jeden z najwybitniejszych polskich poetów barokowych, epik, panegirysta, satyryk, tłumacz i historyk.
Życiorys.
Samuel Twardowski urodził się pomiędzy rokiem 1595 a 1600 (według R. Pollaka), w niezamożnej rodzinie szlacheckiej osiadłej w województwie kaliskim. Jego ojciec, Mikołaj Twardowski, gospodarzył w majątku ziemskim w Lutyni koło Pleszewa (dziś w Gminie Dobrzyca). Matką była Katarzyna z Ponętowskich. Młody Twardowski kształcił się w kolegium jezuitów w Kaliszu i już wtedy podejmował pierwsze próby pisarskie. W latach 1616–1617, prawdopodobnie brał udział w wojnie moskiewskiej. W 1621 walczył w bitwie pod Chocimiem. W roku 1622 brał udział w poselstwie Krzysztofa Zbaraskiego do Turcji, skąd wrócił latem roku 1623. W latach 1624–1633 nie pojawiał się wcale na ziemi kaliskiej. Wątpliwym jest jego udział w europejskiej podróży królewicza Władysława (1624–1625). W tym okresie miał liczne kontakty z Warszawą, dzięki Zygmuntowi z Twardowa (brat stryjeczny), który piastował urząd sekretarza Władysława IV. W kolejnych latach jako sekretarz służył różnym magnackim rodom m.in. Wiśniowieckim i Leszczyńskim. W latach 40. XVII w. gospodarzył w należącej do ks. Wiśniowieckich wsi Zarubińce na Podolu, skąd wypędziło go powstanie kozackie w 1648 r. Osiadł wtedy w Wielkopolsce, gdzie zarządzał kilkoma dworami w dobrach Sieniutów. W czasach Potopu szwedzkiego, podobnie jak większość szlachty, popierał początkowo Karola X Gustawa, by w 1656 przejść na stronę Jana II Kazimierza. Zmarł w 1661 w Zalesiu Wielkim i pochowany został w Kościele Matki Bożej przy Żłóbku w Kobylinie.
Twórczość.
Debiutował w 1633 poematem epickim "Przeważna legacyja, Jaśnie Oświeconego Książęcia Krzysztofa Zbaraskiego […] do […] Cesarza tureckiego Mustafy w roku 1621", wierszowaną, pisaną trzynastozgłoskowcem, kroniką poselstwa Zbaraskiego do Turcji, po części realizującą wzorzec gatunkowy eposu, a po części relacji z podróży (proponuje się dla tego rozwiązania gatunkowego formułę "epos peregrynacki") – pełną ciekawostek, ale też starającą się rzetelnie opisać istotę tureckiej kultury i polityki.
Następnie w 1638 r. wydał sielankę dramatyczną "Dafnis drzewem bobkowym", pisany oktawą (dokładnie 275 strof oktawowych) poemat stanowiący adaptację mitu o bogu Apollinie napastującym nimfę Dafne, która, by uniknąć gwałtu, zmienia się w tytułowe drzewo laurowe. Mit był w epoce baroku powszechnie znany dzięki "Metamorfozom" Owidiusza, a interpretowany jako fabuła o moralnym heroizmie i ocalonej czystości.
Później poświęcił się poematom biograficznym, opisującym współczesnych sobie bohaterów. Z tego nurtu pochodzi wydany w 1649 poemat "Władysław IV, król polski i szwedzki", czy wreszcie obszerna i czasem nazywana epopeją narodową "Wojna domowa z Kozaki i Tatary" wydawana etapami w latach sześćdziesiątych w całości w 1681. Pisywał także różnej wartości panegiryki (np. "Pałac Leszczyński", poematy epitalamijne) i utwory publicystyczno-polityczne (np. "Satyr na twarz Rzeczypospolitej", utwór podejmujący wzorzec "poematu satyrowego" Jana Kochanowskiego).
W roku 1655 wydał swoje najważniejsze dzieło, znów oparte na motywach mitologicznych, poemat "Nadobna Paskwalina". Jak wcześniejsza "Dafnis" opisuje on historię nieszczęśliwej miłości, o ile jednak pierwsza kończy nieszczęśliwie, o tyle w drugiej bohaterce udaje się przezwyciężyć własne pragnienia i odnaleźć spokój w świątyni Junony, patronki matron. "Nadobna Paskwalina" oparta została na zaginionym dzisiaj tekście hiszpańskim. Twardowski swobodnie powiązał tu mitologie antyczną i wyobraźnię chrześcijańską, realne miejsca (akcja w Lizbonie) i antycznych bohaterów (Wenus, Mars, skruszony Apollo) obok zwykłych śmiertelników (piękna Paskwalina), tworząc nadrealny klimat opowieści o zazdrości, namiętności, także o psychicznym przeobrażeniu i – przez motyw drogi oddanym – doświadczeniu duchowym. Doznania i wędrówka Paskwaliny mają charakter inicjacji ku samowiedzy. Wszystko to dzieje się w baśniowej, onirycznej przestrzeni jak ze snu. Twardowski ujawnił tam swój warsztat poety kolorysty, wrażliwego jak malarz na kształty, barwy, światłocień. Wiele obrazów jest ściśle wizjonerskich: pałac Wenery, rozświetlane słońcem włosy Paskwaliny, domek Apollina, ogon pawia, klasztor Junony – opartych na kontraście cząstek składowych. Prekursorski, zdaniem slawistów (Endre Angyal, Claude Backvis), wobec romantyzmu i surrealizmu ostatni poemat Twardowskiego reprezentuje ten malarsko-wizyjny styl poezji baroku, który w XIX wieku ponowi Juliusz Słowacki.
"Dafnis" i "Nadobna Paskwalina" są dziś najczęściej wznawianymi utworami Samuela Twardowskiego.

</doc>
<doc id="189647" url="https://pl.wikipedia.org/wiki?curid=189647" title="Szarif">
Szarif

Szarif () – tytuł władców Mekki. Dynastia potomków Hasana, syna kalifa Alego i Fatimy. Objęli władzę w Mekce około 960 r. Szarifowie byli zaangażowani w walki wewnętrzne między lokalnymi władcami Arabii, co uniemożliwiło im stworzenie silnego organizmu państwowego. Choć formalnie zachowywali niezależność, byli zawsze uzależnieni od władzy kalifów, a następnie Mameluków i Osmanów. Ostatni szarif został obalony przez Saudów w 1925 r.

</doc>
<doc id="189651" url="https://pl.wikipedia.org/wiki?curid=189651" title="Zaciąg">
Zaciąg

Zaciąg, werbunek – system uzupełniania sił zbrojnych, polegający na zachęcaniu do ochotniczego wstępowania do wojska, stosowany szeroko w XV – XIX w. 
Zaciągu najczęściej dokonywano poprzez wydanie przez króla patentu (zgody) dla pułkownika, który dobierał sobie rotmistrzów werbujących żołnierzy: żołnierzom zapewniano uzbrojenie oraz płacono żołd na utrzymanie i uzupełnienie ubioru. W II Rzeczypospolitej zarządzany był przez ministra spraw wojskowych w stosunku do ochotników zgłaszających się do zasadniczej służby wojskowej.

</doc>
<doc id="189653" url="https://pl.wikipedia.org/wiki?curid=189653" title="Objaw kliniczny">
Objaw kliniczny

Objaw kliniczny, in. symptom ( "symptoma" ‘przypadek’) – zaobserwowana właściwość stanu pacjenta poddająca się ocenie lekarskiej stanowiąc podstawę do wnioskowania o czynnościach ustroju, jego narządów i tkanek zarówno w stanie zdrowia, jak i choroby (zob. też zespół chorobowy). 
Objawy patologiczne występują w zaburzeniach czynności ustroju, wskazują na ich rodzaj i pomagają w ustaleniu rozpoznania (zob. też diagnoza różnicowa). 
Objaw patognomoniczny, to objaw występujący wyłącznie w jednej konkretnej chorobie i jego znalezienie u pacjenta jest równoznaczne z rozpoznaniem choroby.
Rozróżniamy objawy kliniczne:
Nauką zajmującą się opisem i grupowaniem objawów chorobowych jest symptomatologia.
Objawy zaburzeń psychicznych wykazują dużą różnorodność i określa się je mianem objawy psychopatologiczne. Określenie "objaw" bywa czasem używane zamiennie ze słowem "cecha", co jednak głównie dotyczy opisu zaburzeń osobowości (np. osobowości psychopatycznej) i niedorozwoju umysłowego.

</doc>
<doc id="189657" url="https://pl.wikipedia.org/wiki?curid=189657" title="Erich Deuser">
Erich Deuser

Erich Deuser (ur. 2 lipca 1910, zm. 29 czerwca 1993) – fizykoterapeuta niemiecki, pierwszy masażysta usunięty z boiska piłkarskiego w czasie finałów mistrzostw świata.
Pracował jako masażysta w klubie piłkarskim Fortuna Düsseldorf. W 1951 został zaproszony przez Seppa Herbergera do pracy z niemieckim zespołem narodowym. Towarzyszył piłkarzom niemieckim na ośmiu kolejnych turniejach finałowych mistrzostw świata (1954-1982) oraz regularnie na igrzyskach olimpijskich (od igrzysk w Helsinkach 1952). Przeszedł na emeryturę w 1982.
Był autorem publikacji poświęconych kontuzjom sportowym i masażowi, m.in. "Schnell wieder fit. Das Deuser-Buch für gesunde und verletzte Sportler" (1978). Opracował nowe metody treningowe i terapeutyczne, był twórcą tzw. opaski Deusera, wspomagającej budowę mięśni. Jego imię nadano jednej z ulic w Kolonii.
Przeszedł do historii piłki nożnej także dzięki nietypowemu wydarzeniu w finałach mistrzostw świata w Meksyku w 1970. 10 czerwca 1970 w Leon mecz w ramach grupy D rozgrywały reprezentacje Niemiec i Peru. W pewnej chwili Deuser, nie czekając na zgodę sędziego, wbiegł na boisko, by udzielić pomocy kontuzjowanemu piłkarzowi. Sędzia, Meksykanin Abel Aguilar Elizalde, pokazał mu za to czerwoną kartkę. Była to pierwsza taka kara wymierzona masażyście w historii mistrzostw piłkarskich, ale trzeba zaznaczyć, że czerwone i żółte kartki wprowadzono dopiero właśnie na turnieju w Meksyku. Mecz zakończył się zwycięstwem reprezentacji Niemiec 3:1. Niemcy wygrali swoją grupę, a później awansowali do półfinału i ostatecznie zajęli w turnieju trzecie miejsce.

</doc>
<doc id="189661" url="https://pl.wikipedia.org/wiki?curid=189661" title="Softwin">
Softwin

SOFTWIN – producent oprogramowania antywirusowego Bitdefender. Zajmuje się dostarczaniem rozwiązań z zakresu bezpieczeństwa danych, portali, eContent i CRM. Firma ta została nagrodzona za innowacyjne rozwiązania przez Europan Commission and Academy.

</doc>
<doc id="189662" url="https://pl.wikipedia.org/wiki?curid=189662" title="Blacha trapezowa">
Blacha trapezowa



</doc>
<doc id="189665" url="https://pl.wikipedia.org/wiki?curid=189665" title="Janusz Rewiński">
Janusz Rewiński

Janusz Rewiński (ur. 16 września 1949 w Żarach) – polski aktor, satyryk i polityk, poseł na Sejm I kadencji.
Życiorys.
Wykształcenie.
Janusz Rewiński urodził się w rodzinie wywodzącej się z polskich Kresów, z okolic Równego na Wołyniu. Ukończył Technikum Budowy Silników Lotniczych we Wrocławiu, następnie w 1972 studia na Wydziale Aktorskim PWST w Krakowie.
Działalność artystyczna.
Już podczas studiów występował w prowadzonych przez Wiesława Dymnego "Spotkaniach z Balladą" oraz w Piwnicy Pod Baranami (wtedy powstał monolog "Fiut" rozszyfrowywany jako "Film i uwentualnie telewizja"). Aktor Teatru Polskiego w Poznaniu, gdzie występował w roli Wacława, a potem Papkina w "Zemście" Aleksandra Fredry. Po udanym debiucie w Poznaniu przez kilka lat wraz z Zenonem Laskowikiem występował w kabarecie "Tey". W latach 80. pojawił się m.in. w duecie z Bohdanem Smoleniem.
Popularność przyniosły mu występy w Kabarecie Olgi Lipińskiej, w którym wcielił się w rolę „Miśka”, gruboskórnego dyrektora teatru. Wystąpił w licznych rolach filmowych, m.in. w "Podróżach pana Kleksa", "Kilerze" (jako Siara) i w serialach "Zmiennicy", "Tygrysy Europy". Grywał zwykle ludzi wpływowych, lecz nieokrzesanych. Proponowano mu rolę Ferdynanda Kiepskiego w sitcomie "Świat według Kiepskich", jednakże aktor odmówił po zapoznaniu się ze scenariuszem.
W 1993 po dwuletniej przerwie na okres sprawowania mandatu posła wrócił do Kabaretu Olgi Lipińskiej, gdzie wcielił się ponownie w rolę Miśka, tym razem próbującego dostosować zespół do wymogów gospodarki rynkowej. W latach 1998–2004 występował wraz z Krzysztofem Piaseckim w programie kabaretowym "Ale plama" w TVN (krótko program ukazywał się również w TVP). Również z Krzysztofem Piaseckim tworzył program "Szkoda gadać" w TVP1. Od września do października 2010 na antenie tej samej stacji wraz z dziennikarką Joanną Fudalą prowadził program "Siara w kuluarach". W lutym 2013 został felietonistą tygodnika „W Sieci”. Z czasopismem współpracował do 2019.
Działalność polityczna i gospodarcza.
Brał udział w realizacji programu telewizyjnego "Skauci piwni". Na początku lat 90. znalazł się wśród organizatorów założonego na fali popularności tego programu stowarzyszenia „Skauci Piwni”, na bazie którego powstała następnie Polska Partia Przyjaciół Piwa. W wyborach parlamentarnych w 1991 z listy tego ugrupowania został wybrany posłem I kadencji. W Sejmie przewodził jednej z frakcji PPPP (tzw. Duże Piwo), przekształconej w Polski Program Gospodarczy, której większość posłów w 1992 wraz z posłami KLD współtworzyła Polski Program Liberalny. W tym samym roku został usunięty ze stanowiska prezydenta PPPP przez stronników Leszka Bubla. W 1993 bez powodzenia ubiegał się o reelekcję z listy liberałów, po czym wycofał się z działalności politycznej. W 2010 wszedł w skład komitetu poparcia Jarosława Kaczyńskiego w wyborach prezydenckich. W 2015 zaangażował się w kampanię prezydencką kandydata PiS Andrzeja Dudy. W 2019 przed wyborami do Sejmu i Senatu wystąpił w spocie wyborczym PiS.
Pełnił funkcję prezesa przedsiębiorstwa Centrum Komputerowe Bonair USA (1994–1995), był też członkiem zarządu Unitra Multimedia (1995–1996). Później zajął się rolnictwem i hodowlą.
Odznaczenia.
W 2010 został odznaczony srebrnym, a w 2016 złotym medalem „Zasłużony Kulturze Gloria Artis”.
Życie prywatne.
Żonaty z aktorką Iwoną Biernacką. Ojciec Jonasza Rewińskiego (dziennikarza i prezentera TVP World) oraz Aleksandra Rewińskiego (śpiewaka operowego).
Zamieszkał we wsi Nowodwór koło Mińska Mazowieckiego, w której został właścicielem gospodarstwa rolnego.

</doc>
<doc id="189666" url="https://pl.wikipedia.org/wiki?curid=189666" title="Suvorov">
Suvorov



</doc>
<doc id="189668" url="https://pl.wikipedia.org/wiki?curid=189668" title="Kamera internetowa">
Kamera internetowa

Kamera internetowa (ang. "webcam") – kamera cyfrowa, podłączana bezpośrednio do komputera, zazwyczaj za pomocą złącza USB. Kamera może transmitować obrazy statyczne (co pewien czas, zwany czasem odświeżania, przesyła pojedynczy obraz) lub transmisja może odbywać się w sposób ciągły (tzw. streaming cams). Najprostsze modele oparte są na tańszej matrycy CMOS, o niewielkich rozmiarach, rozdzielczości 640x480 pikseli i przydadzą się użytkownikom mało wymagającym i mającym niezbyt wydajne łącze internetowe. Przeważnie spełniają swoje zadania, ale jakość obrazu, wykonanie i szybkość działania pozostawiają wiele do życzenia. W słabszym oświetleniu pracują wyraźnie gorzej. Coraz częściej spotyka się modele pracujące z prędkością 60 klatek na sekundę, w rozdzielczości 1920x1080, a nawet 3840x2160 pikseli.

</doc>
<doc id="189670" url="https://pl.wikipedia.org/wiki?curid=189670" title="Strzelcy łotewscy">
Strzelcy łotewscy

Strzelcy łotewscy ("łot. Latviešu strēlnieki") – formacje wojskowe, powołane w 1915 do obrony bałtyckich terytoriów Imperium Rosyjskiego w czasie I wojny światowej. Początkowo ochotnicze, od 1916 pobór do nich prowadzony był pod przymusem wśród Łotyszy. W sumie walczyło w nich ok. 40 000 żołnierzy. Odegrali ważną rolę podczas wojny domowej w Rosji.
Historia.
Inicjatywa sformowania łotewskiej formacji wojskowej powstała po nagłośnieniu przez propagandę rosyjską bohaterskiej postawy dwóch batalionów pospolitego ruszenia złożonych z Łotyszy, walczących nad Dźwiną podczas odwrotu armii rosyjskiej w 1915 roku. Wówczas łotewscy deputowani do Dumy zaproponowali utworzenie ochotniczych łotewskich oddziałów, co zostało zaaprobowane przez cara, mimo że w Rosji dotąd starano się nie tworzyć odrębnych formacji narodowych. W ciągu kilku miesięcy zgłosiło się 6000 ochotników. W późniejszym okresie wprowadzono pobór do tych oddziałów i ich liczebność w 1916 roku sięgnęła 38 tysięcy.
Od 1915 do 1917 strzelcy łotewscy walczyli w Armii Imperium Rosyjskiego przeciwko Niemcom wzdłuż Dźwiny. Po rewolucji październikowej w 1917 większość żołnierzy stanęła po stronie bolszewików, tworząc formację znaną jako Czerwoni Strzelcy Łotewscy (ros. "Красные латышские стрелки"). Wśród przyczyn masowego poparcia przez nich bolszewików było między innymi to, że żołnierze nie mogli wrócić do domów, gdyż Łotwa była zajęta przez Niemców, a nadto po wprowadzeniu poboru, większość stanowili robotnicy, podatni na agitację, zamiast ideowych ochotników. 13 kwietnia 1918 r. z dziewięciu pułków łotewskich utworzona została z nich Dywizja Łotewska ("Łatdiwizija"), licząca 17-18 tys. żołnierzy i będąca pierwszą dywizją Armii Czerwonej. Oprócz jednostek piechoty dysponowała ona artylerią, oddziałem lotniczym i jazdą.
Uczestniczyli w rozpędzeniu Konstytuanty oraz tłumieniu powstań antybolszewickich w Moskwie w lipcu 1918 i w tym samym miesiącu w Jarosławiu, wchodzili m.in. w skład garnizonu kremlowskiego. Walczyli między innymi przeciwko wojskom Denikina, Judenicza i Wrangla. Oficer Czerwonych Strzelców Łotewskich, Jukums Vācietis, został pierwszym głównodowodzącym Armii Czerwonej. 
W grudniu 1918 r. na bazie Dywizji Łotewskiej utworzona została Armijna Grupa Łotwy, siłami której poprowadzona została ofensywa na ziemie łotewskie. Czerwone jednostki łotewskie opanowały większość historycznych terytoriów łotewskich, na których proklamowana została Łotewska Socjalistyczna Republika Radziecka. Jednostki strzelców łotewskich, przekształcone w styczniu 1919 r. w Armię Radzieckiej Łotwy, poniosły jednak klęskę w starciu z silniejszymi liczebnie jednostkami niemieckimi, wspierającymi militarnie rząd niepodległej Republiki Łotewskiej. W marcu 1919 r. zostały zmuszone do wycofania się z Kurlandii, w maju zostały wyparte z Rygi, a następnie ewakuowały się do Łatgalii pod naciskiem wojsk niepodległej Estonii. Tam poważnie osłabiona Armia Radzieckiej Łotwy została przekształcona w 15 Armię. W styczniu 1920 r. oddziały bolszewickie, w tym jednostki strzelców łotewskich, zostały wyparte również z Łatgalii przez sojusznicze wojska łotewskie i polskie.
Czerwoni Strzelcy Łotewscy brali także udział w wojnie polsko-bolszewickiej.
Łotewska Dywizja została rozwiązana w 1920 roku, a 11 000 byłych strzelców powróciło na Łotwę. Inni pozostali w Związku Radzieckim, zajmując często wysokie stanowiska w Armii Czerwonej i Czeka. Wielu z nich (w tym Jukums Vācietis) zostało zamordowanych w czasie wielkiej czystki w latach 30. XX wieku.
Oddziały łotewskie brały też udział w wojnie domowej po stronie białych, m.in. Łotewski Imantski Pułk Strzelecki i Łotewski Troicki Batalion Strzelecki. Łącznie prawie 10 tysięcy Łotyszów służyło w wojskach admirała Kołczaka. W 1920 roku, przez Władywostok, drogą morską powrócili na Łotwę.
Upamiętnienie.
W 2000 zespół folk metalowy Skyforger wydał album "Latviešu Strēlnieki", będący artystycznym hołdem dla strzelców łotewskich.

</doc>
<doc id="189671" url="https://pl.wikipedia.org/wiki?curid=189671" title="Lubraniec">
Lubraniec

Lubraniec – miasto w Polsce w województwie kujawsko-pomorskim, w powiecie włocławskim, siedziba gminy miejsko-wiejskiej Lubraniec. Położone nad rzeką Zgłowiączką.
Według danych GUS z 31 grudnia 2019 r. Lubraniec liczył 3012 mieszkańców.
Położenie.
Przez miasto przebiega droga wojewódzka nr 270 (Koło - Brdów - Izbica Kujawska - Lubraniec - Brześć Kujawski). Według danych z 1 stycznia 2011 r. powierzchnia miasta wynosiła 1,97 km².
Historia.
W okresie reformacji sukcesor Lubrańskich, kalwinista Jakub Chlewiński, w 1562 siłą zbrojną zagarnął siedzibę i majątek miejscowych kanoników laterańskich. W tym samym roku wypędzony został proboszcz Bytonia, wybierany z kanoników w Lubrańcu.
Niemcy podczas okupacji zmienili nazwę miasta na niem. "Lubranitz" (1939-1942), po czym na "Lutbrandau" (1943-1945).
W okresie okupacji hitlerowcy zniszczyli tutejszą społeczność żydowską, liczącą przed wojną 880 osób. 28 września i 9 listopada 1941 wysiedlono większość Żydów do getta w Łodzi. Pozostałych wymordowano w 1942.
4 kwietnia 1945 na plebanii w Lubrańcu rozpoczęło zajęcia Wyższe Seminarium Duchowne we Włocławku. Jego organizacją zajął się ks. Stefan Wyszyński, późniejszy prymas Polski. W maju 1945 przeniesiono je do Włocławka.
Do 1954 miejscowość była siedzibą gminy Piaski. W latach 1975–1998 miasto administracyjnie należało do woj. włocławskiego.
Demografia.
Według danych z 31 grudnia 2010 r. miasto miało 3130 mieszkańców.
Sport.
Kluby:
Medaliści mistrzostw Polski
Damian Matuszewski - ur. 2005 (podnoszenie ciężarów) mistrz Polski do lat 15, mistrz Polski LZS do lat 15 - 2019 roku. Mistrz województwa kujawsko-pomorskiego do lat 15 2019.
Maciej Szymański - ur. 2003 (podnoszenie ciężarów) wicemistrz Polski do lat 17 - 2019 roku, wicemistrz Polski do lat 15 -2018, mistrz Polski LZS 2019, wicemistrz Polski LZS do lat 15 - 2018. Wielokrotny mistrz województwa kujawsko-pomorskiego
Marcin Zieliński ur. 2003 (podnoszenie ciężarów) brązowy medalista mistrzostw Polski do lat 15 -2018, wicemistrz Polski LZS do lat 15 - 2018. Mistrz województwa kujawsko-pomorskiego do lat 15 - 2018.
Kacper Winczewski ur. 2003 (podnoszenie ciężarów) brązowy medalista mistrzostw Polski LZS do lat 15 - 2018. 
Michał Włodarzewski ur. 2005 (podnoszenie ciężarów) brązowy medalista mistrzostw Polski LZS do lat 15 - 2019.
Filip Marciniak ur. 2001 (podnoszenie ciężarów) brązowy medalista mistrzostw Polski LZS do lat 17 - 2018. Wielokrotny mistrz województwa kujawsko-pomorskiego do lat 15, 17 i 20.
Mateusz Stasiak ur. 2000 (podnoszenie ciężarów) brązowy medalista mistrzostw Polski do lat 17 - 2017. Od września 2017 zawodnik Zawiszy Bydgoszcz
Sporty motorowe
Łukasz Światowski Mistrz Polski Rallycross 500 RWD CUP 2018-2019

</doc>
<doc id="189672" url="https://pl.wikipedia.org/wiki?curid=189672" title="Mogielnica">
Mogielnica

Mogielnica – miasto w Polsce, w woj. mazowieckim, w południowej części powiatu grójeckiego.
Prawa miejskie uzyskała w 1317 roku. Mogielnica, będąca własnością duchowną, położona była w drugiej połowie XVI wieku w powiecie bielskim ziemi rawskiej województwa rawskiego. W latach 1975-1998 miasto administracyjnie należało do województwa radomskiego. Miasto leży nad rzeką Mogielanką, w dolinie rzeki Pilicy. Jest siedzibą gminy miejsko-wiejskiej Mogielnica oraz parafii, należącej do dekanatu mogielnickiego, archidiecezji warszawskiej. 31 grudnia 2017 Mogielnica liczyła 2 294 mieszkańców.
Historia.
Mogielnica leży na dnie dość głębokiej doliny rzeki Mogielanki. Nazwa wywodzi się od obrazu terenu kopcowatego, mogilastego, w brzmieniu utrwalonym od zarania: Mquelnica, Mogilnica, Migielnica, Mogielnicza, Mogilnica i wreszcie Mogielnica. Z czasem osada książęca, która rozwijała się u przeprawy przez rzekę, którą przecinał trakt handlowy, zwany Krakowskim, wiodący z południa Polski przez Grójec do Czerska. Najwcześniejszą datą dotycząca Mogielnicy jest rok 1249. W tym czasie była to wieś, a właściwie osada należąca pierwotnie do księcia mazowieckiego i czerskiego Siemowita I, która drogą zamiany przeszła w 1249 r. na własność opactwa cysterskiego w Sulejowie.
13 stycznia 1317 r. Siemowit II, książę mazowiecki udzielił Mogielnicy pozwolenia na lokację na prawie średzkim. W ten sposób Mogielnica stała się jednym z najstarszych miast lokowanych na Mazowszu. Okres od połowy XIII do XIV w. można scharakteryzować jako pierwszy etap przebudowy istniejącej już wsi na układ miasta średniowiecznego. Proces ten przebiega w tym okresie w sposób rewolucyjny. Po wcieleniu ziemi rawskiej do korony (1462) miasto znalazło się w nurcie życia ogólnopolskiego, a królowie 1530-1792 bardzo często potwierdzają dawne przywileje Mogielnicy. Wieki XV i XVI to pomyślny rozwój handlu i rzemiosła, a zwłaszcza tkactwa oraz istniejących tu rzemiosł (krawcy, kuśnierze, kowale, szewcy, sukiennicy). Rozwijało się również garbarstwo i garncarstwo.
W 1564 r. w Mogielnicy jest 700 mieszkańców, z czego 120 to rzemieślnicy. Na zachowanym odcisku pieczęci rady miejskiej z 1317 r. znajduje się wyobrażenie – herbu Mogielnicy, które w niezmiennej postaci przetrwało do naszych czasów. Od połowy wieku XVII do poł. wieku XIX Mogielnica przeżywa czasy swojego upadku, który zaczął się od zniszczeń dokonanych przez wojnę szwedzką 1655-1660 z których miasto dźwiga się bardzo powoli o czym świadczy liczba domostw, która z ponad 100 później wynosi zaledwie 49. Dopiero późniejsze lata przynoszą ożywienie gospodarcze i rozbudowę miasta ok. 101 domów (1797).
Po III rozbiorze Polski Mogielnica znalazła się w tzw. Prusach Południowych, a w latach 1806-1815 w Księstwie Warszawskim, a 1815-1918 pod zaborem rosyjskim. Względna stabilizacja miasta następuje po 1820 r. (prawie 1700 mieszkańców, w tym 670 Żydów). Na miejsce klasztoru cystersów powstaje obecny kościół parafialny (1892-1895). Rozwijało się rzemiosło i drobny handel, powstało pięć garbarni. Przeważali jednak rolnicy, którzy pod koniec XIX w. wyspecjalizowali się w sadownictwie i warzywnictwie. Wcześniej Mogielnica straciła prawa miejskie (1869), stając się osadą o statusie gminy.
Tuż przed zakończeniem I wojny światowej miasto otrzymało połączenie kolejowe z Warszawą przez Grójec (Grójecka Kolej Dojazdowa). W 1924 przedłużono linię, aż do Nowego Miasta nad Pilicą. Prawa miejskie Mogielnica odzyskała w 1919 r. Były tu wówczas dwie szkoły podstawowe, trzy biblioteki, czytelnie, świetlica a następnie Państwowe Seminarium Nauczycielskie (po 1945 r. reaktywowano je w formie – liceum Pedagogicznego).
Podczas okupacji niemieckiej doszło do masowej eksterminacji mieszkańców Mogielnicy, której znaczną część stanowili Żydzi. Były też mordy na Polakach w związku z aktywnie działającą partyzantką w niedalekich lasach. W 1943 r. oddział Narodowych Sił Zbrojnych zlikwidował 5 komunistów z Polskiej Partii Robotniczej.
Po wojnie na pl. Wolności zbudowano pomnik ku czci żołnierzy polskich i radzieckich poległych w walkach z hitlerowcami.
Od 1950 wyludnia się: w 1965 – 3500 mieszkańców, 1970 – 3115, a w 1991 – 2749. Od 1978 organizowana jest "Mogielnicka Wiosna Kulturalna", która przetrwała do dziś.
Położenie.
Mogielnica usytuowana jest w pasie Nizin Środkowopolskich, w południowej części Wysoczyzny Rawskiej. Przez miasto przepływa rzeka Mogielanka, największy lewy dopływ Pilicy. Miejscowość znajduje się na trasie drogi wojewódzkiej nr 728 Grójec – Jędrzejów.
Gospodarka.
W ramach działalności gospodarczej dominuje przetwórstwo owocowo-warzywne, produkcja pieczarek, usługi branży skórzanej. Mogielnica kontynuuje swoje tradycje w zakresie takich branż jak: szewstwo, cholewkarstwo i garbarstwo.
Największymi zakładami regionu są:
Religia.
Większość mieszkańców miasta to rzymscy katolicy. W Mogielnicy mieści się siedziba dekanatu mogielnickiego, archidiecezji warszawskiej, zrzeszającego sześć okolicznych parafii, w tym parafię św. Floriana w Mogielnicy. W mieście, przy drodze prowadzącej do Miechowic znajduje się cmentarz parafialny. Pochowani na nim zostali m.in. Wincenty Dobiecki, generał brygady powstania listopadowego oraz Kasper Pleciński (zmarły 1852 r.), burmistrz Mogielnicy. Cmentarze znajdują się także w pozostałych parafiach wchodzących w skład dekanatu.
Na cmentarzu usytuowana jest niewielka kaplica pw. Świętej Trójcy, wzniesiona pod koniec XV wieku.
Polityka.
Władze.
Mogielnica jest siedzibą gminy miejsko-wiejskiej Mogielnica. Zgodnie z ustawą o samorządach z 1990 roku, gmina posiada Burmistrza Miasta i Gminy – organ władzy wykonawczej i Radę Miejską – organ władzy stanowiącej i kontrolnej. Burmistrzem od 1998 jest Sławomir Chmielewski, który podczas wyborów samorządowych w 2010 został wybrany na czwartą kadencję.
Radni wybrani z okręgów na terenie miasta Mogielnica (4 mandaty na całkowitą liczbę 15 członków Rady Miejskiej):
Spośród radnych wyłoniono przewodniczącego rady, którym został – Jarosław Zawalich.
Poglądy polityczne mieszkańców.
W referendum w 2003 mieszkańcy Mogielnicy poparli (61%) wejście Polski do Unii Europejskiej. Frekwencja w referendum wyniosła 60,2%. W drugiej turze wyborów prezydenckich w 2005 zdecydowana większość poparła Lecha Kaczyńskiego. Wybrało go ponad 70% wyborców, przy frekwencji 52%. W wyborach parlamentarnych w 2007 przy frekwencji 48,5%, wyniki były następujące:
Edukacja.
W Mogielnicy znajdują się dwie szkoły: Publiczna Szkoła Podstawowa im. Józefa Piłsudskiego oraz Zespół Szkół Ogólnokształcących im. Jana Kilińskiego. Poza tym w samej gminie znajdują się jeszcze publiczne szkoły podstawowe w Borowem, Kozietułach, Brzostowcu i w Michałowicach.
Sport.
W 1920 r. powstał amatorski klub piłkarski KS Mogielanka. Od sezonu 2002/2003 występujący w lidze okręgowej. Pomimo tego najbardziej rozwijającą się dyscypliną w gminie jest siatkówka. Działa tu klub siatkarski KS Mogielanka Perła Złotokłos, który w 2007 roku zaczął rozgrywki w trzeciej lidze. Wcześniej drużyna przez 3 lata brała udział w rozgrywkach Amatorskiej Ligi Piłki Siatkowej w Grójcu rokrocznie zajmując miejsce na podium. Drużyna składa się przede wszystkim z absolwentów i uczniów ZSO w Mogielnicy jak również z mieszkańców gminy i miasta Mogielnica. Poza tym w Mogielnicy działa sekcja ringo i tenisa stołowego.
Zabytki i atrakcje turystyczne.
Obiekty zabytkowe.
 Wpisane do rejestru zabytków:

</doc>
<doc id="189673" url="https://pl.wikipedia.org/wiki?curid=189673" title="Eryk XIV Waza">
Eryk XIV Waza

Eryk XIV, "Erik XIV" (ur. 13 grudnia 1533 w Sztokholmie, zm. 26 lutego 1577 na zamku Örbyhus) – król Szwecji w latach 1560–1568.
Życiorys.
Syn Gustawa I Wazy i Katarzyny saskiej. Także władca Estonii po jej zdobyciu w 1561.
Uważany za zdolnego i inteligentnego monarchę. Prowadził umiejętną politykę. Jednak wkrótce jego nad wyraz bujna ambicja i stany niezrównoważenia psychicznego doprowadziły go do choroby umysłowej i obłąkania.
Dążył do uczynienia ze Szwecji mocarstwa. W przeciwieństwie do swojego ojca, zadowolonego z istniejącego "status quo" i uzyskanej suwerenności, Eryk dążył do narzucenia innym państwom hegemonii w strefie Morza Bałtyckiego. Dążenia te doprowadziły do konfliktu z królem Danii (Fryderykiem II).
W polityce wewnętrznej napotkał opozycję szlachty wspieraną przez jego przyrodniego brata, późniejszego króla Jana III. Przez większość czasu jego panowania toczyła się skandynawska wojna siedmioletnia (znana jako I wojna północna) przeciw Danii, w trakcie której skutecznie odparł wszystkie duńskie próby podboju posiadłości szwedzkich.
Pod koniec życia stan umysłowy króla coraz bardziej się pogarszał i prowadził do represji politycznych wobec przeciwników, w tym do zamordowania członków rodziny Sture w maju 1567 r. W 1568 roku Eryk został usunięty z tronu i uwięziony przez Jana, który przejął władzę.
Zmarł w więzieniu, prawdopodobnie otruty arszenikiem. Dokument podpisany przez Jana III i Bengta Gylta dawał strażnikom pilnującym Eryka prawo do jego otrucia, jeżeli ktokolwiek podejmowałby próbę jego uwolnienia. Późniejsze analizy jego zwłok wykazały obecność trucizny. Pochowany w katedrze w Västerås.
Eryk przed wstąpieniem w związek małżeński był w kilku nieformalnych związkach. Z Agdą Persdotter miał trzy córki:
Z Kariną Jacobsdotter:
Ostatecznie 4 lipca 1568 poślubił Katarzynę Månsdotter.
(1550–1612). Z tego małżeństwa miał następujące dzieci:

</doc>
<doc id="189674" url="https://pl.wikipedia.org/wiki?curid=189674" title="Mrocza">
Mrocza

Mrocza (niem. "Mrotschen") – miasto w Polsce w województwie kujawsko-pomorskim, w powiecie nakielskim, siedziba gminy miejsko-wiejskiej Mrocza. Według danych GUS z 31 grudnia 2019 r. Mrocza liczyła 4332 mieszkańców.
Położenie.
Miasto położone jest nad rzeką Rokitką, która znajduje się w dorzeczu Noteci, we wschodniej części Krajny, u granic Krajeńskiego Parku Krajobrazowego, w pasie Pojezierza Południowopomorskiego (w tym Pojezierza Krajeńskiego), w odległości 42 km na północny zachód od Bydgoszczy.
Historia.
Mrocza uzyskała prawa miejskie według prawa Magdeburskiego nadane przez króla Władysława Jagiełłę 17 sierpnia 1393 roku.
W latach 1975–1998 miasto administracyjnie należało do województwa bydgoskiego.
Sport.
W Mroczy funkcjonuje klub sportowy MGLKS Tarpan – jego zawodnik – Adrian Zieliński został mistrzem olimpijskim Letnich Igrzysk Olimpijskich 2012 w Londynie w podnoszeniu ciężarów w wadze do 85 kg uzyskując w dwuboju 385 kg. Jego młodszy brat Tomasz także reprezentuje Polskę (i klub) na igrzyskach.
Obiekty.
W Mroczy znajduje się park imienia Władysława Jagiełły, pięcionawowy kościół z 1932, kamieniczki z końca XVIII, XIX i początku XX wieku, 2 cmentarze, szkoła podstawowa (1901–1903) i gimnazjum (1999). Znajduje się tu także duża sala gimnastyczna przy szkole podstawowej oraz druga sala przy gimnazjum oddana do użytku w 2007 roku. W maju 2013 oddano do użytku boisko wielofunkcyjne tzw. Orlik.

</doc>
<doc id="189675" url="https://pl.wikipedia.org/wiki?curid=189675" title="Nowa Sarzyna">
Nowa Sarzyna

Nowa Sarzyna – miasto w województwie podkarpackim, w powiecie leżajskim, siedziba gminy miejsko-wiejskiej Nowa Sarzyna. Położone jest nad Trzebośnicą w dolinie Dolnego Sanu. W latach 1975–1998 miasto administracyjnie należało do woj. rzeszowskiego. Według danych z 1 stycznia 2018 Nowa Sarzyna liczyła 5 970 mieszkańców.
Przez miasto przebiega droga krajowa nr 77.
Historia.
Miejscowość powstała na gruntach XIV-wiecznej wsi Sarzyna. Notowana jest od XV wieku pod nazwami: "Vola Szarzynowa" (1414), "Scharzina Wolya" (1430), "Scharzina Wola" (1433), "Scharzina" (1464). Położona była w starostwie leżajskim w ziemi przemyskiej województwa ruskiego.
W XVI i XVII wieku wieś i okolice były najeżdżane przez Tatarów.
W ramach Centralnego Okręgu Przemysłowego, w roku 1937 rozpoczęto budowę zakładów chemicznych z przyfabrycznym osiedlem. Podczas II wojny światowej w okolicy Sarzyny były przeprowadzane liczne akcje dywersyjne polskiego podziemia. Okupacja oraz działania wojenne spowodowały na terenie fabryki ogromne straty. Po wojnie rozpoczął się okres intensywnej odbudowy zakładu i budowy nowych osiedli mieszkaniowych. W 1956 Nowa Sarzyna otrzymała status osiedla, a prawa miejskie w 1973.
Nowa Sarzyna charakteryzuje się zupełnym brakiem „starej zabudowy”, budynki miasta są powojenne. Wyglądem bardziej przypomina duże osiedle niż miasto.
Gospodarka.
Głównym pracodawcą dla mieszkańców miasta są Zakłady Chemiczne „Organika-Sarzyna” S.A., zajmujące się produkcją środków ochrony roślin oraz żywic epoksydowych i poliestrowych. Oprócz tego mieszkańcy miasta zajmują się wikliniarstwem.
Wspólnoty religijne.
Obszar Nowej Sarzyny podlega parafii NMP Królowej Polski w Nowej Sarzynie. Kościół parafialny powstał w latach 1970–1979, w jego dzwonnicy znajduje się zabytkowy dzwon datowany na XVI w.
Organizacje.
Szkolne Koło Geograficzno-Krajoznawcze działające przy Gimnazjum im. Jana Pawła II Nowej Sarzynie istnieje od 2007. Główne pola działalności SKGK to szeroko pojmowana turystyka, imprezy na orientację, rajdy, a szczególnie wycieczki rowerowe po najciekawszych rejonach okolic Nowej Sarzyny.
W Nowej Sarzynie działa koło PTTK, organizator m.in. corocznych czerwcowych zlotów do Rezerwatu Przyrody „Azalia” w Kołaczni koło Woli Zarczyckiej. Na zlotach gromadzą się miłośnicy (zazwyczaj wycieczki piesze i rowerowe) kwitnącej azalii. Zloty połączone są z występami artystycznymi, związanymi tematycznie z turystyką. W 2009 r. z okazji 100-lecia odkrycia stanowiska azalii pontyjskiej wystąpił m.in. zespół „Wołosatki”.
Współpraca międzynarodowa.
Miasta partnerskie:

</doc>
<doc id="189676" url="https://pl.wikipedia.org/wiki?curid=189676" title="Nowe Miasteczko">
Nowe Miasteczko

Nowe Miasteczko (niem. "Neustädtel") – miasto w województwie lubuskim, w powiecie nowosolskim, siedziba gminy miejsko-wiejskiej Nowe Miasteczko.
Nowe Miasteczko uzyskało lokację miejską przed 1295 rokiem, zdegradowane w 1919 roku, ponowne nadanie praw miejskich w 1945 roku. W latach 1975–1998 miasto administracyjnie należało do woj. zielonogórskiego.
Położenie.
Położone nad rzeką Biała Woda. Miasto od wschodu omija droga ekspresowa S3, natomiast w samej miejscowości zbiegają się drogi wojewódzkie: nr 293, nr 328 oraz nr 333. Historycznie miasto leży w granicach Dolnego Śląska.
Ludność, powierzchnia.
Według danych GUS z 31 grudnia 2019 r. miasto miało 2757 mieszkańców.
Według danych z 1 stycznia 2011 r. powierzchnia miasta wynosiła 3,29 km².
Nazwa.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińską nazwę: "Neostadium". W pruskim urzędowym dokumencie z 1750 roku wydanym języku polskim w Berlinie przez Fryderyka Wielkiego wymieniona jest polska nazwa miejscowości "Nowe Miasteczko".
Polską nazwę "Nowe Miasteczko" oraz niemiecką "Neustädtel" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa.
Historia.
Pierwsze wzmianki pojawiają się w dokumentach Henryka III głogowskiego przed 1296 rokiem. Po 1331 roku Nowe Miasteczko wraz z częścią głogowską księstwa zostało podporządkowane Koronie Czeskiej. Do 1386 roku podlegało bezpośrednio pieczy książęcej, później przeszło we władanie rycerzu z rodu Wirsingów. W latach 1649-1776 należało do klasztoru Jezuitów w Otyniu, następnie znalazło się w dobrach księstwa żagańskiego. W XVIII w. przez miasto wiodły ważne trakty pocztowe z Drezna do Poznania i Torunia oraz do Warszawy, którym podróżowali królowie Polski August II Mocny i August III Sas. Trakt ten należał do największych na Śląsku. Dziewiętnastowieczne inwestycje kolejowe – budowa linii Wrocław – Berlin (ok.1840) i Wrocław – Szczecin (ok. 1855) ominęły Nowe Miasteczko między innymi ze względu na zbyt wysokie ceny dyktowane przez mieszkańców za wykup gruntów pod budowę kolei. Ostatecznie do miasta dotarła uruchomiona w 1892 lokalna odnoga linii kolejowej Kożuchów – Niegosławice, obecnie nieczynna. W 1871 miasto zostało częścią Niemiec.
Wojska niemieckie zostały wyparte z miasta 13 lutego 1945 roku przez oddziały 3 armii gwardii I Frontu Ukraińskiego (na ul. Kościuszki ustawiono po wojnie pomnik żołnierzy radzieckich). W 1945 w wyniku wywołanej i przegranej przez Niemcy II wojny światowej miasto zostało włączone do powojennych granic Polski. Po wojnie w ścianę budynku Zespołu Szkół Rolniczych im. Janka Krasickiego wmurowano tablicę ku jego czci.
Zabytki.
Do wojewódzkiego rejestru zabytków wpisane są:
inne zabytki:
Nowe Miasteczko – Gołaszyn

</doc>
<doc id="189677" url="https://pl.wikipedia.org/wiki?curid=189677" title="Kazimierz Idaszewski">
Kazimierz Idaszewski

Kazimierz Idaszewski (ur. 16 stycznia 1878 w Nochowie, zm. 14 stycznia 1965 we Wrocławiu) – polski uczony, specjalista budowy maszyn elektrycznych i elektrochemii, profesor Politechniki Lwowskiej, Śląskiej i Wrocławskiej, członek Towarzystwa Naukowego Warszawskiego.
Był synem Michała (nauczyciela wiejskiego, działacza oświatowego) i Natalii z Kuźmickich. W 1898 ukończył gimnazjum klasyczne w Śremie i podjął studia elektrotechniczne na politechnice w Brunszwiku (1898-1903). W 1904 obronił na tej uczelni doktorat (praca "Versuche ueber das elektrolytische Verhalten von Schwefelkupfer"). Od września 1904 do października 1919 pracował jako inżynier w fabryce maszyn elektrycznych "Siemens-Schuckertwerke" w Berlinie. W 1920 został profesorem nadzwyczajnym w Szkole Politechnicznej we Lwowie (przemianowanej rok później na Politechnikę Lwowską), gdzie pracował już wcześniej, bezpośrednio po studiach (1903-1904), jako asystent w Katedrze Elektrotechniki Ogólnej. W latach 1920-1930 kierował Katedrą Pomiarów Elektrotechnicznych, a 1930-1939 Katedrą Maszyn Elektrycznych; pełnił funkcję dziekana Wydziału Elektrycznego (w roku akademickim 1926/1927), w 1929 został mianowany profesorem zwyczajnym. 
W wyborach samorządowych w maju 1939 uzyskał mandat radnego Rady Miasta Lwowa startując z Listy Katolicko-Narodowej.
Pozostał na stanowisku kierownika Katedry Maszyn Elektrycznych podczas pierwszej okupacji sowieckiej, po przekształceniu uczelni w Instytut Politechniczny (do 1941). W czasie okupacji hitlerowskiej był nauczycielem w rzemieślniczej szkole zawodowej i w szkole technicznej we Lwowie.
W 1944 powrócił na krótko do pracy w Instytucie Politechnicznym we Lwowie. W maju 1945 w wyniku przymusowych wysiedleń Polaków z Kresów Wschodnich opuścił Lwów i objął kierownictwo Katedry Pomiarów i Maszyn Elektrycznych Politechniki Śląskiej oraz funkcję dziekana Wydziału Elektrycznego tej uczelni; już w październiku t.r. przeniósł się na Politechnikę Wrocławską, gdzie organizował od podstaw Wydział Mechaniczno-Elektryczny (był jego pierwszym dziekanem w roku akademickim 1945/1946) i w listopadzie 1945 wygłosił wykład inauguracyjny w polskiej Politechnice Wrocławskiej. Kierował Katedrami Miernictwa i Maszyn Elektrycznych (1945-1947) oraz Pomiarów Elektrycznych (1947-1959).
W 1951 został powołany w poczet członków Towarzystwa Naukowego Warszawskiego. Działał w Stowarzyszeniu Elektryków Polskich, był przewodniczącym Oddziału Wrocławskiego, od 1964 członkiem honorowym. Został odznaczony m.in. Krzyżem Kawalerskim (1950) i Komandorskim Orderu Odrodzenia Polski (1958).
Jego zainteresowania naukowe obejmowały budowę i działanie maszyn elektrycznych oraz elektrochemię. Ogłosił m.in.:

</doc>
<doc id="189678" url="https://pl.wikipedia.org/wiki?curid=189678" title="Brzozowa Gać">
Brzozowa Gać

Brzozowa Gać – wieś w Polsce położona w województwie lubelskim, w powiecie puławskim, w gminie Kurów. Ponadto przez miejscowość przepływa rzeka Kurówka. Brzozowa Gać liczy 600 mieszkańców i jest wytypowana do włączenia do Kurowa jako dzielnica.
W latach 1975–1998 miejscowość administracyjnie należała do ówczesnego województwa lubelskiego.
Historia.
Brzozowa Gać - osada wczesnośredniowieczna z X-XIII wieku , w dokumentach występuje od 1380 roku .
Powiat lubelski; parafia Klementowice, następnie Kurów.
Wieś szlachecka położona była w drugiej połowie XVI wieku w powiecie lubelskim województwa lubelskiego. Własność szlachecka rodziny Zbąskich, następnie Potockich.
Dziesięcina należy do klasztoru świętokrzyskiego i bpa krakowskiego od 1712 r. w części należy do plebana z Kurowa.
Kalendarium wydarzeń i własności wsi od XV do XIX wieku.
Własność szlachecka w roku 1380 - Bochotnica zamek.
Urodzeni w Brzozowej Gaci.
W Brzozowej Gaci urodzili się: Stanisław Pękala - poseł na Sejm Ustawodawczy oraz Henryk Pękala - grafik.

</doc>
<doc id="189682" url="https://pl.wikipedia.org/wiki?curid=189682" title="Olesin (powiat puławski)">
Olesin (powiat puławski)

Olesin – wieś sołecka w Polsce położona w województwie lubelskim, w powiecie puławskim, w gminie Kurów. 
Wieś położona na zachód od Kurowa, nad rzeką Kurówką. 
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Kurów.
Historia.
Olesin został założony w II połowie XVIII wieku przez Ignacego Potockiego i jego brata Stanisława Kostkę Potockiego jako kompleks pałacowo-parkowy. W 2006 roku miejscowość została włączona do aglomeracji kurowskiej i jest wytypowana do włączenia do Kurowa jako dzielnica, gdyby tamten odzyskał prawa miejskie.

</doc>
<doc id="189684" url="https://pl.wikipedia.org/wiki?curid=189684" title="(24) Themis">
(24) Themis

(24) Themis – jedna z największych planetoid z pasa głównego.
Odkrycie.
Planetoida została odkryta 5 kwietnia 1853 przez Annibale’a de Gasparisa w Neapolu.
Nazwa planetoidy pochodzi od Temidy, która była tytanidą oraz boginią sprawiedliwości i praw w mitologii greckiej.
Orbita.
Orbita (24) Themis nachylona jest do płaszczyzny ekliptyki pod kątem 0,76°. Na jeden obieg wokół Słońca ciało to potrzebuje 5 lat i 195 dni krążąc w średniej odległości 3,13 au od Słońca. Średnia prędkość orbitalna tej planetoidy to ok. 16,77 km/s.
(24) Themis jest największą przedstawicielką rodziny planetoid Themis, która wzięła nazwę od niej samej, charakteryzującej się podobnymi parametrami orbit.
Właściwości fizyczne.
(24) Themis ma średnicę szacowaną na 189-234 km. Jej albedo wynosi 0,067, a jasność absolutna to 7,08. Średnia temperatura na jej powierzchni sięga ok. 159 K. Planetoida ta zalicza się do planetoid typu C. Jej powierzchnia jest ciemna i zawiera związki węgla. Ciało to rotuje w czasie 8 godzin i 23 minut.
Sporo trudności nastręcza oszacowanie masy tej planetoidy (5,75+/-2,51×1019 kg). Co za tym idzie szacunek średniej gęstości również sprawia sporo kłopotów (9,6 g/cm³, a nawet i więcej – zależnie od przyjętych rozmiarów). Tak wysoka gęstość jest jednak mało prawdopodobna, wynikać może z błędnych pomiarów.
W 2010 roku astronomowie Uniwersytetu Środkowej Florydy wykryli na powierzchni (24) Themis cienką warstwę lodu wodnego oraz cząstek organicznych. Odkrycia dokonano mierząc intensywność światła odbijanego przez powierzchnię planetoidy w trakcie jej rotacji. Zmiany zachodzące w różnych obszarach widma pozwoliły określić skład powierzchni. Wykazały one że lód i węglowe związki chemiczne są równomiernie rozmieszczone na powierzchni. Jest to pierwsze odkrycie lodu i chemii organicznej na planetoidzie.

</doc>
<doc id="189685" url="https://pl.wikipedia.org/wiki?curid=189685" title="Antonio Stradivari">
Antonio Stradivari

Antonio Stradivari, Antonius Stradivarius (ur. 1643 lub 1644 w Cremonie, zm. 18 grudnia 1737 tamże) – włoski lutnik, przedstawiciel kremońskiej szkoły lutniczej, jeden z najwybitniejszych budowniczych instrumentów w historii lutnictwa.
Życiorys.
Rozpoczął naukę jako rzeźbiarz. W latach 60. XVII w. miał kontakt z instrumentami Nicoli Amatiego. Mało prawdopodobne, że był jego uczniem. Najwcześniejszy instrument, który przetrwał do dziś, pochodzi z roku 1666. Pod wpływem Amatiego pozostał do lat 80., kiedy to jego styl zaczął się zmieniać. Poszukiwania i eksperymenty, m.in. wydłużone skrzypce z lat 90., charakteryzują ten okres. Początek XVIII stulecia to wybór dojrzałej i konsekwentnej formy. Z pierwszych 20 lat XVIII wieku pochodzą najznakomitsze okazy Stradivariego. Najsłynniejszym instrumentem Stradivariego są skrzypce „Mesjasz”, które od ukończenia w roku 1716 pozostały w posiadaniu Stradivariego i prawie niedotknięte zębem czasu dotrwały do naszych czasów. Jedyne zmiany w instrumencie wykonał XIX-wieczny francuski lutnik Jean-Baptiste Vuillaume. Obecnie wystawione są w angielskim muzeum Ashmolean w Oksfordzie. Pod koniec życia nadal eksperymentował. Niesłabnąca inspiracja 90-letniego lutnika owocowała co roku kilkoma instrumentami. Z tego okresu pochodzą takie sławy, jak wiolonczela „de Munck” (1730) lub skrzypce ‘ex-Kreisler’. Wraz ze swoimi uczniami i synami wykonał ponad 1000 instrumentów smyczkowych (głównie skrzypiec, a także altówki i wiolonczele). Popularnie nazywa się jego instrumenty stradivariusami, co jest nawiązaniem do treści jego karteczek rozpoznawczych.
Instrumenty.
Stradivariusy uważane są za największe osiągnięcia lutnicze, stanowiły one wzór dla instrumentów wielu późniejszych lutników. Muzycy jednak wolą grać na innych skrzypcach, głównie współczesnych, gdy nie wiedzą, który z instrumentów został wykonany przez Stradivariusa. Wiele instrumentów zyskało prawdziwą sławę i własną nazwę, np. Mesjasz, Delphin, Herkules (własność E. Ysaÿa), The Emperor (własność J. Kubelíka). Pierwszym instrumentem, który przebił się do Europy był instrument używany przez Viottiego z 1709 roku.
Większość sławnych wirtuozów grała na instrumentach Stradivariego bądź Guarneriego del Gesù. Na instrumentach Stradivariego grali Polacy, m.in. Wieniawski, Lipiński, Młynarski, Huberman (którego skrzypce skradziono w latach 30. XX wieku i odnaleziono w 80., następnie odrestaurowane przez Londyńską firmę J&amp;A Beare, obecnie warte kilka milionów funtów są własnością skrzypka Joshui Bella). Instrumenty te noszą imiona od swoich sławnych właścicieli. Na skrzypcach z 1717 roku zwanych Sasserno, grywał Henryk Wieniawski. Na skrzypcach Gibson z 1713 grał Bronisław Huberman. Skrzypce Stradivarius miał w swojej kolekcji Michał Kleofas Ogiński (później nabył je wirtuoz francuski Ch. Lafont). Instrument Stradivariego, pochodzący z kolekcji łódzkiego fabrykanta, po wojnie został ukradziony przez Rosjan. Grał na nim Igor Ojstrach (władze ZSRR nigdy nie zwróciły skrzypiec do Polski).
Można odnotować, że bezpośrednio od Stradivariego zamówił w roku 1715 skrzypce król Polski August II. Skrzypce są obecnie znane pod nazwą „Polski Król”.
Ceny stradivariusów nieustannie rosną – kształtuje je rynek dzieł sztuki. Obecnie posiadaczem największej liczby oryginalnych instrumentów Stradivariego oraz kolekcji innych włoskich instrumentów jest Stewart Pollens.

</doc>
<doc id="189686" url="https://pl.wikipedia.org/wiki?curid=189686" title="Bobby Charlton">
Bobby Charlton

Sir Robert „Bobby” Charlton (ur. 11 października 1937 w Ashington) – angielski piłkarz, który grał na pozycji pomocnika i napastnika. Mistrz świata z 1966. Uważany za jednego z najwybitniejszych piłkarzy w historii piłki nożnej.
Kariera.
Uratowany z katastrofy lotniczej w Monachium w 1958. Z Manchesterem United zdobył w 1968 Puchar Europy, strzelając w wygranym 4:1 finale z Benficą Lisbona 2 gole. W latach 1956–1973 Charlton rozegrał w Manchesterze United 754 mecze i strzelił 249 bramek. Był również przez dwa lata grającym trenerem Preston North End.
Reprezentacja Anglii.
W drużynie narodowej w latach 1958–1970 rozegrał 106 meczów i strzelił 49 goli. Był w składzie na czterech finałach mistrzostw świata w piłce nożnej. Na mistrzostwach w 1958 jako rezerwowy. Wystąpił natomiast w trzech następnych turniejach. Rozegrał 14 meczów na mistrzostwach świata, co stanowi rekord w historii reprezentacji Anglii (wspólnie z Bobbym Moore’em). Na mistrzostwach świata zdobył 4 bramki. Pierwszą strzelił w 1962 podczas meczu grupowego z Argentyną. Podczas mistrzostw w 1966 strzelił 3 bramki: w fazie grupowej Meksykowi i 2 gole w półfinale przeciwko Portugalii, co dało jego reprezentacji awans do finału. Wystąpił również na mistrzostwach w 1970, gdzie osiągnął ćwierćfinał. Jeden z kluczowych zawodników reprezentacji Anglii prowadzonej przez Alfa Ramseya, z którą zdobył też brązowy medal mistrzostw Europy 1968 (zdobył bramkę w meczu o 3. miejsce przeciwko ZSRR).
Tragedia w Monachium.
Bobby Charlton przeżył katastrofę lotniczą. 6 lutego 1958 roku samolot z piłkarzami Manchesteru United wracał do Anglii z meczu Pucharu Europy rozgrywanego w Belgradzie Crveną Zvezdą Belgrad. Nastąpiło międzylądowanie w Monachium w celu zatankowania zbiorników z paliwem. Podczas startu z Monachium czarterowy samolot Elizabethan – Lord Burgley z 43 osobami na pokładzie przerwał ogrodzenie, przejechał przez drogę i uderzył w budynek. Zginęły 23 osoby, w tym ośmiu piłkarzy Manchesteru. Bobby Charlton i trener drużyny Matt Busby przeżyli, choć ich stan był ciężki.
Sukcesy.
Z Manchesterem United
Z reprezentacją Anglii
Nagrody.
Bobby Charlton jest jednym z trzech piłkarzy (także George Best i Denis Law) umieszczonych na pomniku "United Trinity" przed
stadionem Old Trafford.
Życie prywatne.
Jego bratem był zmarły w 2020 r. Jack Charlton.

</doc>
<doc id="189689" url="https://pl.wikipedia.org/wiki?curid=189689" title="Teleexpress Junior">
Teleexpress Junior



</doc>
<doc id="189690" url="https://pl.wikipedia.org/wiki?curid=189690" title="Wysoka (miasto)">
Wysoka (miasto)

Wysoka (niem. "Wissek") – miasto w woj. wielkopolskim, w powiecie pilskim, siedziba gminy miejsko-wiejskiej Wysoka. W latach 1975–1998 miasto administracyjnie należało do woj. pilskiego.
30 czerwca 2016 roku miasto liczyło 2703 mieszkańców.
Prywatne miasto szlacheckie lokowane w 1505 roku położone było w XVI wieku w województwie kaliskim.
Położenie.
Wysoka leży 20 km na wschód od Piły 5 km na północ od trasy krajowej nr 10, na Pojezierzu Krajeńskim, na pagórkowatym, polodowcowym terenie. Przez miasto przebiega droga wojewódzka nr 190 Gniezno-Krajenka oraz nieczynna linia kolei wąskotorowej do Łobżenicy i Białośliwia.
Pod względem historycznym Wysoka leży na obszarze dawnej Krajny.
Przyroda.
W odległości 1 km na zachód od miasta, przy drodze do Rudnej znajduje się Góra Wysoka (157 m n.p.m.) – najwyższe wzniesienie pasma wzgórz morenowych, tzw. Gór Wysockich (zwanych też Wysokimi), które porośnięte jest lasem z przewagą sosny. Miasto leży pomiędzy dwoma pasmami moren czołowych na wysokości 110 m n.p.m., a na południe od miasta rozciąga się teren podmokłych łąk, gdzie gniazdują liczne ptaki. Miejsce to jest zalewane okresowo wodą z tzw. kanału okalinieckiego, który stanowi dopływ rzeczki Radacznicy wpadającej do Jeziora Kopcze pod Kaczorami. Jej źródła znajdują się w okolicy miasta. Jedno z nich wypływa z Gór Wysockich. Wiosną i jesienią te podmokłe tereny, które znajdują się między Wysoką, Wysoczką i Wysoką Małą stają się ostoją dla licznie migrujących ptaków (łabędzie, kaczki, gęsi, żurawie itp.). Występują tu stada saren, dzików. Można też spotkać lisy, jeże, bobry europejskie, zające i wiele innych gatunków ssaków, ptaków, płazów i roślin.
Historia.
Miejscowość istniała już w XIII wieku – pierwsza wzmianka pochodzi z 1260 roku. Wysoka była centrum znacznego terytorium stanowiącego własność Mikołaja Łodzi z nadania Bolesława Pobożnego. Znajdowała się wówczas na Przedgórzu (od strony Wysokiej Wielkiej). Od 1505 roku obok wsi Wysoka Wielka wymieniane jest miasto Wysoka, które było własnością szlachecką, m.in. Kościelskich i Tuczyńskich. Po wielkim pożarze miasta w 1772 roku wystawiono nowy przywilej miejski. 2 stycznia 1919 roku władzę w mieście objęli powstańcy wielkopolscy. Utworzono polską Radę Ludową i Straż Obywatelską. Wysoka była jedną z najbardziej na północ wysuniętych placówek powstańczych. Jednak już 4 stycznia Niemcy z Piły opanowali miasto. Kontrataki Polaków z Wyrzyska nie powiodły się. Wysoka wróciła do Polski na mocy traktatu wersalskiego w styczniu 1920 roku. W październiku i listopadzie 1939 roku na stoku Góry Wysokiej hitlerowcy rozstrzelali 19 Polaków. W okresie okupacji niemiecka administracja nazistowska zmieniła nazwę miasta na niem. "Weißeck" (1942–1945).
Gospodarka.
Wysoka jest niewielkim ośrodkiem gospodarczym, stanowiącym zaplecze dla rolniczej okolicy. Znajduje się tu zakład przemysłu drzewnego.
Sport.
Od 1949 roku działa tutaj klub piłki nożnej GLKS Wysoka, który od sezonu 2015/2016 gra w IV lidze.

</doc>
<doc id="189693" url="https://pl.wikipedia.org/wiki?curid=189693" title="Bronisław Kunicki">
Bronisław Kunicki

Bronisław Kunicki (ur. 8 marca 1933 w Skarżysku-Kamiennej, zm. 9 lipca 2020 w Gliwicach) – inżynier mechanik, czołowy polski alpinista lat 50. XX wieku.
Działał w Klubie Wysokogórskim w Gliwicach, w latach 1961-1969 był jego prezesem. Najważniejsze osiągnięcia:
Mieszkał w Czechowicach koło Gliwic.

</doc>
<doc id="189695" url="https://pl.wikipedia.org/wiki?curid=189695" title="Herb województwa podlaskiego">
Herb województwa podlaskiego

Herb województwa podlaskiego – symbol województwa podlaskiego. Herb przedstawia na tarczy czerwonej dwudzielnej w pas w polu górnym białego orła ze złotymi: dziobem, łapami i koroną na głowie, w polu dolnym rycerza na srebrnym koniu, w zbroi srebrnej i w takimż szyszaku, z mieczem srebrnym o złotej rękojeści wzniesionym w prawej ręce, na lewym ramieniu trzymającego tarczę błękitną z podwójnym krzyżem złotym na błękitnym polu. Ostroga rycerza i uprząż końska są złote, siodło i czaprak koński błękitne.
Herb został ustanowiony uchwałą sejmiku w dniu 19 lutego 2001 r.
Autorem projektu herbu jest Tadeusz Gajl.
Symbolika.
U góry herbu przedstawione jest godło Polski (Orzeł Biały), a na dole element herbu Litwy, czyli Pogoń, co ma symbolizować, że Podlasie należało do Korony i Litwy. Herb nawiązuje do herbu z czasów I Rzeczypospolitej, jednak zmieniono podział tarczy.
I Rzeczpospolita.
W latach 1513–1795 herbem województwa podlaskiego były połączone na tarczy dwudzielnej w słup 2 herby: polski i litewski – orzeł bez korony w polu czerwonym i Pogoń litewska.

</doc>
<doc id="189696" url="https://pl.wikipedia.org/wiki?curid=189696" title="Harcerstwo w latach 1980–1989">
Harcerstwo w latach 1980–1989



</doc>
<doc id="189699" url="https://pl.wikipedia.org/wiki?curid=189699" title="Filar (ujednoznacznienie)">
Filar (ujednoznacznienie)

Osoby noszące nazwisko Filar:

</doc>
<doc id="189701" url="https://pl.wikipedia.org/wiki?curid=189701" title="Nip">
Nip



</doc>
<doc id="189702" url="https://pl.wikipedia.org/wiki?curid=189702" title="Imperator Palpatine">
Imperator Palpatine



</doc>
<doc id="189703" url="https://pl.wikipedia.org/wiki?curid=189703" title="IBM WebSphere Application Server">
IBM WebSphere Application Server

IBM WebSphere Application Server (WAS) – serwer aplikacji JEE oferowany przez firmę IBM.
Jest platformą, na której uruchamiane są aplikacje Javy zgodne ze specyfikacją JEE (Java Enterprise Edition) / J2EE.
WebSphere Application Server zapewnia szereg usług. Przykładowo połączenia z bazami danych, obsługa wątków, rozkład obciążenia ("workload management"), które mogą być wykorzystywane przez aplikacje. IBM WebSphere działa na Linuxie i Windowsie.
Istnieją inne konkurencyjne serwery aplikacji, które też są implementacjami specyfikacji Java EE – patrz serwer aplikacji JEE.

</doc>
<doc id="189710" url="https://pl.wikipedia.org/wiki?curid=189710" title="Polski heban">
Polski heban



</doc>
<doc id="189711" url="https://pl.wikipedia.org/wiki?curid=189711" title="Tektonika">
Tektonika

 

</doc>
<doc id="189712" url="https://pl.wikipedia.org/wiki?curid=189712" title="Stanisław Błaszkowiak">
Stanisław Błaszkowiak

Stanisław Błaszkowiak (ur. 10 listopada 1893 w Radzewie, Poznańskie, zm. 8 listopada 1975 w Gdańsku) – polski specjalista budowy mostów, profesor Politechniki Gdańskiej, członek Towarzystwa Naukowego Warszawskiego.
Życiorys.
Był synem Franciszka (cieśli) i Józefy z Nawrotów. Uczęszczał do gimnazjum w Śremie (1904–1913), następnie podjął studia inżynierskie na politechnice w Charlottenburgu (1913–1916); nie ukończył studiów, został powołany do armii niemieckiej i w jej szeregach uczestniczył w walkach I wojny światowej. 
Po wojnie rozpoczął pracę w PKP w kierownictwie budów linii kolejowych. W latach 1921–1925 studiował na Politechnice Gdańskiej; pracował jednocześnie – do wybuchu II wojny światowej – jako kierownik Działu Podtorza i Mostów w dyrekcjach okręgowych kolei w Gdańsku (1923–1929), Toruniu (1929–1938) i Poznaniu (1938–1939). 
W czasie okupacji pracował jako księgowy w fabryce pończoch w Częstochowie, następnie w kolejnictwie w Krakowie; pozostał związany z koleją krótko po wojnie – w Krakowie (styczeń–luty 1945) i Poznaniu (1945–1947). 
W latach 1945–1946 uczył w Liceum Drogowym i w Szkole Inżynierskiej w Poznaniu, w 1946 związał się z Politechniką Gdańską; kierował Katedrą Mostów Stalowych, w 1947 obronił doktorat nauk technicznych (na podstawie pracy "Przyczynki do metody Crossa"), od 1949 był profesorem nadzwyczajnym, od 1960 profesorem zwyczajnym. Przeszedł na emeryturę w 1964.
W 1951 został członkiem zwyczajnym Towarzystwa Naukowego Warszawskiego. Polska Akademia Nauk przyznała mu nagrodę im. Feliksa Jasińskiego (1961), otrzymał również odznaczenia państwowe - Złoty Krzyż Zasługi (1936) i Krzyż Oficerski Orderu Odrodzenia Polski (1957). 
80–lecie urodzin prof. Błaszkowiaka uczczono specjalnym posiedzeniem Rady Naukowej Instytutu Budownictwa Lądowego Politechniki Gdańskiej. Jednym z jego studentów był znany fizyk, generał Sylwester Kaliski.
W pracy naukowej zajmował się budową mostów, konstrukcjami budowlanymi oraz mechaniką budowli. Opracował m.in. projekt wzmocnienia mostu kolejowego na Wiśle w Toruniu. Badał problematykę statyki i dynamiki kratownic i ram. Ogłosił szereg prac naukowych, m.in.:
Należał do Polskiej Korporacji Akademickiej Związek Akademików Gdańskich "Wisła"

</doc>
<doc id="189715" url="https://pl.wikipedia.org/wiki?curid=189715" title="Buk wschodni">
Buk wschodni

Buk wschodni ("Fagus orientalis") – gatunek z rodziny bukowatych, często uznawany także za podgatunek buka zwyczajnego "F. sylvatica" subsp. "orientalis". Zasięg obejmuje wschodnią część Półwyspu Bałkańskiego, Krym, Kaukaz, północną Turcję oraz północny Iran.
Zmienność.
Na terenach, gdzie występuje wspólnie z bukiem zwyczajnym, tworzy mieszańca o nazwie buk pośredni "Fagus" × "taurica" , syn. "Fagus" × "moesiaca" .

</doc>
<doc id="189716" url="https://pl.wikipedia.org/wiki?curid=189716" title="Blok mieszkaniowy">
Blok mieszkaniowy



</doc>
<doc id="189718" url="https://pl.wikipedia.org/wiki?curid=189718" title="Boleszkowice (gmina)">
Boleszkowice (gmina)

Boleszkowice – gmina wiejska położona jest w zachodniej części powiatu myśliborskiego województwie zachodniopomorskim. Siedzibą gminy jest wieś Boleszkowice.
Miejsce w województwie (na 114 gmin):
powierzchnia 82., ludność 108.
Położenie.
Gmina stanowi 11,0% powierzchni powiatu.
Sąsiednie gminy:
w województwie lubuskim:
Gmina graniczy także z Republiką Federalną Niemiec:
Do 31 XII 1998 r. wchodziła w skład województwa gorzowskiego.
Demografia.
Dane z 30 czerwca 2004:
Gminę zamieszkuje 4,3% ludności powiatu. 
Przyroda i turystyka.
Gmina leży na i w Kotlinie Freienwaldzkiej. Nad Odrą znajduje się północny fragment Parku Krajobrazowego Ujście Warty z Rezerwatem "Porzecze". Około 1 km na zachód od Boleszkowic znajduje się rezerwat "Cisy Boleszkowickie". Rzeki Odra i jej dopływ Myśla przepływające przez gminę są dostępne dla turystyki kajakowej. Tereny leśne zajmują 52% powierzchni gminy, a użytki rolne 37%.
Komunikacja.
Przez gminę prowadzi droga krajowa nr 31 łącząca Boleszkowice z Mieszkowicami (10 km) i przez Chwarszczany (7 km) i Sarbinowo (12 km, skrzyżowanie z drogą nr 23) z Kostrzynem nad Odrą (20 km) oraz droga wojewódzka nr 127 z Chwarszczan do Porzecza położonego nad Odrą (12 km). Odległość z Boleszkowic do stolicy powiatu, Myśliborza wynosi 33 km.
Boleszkowice uzyskały połączenie kolejowe w 1876 po wybudowaniu odcinka linii kolejowej z Kostrzyna nad Odrą do Chojny, rok później po zbudowaniu linii Chojna – Szczecin, gotowa była już cała linia Wrocław Gł.- Szczecin Gł. Od 1982 przeprowadzano elektryfikację linii, odcinek Rzepin – Dolna Odra w 1985 Obecnie czynne są 2 stacje: Boleszkowice i Namyślin.
W gminie czynne są 2 urzędy pocztowe: Namyślin (74-406) i Boleszkowice (nr 74-407).
Administracja.
W 2016 r. wykonane wydatki budżetu gminy Boleszkowice wynosiły 13,7 mln zł, a dochody budżetu 13,2 mln zł. Zobowiązania samorządu (dług publiczny) według stanu na koniec 2016 r. wynosiły 1,5 mln zł, co stanowiło 11,1% poziomu dochodów.
Sołectwa gminy Boleszkowice:

</doc>
<doc id="189720" url="https://pl.wikipedia.org/wiki?curid=189720" title="Bolometr">
Bolometr

Bolometr – przyrząd do pomiaru energii przenoszonej przez promieniowanie w jak najszerszym zakresie długości fal (intencjonalnie w pełnym zakresie). Jest to detektor termiczny zmieniający energię promieniowania elektromagnetycznego na ciepło, które zmienia temperaturę elementu pomiarowego. Zmiana temperatury jest mierzona różnymi metodami, pierwotną i nadal powszechnie stosowaną jest pomiar zmiany oporu elektrycznego pod wpływem zmiany temperatury.
Próg czułości bolometru jest rzędu 10−9–10−12 W. W praktyce większość bolometrów jest wrażliwa na promieniowanie w zakresie widzialnym i podczerwonym.
Historia.
Bolometr został wynaleziony w 1878 r. przez amerykańskiego astronoma Samuela Pierponta Langleya, który prowadził badania energii promieniowania słonecznego. Jego urządzenie służyło do pomiaru promieniowania cieplnego Słońca, składało się z dwóch cienkich metalowych pasków pokrytych sadzą, jeden z pasków był oświetlany a drugi zasłonięty przed promieniowaniem. Pomiarowe paski były elementami mostka Wheatstone’a różnicę rezystancji mierzono galwanometrem wpiętym w mostek. Dzięki bolometrowi Langley mógł badać intensywność promieniowania słonecznego na różnych długościach fal.
Podstawa budowy i działania.
W bolometrze rezystancyjnym elementem zamieniającym zmiany temperatury na wielkości elektryczne jest cienki pasek blaszki będącej rezystorem o dużym względnym temperaturowym współczynniku rezystancji i małej pojemności cieplnej. Padające promieniowanie jest absorbowane w materiale, co powoduje zmianę temperatury i odpowiednio zmianę rezystancji bolometru. Współczynnik temperaturowy względny rezystancji (TWR) określony jest wzorem:
Przy zasilaniu prądem o stałej wartości, zmiana temperatury detektora powoduje zmianę rezystancji, a ta powoduje zmianę napięcia na czujniku:
Stosowanie dużych rezystancji oraz natężenia prądu ograniczone jest szumami, w tym przypadku szumem Johnsona
oraz szumem formula_4
gdzie: formula_6 – parametr szumów formula_7
Ponadto natężenie prądu jest ograniczone również maksymalną dopuszczalną temperaturą pracy.
Rodzaje bolometrów.
Ze względu na element pomiarowy i stosowaną technikę pomiaru, wyróżnia się rodzaje bolometrów:
Bolometry metalowe.
Czujnikiem bolometru metalowego jest naniesiona na cienką płytkę podłoża warstwa metalu o grubość rzędu 0,1 – 1 μm wykonana z platyny, niklu, antymonu, bizmutu, które zmieniają swą rezystancję pod wpływem zmian temperatury. Powierzchnię, która ma absorbować promieniowanie pokrywa się czernią platynową, aby zwiększyć właściwości pochłaniające.
Bolometry półprzewodnikowe (termistorowe).
W bolometrach półprzewodnikowych detektorem jest półprzewodnikowy termistor. Półprzewodniki mają w specyficznym dla danego półprzewodnika zakresie temperatury znacznie większy współczynnik temperaturowy rezystancji. Termistory wykonuje się z materiału zawierającego krzem, german domieszkowany galem oraz tlenki niklu, kobaltu i manganu. W bolometrach od których wymaga się szybkiej reakcji, dodatkowo zwiększa się przewodnictwo cieplne poprzez nałożenie elementu oporowego na podłoże o wysokiej przewodności cieplnej.
Bolometry nadprzewodnikowe.
W bolometrach nadprzewodnikowych wykorzystuje się zjawisko dużej zmiany rezystancji materiału w pobliżu temperatury przejścia w stan nadprzewodnictwa. Detektorem jest drut wykonany z materiału nadprzewodzącego, utrzymywany w temperaturze przejścia w stan nadprzewodnictwa. Przez czujnik płynie pomiarowy prąd elektryczny. Padające na drut promieniowanie powoduje wzrost temperatury, co skutkuje zwiększeniem oporności czujnika. Duże zmiany parametrów przy przejściu ze stanu normalnego przewodnictwa do stanu nadprzewodnictwa, które odbywa się w przedziale kilku tysięcznych kelwinów wskazuje na dużą czułość tego typu bolometrów. Możliwe jest wykorzystanie zmiany własności magnetycznych czujników nadprzewodnikowych. Bolometry nadprzewodnikowe mają wiele zalet, ich niska temperatura zmniejsza szumy i zakłócające odczyty promieniowanie własne układu pomiarowego. Bolometry nadprzewodnikowe są powszechnie stosowanymi detektorami podczerwieni. Wykorzystuje się je również w termografii.
Bolometr krzemowy.
Bolometr krzemowy (mikrobolometr) to mikromechaniczny układ w postaci matrycy miniaturowych bolometrów wykonanych bezpośrednio na podłożu krzemowym układu scalonego umożliwiającym odczyt rezystancji czujników bolometrów. Układy te są używane jako detektor w kamerach termowizyjnych.
Bolometr kompozytowy.
Uzyskanie dobrych parametrów absorpcyjnych (szczególnie dla fal milimetrowych i submilimetrowych) wymaga zastosowania bolometrów o grubościach rzędu kilku milimetrów. Spełnienie tego wymogu spowoduje wzrost pojemności cieplnej detektora a co za tym idzie spadek czułości. W celu pokonania tych trudności buduje się bolometry składające się z trzech części: absorbera, podłoża łączącego właściwy detektor temperatury z absorberem oraz bolometr o zmniejszonej pojemności. Absorber wykonany jest z Bi i Cr-Ni o poczernionej powierzchni. Ma on dużą emisyjność w szerokim zakresie widmowym. Podłoże wykonane jest z materiału o dobrej przewodności cieplnej pozwalającej na praktycznie bezstratne przekazanie ciepła do czujnika. Efektywnie duża powierzchnia absorbera umożliwia na zastosowanie czujnika o mniejszej objętości, a to pozwala na uzyskanie lepszych parametrów częstotliwościowych detektora.
Zastosowanie.
Bolometry stosowane są między innymi w technice wojskowej do wykrywania i określania położenia obiektów cieplejszych od otoczenia, a w astronomii do wyznaczania jasności gwiazd. Miniaturyzacja umożliwiła konstrukcje matryc bolometrów stosowanych w kamerach termowizyjnych.
Pomiar mikrofalowy.
Bolometry wykorzystywane są do pomiaru mocy fal o częstotliwościach mikrofalowych. Dla tego przypadku element rezystancyjny wystawiony jest na promieniowanie mikrofalowe. Stałe napięcie polaryzujące jest przyłożone do rezystora w celu podniesienia temperatury poprzez ogrzewanie Joule’a. Po zaabsorbowaniu danej energii, napięcie polaryzujące jest redukowane do takiej wartości, aby przywrócić rezystancję bolometru do wartości bez energii z mikrofal. A zatem zmiana napięcia polaryzującego jest równa zaabsorbowanej energii – mocy mikrofal.
Astronomia.
Bolometr może być używany do pomiaru promieniowania o dowolnej częstotliwości, jednak jest najbardziej wrażliwy dla długości fal submilimetrowych (od 200 μm do 1 mm). W astronomii od 2007 roku powstała dziedzina, która zajmuje się tylko badaniem fal o tej długości. Aby osiągnąć lepszą czułość urządzenie schładza się do temperatury zbliżonej do zera bezwzględnego (od 50 mK do 300 mK). Przykłady ośrodków zajmujących się badaniami obiektów astronomicznych w zakresie fal submilimetrowych:

</doc>
<doc id="189721" url="https://pl.wikipedia.org/wiki?curid=189721" title="Eutanatos">
Eutanatos

Eutanatos to fikcyjna magów związanych ze śmiercią i entropią z gry fabularnej "".
Magowie tej tradycji postrzegają Wszechświat jako proces nieustannej zmiany, nieprzerwany cykl tworzenia i destrukcji symbolizowany przez Koło Dharmy. Wierzą oni, że każdy człowiek posiada Atmana – boską cząstkę, która łączy Absolut Wszechświata z ludzką świadomością. Przez Atmana człowiek poznaje swoją Dharmę (ścieżkę przeznaczenia) i jeśli tylko podąża przez życie w zgodzie z nią, przechodzi przez cykl narodzin-śmierci-reinkarnacji pełen błogosławieństw i szczęścia, aż osiągnie boskość. Jeśli jednak zboczy ze ścieżki, zakłócając tym samym rytm Wszechświata i przeznaczenie innych istot, jest karany – zła karma ciągnie się za nim przez kolejne żywoty aż nie odkupi swych win.
Eutanatoi wierzą, że funkcjonowanie Koła Dharmy jest możliwe wyłącznie dzięki śmierci i destrukcji, które stwarzają miejsce dla nowych form, idei i możliwości. Eutanatoi wzięli więc na siebie ciężar stania na straży cyklu życia i śmierci oraz jednocześnie ciężar pomocy tym, dla których Koło się zatrzymało – obojętnie czy chodzi o ludzi, którzy mogą już tylko dryfować przez życie (nieuleczalnie chorzy, ofiary uzależnień) czy też tych, którzy niszczą przeznaczenie innych (seryjni zabójcy i gwałciciele, nieludzcy decydenci, handlarze ludźmi). Wszyscy oni zasługują według Eutanatoi na Dobrą Śmierć. Magowie ci wolą zabić człowieka niż pozwolić mu dalej gromadzić złą karmę, która zniszczy mu wiele następnych żywotów. Podobnie wolą zabić człowieka i dać mu szansę na nowe życie niż czekać aż sam się wypali, wegetując wśród automatów lub degradując swoje człowieczeństwo.
Jednak nie zawsze są zabójcami. Czasem ich pomoc sprowadza się do moralizatorskiej reprymendy we właściwym momencie i okolicznościach, czasem wymaga stworzenia szczęśliwego zbiegu okoliczności, który pozwala nieszczęśnikowi wyrwać się z marazmu, czasem prowokują katharsis, oczyszczającej katastrofy, która wzmacnia jeśli nie zabije.

</doc>
<doc id="189722" url="https://pl.wikipedia.org/wiki?curid=189722" title="Euthanatos">
Euthanatos



</doc>
<doc id="189723" url="https://pl.wikipedia.org/wiki?curid=189723" title="Feldmarszałek Blücher">
Feldmarszałek Blücher



</doc>
<doc id="189726" url="https://pl.wikipedia.org/wiki?curid=189726" title="Microsoft SQL Server">
Microsoft SQL Server

Microsoft SQL Server (MS SQL) – system zarządzania bazą danych, wspierany i rozpowszechniany przez korporację Microsoft. Jest to główny produkt bazodanowy tej firmy, który charakteryzuje się tym, iż jako język zapytań używany jest przede wszystkim Transact-SQL, który stanowi rozwinięcie standardu ANSI/ISO.
MS SQL Server jest platformą bazodanową typu klient-serwer. W stosunku do Microsoft Jet, który stosowany jest w programie MS Access, odznacza się lepszą wydajnością, niezawodnością i skalowalnością. Przede wszystkim są tu zaimplementowane wszelkie mechanizmy wpływające na bezpieczeństwo operacji (m.in. procedury wyzwalane).
Darmowe edycje.
Poza edycjami czysto komercyjnymi Microsoft udostępnia również edycje darmowe do dowolnego zastosowania (w tym komercyjnego). Edycje te mają różnorodne ograniczenia i tak np. do wersji 2000 (8.0) włącznie nie były m.in. udostępniane graficzne narzędzia do zarządzania bazami danych oraz były ograniczenia co do możliwej ilości połączeń do bazy.
Począwszy od wersji 2005 (9.0) można pobrać wersję z graficznymi narzędziami i nie ma już limitu połączeń. Narzędzia posiadają jednak ograniczone możliwości w stosunku do pełnej wersji, a nawet jedna z istotnych usług – SQL Agent, instalowana wcześniej w darmowych wersjach, nie jest już dostępna. Nie można już przez to wykonywać zautomatyzowanych zadań np. archiwizacji baz danych o zadanej godzinie. Dodatkowo ograniczona została również wydajność samego serwera SQL (ograniczono wykorzystywaną pamięć RAM).

</doc>
<doc id="189727" url="https://pl.wikipedia.org/wiki?curid=189727" title="Maciej Konacki">
Maciej Konacki

Maciej Robert Konacki (ur. 1972 w Toruniu) – polski astrofizyk, profesor nauk fizycznych, specjalizujący się w astronomii.
Życiorys.
Jest absolwentem Wydziału Astronomii Uniwersytetu Mikołaja Kopernika w Toruniu (1996), tam też obronił pracę doktorską w 2000. Tematem jego rozprawy doktorskiej było "Poszukiwanie planet poza Układem Słonecznym", a promotorem Aleksander Wolszczan.
W latach 1997–1999 był stypendystą Programu Fulbrighta na Pennsylvania State University. Od 2000 przebywał w California Institute of Technology (Caltech) na stażu podoktorskim, a później jako senior postdoc (odpowiednik polskiego adiunkta). Został pracownikiem naukowym Centrum Astronomicznego im. Mikołaja Kopernika PAN w Toruniu oraz Obserwatorium Astronomicznego Uniwersytetu Adama Mickiewicza.
W 2006 uzyskał, na podstawie rozprawy zatytułowanej "Precyzyjne pomiary prędkości radialnych i interferometria optyczna spektroskopowych układów podwójnych", stopień doktora habilitowanego nauk fizycznych w zakresie astronomii. Tytuł profesora nauk fizycznych otrzymał 3 listopada 2011. Członek m.in. Komitetu Astronomii Polskiej Akademii Nauk i Polskiego Towarzystwa Astronomicznego.
W lipcu 2005 w „Nature” postulował odkrycie pierwszej planety krążącej w potrójnym układzie gwiazd, która otrzymała nazwę HD 188753 A b. Odkrycie to nie zostało potwierdzone; dwa lata po ogłoszeniu odkrycia zespół prowadzony przez Anne Eggenberger nie był w stanie potwierdzić jej istnienia mimo użycia zaawansowanych metod obserwacji i weryfikacji, podobnie jak zespół Tseviego Mazeh w 2009.
W 2013, "za wybitne zasługi w pracy naukowo-badawczej, za osiągnięcia w promowaniu polskiej myśli naukowej", został odznaczony Krzyżem Kawalerskim Orderu Odrodzenia Polski.

</doc>
<doc id="189728" url="https://pl.wikipedia.org/wiki?curid=189728" title="Wasilij Blücher">
Wasilij Blücher

Wasilij Konstantinowicz Blücher, (ur. w Barszczince, gubernia jarosławska, zm. 9 listopada 1938 w Moskwie) – działacz partii bolszewickiej, wyższy dowódca Armii Czerwonej, marszałek Związku Radzieckiego (1935).
Życiorys.
Dzieciństwo i młodość.
Z pochodzenia Rosjanin, wywodził się z rodziny chłopskiej. Niemiecko brzmiące nazwisko było przezwiskiem jego przodka, uczestnika wojny krymskiej, nadanym mu przez dziedzica po powrocie z wojny, w nawiązaniu do nazwiska pruskiego feldmarszałka Gebharda Leberechta von Blüchera. Po uwłaszczeniu chłopów pseudonim ten został oficjalnie przyjęty przez rodzinę jako nazwisko.
Ukończył jedynie szkołę cerkiewno-parafialną, po czym został przez rodzinę wysłany do pracy do Petersburga. Był niewykwalifikowanym robotnikiem w magazynie, następnie w fabryce, stracił pracę za udział w robotniczym mityngu. W poszukiwaniu nowego zatrudnienia udał się do Moskwy i znalazł pracę w zakładach budowy wagonów w Mytiszczach. W 1910 r. został aresztowany za wzywanie do strajku, spędził w więzieniu trzy lata. Po wyjściu na wolność pracował w warsztatach kolei Moskiewsko-Kazańskiej.
I wojna światowa.
W I wojnie światowej szeregowy, następnie podoficer (otrzymał awans za odwagę). Służył w 8 Armii. Dwukrotnie odznaczony Krzyżem Zasługi Wojskowego Orderu św. Jerzego oraz medalem św. Jerzego. W styczniu 1915 r. został ciężko ranny pod Tarnopolem, wskutek czego po trzynastomiesięcznym leczeniu został uznany za niezdolnego do służby. Po demobilizacji pracował w Niżnym Nowogrodzie i w Kazaniu. Od 1916 w SDPRR (frakcja bolszewików). Po rewolucji lutowej 1917 i obaleniu caratu, idąc za sugestią Waleriana Kujbyszewa, zajął się prowadzeniem agitacji bolszewickiej w 102 pułku rezerwowym stacjonującym w Samarze.
Został wybrany zastępcą przewodniczącego komitetu pułkowego, członkiem Samarskiej Rady Deputatów Żołnierskich. Organizator przewrotu bolszewickiego (rewolucji październikowej) w Samarze. W końcu października 1917 skierowany do Czelabińska jako komisarz oddziału Czerwonej Gwardii. Tam został wybrany na przewodniczącego komitetu rewolucyjnego, a w marcu 1918 na przewodniczącego rady rewolucyjnej.
Wojna domowa w Rosji.
Po buncie Korpusu Czechosłowackiego dowódca okrążonych w rejonie Orenburga oddziałów czerwonych, dowódca południowo-uralskiego zgrupowania partyzanckiego (następnie Armii Uralskiej) w czasie wojny domowej w Rosji. Przeprowadził rajd wzdłuż Uralu na trasie liczącej 1500 km i połączył się z siłami 3 Armii Czerwonej. 28 września 1918 za ten czyn był nagrodzony jako pierwszy w Rosji Sowieckiej Orderem Czerwonego Sztandaru.
Następnie był dowódcą 30. i 51 Dywizji Strzeleckiej, zastępcą dowódcy 3 Armii. 51 dywizją strzelecką dowodził w bitwie pod Kachowką, powstrzymując próbę kontrofensywy Sił Zbrojnych Południa Rosji z Krymu w kierunku prawego brzegu Dniepru. Następnie na czele grupy operacyjnej brał udział w bitwie o Perekop, zakończonej ostatecznym zwycięstwem nad Siłami Zbrojnymi Południa Rosji dowodzonymi przez gen. Piotra Wrangla, odznaczając się w tej bitwie.
W czerwcu 1921 r. został głównodowodzącym Ludowej Armii Rewolucyjnej i ministrem wojny, naczelny dowódca armii i członek Ludowo-Rewolucyjnego Komitetu marionetkowej Republiki Dalekiego Wschodu. W tym czasie siły republiki przeprowadziły operację rozbicia wojsk Romana von Ungern-Sternberga w Mongolii, zakończonej w końcu sierpnia 1921 r. Jesienią tego samego roku biali, którzy utrzymywali się jeszcze na Przymorzu, wokół Władywostoku, podjęli ostatnią w rosyjskiej wojnie domowej próbę działań ofensywnych. 22 grudnia 1921 r. czerwoni musieli opuścić Chabarowsk, biali zaś kontynuowali marsz na zachód wzdłuż Kolei Transsyberyjskiej, docierając w ostatecznym rozrachunku do stacji Wołoczajewka. Tam ich oddziały zostały powstrzymane przez kontrofensywę dowodzoną przez Blüchera, który następnie w końcu lutego 1922 r. odzyskał Chabarowsk. W 1922 r. został odwołany z Dalekiego Wschodu i skierowany na inne stanowisko; ostatnimi operacjami przeciwko białym na Dalekim Wschodzie dowodził już Ijeronim Uborewicz.
W latach 1921–1924 członek Wszechrosyjskiego Komitetu Wykonawczego (rząd Rosji Sowieckiej).
Dalsza służba w Armii Czerwonej.
W latach 1924–1927 pod pseudonimem „Galen” był głównym sowieckim doradcą wojskowym Kuomintangu w Chinach. Następnie przez dwa lata służył w Ukraińskim Okręgu Wojskowym.
W latach 1929–1938 dowódca Specjalnej Armii Dalekowschodniej (ODWA), następnie Frontu Dalekowschodniego. Rozbił wojska chińskie w czasie zbrojnego konfliktu o Kolej Wschodniochińską w 1929. W 1935 r. otrzymał stopień Marszałka Związku Radzieckiego, być może za sprawą osobistej interwencji Stalina. W latach 1930–1938 deputowany Rady Najwyższej I kadencji.
Jako dowódca Specjalnej Armii Dalekowschodniej wykazywał również ambicje polityczne, ingerując w pracę lokalnych organów partyjnych. W 1936 r. doszło do ostrego konfliktu między Blücherem a dalekowschodnim komitetem wykonawczym oraz komitetem krajowym, jednak Stalin stanął po jego stronie. Blücher, jako jeden z bohaterów wojny domowej, cieszył się wielkim szacunkiem wśród żołnierzy i oficerów niższych rangą, chociaż nie posiadał wykształcenia (ukończył technikum w trybie specjalnym, następnie również szkołę wojsk pancernych) i nigdy nie zdobył wojskowych doświadczeń w skali operacyjnej. Pozostawał natomiast w złych stosunkach z komisarzem obrony Klimientem Woroszyłowem.
W okresie wielkiej czystki został zmuszony do jej poparcia. Był członkiem specjalnego trybunału, który w czerwcu 1937 r. wydał, na podstawie sfingowanych zarzutów, wyroki śmierci w sprawie marszałka Michaiła Tuchaczewskiego i innych wysokich rangą dowódców. W drugiej połowie 1937 r. za jego zgodą NKWD przeprowadziło na masową skalę aresztowania w podległym mu okręgu wojskowym, chociaż według niektórych ocen starał się, chcąc ratować wartość bojową swoich wojsk, ograniczać zakres represji na tyle, na ile był w stanie. W październiku 1937 r. został wybrany na członka Komitetu Centralnego WKP (b), zaś w marcu 1938 r. powołany do nowo utworzonej Głównej Rady Wojennej.
Aresztowanie i śmierć.
Sytuacja marszałka zmieniła się latem 1938 r. Na polecenie Stalina na Daleki Wschód udali się naczelnik zarządu politycznego Armii Czerwonej Lew Mechlis oraz zastępca komisarza spraw wewnętrznych Michaił Frinowski w celu przygotowania represji przeciwko oficerom ODWA, w tym jej dowódcy. Po operacji nad jeziorem Chasan w sierpniu 1938 r. Frinowski oskarżył marszałka o „moralną degrengoladę”, „oderwanie od armii”, „skryte sprzyjanie prawicowcom” i „przestępczą bezczynność”, wskutek której wojska ZSRR na Dalekim Wschodzie miały być nieprzygotowane do konfliktu z Japonią. 18 sierpnia 1938 r. Blücher opuścił Chabarowsk, zaś 28 sierpnia na spotkaniu wyższych dowódców ze Stalinem i Woroszyłowem jego referat poświęcony walkom nad jeziorem Chasan został bezwzględnie skrytykowany. Następnie krytyce, pełnej logicznych sprzeczności i zmyślonych zarzutów, poddana została cała działalność marszałka na Dalekim Wschodzie. Tego samego dnia Blücher został odwołany ze stanowiska dowódcy Frontu Dalekowschodniego.
Woroszyłow zaproponował mu oczekiwanie na rzekomo przygotowywaną nową nominację w willi w Boczarowym Ruczaju pod Soczi. Tam Blücher został 21 października aresztowany przez NKWD. Przewieziony do Moskwy i osadzony na Łubiance, Blücher został oskarżony o udział w „spisku wojskowo-faszystowskim” i działanie na rzecz Japonii począwszy od 1921 r. Rolę dowodów w sprawie miały odegrać zeznania wymuszone podczas śledztw na innych aresztowanych oficerach – Iwanie Fiedce, Aleksandrze Jegorowie, Grigoriju Chachanianie, Władimirze Winokurowie, Grigoriju Kassinie i byłym zastępcy Blüchera Siergieju Gulinie.
Jako że marszałek nie przyznawał się do winy, został przeniesiony do Więzienia Lefortowskiego i wielokrotnie pobity. Gdy oprawcy nadzorującego śledztwo Ławrientija Berii (Wsiewołod Mierkułow, Bogdan Kobułow, Boris Rodos i inni) tłukli go na przemian stalowymi pałkami, Blücher miał wołać: „Stalinie! Czy słyszysz, co oni ze mną robią?”. 6 listopada ciężko pobity marszałek został skonfrontowany z Fiedką i Chachanianem, po czym przyznał się do udziału w spisku prawicowo-trockistowskim oraz w spisku wojskowym. Śledztwo w jego sprawie nie zostało jednak ukończone – Blüchera skatowano tak bestialsko, że zmarł z powodu odniesionych obrażeń 9 listopada w szpitalu więziennym. Ciało marszałka na polecenie Stalina zostało spopielone w krematorium na Cmentarzu Dońskim.

</doc>
<doc id="189731" url="https://pl.wikipedia.org/wiki?curid=189731" title="MSSQL">
MSSQL



</doc>
<doc id="189732" url="https://pl.wikipedia.org/wiki?curid=189732" title="Wasilij K. Blücher">
Wasilij K. Blücher



</doc>
<doc id="189734" url="https://pl.wikipedia.org/wiki?curid=189734" title="MS-SQL">
MS-SQL



</doc>
<doc id="189736" url="https://pl.wikipedia.org/wiki?curid=189736" title="Discworld">
Discworld



</doc>
<doc id="189740" url="https://pl.wikipedia.org/wiki?curid=189740" title="SZBD">
SZBD



</doc>
<doc id="189741" url="https://pl.wikipedia.org/wiki?curid=189741" title="DBMS">
DBMS



</doc>
<doc id="189743" url="https://pl.wikipedia.org/wiki?curid=189743" title="Hoacyny">
Hoacyny

Hoacyny – rodzina Opisthocomidae i rząd Opisthocomiformes ptaków z podgromady Neornithes. Jedynym żyjącym przedstawicielem rodziny jest hoacyn ("Opisthocomus hoazin") żyjący w dorzeczu Amazonki i Orinoko w Ameryce Południowej. Znanymi wymarłymi przedstawicielami rodziny są "Hoazinoides magdalenae", żyjący w środkowym miocenie (13,5–11,8 mln lat temu) na obszarze dzisiejszej Kolumbii (jego odkrycie dowodzi, że w miocenie przedstawiciele rodziny zasiedlali też obszary na zachód od Andów), oraz "Hoazinavis lacustris", żyjący w późnym oligocenie lub wczesnym miocenie (24–22 mln lat temu) na obszarze dzisiejszego brazylijskiego stanu São Paulo.
Przedstawicielem rodziny prawdopodobnie był też "Namibiavis senutae", żyjący pod koniec wczesnego miocenu (17,5–17 mln lat temu) na obszarze dzisiejszej Namibii. Gatunek ten pierwotnie został zaliczony do wymarłej rodziny Idiornithidae (blisko spokrewnionej z kariamami), jednak Mayr, Alvarenga i Mourer-Chauviré (2011) stwierdzili, że zachowane kości "N. senutae" wykazują większe podobieństwo do kości hoacynów i uzasadnione jest zaliczenie tego gatunku do Opisthocomidae. Także z przeprowadzonej przez tych autorów analizy kladystycznej wynika, że "Namibiavis" jest taksonem siostrzanym do kladu tworzonego przez rodzaje "Opisthocomus" i "Hoazinavis". Jeśli "N. senutae" faktycznie należy do hoacynów, to jego odkrycie dowodziłoby, że jeszcze w miocenie przedstawiciele Opisthocomidae żyli nie tylko na obszarze Ameryki Południowej, ale również w Afryce. Zapis kopalny nie dostarcza dowodów na to, że przedstawiciele rodziny Opisthocomidae istnieli już przed rozpadem Gondwany i oddzieleniem się Ameryki Południowej od Afryki ok. 100 mln lat temu; występowanie przedstawicieli rodziny na obu tych kontynentach dowodzi zatem, że hoacyny na pewnym etapie swojej historii musiały przekroczyć Ocean Atlantycki. Według Mayra i współpracowników nawet jeśli wczesne hoacyny były lepszymi lotnikami niż dzisiejszy hoacyn to i tak jest mało prawdopodobne, by były zdolne przelecieć nad Atlantykiem o własnych siłach; autorzy uznają za bardziej prawdopodobne, że przepłynęły one z Afryki do Ameryki Południowej na „ruchomych wyspach” powstałych z roślinności znoszonej do oceanu przez rzeki. Występowanie hoacynów w Afryce potwierdza opisany przez Mayra (2014) "tarsometatarsus" (kość powstała ze zrośnięcia kości środstopia i stępu) mogący należeć do przedstawiciela rodzaju "Namibiavis" o niepewnej przynależności gatunkowej, odkryty w osadach formacji Maboko w Kenii; skamieniałość budową przypomina "tarsometatarsus" współczesnych hoacynów i dowodzi występowania przedstawicieli Opisthocomiformes w Afryce jeszcze ok. 15 milionów lat temu.
Mayr i De Pietri (2014) opisali pierwszego europejskiego przedstawiciela grupy – "Protoazin parisiensis", żyjącego w późnym eocenie na terenach dzisiejszej Francji; z badań autorów wynika, że "P. parisiensis" był bliżej niż "Namibiavis" spokrewniony z południowoamerykańskimi przedstawicielami Opisthocomiformes. Zdaniem autorów fakt, że dwaj najbardziej bazalni przedstawiciele grupy Opisthocomiformes ("Protoazin" i "Namibiavis"), z których jeden ("Protoazin") jest dodatkowo jej najstarszym znanym przedstawicielem, żyli na obszarze Starego Świata wspiera hipotezę, według której grupa ta wyodrębniła się właśnie na obszarze Starego Świata i stamtąd skolonizowała Amerykę Południową.

</doc>
<doc id="189744" url="https://pl.wikipedia.org/wiki?curid=189744" title="7 TP">
7 TP



</doc>
<doc id="189745" url="https://pl.wikipedia.org/wiki?curid=189745" title="Sofistyka">
Sofistyka



</doc>
<doc id="189754" url="https://pl.wikipedia.org/wiki?curid=189754" title="Pistolet FEG P9R">
Pistolet FEG P9R

FEG P9R – węgierski pistolet samopowtarzalny produkowany przez zakłady Femaru Fegyver es Gepgyar (FEG) w Budapeszcie.
Historia konstrukcji.
Na początku lat osiemdziesiątych węgierska firma FEG rozpoczęła produkcję pistoletu P9. Była to kopia pistoletu Browning HP. Pojawienie się w połowie lat osiemdziesiątych coraz większej ilości pistoletów określanych jako „cudowne dziewiątki” (pistolety kalibru 9 x 19 mm Parabellum, wyposażone w pojemne magazynki i mechanizmy spustowe z samonapinaniem kurka) sprawiło, że sprzedaż P9 (posiadającego mechanizm spustowy bez samonapinania) zaczęła spadać.
Postanowiono więc wyposażyć P9 w mechanizm samonapinania kurka. Opracowując ten mechanizm wzorowano się na rozwiązaniach zastosowanych w pistolecie Smith &amp; Wesson M59. Także mechanizm ryglowy został przebudowany na wzór pistoletu amerykańskiego. Produkcje nowego pistoletu pod oznaczeniem P9R rozpoczęto w 1991 roku. Później do produkcji wprowadzano kolejne wersje o zmniejszonych wymiarach. Z czasem powstały także wersje kalibru 9 x 17 mm Short, .45ACP i .40 S&amp;W.
Podobnie jak wcześniejszy P9 sprzedaż pistoletu P9R prowadziły także firmy Mauser i Kettner (w Europie), oraz KBI Inc. z Harrisburga w Pensylwanii (w USA) i Century International Arms Ltd z Montrealu (w Kanadzie).
Pistolet P9R jest produkowany także jako NP18 przez chińską firmę Norinco (podobnie jak większość produktów tej firmy jest to kopia bezlicencyjna).
Opis konstrukcji.
Pistolet P9R działa na zasadzie krótkiego odrzutu lufy, zamek ryglowany przez przekoszenie lufy. Połączenie lufy z zamkiem w położeniu zaryglowanym zapewniają dwa występy ryglowe wchodzące w wyżłobienia w zamku. Odryglowanie zapewniają dwa symetryczne występy ze skośnymi wycięciami. Mechanizm spustowo-uderzeniowy kurkowy z samonapinania (DA). Broń posiada bezpiecznik zewnętrzny (dźwignia po lewej stronie zamka). Dodatkowym zabezpieczeniem jest bezpiecznik magazynkowy (przy wyjętym magazynku ściąganie spustu nie zwalnia kurka). Po wystrzeleniu ostatniego naboju z magazynka zamek zatrzymuje się w tylnym położeniu na zaczepie zamka. P9R posiada stałe przyrządy celownicze składające się z muszki i szczerbinki. Magazynek 14 nabojowy, dwurzędowy z jednorzędowym wyprowadzeniem.

</doc>
<doc id="189755" url="https://pl.wikipedia.org/wiki?curid=189755" title="Żółwiak kolcowaty">
Żółwiak kolcowaty

Żółwiak kolcowaty ("Apalone spinifera") – gatunek gada z podrzędu żółwi skrytoszyjnych z rodziny żółwiaków.

</doc>
<doc id="189756" url="https://pl.wikipedia.org/wiki?curid=189756" title="Przedimek">
Przedimek

Przedimek () – część mowy występująca przed rzeczownikiem (także przed konstrukcją rzeczownikową, a niekiedy również przed przymiotnikiem lub liczebnikiem użytym rzeczownikowo), wskazująca na jego kategorię określoności lub nieokreśloności.
Odmianą przedimka jest rodzajnik, który oprócz kategorii określoności lub nieokreśloności rozróżnia jeszcze kategorię rodzaju gramatycznego. Przedimka nie należy mylić z przyimkiem.
Występowanie przedimków w różnych językach.
Przedimki dzielą się na określone i nieokreślone.
W niektórych językach (np. walijskim, hebrajskim czy esperanto) występują jedynie przedimki określone.
Przedimki w tłumaczeniach na język polski zwykle są pomijane. Wynika to z braku tej części mowy w polszczyźnie.
Mimo to określoność bądź nieokreśloność można do pewnego stopnia wyrazić w języku polskim poprzez zastępcze użycie zaimków, w szczególności zaimków wskazujących, lub też poprzez zmiany w szyku zdania.
Zaimki wskazujące.
To z nich stopniowo wyewoluował rodzajnik określony w innych językach europejskich. W językach europejskich znaczenie wyróżniające i emocjonalne zaimków wskazujących częściowo pokrywa się ze znaczeniem rodzajników określonych do dziś.
Szyk zdania.
W szczególności jest to możliwe dla dopełnienia, poprzez umieszczenie go bliżej początku bądź końca zdania. W przypadku języka mówionego może to być dodatkowo wzmocnione intonacją. 
W zdaniu (1) rzeczownik mężczyzna jest nieokreślony, co podkreśla jego końcowa pozycja w zdaniu.
W (2a) i (2b) rzeczownik mężczyzna jest już wyraźnie określony, np. jest to ten sam mężczyzna ze zdania (1). Podkreśla to pozycja bliższa początkowi zdania.
Dla porównania, umieszczenie owego rzeczownika na końcu zdania sugerowałoby nieokreśloność.
W poniższych przykładach natomiast użycie zaimka wskazującego będącego odpowiednikiem rodzajnika sugeruje co innego niż szyk zdania. W efekcie takiej sprzeczności zdania te brzmią stylistycznie nieelegancko:
Przedimek w języku angielskim.
Przedimek to w języku angielskim nieodmienna część mowy, determinująca rzeczownik. Przedimka zwykle nie tłumaczy się na język polski. Czasami można go oddać jako zaimek ten, ta, to (przedimek określony), jakiś, jakaś, jakieś (przedimek nieokreślony).
Natura przedimka.
Przedimkiem jest wyraz występujący przed rzeczownikiem albo frazą rzeczownikową (np. przymiotnik + rzeczownik). W języku angielskim rozróżnia się dwa rodzaje przedimków:
Przedimek (zwany "article" lub "determiner") określa, czy desygnaty są znane mówiącemu i rozmówcy. Jeśli są znane, używa się przedimka określonego, jeśli nie, nieokreślonego. Całkowite pomijanie przedimka czyni sformułowanie niegramatycznym, choć w zdecydowanej większości przypadków nie utrudni znacznie odbioru komunikatu językowego.
"a/an" – przedimek nieokreślony.
Przedimków "a/an" używa się wyłącznie przed rzeczownikiem policzalnym w liczbie pojedynczej, Oznacza on dowolny element z danego zbioru, innymi słowy pojedynczy choć nie wyjątkowy element: "My father is a teacher" → "Mój ojciec jest nauczycielem". Jest jednym ze zbioru nauczycieli.
"the" – przedimek określony.
Przedimek określony "the" jest najpopularniejszym słowem angielskim. Kontrastuje z przedimkiem nieokreślonym "a" i z przedimkiem zerowym. "The" ma zawsze tę samą formę. Przedimek określony stosuje się do opisu określonego przedmiotu, osoby bądź stanu. Zarówno mówiący jak i jego rozmówca wiedzą o czym dokładnie jest mowa: "We left the car in the garage" → "Zostawiliśmy auto w garażu". Mówiący wie, jakie to auto i zna (przynajmniej ze słyszenia) dom, w którym samochód zaparkowano. "Have you visited the castle"? → "Czy zwiedziłeś zamek"? Zarówno mówiący jak i odbiorca komunikatu wiedzą, w jakim mieście zamek się znajduje. Znajomość obiektu może wynikać z wiedzy ogólnej: "The Earth moves around the Sun" → "Ziemia obraca się wokół Słońca" → oba desygnaty są znane, mimo że wcześniej mogło nie być o nich mowy.
Przedimek zerowy.
Większość rzeczowników występuje z poprzedzającymi je przedimkami określonymi bądź nieokreślonymi. Brak przedimka określa się jako przedimek zerowy.
Istnieją trzy podstawowe sytuacje, kiedy pojawia się przedimek zerowy:
Przedimek w języku francuskim.
W języku francuskim występuje rodzajnik.
Przedimek języka niemieckiego.
W języku niemieckim występuje rodzajnik.
Przedimek w języku esperanto.
W języku esperanto istnieje jedynie przedimek określony (esp. "la difina artikolo") la.
Pierwsza reguła w Fundamento de Esperanto z 1905 r. brzmi: „Przedimka nieokreślonego nie ma; jest tylko określony "la", wspólny dla wszystkich rodzajów, przypadków i liczb.” Ludwik Zamenhof nie sprecyzował dokładniej zasad jego użycia, mówiąc jedynie, że jest używany tak jak w językach narodowych.
Poprawne zastosowanie przedimka sprawia trudności szczególnie tym, w których języku ojczystym nie istnieją ani przedimki, ani rodzajniki. Poza tym szczegółowe reguły stosowania przedimków i rodzajników w poszczególnych językach narodowych różnią się, a niekiedy są nawet sprzeczne,(np. "Lubię muzykę": ang. "I like music." – fr. "J’aime la musique." – niem. "Ich mag Musik." – węg. "Szeretem a zenét.")(np. "cały świat": ang. " the whole world" – fr. "tout le monde" – niem. " die ganze Welt" – węg. " az egész világ" – różna pozycja przedimka).Dlatego z biegiem czasu formułowano coraz bardziej szczegółowe wskazówki, kiedy używać słówka "la" w języku esperanto.
Bardzo ogólną zasadę można podać następująco:
Rzeczownik należy poprzedzić przedimkiem "la", gdy:
"Mi vidis la kuraciston. " – "Widziałem (wiadomo, którego) lekarza."
"Mi vidis kuraciston". – "Widziałem (jakiegoś) lekarza."
W pierwszej połowie XX w. obszerniejsze omówienie stosowania przedimka "la" można było znaleźć w podręcznikach:
„Przedimek nieokreślony w języku esperanto nie istnieje. Jednak spotyka się wyraz unu "(jeden)", używany w tym znaczeniu.Jest to, jeśli nie błędem gramatycznym, to przynajmniej stylistycznym, popełnianym pod wpływem języka ojczystego.W przypadku rzeczywistej konieczności można użyć iu "(któryś)" – gdy chodzi o coś/kogoś wydzielonego z pewnej grupy – lub "ia" "(jakiś)" – gdy chodzi o coś/kogoś zupełnie niezdefiniowanego. [...] Nie można jednak powiedzieć *"Li estas unu bona homo", tak jak należałoby powiedzieć w języku niemieckim: "Er ist ein guter Mensch".” [Kalocsay, Sintakso]
Kilka lat później węgierski lekarz, Kálmán (Kolomano) Kalocsay oraz francuski językoznawca, prof. Gaston Waringhien (wieloletni prezydent Akademio de Esperanto) wydali wspólnie "Plena Gramatiko de Esperanto" (Pełną gramatykę esperanta) [1935], która, wielokrotnie poprawiana i uzupełniana, stała się po latach "Plena Analiza Gramatiko de Esperanto" (Pełną gramatyką opisową esperanta) [1985]. Użyciu przedimka poświęcono tam już znacznie więcej miejsca.
W niedawno wydanej książce – w całości dostępnej w Internecie w języku esperanto "Plena Manlibro de Esperanta Gramatiko" (Pełny podręcznik gramatyki esperanckiej) [2005], której autorem jest Szwed, członek Akademio de Esperanto, Bertil (Bertilo) Wennergren, przedimek "la" zajmuje już wiele stron.
Przedimek w języku węgierskim.
W języku węgierskim występują przedimki określone (węg. "határozott névelő") a / az oraz przedimek nieokreślony (węg. "határozatlan névelő") egy. Przedimek określony a używany jest przed wyrazami rozpoczynającymi się spółgłoską, natomiast az – przed wyrazami rozpoczynającymi się samogłoską.Przedimki określone występują w liczbie pojedynczej i mnogiej, przedimek nieokreślony – tylko w liczbie pojedynczej ("egy" oznacza również "jeden"). Rzeczownik nie zawsze musi być poprzedzony przedimkiem.
Zastosowanie przedimka określonego:
Zastosowanie przedimka nieokreślonego:
Przedimek nieokreślony egy ("jakiś, pewien") stosuje się w następujących wypadkach:

</doc>
<doc id="189761" url="https://pl.wikipedia.org/wiki?curid=189761" title="Wilk i Zając">
Wilk i Zając

Wilk i Zając / Ja ci pokażę! / Czekaj, ja ci pokażę! / Ja ci dam nauczkę / Jeszcze mnie popamiętasz / Nie uciekaj, zajączku / Popamiętasz mnie (, "Nu, pogodi!" [], od słów Wilka tłumaczonych jako "Ja ci pokażę!" lub "Pokażę ci!", dosłownie znaczących "No, poczekaj!") – radziecka, potem rosyjska kreskówka. Opowiada o przygodach Wilka, który próbuje dopaść Zająca. Ganiając się, przeżywają mnóstwo zabawnych przygód, z których Zając zawsze wychodzi cało.
Serial cieszył się dużą popularnością zwłaszcza w krajach bloku wschodniego. Na podstawie kreskówki powstały różne gry oraz m.in. breloczki z podobiznami głównych bohaterów.
Historia.
Filmy powstawały w moskiewskim studiu filmowym Sojuzmultfilm. Premiera pierwszego odcinka miała miejsce 1 stycznia 1969 roku. Odcinki 17 i 18, których sponsorem był operator telefoniczny AMT, wyprodukowało Studio 13. 19. odcinek powstał w studiu Christmas Film.
Twórcą serii oraz głównych postaci, a także reżyserem odcinków powstałych w latach 1969–1993 był Wiaczesław Kotionoczkin. Odcinki 17 oraz 18 stworzył Władimir Tarasow. W 2005 roku syn twórcy oryginalnej wersji, Aleksiej Kotionoczkin, postanowił kontynuować dzieło ojca, reżyserując nową serię kreskówki, a później zakończył w 2006 roku.
W latach 1969–1986 swych głosów użyczali postaciom Anatolij Papanow (Wilkowi) i Kłara Rumianowa (Zającowi). Po śmierci Papanowa w 1987 wstrzymano produkcję odcinków w studiu Sojuzmultfilm. Dopiero w 1993 powrócono do produkcji serialu.
W 2019 roku studio Sojuzmultfilm zapowiedziało powstanie kolejnych odcinków, z okazji 50-lecia kreskówki. Premiera nowej serii, składającej się z 26 odcinków, miała nastąpić wiosną 2020 roku, ale nie nastąpiła w tym terminie.
Muzyka.
Ścieżka dźwiękowa serialu w większości składa się z fragmentów utworów, które nie powstały specjalnie na jego potrzeby. Wiele z nich to znane przeboje, głównie radzieckie. Pojawiają m.in. piosenki "Piesnia o drugie" (pol. "Piosenka o przyjacielu") Włodzimierza Wysockiego (odcinek 1), "Dżudżalarim" (pol. "Moje kurczaki", odcinek 6) i "Milion ałych roz" (pol. "Milion szkarłatnych róż") Ałły Pugaczowej (odcinek 14). Wykorzystano także utwory wykonawców zachodnich, m.in. kilka utworów Digital Emotion (odcinek 14), "Popcorn" w wersji wykonywanej przez zespół Elektrik Cokernut (odcinek 10), kilka utworów Jamesa Lasta (odcinek 11), a także wiele standardów. W serialu wykorzystano także dwa polskie utwory: w odcinku 4 dwa razy pojawia się fragment "Orkiestr dętych" z repertuaru Haliny Kunickiej, a w odcinku 5 słychać utwór "Ala ma kota" Jerzego Woźniaka. Muzyka tytułowa została zaczerpnięta z utworu "Vízisí" (węg. "narty wodne") węgierskiego kompozytora Tamása Deáka.
Spis odcinków.
W 1969 roku powstał odcinek pilotażowy w reżyserii Giennadija Sokolskiego. Zając leży w dziecięcym wózeczku, za którym wilk zaczyna swój słynny pościg "Nu, pogodi!". Film jest częścią serii "Wesoła karuzela – Wesoła karuzela nr 1". Jest to pierwsza opowieść o Wilku i Zającu, z której zrodził się animowany serial telewizyjny "Czekaj, ja ci pokażę!".
Obsada.
Reżyserzy:
Scenarzyści:
Głosy:
Inscenizatorzy:
Rysownicy:
Kompozytorzy:
Animatorzy:
Operatorzy:
Asystenci reżysera:
Operatorzy dźwięku:
Dyrektorzy:
Redaktorzy:
Montażyści:
Producenci:
Nagrody.
"Wilk i Zając" (odcinek 4):
Wersja polska.
Serial posiada dwie wersje dubbingu – pierwszą wykonaną w latach 1981–1989 i wyświetlaną w kinach oraz drugą wydaną na DVD przez SDT Film i emitowaną dawniej na nieistniejącym już kanale Wojna i Pokój.
Wersja kinowa.
Wersja polska: Studio Opracowań Filmów w Łodzi
Reżyseria:
Dialogi:
Dźwięk:
Montaż:
Kierownik produkcji:
Wersja VHS.
Serial został wydany na kasetach VHS
Wersja TV i DVD.
Serial został wydany na DVD. Także został emitowany w telewizji.
Wersja polska: GMC Studio
Wystąpili:
i inni
Lektor napisów ekranowych: Jarosław Budnik
Chronologia.
Odcinek 1-16
Pierwsze szesnaście odcinków nakręcono w latach 1969–1986:
Odcinek 17 i 18
Po śmierci Anatolija Papanowa w 1987 roku, aktora podkładającego głos Wilkowi, wstrzymano produkcję odcinków.
W 1993 roku, na 25-lecie kreskówki, stworzono dwa następne odcinki, ale siedemnasty odcinek wypuszczono w 1994 roku, a osiemnasty w 1995 roku. Odcinek osiemnasty jest poświęcony pamięci Anatolija Papanowa. Postaci Wilka podłożono kwestie wypowiadane przez Papanowa pochodzące z wcześniejszych odcinków.
Oba odcinki wraz z Wiaczesławem Kotionoczkinem stworzył Władimir Tarasow.
Odcinek 19 i 20
W 2005 roku syn twórcy kreskówek Aleksiej Kotionoczkin postanowił stworzyć nową wersję kreskówki, tworząc dziewiętnasty i dwudziesty odcinek w 2006 roku.
Głosu użyczali Igor Chriszczenko Wilkowi i Olga Zwieriewa Zającowi.
Po 32 latach do pisania scenariusza wrócił też Feliks Kamow, który napisał scenariusz do pierwszych siedmiu odcinków. Oprócz niego scenariusz napisał również Aleksandr Kurlandski, który był scenarzystą w każdym odcinku.

</doc>
<doc id="189763" url="https://pl.wikipedia.org/wiki?curid=189763" title="Protokoły routujące">
Protokoły routujące



</doc>
<doc id="189765" url="https://pl.wikipedia.org/wiki?curid=189765" title="Prawo powszechnego ciążenia">
Prawo powszechnego ciążenia

Prawo powszechnego ciążenia, zwane także prawem powszechnego ciążenia Newtona – prawo głoszące, że każdy obiekt we wszechświecie przyciąga każdy inny obiekt z siłą, która jest wprost proporcjonalna do iloczynu ich mas i odwrotnie proporcjonalna do kwadratu odległości między ich środkami. Jest to ogólne prawo fizyczne, bazujące na empirycznych obserwacjach Newtona, które nazwał on indukcją (wpływem). Wchodzi ono w skład podstaw mechaniki klasycznej i zostało sformułowane w pracy Isaaca Newtona pt. "Philosophiae naturalis principia mathematica", opublikowanej po raz pierwszy 5 lipca 1687 r. W języku współczesnym prawo to brzmi następująco:
Matematycznie związek ten wyraża się wzorem:
gdzie:
Siła formula_8 jest wektorem, a jej wartość (długość tego wektora formula_9) jest równa:
Stała grawitacji została uznana za jedną z podstawowych stałych fizycznych. Z pomiarów wynika, że jej wartość wynosi:
Związek z prawami Keplera.
W swym dziele Newton przedstawił spójną teorię grawitacji, opisującą zarówno spadanie obiektów na ziemi, jak i ruch ciał niebieskich. Angielski fizyk oparł się na zaproponowanych przez siebie zasadach dynamiki oraz prawach Keplera dotyczących odległości planety od Słońca.
Dla uproszczenia załóżmy, że dwie planety poruszają się po kołowej orbicie. Prawo Keplera przyjmie dla nich postać:
gdzie:
Zgodnie z rachunkiem wektorowym ciało poruszające się po okręgu jest poddane przyspieszeniu:
gdzie: formula_15 – przyspieszenie, formula_16 – prędkość, formula_17 – promień okręgu, co według II zasady dynamiki oznacza, że musi działać na nie siła dośrodkowa:
gdzie formula_18 to masa bezwładnościowa ciała.
Przy ruchu planet ta siła dośrodkowa jest równa sile grawitacyjnej formula_19 Prędkość orbitalna może być wyliczona jako:
Jeżeli podstawimy zależność do to otrzymamy:
Stosunek sił grawitacyjnych dla planet można rozpisać jako:
formula_21
Jeżeli teraz do równania podstawimy , to pozbędziemy się okresów obiegu:
Otrzymana zależność oznacza tyle, że stosunek sił grawitacyjnych jest proporcjonalny do odwrotności stosunku kwadratów odległości. Jeżeli planeta jest dwa razy dalej od Słońca, to siła grawitacji jest cztery razy mniejsza. Kiedy ciało ma dwa razy mniejszą masę, wtedy siła jest dwa razy mniejsza.
Newton uznał, że ta sama siła powoduje ruch planet po orbitach oraz spadanie jabłka z drzewa. W ten sposób ten wielki fizyk położył podwaliny pod mechanikę klasyczną. W tym ujęciu grawitacja jest siłą, z jaką oddziałują na siebie wszelkie ciała obdarzone masą.
Zasada równoważności.
Masy grawitacyjne formula_3 i formula_4 nie muszą być równe masom bezwładnościowym występującym w II zasadzie dynamiki Newtona. Zaobserwowana równość tych wartości oznacza, że ruch ciała w polu grawitacyjnym nie zależy od jego masy. Postulat ten jako pierwszy wysunął Galileusz. Równoznaczność mas bezwładnościowych i grawitacyjnych, zupełnie przypadkowa z punktu widzenia mechaniki klasycznej, jest podstawą ogólnej teorii względności.
Równoważność masy bezwładnościowej i grawitacyjnej czekała na potwierdzenie eksperymentalne aż do roku 1798. Angielski fizyk Henry Cavendish jako pierwszy wykonał doświadczenia z wykorzystaniem oscylujących mas, dzięki którym określił wartość stałej grawitacyjnej formula_2 z niepewnością 1%. W tym samym eksperymencie potwierdził też równoznaczność masy grawitacyjnej i bezwładnościowej.
Energia i potencjał.
Pole grawitacyjne jest polem potencjalnym. Praca wykonywana w tym polu nie zależy od drogi, po jakiej przemieszczają się ciała, tylko od różnicy potencjałów w punkcie początkowym i końcowym. Możliwe jest zatem zdefiniowanie funkcji formula_26 która opisuje potencjał pola grawitacyjnego. Spełnia ona następującą zależność:
Korzystając z tego równania, można obliczyć energię potencjalną pola grawitacyjnego.

</doc>
<doc id="189767" url="https://pl.wikipedia.org/wiki?curid=189767" title="Jezioro Sarykamyskie">
Jezioro Sarykamyskie

Jezioro Sarykamyskie (turkm. "Sarygamyş köli", uzb. "Sariqamish ko'li", ros.: Сарыкамышское озеро, Сарыкамыш) – bezodpływowe słone jezioro na pograniczu Turkmenistanu i Uzbekistanu, położone w depresyjnej Kotlinie Sarykamyskiej (część Niziny Turańskiej). Poziom wody zmienia się, toteż wielkość i powierzchnia jeziora także są zmienne; obecnie ma niespełna 100 km średnicy i powierzchnię 5000 km², przy położeniu lustra wody ok. 60 m p.p.m. Dno jeziora sięga 110 m p.p.m.
Nazwa.
Nazwa jeziora pochodzi od turkmeńskiego "sarygamyş", oznaczającego żółtą trzcinę.
Historia.
Depresyjna Kotlina Sarykamyska w historii geologicznej była wielokrotnie zalewana wodami rzecznymi i tworzyły się w niej, a następnie zanikały jeziora. Do XVI wieku jedno z odgałęzień Amu-darii doprowadzało wody do jeziora Sarykamyskiego, które zajmowało wówczas znacznie większy obszar niż obecnie. Z jeziora wypływała w kierunku Morza Kaspijskiego nieistniejąca dziś rzeka Uzboj, nad którą od V wieku p.n.e. osiedlali się ludzie. Zmiana biegu Amu-darii spowodowała wyschnięcie tej rzeki i pustynnienie kotliny. Wody Amu-darii zasilały jezioro jeszcze latem 1878 roku; na początku XX wieku wyschło ono całkowicie, pozostały po nim tylko słone bagna.
Współcześnie istniejące jezioro powstało w ZSRR w latach 60. XX wieku, w wyniku rabunkowej eksploatacji wód rzek Azji Środkowej do nawadniania upraw bawełny. Sieć kanałów doprowadziła do odpływu znacznej części wód Amu-darii z głównego koryta rzeki i ponownego zalania kotliny. Przyczyniło się to do dalszego rozwoju katastrofy ekologicznej w rejonie Jeziora Aralskiego, położonego na północny wschód od Sarykamyskiego. Napływ wód do Jeziora Aralskiego stał się za mały, aby zrównoważyć parowanie i czwarte co do wielkości jezioro na świecie praktycznie zanikło. Jednocześnie w Kotlinie Sarykamyskiej utworzyło się dziesiąte pod względem powierzchni jezioro Azji.
Ekologia.
Wody jeziora Sarykamyskiego są zasolone i zatrute pestycydami i herbicydami spływającymi z rozległych pól uprawianej tu bawełny. Mimo tego występuje w nim obecnie kilka gatunków ryb, w dużej części introdukowanych; do rodzimych gatunków (pochodzących z rzek) należą płoć, leszcz i karaś srebrzysty. Część jeziora jest obecnie obszarem chronionym ("zakaznik"), jednak dochodzi tu do nielegalnych połowów, pomimo że mięso ryb jest skażone chemikaliami. Jezioro stało się także ważną ostoją ptaków, obecnie gniazduje nad nim 76 gatunków, a dalsze 84 pojawia się w trakcie migracji.

</doc>
<doc id="189768" url="https://pl.wikipedia.org/wiki?curid=189768" title="Ożarów">
Ożarów

Ożarów – miasto w województwie świętokrzyskim, w powiecie opatowskim. Siedziba miejsko-wiejskiej gminy Ożarów. Prawa miejskie w latach 1569–1869 i ponownie od 1988. W latach 1975–1998 Ożarów administracyjnie należał do woj. tarnobrzeskiego.
Według danych z 1 stycznia 2018 Ożarów liczył 4594 mieszkańców. Herbem Ożarowa jest herb szlachecki Rawa, którym pieczętował się m.in. ród hrabiów Ożarowskich.
Główny zakład przemysłowy, Grupa Ożarów SA, zajmuje się produkcją cementu i masy bitumicznej.
Położenie.
Miasto położone jest we wschodniej części województwa świętokrzyskiego, w powiecie opatowskim, około piętnastu kilometrów na zachód od Wisły.
W Ożarowie krzyżuje się droga krajowa 79 (Warszawa – Sandomierz – Bytom) z drogą wojewódzką 755 (Ostrowiec Świętokrzyski – Kosin).
Historia.
Ożarów został założony w 1569 przez Józefa Ożarowskiego na terenach wsi Wyszmontów. Prawa miejskie zostały nadane miastu przez króla Zygmunta Augusta.
Dzięki korzystnemu położeniu na skrzyżowaniu dróg handlowych w Ożarowie rozwijały się handel i rzemiosło. W XVII i XVIII wieku miasto było ważnym ośrodkiem protestanckim. W 1628 roku w Ożarowie odbył się kalwiński synod prowincjonalny.
W roku 1628 wybuchł spór o kościół pomiędzy ożarowskimi katolikami i kalwinami. Pomimo poparcia, jakiego udzielili stronie kalwińskiej ówcześni właściciele miasta, rodzina Ożarowskich, spór zakończył się przejęciem świątyni przez katolików.
W 1767 roku wielki pożar zniszczył centrum miasta, które zostało później odbudowane w innym miejscu. Dawne śródmieście znajdowało się w okolicach obecnej ulicy Kolejowej.
W 1869 roku, podobnie jak wiele innych miast w zaborze rosyjskim, Ożarów utracił prawa miejskie.
W czasie rewolucji 1905 roku Ożarów znalazł się w granicach tzw. Republiki Ostrowieckiej. W grudniu 1907 roku w potyczce z rosyjskimi dragonami zginęło tutaj trzech bojowców PPS.
W 1915 w mieście przebywał Józef Piłsudski. 25 maja 1915 do miasta wkroczyła I Brygada Legionów Polskich. Pod Ożarowem doszło do potyczki z oddziałami rosyjskimi, które zostały zmuszone do opuszczenia miejscowości. Wycofujący się Rosjanie doszczętnie spalili Ożarów. Odbudowa trwała w latach 1916–1920.
Od stycznia do października 1942 roku istniało w Ożarowie getto, w którym przebywali Żydzi z Ożarowa, Radomia, Włocławka, a także grupa Żydów z Wiednia. Liczyło ono przeciętnie 4,5 tys. mieszkańców. Jesienią 1942 roku Żydzi wywiezieni zostali do obozu zagłady w Treblince, gdzie najprawdopodobniej wszyscy zostali zamordowani. Ożarów stracił blisko 70% swoich mieszkańców.
W 1972 rozpoczęła się w Ożarowie budowa cementowni. Powstanie dużego zakładu przemysłowego dało miasteczku impuls do szybkiego rozwoju. Pozwoliło to odzyskać prawa miejskie w 1988. Ożarów stał się na powrót miastem, na podstawie uchwały Rady Państwa z 18 grudnia 1987. W latach dziewięćdziesiątych XX wieku ożarowska cementownia została kupiona przez irlandzki koncern CRH.
Demografia.
Według danych GUS z 1 stycznia 2013 r., Ożarów miał 4760 mieszkańców, co przy powierzchni 779 hektarów dawało gęstość zaludnienia 611 osób na kilometr kwadratowy.

</doc>
<doc id="189769" url="https://pl.wikipedia.org/wiki?curid=189769" title="Nablus">
Nablus

Nablus (arab. نابلس, "Nābulus") – miasto w Autonomii Palestyńskiej, na Zachodnim Brzegu Jordanu, w Samarii, na północ od Jerozolimy. Według danych szacunkowych na rok 2016 liczyło 153 061 mieszkańców.
Historia.
Nablus to biblijne Sychem wzmiankowane w egipskich dokumentach z XIX wieku p.n.e., zasiedlone przez Samarytan, którzy przetrwali w grupach do dziś; zburzone w II wieku p.n.e., odbudowane jako Flavia Neapolis. W 636 roku podbite przez Arabów, miasto rozwijało się na wzór Damaszku, stolicy Omajjadow. W X wieku n.e. arabski geograf al-Muqaddassi nadal miastu miano „małego Damaszku”.
1099–1187 pod panowaniem krzyżowców i jako Naples przez krótki czas stolica ich królestwa; od XV wieku w imperium osmańskim; 1923–1948 należało do brytyjskiego mandatu Palestyny. W 1927 roku zostało poważnie zniszczone podczas trzęsienia ziemi; podczas palestyńskiego powstania narodowego w 1936 siedziba pierwszego Palestyńskiego Komitetu Narodowego. Czołowa pozycja miasta w ruchu oporu przeciw kolonializmowi i okupacji przyniosła mu miano „Góry Ognia” (arab. Jabal en-Nar).
Od 1949 w Jordanii, od 1967 pod okupacją Izraela (jeden z trzech głównych ośrodków ruchu oporu Palestyńczyków); od 1993 w Autonomii Palestyńskiej; od 1995 autonomiczne miasto palestyńskie, jednak otoczone nielegalnymi osiedlami żydowskimi i posterunkami izraelskiej armii, nękane licznymi inwazjami. Miasto jest zablokowane siedmioma posterunkami izraelskiej armii, tzw. checkpointami, z których najgorsza sławą cieszą się Beit Iba, Huwwara i Zaatara.
Nablus w kwietniu 2002 roku, wraz z innymi miastami Zachodniego Brzegu, stał się celem izraelskiego ataku – tzw. operacji „Defensive Shield”, „Tarcza ochronna”. W odwecie za palestyński zamach bombowy w Netanii w Święto Paschy (30 ofiar śmiertelnych, 140 rannych), od 3 do 21 kwietnia izraelska armia, wspomagana przez F-16, helikoptery, czołgi i buldożery zaatakowała mieszkalne dzielnice Nablusu, głównie zabytkowe Stare Miasto, zabijając dziesiątki i raniąc setki Palestyńczyków (w tym cywili). Niektórzy zostali pogrzebani żywcem w ruinach burzonych domów. Ponad 500 budynków zostało uszkodzonych, 60 całkowicie zburzonych, 221 nie nadawało się do użytku i groziło natychmiastowym zawaleniem.
Gospodarka.
W mieście istnieją przedsiębiorstwa z gałęzi przemysłu spożywczego, drzewnego i mydlarskiego. Jest to również ośrodek handlu, rzemiosła (w tym wyrobów skórzanych), intensywnego sadownictwa (głównie drzewa cytrusowe) oraz funkcjonuje jako ośrodek turystyczny (znajdują się tu liczne zabytki: ruiny rzymskie, wielki meczet Salah El-Dien; w kościele znajduje się rękopis Pięcioksięgu Samarytan zwany "Zwojem Abiszy"; na wschód – znajduje się studnia Jakuba, a niedaleko grób Józefa).
W pobliżu miasta znajduje się droga ekspresowa nr 60 prowadząca z Jerozolimy do Nazaretu.
Transport.
Na zachód od miasta przebiega droga ekspresowa nr 55 (Kefar Sawa-Nablus).

</doc>
<doc id="189770" url="https://pl.wikipedia.org/wiki?curid=189770" title="Téa Leoni">
Téa Leoni

Téa Leoni, właściwie Elizabeth Téa Pantaleoni (ur. 25 lutego 1966 w Nowym Jorku) – amerykańska aktorka pochodzenia włosko-polskiego. Zadebiutowała w roku 1989 rolą w serialu "Santa Barbara". 
Jej babka od strony ojca, Helenka Adamowska, była aktorką kina niemego oraz założycielką i długoletnią prezes amerykańskiego oddziału UNICEF.
Jej pierwszym mężem był Neil Joseph Tardio Junior, który zajmował się produkcją reklam. W latach 1997–2014 była żoną aktora Davida Duchovnego, z którym ma dwoje dzieci – córkę Madelaine West Duchovny i syna Kyda Millera Duchovny'ego.
Jest weganką.
Bibliografia.
 

</doc>
<doc id="189772" url="https://pl.wikipedia.org/wiki?curid=189772" title="Ośno Lubuskie">
Ośno Lubuskie

Ośno Lubuskie (, daw. "Ośno") – miasto w województwie lubuskim, w powiecie słubickim, położone nad rzeką Łęcza i jeziorem Reczynek, na historycznej ziemi lubuskiej. Siedziba gminy miejsko-wiejskiej Ośno Lubuskie. W latach 1975–1998 miasto administracyjnie należało do woj. gorzowskiego.
Miasto o charakterze turystyczno-wypoczynkowym, położone wśród wzgórz morenowych Wysoczyzny Lubuskiej.
Ośno Lubuskie leży w historycznej ziemi lubuskiej, w ramach której od XIV wieku było stolicą regionu określanego jako ziemia torzymska.
Według danych GUS z 31 grudnia 2019 r. Ośno Lubuskie liczyło 3915 mieszkańców.
Historia.
W okresie wczesnopiastowskim istniał tu gród obronny. Wzmiankowane po raz pierwszy w 1252 r. jako "civitas forensi Osna". Przywilej miasta uzyskało w roku 1282 od biskupów lubuskich, do których należało. Pierwszym wójtem został Dzierżko z Chyciny. Ośno stanowiło własność biskupów lubuskich, a od 1258 roku właścicielami miejscowości byli margrabiowie brandenburscy. Władztwo polskie sięgnęło tu ponownie po wybuchu wojny o przynależność ziemi lubuskiej w 1319, sięgnęły tu granice księstwa głogowskiego. W 1324 w mieście przebywał piastowski książę Jan ścinawski, później ponownie zajęte przez Brandenburgię. Formalnie biskup lubuski przekazał miasto na własność Brandenburgii w 1401 roku. Przed 1347 r. Ośno Lubuskie otrzymało pełne prawa miejskie. W 1369 roku Ośno otrzymało prawo bicia własnej monety. Początkowo była to osada targowa, gród obronny z podgrodziem, z czasem przekształciły się w miasto. W okresie średniowiecza Ośno stało się głównym ośrodkiem ziemi torzymskiej, a od 1447 roku, kiedy ustanowiono tu starostwo krajowe – stolicą ziemi torzymskiej. Było to także miasto dekanalne. Dekanat zorganizowano tu przed 1249 rokiem. Obejmował on 42 kościoły i był największy w całej diecezji. Od 1373 do 1415 wraz z Brandenburgią we władaniu Korony Czeskiej.
Wiele razy miasto płonęło, nie omijały go wojny i zarazy. Miasto słynęło z piwa ośnieńskiego, uprawy kwiatów (plantacje konwalii, stąd nazwa ), szparagów i porzeczek. W 1565 roku w Ośnie było 857 warzelni piwa, a w XVIII wieku istniało 157 warsztatów tkackich. W 1584 roku nadano mu prawo urządzania dwóch jarmarków rocznie.
Od roku 1810 miasto było stolicą tzw. Ziemi Torzymskiej. Od 1871 w składzie Niemiec.
W 1945 r. zniszczone w 70% miasto zostało włączone do Polski. Dotychczasowych mieszkańców wysiedlono do Niemiec. W 1946 zatwierdzono urzędowo nazwę Ośno, w 1948 zatwierdzono obecną nazwę.
W miejscowości działało państwowe gospodarstwo rolne – Państwowe Przedsiębiorstwo Gospodarki Rolnej w Ośnie Lubuskim.
Zabytki.
Do wojewódzkiego rejestru zabytków wpisane są:
inne zabytki:
Demografia.
Według danych z 30 czerwca 2016 r. miasto miało 3904 mieszkańców.
Edukacja.
W miejscowości funkcjonuje Szkoła Podstawowa im. Marii Skłodowskiej-Curie. W budynku mieścił się uprzednio Zespół Szkół Publicznych. Do szkoły uczęszcza Sara James, uzdolniona muzycznie uczestniczka międzynarodowych konkursów.
Miasto prowadzi Przedszkole Samorządowe i Miejski Dom Kultury.
Sport i rekreacja.
W Ośnie Lubuskim przy Szkole Podstawowej powstała w 2005 hala sportowa, wyposażona w boiska, sanitariaty oraz widownię na 200 miejsc. Znajduje się tu także Stadion Miejski o pojemności 700 widzów (w tym 360 miejsc siedzących).
Swoją siedzibę ma tu Miejski Klub Sportowy „Spójnia” Ośno Lubuskie, założony w roku 1948 pod nazwą „Chrobry”, grający w IV lidze. Barwy zespołu: biało-czerwono-żółte.
W mieście znajdują się zespoły zieleni miejskiej takie jak Park „Stary Rynek” oraz Park „Słowackiego”.
Transport.
Transport drogowy.
Miasto znajduje się przy drodze wojewódzkiej nr 137 Słubice-Kowalów-Ośno Lubuskie-Międzyrzecz-Trzciel oraz przy drodze wojewódzkiej nr 134 Urad-Rzepin-Ośno Lubuskie-Radachów.
Transport kolejowy.
W Ośnie Lubuskim znajduje się stacja kolejowa Ośno Lubuskie, która znajduje się na linii kolejowej nr 364 łączącej Rzepin z Wierzbnem.

</doc>
<doc id="189773" url="https://pl.wikipedia.org/wiki?curid=189773" title="Tea Leoni">
Tea Leoni



</doc>
<doc id="189777" url="https://pl.wikipedia.org/wiki?curid=189777" title="Ploidia">
Ploidia

Ploidia , ploidalność – ilość materiału genetycznego (DNA) znajdującego się w jądrze komórkowym, określana w odniesieniu do liczby chromosomów.
Metody oznaczania ploidii opierają się na pomiarach morfometrycznych (cytometrii przepływowej bądź obrazowej, czyli statycznej), które z pomocą wykresów (tzw. rozkładów ploidii) i odpowiednich miar statystycznych, określają ilokrotnie ilość substancji genetycznej w populacji próbki komórek przekracza ilość odpowiadającą jednemu garniturowi chromosomów (a więc nie jest to pomiar w skali ciągłej, ale w skali dyskretnej lub skokowej: stąd słowo wywodzi się od pojęcia „krotności”). Oznaczenie ploidii jest jednym z obiektywnych sposobów wyznaczania złośliwości nowotworów, choć matematyczno-statystyczne opisanie i scharakteryzowanie zbiorów danych opisujących ploidię nie jest jeszcze ujednolicone. Próbkę komórek do celów oszacowania ploidii pobiera się zwykle drogą nakłucia guza (biopsji aspiracyjnej cienkoigłowej).
Rozróżnia się następujące typy rozkładów ploidii w komórkach (ich zbiorach):
Przykłady rozkładów ploidii w badaniu cytologicznym różnych nowotworów, po wybarwieniu DNA metodą Feulgena
W prawidłowych warunkach, rozkłady ploidii zbiorów mierzonych komórek są „zanieczyszczane” niewielką „domieszką” wyników pochodzących z komórek znajdujących się w fazie fizjologicznego podziału:, tj. w fazie S, G2 lub M cyklu komórkowego, kiedy ilość DNA w jądrze komórkowym znajduje się akurat okresie syntezy. Nawet w narządach ulegających regeneracji, domieszka ta jest łatwa do odróżnienia na wykresach ploidii.
Określenia „haploidia” (pojedynczy zestaw chromosmów) i „diploidia” (podwójny garnitur chromosomalny) w odniesieniu do komórek roślinnych wprowadził w 1888 r. niem.-pol. botanik Eduard Adolf Strasburger (1844–1912), natomiast pojęcie aneuploidii jako pojęcie onkopatologiczne wprowadzono w latach siedemdziesiątych XX w.

</doc>
<doc id="189778" url="https://pl.wikipedia.org/wiki?curid=189778" title="Andreas Jonsson">
Andreas Jonsson

Andreas Jonsson (ur. 3 września 1980 w Hallstavik) – szwedzki żużlowiec. Indywidualny wicemistrz świata 2011. W latach 2002–2016 był stałym uczestnikiem Grand Prix. W swoim dorobku ma tytuł Indywidualnego Mistrza Świata Juniorów 2000, Drużynowe Mistrzostwo Świata z 2003, 2004 oraz 2015, wicemistrzostwo z 2005, 2006 i 2017, a także brązowy medal tych rozgrywek z 2001, 2009, 2010, 2011 i 2016. Jest rekordzistą pod względem liczby zdobytych punktów w drużynowym pucharze świata. Czterokrotny zwycięzca drużynowych mistrzostw Polski (2001, 2003, 2011, 2013)
Pięciokrotny złoty medalista drużynowych mistrzostw Szwecji (1997, 2001, 2002, 2007, 2016). Jedenastokrotny medalista indywidualnych mistrzostw Szwecji: siedmiokrotnie złoty (2006, 2007, 2009, 2010, 2011, 2013, 2016), trzykrotnie srebrny (2012, 2015, 2019) oraz brązowy (2001). Ponadto zdobył m.in. Młodzieżowe Indywidualne Mistrzostwo Szwecji w 1998 i 2000 oraz srebrny medal tych rozgrywek w 1999, Indywidualne Mistrzostwo Szwecji Młodzików w 1995 oraz mistrzostwo Szwecji Par w 2001.
Kariera.
Jego pierwszym klubem w lidze szwedzkiej była Rospiggarna Hallstavik, dla której zaczął jeździć w sezonie 1996. W polskiej lidze zaczął od startowania w Stali Gorzów (1999–2000), Apatorze Toruń (2001), Włókniarzu Częstochowa (2002–2003), a od 2004 reprezentował barwy Polonii Bydgoszcz. Po spędzeniu dziewięciu sezonów Rospiggarnie, w 2005 podpisał kontrakt z Dackarną Målilla.
12 sierpnia 2006 r. wygrał pierwszą rundę Grand Prix w karierze. Cały cykl ukończył na czwartej pozycji.
3 grudnia 2010 podpisał 3-letni kontrakt z drużyną Falubazu Zielona Góra. W sezonie 2011 reprezentował w lidze polskiej Falubaz Zielona Góra, z którym wywalczył Mistrzostwo Polski, a w lidze szwedzkiej powrócił do Rospiggarny Hallstavik. Cyklu Grand Prix 2011 nie rozpoczął najlepiej. Po pięciu rundach (z jedenatsu, jakie rozgrywane były w GP 2011) miał na swoim koncie tylko 36 punktów, co dawało mu dopiero dziesiąte miejsce w klasyfikacji generalnej. W dalszej części rozgrywek osiągał znacznie lepsze wyniki. Stanął na podium w czterech rundach, trzy z nich zwyciężając. Dało mu to drugie miejsce w klasyfikacji końcowej, a zarazem pierwszy i jedyny medal IMŚ w karierze.
W latach 2011–2013 poza startami w lidze polskiej, jeździł również w dwóch szwedzkich ligach jednocześnie. Występował w Elitserien w barwach Dackarny oraz w Allsvenskan jako zawodnik Rospiggarnay.
W 2015 rozwiązał kontrakt z zielonogórskim Falubazem. W barwach tego klubu wywalczył dwa złote medale DMP. W sezonie 2016 jeździł dla ROWu Rybnik, a rok później dla częstochowskiego Włókniarza. Grand Prix 2016 ukończył na 14. miejscu i wypadł z cyklu po piętnastu latach startów na zasadzie stałego uczestnika. Dwa lata później wystąpił z dziką kartą w Grand Prix Szwecji. Był to ostatni występ Jonssona w Grand Prix.
Sezon 2018 spędził w klubie Speed Car Motor Lublin w Nice 1 lidze żużlowej, gdzie z klubem wywalczył awans do PGE ekstraligi żużlowej. Podpisał kontrakt z tym klubem na sezon 2019. W sierpniu 2019 poinformował o zakończeniu kariery sportowej.
Menadżerem Andreasa Jonssona od 2006 roku był Dawid Kozioł. Mechanikiem zawodnika był Rafał Lohmann.

</doc>
<doc id="189781" url="https://pl.wikipedia.org/wiki?curid=189781" title="EHCI">
EHCI

EHCI (ang. "Enhanced Host Controller Interface") - rozszerzony interfejs dostępu do urządzeń USB wprowadzony przez firmy Compaq i Microsoft dla magistrali USB w specyfikacji 2.0.
Standard mający zastąpić OHCI, zapewniający jednocześnie kompatybilność wstecz.

</doc>
<doc id="189782" url="https://pl.wikipedia.org/wiki?curid=189782" title="Instrukcja">
Instrukcja

Instrukcja – zbiór zasad, przepisów ustalających sposób postępowania w danej dziedzinie. Instrukcje często związane są z działaniem.

</doc>
<doc id="189783" url="https://pl.wikipedia.org/wiki?curid=189783" title="Dynamite (album Jamiroquai)">
Dynamite (album Jamiroquai)

Dynamite – szósty studyjny album zespołu Jamiroquai. Był jednym z najbardziej wyczekiwanych albumów Jamiroquai w historii zespołu. Płytę poprzedzał singel, a zarazem pierwszy utwór na płycie – „Feels Just Like It Should”. Płyta wydana w dwóch wersjach, różniących się liczbą utworów.

</doc>
<doc id="189784" url="https://pl.wikipedia.org/wiki?curid=189784" title="SOKO G-4 Super Galeb">
SOKO G-4 Super Galeb

SOKO G-4 Super Galeb – jugosłowiański samolot treningowo-szturmowy, zaprojektowany i zbudowany w 1978 roku w wytwórni SOKO Metalopreradivacka Industrija w Mostarze.
Historia.
W 1957 roku w biurze konstrukcyjnym jugosłowiańskiej wytwórni lotniczej SOKO Metalopreradivacka Industrija zaprojektowano dwumiejscowy samolot w układzie dolnopłata, napędzany turbinowym silnikiem odrzutowym. Samolot otrzymał nazwę Galeb ("Mewa") i miał służyć do zadań szkolno-treningowych w lotnictwie jugosłowiańskim. 
W 1959 roku rozpoczęto budowę dwóch prototypów tego samolotu. W maju 1961 roku dokonano oblotu tego samolotu, po udanych próbach w locie w 1963 roku rozpoczęto jego produkcję seryjną, oznaczając go jako SOKO G-2A Galeb. 
Samolot SOKO G-2A Galeb był samolotem służącym do szkolenia pilotów wojskowych początkujących i zaawansowanych. Napędzany był turbinowym silnikiem odrzutowym Rolls-Royce Viper 11 Mk 22-6 o ciągu 1112 daN (1133 kG). Jego uzbrojenie składało się z dwóch karabinów maszynowych kal. 12,7 mm oraz środków bojowych podwieszanych na dwóch węzłach pod skrzydłami: 2 bomb o masie 50 kg lub 100 kg każda albo 4 zasobników z 4 pociskami rakietowymi kal. 57 mm albo 2 pocisków rakietowych kal. 127 mm albo zasobników z bombami kulowymi. Początkowo od 1963 roku produkowany był wyłącznie dla lotnictwa Jugosławii, a od 1971 roku także dla lotnictwa Zambii.
W 1974 roku rozpoczęto produkcję ulepszonej wersji samolotu szkolono-treningowego oznaczonej jako SOKO G-2A-E, była ona przeznaczona na eksport, miała bardziej nowoczesne wyposażenie i od 1979 roku produkowano ją wyłącznie dla lotnictwa Libii.
W 1976 roku opracowano kolejną ulepszoną wersję samolotu szkolno-treningowego oznaczono jako SOKO G-3 Galeb, która mogła być również do bezpośredniego wsparcia wojsk na polu walki oraz do celów rozpoznawczych. Wersja ta napędzana była turbinowym silnikiem odrzutowym Rolls-Royce Viper 531 o ciągu 1332 daN (1358 kG). Wersja ta posiadała silniejsze uzbrojenie, a także wyposażenie dla ułatwienia startu z lotnisk trawiastych w 2 przyspieszacze rakietowe o ciągu 430 daN (438 kG) każdy.
W dniu 17 lipca 1978 oblatano kolejną wersję samolotu oznaczoną jako SOKO G-4 Super Galeb. Była to wersja treningowo-szturmowa. Pierwszy samolot serii przedprodukcyjnej odbył lot 17 grudnia 1980 roku, a od 1983 roku rozpoczęto jego seryjną produkcję dla lotnictwa Jugosławii. W 1991 roku sprzedano 12 samolotów tego typu do Birmy. 
Łącznie od 1961 roku do 1992 roku, do momentu wybuchu wojny w Bośni wyprodukowano 165 samolotów SOKO Galeb wszystkich wersji.
Użycie w lotnictwie.
Samoloty SOKO G-2A Galeb rozpoczęto wprowadzać do lotnictwa jugosłowiańskiego od 1963 roku. Samolotów tych używano do szkolenia pilotów wojskowych początkujących oraz do treningów pilotów doskonalących swoje umiejętności. Stosowano je również do lotów rozpoznawczych. 
Bardziej uniwersalny samolot treningowo-szturmowy SOKO G-4 Super Galeb zaczęto dostarczać do jednostek wojskowych w 1983 roku. Samolot ten oprócz wykonywania lotów treningowych służył również do zadań szturmowych, dzięki stosunkowo silnemu i zróżnicowanemu uzbrojeniu. Szczególnie przydatny okazał się on w lotach rozpoznawczych nad terenem górskim. 
Po wybuchu wojny w Bośni od kwietnia 1992 roku zarówno lotnictwo Serbii oraz Serbów bośniackich szeroko wykorzystywało te samoloty do bombardowania pozycji Bośniackich muzułmanów oraz prowadziły systematycznie rozpoznanie tych stanowisk. Rezolucja Rady Bezpieczeństwa ONZ z 9 października 1992 roku zakazująca lotów nad Bośnią i Hercegowina samolotów wojskowych, częściowo zmniejszyła ich liczbę. Dopiero zastosowania patrolowania obszaru tych Bośni przez samoloty AWACS z lotnictwa NATO uniemożliwiło ich loty. 
Samoloty te stosowane są nadal w siłach zbrojnych Serbii i Mjanmy.
Opis konstrukcji.
Samolot SOKO G-4 Super Galeb jest dwumiejscowym samolotem treningowo-szturmowym, dolnopłatem ze skrzydłami skośnymi i płytowym usterzeniem poziomym. Kabina ciśnieniowa, z fotelami wyrzucanymi w locie, najpierw pilota, a potem instruktora lub bombardiera. Za kabiną znajduje się zbiornik paliwa a za nim silnik. Konstrukcja półskorupowa. Podwozie trójoporowe z kółkiem przednim wciąganym w locie. Napęd: 1 turbinowy silnik odrzutowy.
Uzbrojenie i dodatkowe wyposażenie (umieszczone na pięciu węzłach):

</doc>
<doc id="189785" url="https://pl.wikipedia.org/wiki?curid=189785" title="Święta góra">
Święta góra



</doc>
<doc id="189786" url="https://pl.wikipedia.org/wiki?curid=189786" title="Święte miejsce">
Święte miejsce



</doc>
<doc id="189787" url="https://pl.wikipedia.org/wiki?curid=189787" title="Modernizm w ZSRR">
Modernizm w ZSRR

Modernizm w architekturze Rosji i ZSRR miał krótką, ale bardzo owocną fazę gwałtownego rozwoju od rewolucji do początku lat 30. XX w., później został państwowym nakazem na długo wyparty przez socrealizm.
Nowoczesne budownictwo rozwijało się w Rosji już od końca XIX wieku dzięki doświadczeniom sztuki inżynierskiej, związanemu z budową kolei czy górnictwem. Powstające wtedy mosty o wielkich rozpiętościach czy nieco później rusztowe maszty radiowe nie aspirowały wówczas do miana architektury, lecz dały solidne podstawy pod jej rozwój.
Klimat polityczny bezpośrednio po rewolucji sprzyjał wszelkim radykalnym działaniom, także w architekturze. Szczególnie rozwinął się w Rosji Radzieckiej konstruktywizm (głównie w pracach Władymira Tatlina), utożsamiający możliwości techniczne z wizją szczęśliwego społeczeństwa. Projekt pomnika III Międzynarodówki Tatlina przewidywał spiralną wieżę wysokości ponad 400 m, w którą wplecione były pomieszczenia użytkowe w kształcie brył elementarnych. Bibliotekę im. Lenina w projekcie Leonidowa w postaci zawieszonych w przestrzeni linerarnych form przypominających układ współrzędnych interpretować można jako środek wszechświata. Radykalne projekty w wielkiej skali długo pozostawały w sferze utopii, lecz nadejście Nowej Polityki Ekonomicznej dawało możliwość realizacji wielu projektów. Sztuka i architektura radziecka inspirowały na początku lat 20. kraje zachodu w takim stopniu, że zwolenników modernizmu określano tam nierzadko pogardliwie mianem bolszewików. Organizowane na przełomie lat 20. i 30. konkursy architektoniczne na budynki rządowe, teatry czy całe nowe dzielnice przyciągały architektów z całej Europy. W 1930 grupa architektów niemieckich, skonfliktowanych z konserwatywnymi władzami, przybyła do ZSRR, aby tam kontynuować działalność. Byli wśród nich Ernst May i Mart Stam, projektujący miasto górnicze Magnitogorsk.
Zwycięstwo konserwatysty Borysa Jofana w konkursie na Pałac Rad w 1932 oznaczało gwałtowną zmianę kierunku i sygnał, że modernistyczna architektura nie ma poparcia władz. Niezrozumienie nowych pozbawionych ornamentu form w społeczeństwie powodowało, że były one propagandowo nieprzydatne. Aż po połowę lat 50. panował w ZSRR styl socrealistyczny.
Dopiero od lat 60. XX w. modernizm odrodził się w ZSRR, lecz nie przyniósł wielu znaczących dla rozwoju architektury światowej dzieł.
Modernizm i brutalizm w 2. połowie XX wieku.
Po 1955 roku nastąpił powrót do architektury funkcjonalnej i otwarcie się na nowe kierunki w architekturze. Przykładem nowego typu budownictwa jest wieża telewizyjna Ostankino (1960–1967), obecnie najwyższa budowla w Europie i czwarta najwyższa na świecie. Konstrukcja wieży wzorowana na kwiecie odwróconej lili jest z założenia prosta, oszczędna, surowa, i spełnia trzy podstawowe funkcje: telekomunikacyjną, meteorologiczną i obserwacyjną. W 1961 roku zakończono budowę moskiewskiego Gwiezdnego Miasteczka razem z Centrum Wyszkolenia Kosmonautów im. J. Gagarina. Do ważnych obiektów należy wieżowiec – gmach RWPG w Moskwie (obecnie siedziba mera) architekta Michaiła Posochina. Soliter ten wybudowany został w 1969 roku planie trójskrzydłowej gwiazdy z pionem komunikacyjnym w centrum. Do ważnych realizacji należy rozbudowa Teatru Dramatyczno-Muzycznego "Na Tagance" w Moskwie (arch. A. Anisimow, Jurij Gniedowskij, B. Tarancew, 1974-ok. 1980). Interesującymi budowlami są ponadto Cyrk Państwowy w Kazaniu (1967) i hotel Tarelka w Dombaju na Kaukazie (1969), silnie kontrastujące z otaczającym je środowiskiem.
Rozpoczęta w latach 30. budowa socjalistycznych osiedli mieszkaniowych, przerwana w znacznej mierze w trakcie II wojny światowej, była wznowiona w latach 50. i trwała do końca lat 80. XX wieku. Do bardziej znanych projektów należy moskiewskie osiedle Matwiejewskoje z „Domem Pierścieniem” (1967–1973).
Brutalizm pojawił się w architekturze radzieckiej w okresie od końca lat 60. do lat 80. XX wieku pod wpływem architektów zachodnich, takich jak np. Le Corbusier. Projekty rosyjskie charakteryzowały się niekiedy wpływami konstruktywizmu, np. Hotel Ruś w Leningradzie (1980–1988) został zaprojektowany z wykorzystaniem planów Josifa Wachsa z lat 1930–1933. Do najważniejszych projektów lat 70. i 80. XX wieku należą: Dom Lotników na ulicy Biegowej w Moskwie (1970–1978), Instytut Badawczy „Argon” będący najdłuższym, mierzącym 735 metrów długości budynkiem w Moskwie (zwany potocznie „Murem”, lata 70. XX wieku), Rosyjskie Naukowe Centrum Onkologiczne w Moskwie (1972–1979), Archiwum Marynarki Wojennej w Leningradzie (1975–2006), „Dom-Okręt” na Bolszoj Tułskiej w Moskwie (1976–1986), Centrum Prasowe Olimpiady z 1980 roku (1976–1979), niedokończony Szpital Chorwinski „Umbrella” w Moskwie (1980), korpus „Drużba” w sanatorium „Kurpaty” w Jałcie (1985), Okręgowy Teatr Dramatyczny im. F. Dostojewskiego w Nowogrodzie (1987), Spółdzielnia Garażowa „Wasileostrowiec” w Leningradzie (1986), Wielka Hala Koncertowa Krasnojarskiej Filharmonii Krajowej (1979–1984) oraz Instytut Chemii Organicznej Rosyjskiej Akademii Nauk w kształcie łańcucha DNA (1984).

</doc>
<doc id="189788" url="https://pl.wikipedia.org/wiki?curid=189788" title="Macierz dopełnień algebraicznych">
Macierz dopełnień algebraicznych



</doc>
<doc id="189790" url="https://pl.wikipedia.org/wiki?curid=189790" title="Kasandra (imię)">
Kasandra (imię)

Kasandra – imię żeńskie, pochodzenia greckiego, powstałe z wyrazów "kekasmai" – „wyróżniająca się” i "anēr", d. "andrós" – „człowiek”.
W mitologii greckiej Kasandra była wróżbiarką, w której dramatyczne przepowiednie nikt nie wierzył, mimo że miała ich dar otrzymany
od Apollina.
Kasandra imieniny obchodzi 22 stycznia.
Znane osoby o tym imieniu:

</doc>
<doc id="189793" url="https://pl.wikipedia.org/wiki?curid=189793" title="Kasandra (córka Priama)">
Kasandra (córka Priama)

Kasandra (także Kassandra, Aleksandra; gr. Kassándra, łac. Cassandra, Alexandra) – w mitologii greckiej wieszczka i królewna trojańska.
W mitologii.
Uchodziła za córkę króla Troi Priama i jego żony Hekabe. Była bliźniaczą siostrą Helenosa. Zakochany w niej Apollo dał jej dar widzenia przyszłości, Kasandra jednak nie odwzajemniła jego miłości i rozgoryczony rzucił na nią klątwę, sprawiając, iż nikt nie wierzył w jej przepowiednie. Dramatycznych ostrzeżeń Kasandry nie słuchali jej rodacy, co sprawiło, że nie udało się jej zapobiec zdobyciu i upadkowi Troi. Po zajęciu miasta przez Achajów została wywieziona do Myken jako branka Agamemnona. Urodziła mu synów-bliźniaków – Teledamosa i Pelopsa. Także Agamemnon nie wierzył jej przepowiedniom. Kasandra zginęła wraz z nim i dwoma synami w morderstwie popełnionym przez małżonkę Agamemnona Klitajmestrę oraz jej kochanka Ajgistosa (Egista).
Jej imię stało się synonimem złowróżbnej prorokini, wieszczącej nieszczęście.

</doc>
<doc id="189798" url="https://pl.wikipedia.org/wiki?curid=189798" title="OGLE-TR-56">
OGLE-TR-56

OGLE-TR-56 – gwiazda podobna do Słońca leżąca w gwiazdozbiorze Strzelca. 
W 2002 naukowcy skupieni wokół projektu OGLE odkryli przy użyciu metody fotometrycznej krążącą wokół niej planetę OGLE-TR-56b. Odkrycie potwierdzono w 2003 metodą badania zmian prędkości radialnej.

</doc>
<doc id="189801" url="https://pl.wikipedia.org/wiki?curid=189801" title="Jamiroquai">
Jamiroquai

Jamiroquai – angielski zespół muzyczny założony w 1992 w Londynie.
Historia.
Zespół Jamiroquai powstał w 1992 roku w Londynie. Założony przez Jay Kaya, który nagrał pierwsze demo – singel "When You Gonna Learn?" i zaniósł go do wytwórni Acid Jazz. Singel w całości nagrany przez najlepiej znany skład osobowy w historii formacji: Nick van Gelder (Później Derrick Mckenzie od następnego albumu), Toby Smith, Stuart Zender i Wallis Buchanan, okazał się udany, dzięki czemu zespół podpisał kontrakt z wytwórnią Sony i w roku 1993 przyniósł pierwszy pełny album – "Emergency on Planet Earth", zawierający między innymi przebój "Too Young to Die".
W 1994 roku Jamiroquai wydali drugi album studyjny "The Return of the Space Cowboy", który w 1996 roku doczekał się na wyspach statusu platynowej płyty (ponad 600 tys. sprzedanych egzemplarzy).
Trzeci album zespołu, "Travelling Without Moving", wydany został 9 września 1996 roku.
Kolejny album grupa wydała po trzech latach. Wydany 14 lipca 1999 "Synkronized" był pierwszym w historii zespołu albumem, który trafił na pierwsze miejsce brytyjskiej listy przebojów.
W 2001 roku wydano płytę "A Funk Odyssey".
Premiera albumu "Dynamite" miała miejsce 20 czerwca 2005 roku.
1 listopada 2010 miał swoją premierę kolejny album formacji – "Rock Dust Light Star"
Do 2010 roku nagrania formacji znalazły na świecie 20 mln nabywców.

</doc>
<doc id="189803" url="https://pl.wikipedia.org/wiki?curid=189803" title="Nela">
Nela

Nela – imię żeńskie, powstałe jako usamodzielnione zdrobnienie imion Helena, Kornelia lub Eleonora.
Nela imieniny obchodzi 18 sierpnia.

</doc>
<doc id="189805" url="https://pl.wikipedia.org/wiki?curid=189805" title="Nel">
Nel



</doc>
<doc id="189807" url="https://pl.wikipedia.org/wiki?curid=189807" title="Ustrój polityczny Polski">
Ustrój polityczny Polski

Ustrój polityczny Rzeczypospolitej Polskiej ("Trzeciej Rzeczypospolitej") – struktura organizacyjna państwa polskiego, określona Konstytucją Rzeczypospolitej Polskiej uchwaloną przez Zgromadzenie Narodowe 2 kwietnia 1997 roku. Zgodnie z jej treścią Rzeczpospolita Polska jest republiką parlamentarną i realizuje zasady suwerenności narodu, niepodległości i suwerenności państwa, demokratycznego państwa prawnego, społeczeństwa obywatelskiego, trójpodziału władzy, pluralizmu, praworządności, społecznej gospodarki rynkowej oraz przyrodzonej godności człowieka. Rzeczpospolita określona jest także jako państwo unitarne.
Władzę, według trójpodziału na rodzaje, sprawują:
Geneza.
Dwudziestolecie międzywojenne.
W rozwoju współczesnego konstytucjonalizmu w Polsce ważnym elementem było ustanowienie nowego ładu ustrojowego po odzyskaniu niepodległości w 1918 roku. Tymczasowym rozwiązaniem w pierwszych latach była "Uchwała Sejmu Ustawodawczego z dnia 20 lutego 1919 r. w sprawie powierzenia Józefowi Piłsudskiemu dalszego sprawowania urzędu Naczelnika Państwa" (tzw. Mała Konstytucja z 1919). Już po dwóch latach Sejm Ustawodawczy uchwalił "Ustawę z dnia 17 marca 1921 r. – Konstytucję Rzeczypospolitej Polskiej" (tzw. Konstytucja marcowa). Przyjęła ona m.in. zasadę suwerenności narodu, podziału władzy i ochrony praw obywatelskich. Wprowadziła także system parlamentarny z dwuizbowym parlamentem, w którym Sejm otrzymał znacznie większe uprawnienia od Senatu. Znacznie słabsza była pozycja Prezydenta, wybieranego przez Zgromadzenie Narodowe, oraz rządu, pozostającego w silnej zależności od Sejmu.
Pierwszą istotną zmianą ustrojową była "Ustawa zmieniająca i uzupełniająca Konstytucję Rzeczypospolitej z 17 marca 1921 r." (tzw. Nowela sierpniowa) z 2 sierpnia 1926, która ograniczyła część uprawnień Sejmu i wzmocniła rolę Prezydenta. Kolejnym krokiem na drodze przemian ustrojowych wprowadzanych przez rządzącą od 1926 sanację było uchwalenie nowej ustawy zasadniczej – "Ustawy konstytucyjnej z 23 IV 1935 roku" (tzw. Konstytucja kwietniowa). Zakładała ona autorytarny model sprawowania władzy, w którym szczególną pozycję zajmował wybierany przez Zgromadzenie Elektorów Prezydent Rzeczypospolitej. Był on zwolniony z odpowiedzialności politycznej i konstytucyjnej oraz powoływał rząd odpowiedzialny politycznie przed Sejmem. O marginalizacji roli parlamentu przesądził nowy system wyborczy, znacznie ograniczający możliwości opozycji.
Polska Ludowa.
W końcowej fazie II wojny światowej faktyczną władzę na ustanowionym w nowych granicach obszarze Polski przejęły organy powołane przez polskich komunistów współpracujących z ZSRR. Pierwszym wyznacznikiem ram nowego ustroju był ustalony w Moskwie manifest Polskiego Komitetu Wyzwolenia Narodowego, który de facto delegalizował Konstytucję kwietniową, przywracając jednocześnie moc obowiązującą Konstytucji marcowej. Tymczasowo ustanowił także Krajową Radę Narodową, jako organ parlamentarny oraz odmawiał legalności Rządowi Rzeczypospolitej Polskiej znajdującemu się na emigracji. W 1947 zorganizowano wybory, które wyłoniły skład Sejmu Ustawodawczego. Dokładnie miesiąc po wyborach uchwalił on "Ustawę Konstytucyjną z dnia 19 lutego 1947 r. o ustroju i zakresie działania najwyższych organów Rzeczypospolitej Polskiej" (tzw. mała Konstytucja z 1947). Nawiązywała ona treścią do części postanowień Konstytucji marcowej, wprowadziła także Radę Państwa. Formalnie ustanowiony został model zbliżony do parlamentarno-gabinetowego, jednak w rzeczywistości realną władzę sprawował aparat Polskiej Partii Robotniczej (od 1948 Polskiej Zjednoczonej Partii Robotniczej), podporządkowany dyrektywom sowieckim.
W okresie stalinizmu trwały prace nad nową ustawą zasadniczą, wzorowaną na Konstytucji Związku Radzieckiego z 1936. Efektem przygotowań była "Konstytucja Polskiej Rzeczypospolitej Ludowej z 22 lipca 1952 r.". Odrzuciła ona naczelne zasady Konstytucji marcowej, zerwała z podziałem władzy i dokonała silnej centralizacji. Zniesiony też został urząd Prezydenta, a najwyższą władzę przyznano Sejmowi. Funkcję głowy państwa przejął organ kolegialny – Rada Państwa. Nowa konstytucja z założenia miała mieć charakter bardziej polityczny, niż prawny. Nie istniały żadne organy ani procedury mające przestrzegać jej nadrzędności. O osłabieniu roli tego dokumentu przesądziła także praktyka jego stosowania, gdyż w rzeczywistości prawa i wolności jednostki nie były przestrzegane, a realną władzę sprawowało kierownictwo PZPR. Część zaistniałych zjawisk została sformalizowana w roku 1976, gdy wprowadzono nowelizację zawierającą artykuły o "przewodniej roli PZPR" oraz "przyjaźni i współpracy ze Związkiem Socjalistycznych Republik Radzieckich". W marcu 1982 kolejną nowelizacją wprowadzono przepisy o Trybunale Konstytucyjnym i Trybunale Stanu, jednak kompetencje przyznane tym organom były ograniczone. Podobnie było z pozostałymi nowymi instytucjami – Naczelnym Sądem Administracyjnym (1980) i Rzecznikiem Praw Obywatelskich (1987).
Transformacja ustrojowa.
Perspektywa zmian ustrojowych zarysowała się w związku z rozpoczęciem rokowań przedstawicieli władz z przywódcami podziemnej „Solidarności” w okolicznościach zapaści gospodarczej i narastającego niezadowolenia społecznego. Na mocy porozumień Okrągłego Stołu doszło do uchwalenia nowelizacji Konstytucji PRL (tzw. noweli kwietniowej). Na jej mocy przywrócono Senat oraz urząd Prezydenta, obdarzony znacznymi kompetencjami. Uchwalono także nową ordynację wyborczą, według której 4 czerwca 1989 odbyły się wybory, częściowo wolne do Sejmu i całkowicie do Senatu. 19 lipca 1989 Zgromadzenie Narodowe wybrało gen. Wojciecha Jaruzelskiego na urząd Prezydenta Polskiej Rzeczypospolitej Ludowej. Sejm pozostawał wówczas najwyższym organem władzy państwowej, a rola Senatu sprowadzała się do funkcji ustawodawczej. Prezydent korzystał ze swych uprawnień w dość ograniczonym zakresie, co oznaczało jednoznaczne przesunięcie głównego ośrodka decyzyjnego w państwie do Sejmu. Wraz z rozwojem sytuacji politycznej w Polsce i całym bloku wschodnim zaistniały okoliczności sprzyjające podjęciu prac nad nową konstytucją. Ustalono, że prace będą trwały dwutorowo – jednocześnie nad szybkimi zmianami w obowiązującej ustawie zasadniczej oraz przygotowaniem nowego aktu. Istotnym momentem stało się uchwalenie "Ustawy z dnia 29 grudnia 1989 r. o zmianie Konstytucji Polskiej Rzeczypospolitej Ludowej" (tzw. noweli grudniowej), która całkowicie zmieniła I rozdział obowiązującej konstytucji, wprowadziła nowe zasady funkcjonowania państwa oraz w symboliczny sposób zerwała z dotychczasowym modelem tzw. demokracji ludowej.
III Rzeczpospolita.
W marcu 1990 roku kolejna nowelizacja konstytucji pozwoliła na utworzenie nowego systemu samorządu terytorialnego. W związku z dalszymi przemianami politycznymi gotowość ustąpienia z urzędu zadeklarował gen. Jaruzelski. 27 września dokonano zatem kolejnych zmian w ustawie zasadniczej, które przewidywały wybór prezydenta w wyborach powszechnych oraz skracały jego kadencję z sześciu do pięciu lat. W 1991 Sejm podjął decyzję o samorozwiązaniu, skutkiem czego były pierwsze od czasu zakończenia II wojny światowej demokratyczne i całkowicie wolne wybory parlamentarne. Izby w nowym składzie podjęły decyzję o powołaniu Komisji Konstytucyjnej (na mocy "Ustawy Konstytucyjnej z 23 kwietnia 1992 roku o trybie przygotowania i uchwalenia Konstytucji Rzeczypospolitej Polskiej") oraz przygotowaniu aktu tymczasowego. Efektem prac nad nim stała się "Ustawa konstytucyjna z dnia 17 października 1992 r. o wzajemnych stosunkach między władzą ustawodawczą i wykonawczą Rzeczypospolitej Polskiej oraz o samorządzie terytorialnym" (tzw. mała Konstytucja z 1992).
Mała Konstytucja stworzyła model wykorzystujący rozwiązania parlamentaryzmu zracjonalizowanego oraz systemu prezydenckiego. Przewidywała ona udział parlamentu w kreowaniu rządu oraz odpowiedzialność polityczną rządu przed parlamentem. Z drugiej strony silne uprawnienia miał wyłaniany w powszechnych wyborach prezydent (od 1990 Lech Wałęsa), który poza licznymi kompetencjami w zakresie polityki zagranicznej, obronności i bezpieczeństwa państwa, uzyskał także bezpośredni wpływ na wybór ministrów spraw wewnętrznych, obrony narodowej i spraw zagranicznych (tzw. resorty prezydenckie).
Jednocześnie swoją pracę rozpoczęła Komisja Konstytucyjna Zgromadzenia Narodowego. Łącznie wpłynęło do niej siedem projektów nowej konstytucji. 16 stycznia 1997 roku przyjęto sprawozdanie w formie tekstu jednolitego. Głównymi kwestiami spornymi było ustalenie roli prezydenta, określenie pozycji Kościoła oraz kształt systemu społeczno-gospodarczego.
Konstytucja.
Polska Konstytucja została uchwalona przez Zgromadzenie Narodowe 2 kwietnia 1997 roku. 25 maja została zatwierdzona w referendum konstytucyjnym, a w życie weszła 17 października 1997. Jednocześnie swoją moc straciła "Ustawa konstytucyjna z dnia 17 października 1992 r. o wzajemnych stosunkach między władzą ustawodawczą i wykonawczą Rzeczypospolitej Polskiej oraz o samorządzie terytorialnym" (mała Konstytucja) i "Ustawa konstytucyjna z dnia 23 kwietnia 1992 r. o trybie przygotowania i uchwalenia Konstytucji Rzeczypospolitej Polskiej". Do tej pory Konstytucja została znowelizowana dwukrotnie – w 2006 w związku z wprowadzeniem w Polsce procedury Europejskiego Nakazu Aresztowania oraz w 2009 – ograniczono wówczas możliwość kandydowania do Sejmu i Senatu wobec osób "skazanych prawomocnym wyrokiem na karę pozbawienia wolności za przestępstwo umyślne ścigane z oskarżenia publicznego".
Struktura.
Konstytucja składa się z preambuły i 243 artykułów zawartych w 13 rozdziałach. Zostały one ujęte w następującej strukturze:
Zasady.
Do podstawowych zasad polskiej Konstytucji zalicza się:
Procedura zmiany.
Procedurę zmiany Konstytucji określa "Rozdział XII". Projekt ustawy nowelizującej ustawę zasadniczą przedłożyć mogą:
Aby zmiana weszła w życie, stosowną uchwałę muszą przyjąć obie izby parlamentu – Sejm większością 2/3 głosów w obecności minimum połowy ustawowej liczby posłów oraz Senat większością bezwzględną w obecności minimum połowy ustawowej liczby senatorów. Następnie uchwaloną ustawę podpisuje Prezydent Rzeczypospolitej i zarządza jej publikację w Dzienniku Ustaw. W przypadku zmian artykułów z rozdziałów I, II lub XII, podmioty mające prawo inicjatywy ustawodawczej w przypadku zmiany Konstytucji, mają prawo wystąpić z żądaniem przeprowadzenia referendum zatwierdzającego. Akceptacja zmian wymaga większości głosów "za" i nie jest obarczona wymogiem progu frekwencji.
Władza ustawodawcza.
Konstytucja wyraźnie określa Sejm i Senat jako organy właściwe do sprawowania władzy ustawodawczej. Polski parlament jest zatem dwuizbowy, gdzie izbą niższą jest Sejm Rzeczypospolitej Polskiej, wyższą zaś Senat Rzeczypospolitej Polskiej. Obie izby wybierane są na 4-letnią kadencję, która rozpoczyna się z dniem pierwszego posiedzenia Sejmu i trwa do dnia poprzedzającego dzień zebrania się nowego Sejmu i obradują w trybie permanentnym. Konstrukcja parlamentu nie przyjęła zasady równouprawnienia izb – silniejsza pozycja przyznana jest Sejmowi. Wspólnie obradujące izby stanowią Zgromadzenie Narodowe. Stanowiska posła i senatora są niepołączalne. Konstytucja określa posłów i senatorów jako przedstawicieli Narodu, niezwiązanych żadnymi instrukcjami. Ponadto od dnia wyborów przysługuje im immunitet oraz nietykalność osobista.
Organizacja parlamentu.
Organizacja wewnętrzna izb określona jest w odrębnych regulaminach. Organami kierowniczymi Sejmu i Senatu są Marszałek Sejmu i Senatu oraz Prezydium Sejmu i Senatu. Organem o charakterze polityczno doradczym jest Konwent Seniorów. Obie mają własne kancelarie o charakterze administracyjno-urzędniczym. Organami pomocniczymi są sejmowe i senackie komisje oraz powoływani przez izby sekretarze. W ramach struktur organizacji pracy posłów i senatorów tworzy się kluby parlamentarne, koła poselskie oraz zespoły.
Sejm.
Sejm liczy 460 posłów wybieranych w wyborach powszechnych, równych, bezpośrednich i proporcjonalnych, w głosowaniu tajnym. Sejm zajmuje ważną pozycję w zakresie sprawowania funkcji ustrojodawczej, czego wyrazem jest jego pozycja w procesie zmiany konstytucji. Ponadto przypisane mu są funkcje następujące:
Ponadto Sejm:
W pracy o charakterze urzędniczym, organizacyjno-technicznym i doradczym Sejm wspierany jest przez apolityczyny i działający permanentnie urząd – Kancelarię Sejmu.
Skrócenie kadencji.
Kadencja Sejmu może zostać skrócona w trzech wypadkach:
Skrócenie kadencji Sejmu oznacza automatyczne skrócenie kadencji Senatu i przyspieszone wybory parlamentarne. Zasadniczo nie istnieje możliwość wydłużenia kadencji izb – jedynym dopuszczalnym wyjątkiem jest sytuacja stanu nadzwyczajnego.
Senat.
Senat liczy 100 senatorów wybieranych w wyborach powszechnych i bezpośrednich, w głosowaniu tajnym. Szczególna rola przypada Senatowi w procesie zmiany konstytucji, gdyż wymóg jego zgody na uchwalenie ustawy zmieniającej konstytucję oznacza w tym wypadku jego równouprawnienie z Sejmem. Poza tym kompetencje Senatu są znacznie węższe niż kompetencje Sejmu. W procedurze ustawodawczej, po uchwaleniu ustawy przez Sejm, Senat może przyjąć ją bez zmian, wnieść poprawki lub też odrzucić. Uchwałę Senatu w tej sprawie może jednak odrzucić Sejm, przy zachowaniu wymogu bezwzględnej większości głosów oraz przy zachowaniu kworum.
W zakresie funkcji kreacyjnej Senat:
Zgromadzenie Narodowe.
Szczególną formą obrad izb parlamentu jest wspólne posiedzenie posłów i senatorów w postaci Zgromadzenia Narodowego, obradujące pod przewodnictwem Marszałka Sejmu, lub w jego zastępstwie Marszałka Senatu. Kompetencje przyznane tej instytucji w Konstytucji z 1997 roku są ograniczone i dotyczą wyłącznie kwestii związanych z osobą Prezydenta.
Zgromadzenie Narodowe:
Inicjatywa ustawodawcza.
Podmioty, którym przysługuje inicjatywa ustawodawcza są w Konstytucji wyraźnie wyodrębnione. Należą do nich:
Inicjatywa ustawodawcza ograniczona jest w dwóch wypadkach:
Władza wykonawcza.
Prezydent.
Podstawowe znaczenie i charakter urzędu Prezydenta określa Konstytucja w art. 126. Jest on "najwyższym przedstawicielem Rzeczypospolitej Polskiej i gwarantem ciągłości władzy państwowej". Ponadto "czuwa nad przestrzeganiem Konstytucji, stoi na straży suwerenności i bezpieczeństwa państwa oraz nienaruszalności i niepodzielności jego terytorium". Zasady i zakres wykonywania jego zadań określone są przez Konstytucję i ustawy. Prezydent jest przede wszystkim jednym z dwóch głównych, obok Rady Ministrów, organem władzy wykonawczej. Jego pozycję ustrojową określić można według sześciu naczelnych zasad:
Prezydent obejmuje swój urząd po złożeniu uroczystej przysięgi przez Zgromadzeniem Narodowym. Jej treść jest następująca:
Przysięgę można złożyć z dodaniem zdania:
Funkcje.
Do prerogatyw, czyli wyłącznych uprawnień Prezydenta, zwolnionych z wymogu kontrasygnaty Prezesa Rady Ministrów, zalicza się:
Do istotnych i typowych dla systemu politycznego Rzeczypospolitej Polskiej uprawnień Prezydenta zalicza się weto ustawodawcze, którego odrzucenie przez Sejm wymaga 3/5 głosów, inicjatywę ustawodawczą, możliwość kierowania ustaw do Trybunału Konstytucyjnego, możliwość skrócenia kadencji Sejmu w razie nieuchwalenia budżetu w określonym terminie oraz zarządzanie referendum, choć to ostatnie wymaga zgody Senatu.
Ponadto Prezydent Rzeczypospolitej reprezentuje państwo w stosunkach zewnętrznych. Z racji tej funkcji ratyfikuje i wypowiada umowy międzynarodowe (przy czym może wnioskować do Trybunału Konstytucyjnego o zbadanie zgodności ich treści z Konstytucją), mianuje i odwołuje przedstawicieli RP w innych państwach oraz przy organizacjach międzynarodowych, a także przyjmuje listy uwierzytelniające od przedstawicieli dyplomatycznych państw obcych i organizacji międzynarodowych. Poza tym w sprawach polityki zagranicznej zobowiązany jest do współdziałania z Radą Ministrów oraz właściwym ministrem.
Jako "najwyższy zwierzchnik Sił Zbrojnych Rzeczypospolitej Polskiej" Prezydent sprawuje zwierzchnictwo nad Siłami Zbrojnymi na czas pokoju i za pośrednictwem Ministra Obrony Narodowej. Ponadto mianuje Szefa Sztabu Generalnego oraz – na czas określony – dowódców poszczególnych rodzajów Sił Zbrojnych. Na wniosek Ministra Obrony Narodowej nadaje także określone ustawowo stopnie wojskowe. Kompetencją Prezydenta w zakresie zwierzchnictwa nad Siłami Zbrojnymi przewidzianą na czas wojny jest mianowanie Naczelnego Dowódcy Sił Zbrojnych, co czyni na wniosek Prezesa Rady Ministrów. Ponadto w razie bezpośredniego zagrożenia państwa z zewnątrz Prezydent, na wniosek Prezesa Rady Ministrów, zarządza mobilizację i użycie Sił Zbrojnych. W zakresie bezpieczeństwa państwa organem doradczym jest Rada Bezpieczeństwa Narodowego.
Uprawnieniem Prezydenta RP w zakresie oddziaływania na rząd jest możliwość zwoływania Rady Gabinetowej, czyli Rady Ministrów obradującej pod przewodnictwem Prezydenta, która nie ma jednak kompetencji Rady Ministrów. Ponadto Prezydent ma ograniczone kompetencje prawodawcze w postaci wydawania rozporządzeń i zarządzeń.
Rada Ministrów i administracja rządowa.
Radę Ministrów tworzy Prezes Rady Ministrów wraz z podległymi mu ministrami. Zarówno Prezes jak i wiceprezesi również mogą pełnić funkcje ministerialne. Konstytucja wyróżnia dwa rodzaje ministrów – kierujących działami administracji rządowej oraz ministrów-członków Rady Ministrów, czyli przewodniczących określonych komitetów. Koordynacją prac zajmuje się urząd w postaci Kancelarii Prezesa Rady Ministrów, którego szef pochodzi z nominacji Prezesa Rady Ministrów. Z kolei jednostką pilnującą przebiegu prac legislacyjnych jest Rządowe Centrum Legislacji.
Powoływanie.
Początkowo inicjatywa w procedurze powoływania Rady Ministrów należy do Prezydenta. Desygnuje on Prezesa Rady Ministrów, który przedstawia propozycję składu nowej Rady. W ciągu 14 dni od pierwszego posiedzenia Sejmu lub dymisji poprzedniej Rady Ministrów nowo powołana Rada Ministrów składa przysięgę przed Prezydentem. Jej treść jest następująca:
Przysięgę można złożyć z dodaniem zdania: „Tak mi dopomóż Bóg” (art. 151 Konstytucji RP).
Następnie w ciągu 14 dni od powołania przez Prezydenta, Prezes Rady Ministrów przedstawia w Sejmie exposé oraz zwraca się do Izby z wnioskiem o wotum zaufania. Przegłosowanie tego wniosku wymaga uzyskania bezwzględnej większości głosów przy zachowaniu co najmniej połowy ustawowej liczby posłów. Fiasko powołania nowej Rady Ministrów w tym trybie sprawia, że inicjatywę przejmuje Sejm. Wybiera on wówczas Prezesa Rady Ministrów i proponowany przez niego skład Rady oraz zatwierdza swój wybór bezwzględną większością głosów przy zachowaniu kworum. Następnie Prezydent powołuje wyłonioną w ten sposób Radę Ministrów i odbiera od niej przysięgę. Niepowodzenie tego trybu skutkuje powrotem inicjatywy do Prezydenta – procedura jest wówczas analogiczna jak na początku, jednak uzyskanie wotum zaufania od Sejmu wymaga zwykłej większości głosów. Nieuzyskanie wotum zaufania oznacza skrócenie kadencji Sejmu i przedterminowe wybory parlamentarne.
Funkcje.
Rada Ministrów jest konstytucyjnym organem władzy wykonawczej w Polsce. Prowadzi politykę wewnętrzną i zagraniczną, należą do niej wszelkie sprawy polityki państwa niezastrzeżone dla innych organów państwowych lub samorządowych.
Do naczelnych zadań Rady Ministrów zalicza się:
Szczególną pozycję w Radzie Ministrów zajmuje jej Prezes, potocznie określany premierem. Do jego podstawowych zadań należą:
Odpowiedzialność.
Członkowie Rady Ministrów ponoszą przed Sejmem odpowiedzialność polityczną solidarną oraz indywidualną. Istotnym uprawnieniem Sejmu w tym zakresie jest możliwość zastosowania procedury konstruktywnego wotum nieufności. Polega ona zgłoszeniu przez minimum 46 posłów wniosku o wotum nieufności wobec Rady Ministrów wraz z jednoczesnym imiennym wskazaniem kandydata na nowego Prezesa Rady Ministrów. Poparcie tego wniosku przez większość ustawowej liczby posłów skutkuje dymisją Rady Ministrów i powołaniem przez Prezydenta wskazanego przez Sejm nowego Prezesa Rady Ministrów. Innym ważnym uprawnieniem Sejmu w tym zakresie jest możliwość wyrażenia wotum nieufności pojedynczemu ministrowi. Wniosek taki zgłasza minimum 69 posłów, zaś jego poparcie wymaga zwykłej większości głosów i powoduje odwołanie ministra przez Prezydenta. Ponadto w każdej chwili Prezes Rady Ministrów może zwrócić się do Sejmu o udzielenie Radzie Ministrów wotum zaufania – następuje ono większością głosów w obecności co najmniej połowy ustawowej liczby posłów. Poza tym zarówno Prezes, jak i członkowie Rady Ministrów ponoszą odpowiedzialność konstytucyjną przed Trybunałem Stanu.
Dymisja.
Rada Ministrów powoływana jest bezterminowo, a zakończenie jej funkcjonowania zawsze przybiera postać dymisji. Następuje ona w następujących przypadkach:
Pojedynczych zmian w składzie Rady Ministrów zawsze dokonuje Prezydent, na wniosek Prezesa Rady Ministrów.
Ponadto Rada Ministrów składa dymisję w razie śmierci Prezesa Rady Ministrów (interpretacja wyprowadzona z art. 147 ust. 1 Konstytucji).
Administracja rządowa.
Rozdział VI Konstytucji, oprócz Rady Ministrów, wyróżnia także administrację rządową. Terenowymi przedstawicielami Rady Ministrów w województwach są wojewodowie – zwierzchnicy administracji zespolonej. Powołuje ich Prezes Rady Ministrów na wniosek "ministra właściwego do spraw administracji publicznej". Drugą część terenowej administracji rządowej stanowi administracja niezespolona, niezależna od wojewodów i podlegająca centralnym organom administracji. Obsługę urzędów administracji zapewnia korpus służby cywilnej, podlegający Prezesowi Rady Ministrów.
Władza sądownicza.
Wymiar sprawiedliwości.
Wraz z trybunałami sądy stanowią część władzy sądowniczej w Polsce. Spośród organów sprawujących wymiar sprawiedliwości wyróżnia się:
Ponadto na czas wojny Konstytucja dopuszcza powołanie sądów wyjątkowych lub ustanowienie trybu doraźnego. Postępowanie sądowe jest przynajmniej dwuinstancyjne. Naczelnymi ustawami regulującymi działalność wymiaru sprawiedliwości są:
Sędziowie.
Sędziów powołuje Prezydent, na wniosek Krajowej Rady Sądownictwa, na czas nieokreślony. Nie mogą należeć do partii politycznych ani związków zawodowych, są niezawiśli, podlegają wyłącznie Konstytucji oraz ustawom. Przysługuje im immunitet oraz nietykalność osobista. Sędziowie są też nieusuwalni, a złożenie ich z urzędu lub zawieszenie wymaga orzeczenia sądu. Udział pozostałych obywateli w wymiarze sprawiedliwości określony jest ustawowo i sprowadza się do stosowania systemu sądu ławniczego w I instancji w sądach powszechnych i wojskowych.
Sąd Najwyższy.
Sąd Najwyższy (SN) jest organem nadzorczym wobec sądów powszechnych i wojskowych. Na jego czele stoi Pierwszy Prezes Sądu Najwyższego, powoływany na sześcioletnią kadencję przez Prezydenta Rzeczypospolitej, spośród kandydatów przedstawionych przez Zgromadzenie Ogólne Sędziów Sądu Najwyższego. Do 2018 r. Sąd podzielony był na cztery izby: Cywilną, Karną, Wojskową oraz Pracy, Ubezpieczeń Społecznych i Spraw Publicznych. Od 2018 r. funkcjonują izby: Cywilna, Karna, Pracy i Ubezpieczeń Społecznych, Kontroli Nadzwyczajnej i Spraw Publicznych oraz Dyscyplinarna (od 2022 r. Odpowiedzialności Zawodowej). Oprócz Zgromadzenia Ogólnego drugim organem samorządu sędziowskiego jest Kolegium Sądu Najwyższego.
Sądownictwo powszechne.
Sądownictwo powszechne jest trójszczeblowe. Na jego strukturę składają się sądy rejonowe, okręgowe i apelacyjne. Sądy powszechne orzekają w zakresie prawa karnego, cywilnego, pracy, gospodarczego i rodzinnego. Do 2001 istniały także kolegia ds. wykroczeń, jednak Konstytucja zniosła ich funkcjonowanie.
Sądownictwo wojskowe.
Sądy wojskowe są sądami karnymi, orzekającymi przede wszystkim w sprawach przestępstw popełnianych przez żołnierzy czynnej służby wojskowej. Strukturę sądownictwa wojskowego stanowią sądy garnizonowe i wojskowe sądy okręgowe. Jako II instancja lub sąd kasacyjny występuje Izba Karna (do 2018 r. włącznie Izba Wojskowa) Sądu Najwyższego.
Sądownictwo administracyjne.
Sądownictwo administracyjne istniało już w II Rzeczypospolitej, zniesiono je jednak po II wojnie światowej. Jego stopniowe przywracanie rozpoczęło się w 1980 roku, wraz z utworzeniem Naczelnego Sądu Administracyjnego (NSA). Obecna Konstytucja wprowadziła zasadę dwuinstancyjności, co zaowocowało utworzeniem wojewódzkich sądów administracyjnych orzekających w I instancji. Sądy administracyjne zajmują się kontrolą legalności decyzji administracyjnych zarówno wobec władzy rządowej, jak i samorządowej. Prezesa NSA powołuje Prezydent na sześcioletnią kadencję, spośród kandydatów wskazanych przez Zgromadzenie Ogólne Sędziów Naczelnego Sądu Administracyjnego.
Krajowa Rada Sądownictwa.
Krajowa Rada Sądownictwa jest organem powołanym w celu ochrony niezależności sądów i niezawisłości sędziów. Składa wnioski do Prezydenta o powoływanie sędziów. Ma prawo występowania do Trybunału Konstytucyjnego w sprawach zgodności aktów normatywnych z ustawą zasadniczą w zakresie dotyczącym sądownictwa. W skład Krajowej Rady Sądownictwa wchodzą: Pierwszy Prezes Sądu Najwyższego, minister sprawiedliwości, Prezes Naczelnego Sądu Administracyjnego, osoba powoływana przez Prezydenta, 15 sędziów Sądu Najwyższego, sądów powszechnych, administracyjnych i wojskowych, czterech posłów i dwóch senatorów. Kadencja członków wybranych trwa cztery lata. Przewodniczący i dwóch jego zastępców wybierani są spośród członków Rady.
Trybunały.
Trybunał Konstytucyjny.
Historia.
Sądowa kontrola zgodności ustaw z konstytucją w Polsce jest zjawiskiem nowym. Dominująca w Europie Środkowo-Wschodniej przed II wojną światową francuska doktryna konstytucjonalizmu stała na straży obrony praw parlamentu, a sądową kontrolę efektów jego prac uznawała za naruszenie tychże praw. W związku z tym Konstytucja marcowa nie stworzyła organu o takiej kompetencji, a trwające w latach 20. prace w tym zakresie nie przyniosły rezultatów. Podobnie Konstytucja kwietniowa nie wniosła w tej dziedzinie żadnych nowych rozwiązań.
Po zakończeniu II wojny światowej w Polsce, podobnie jak w pozostałych krajach bloku wschodniego dominowała doktryna sowiecka, która procedury sądowego badania konstytucyjności ustaw uznawała za wytwór "konstytucjonalizmu burżuazyjnego". Pierwsze propozycje powołania takowego organu pojawiły się w latach 70., jednak swój wyraz znalazły one dopiero w noweli konstytucyjnej z 26 marca 1982 roku. Stosowna ustawa uchwalona została 29 kwietnia 1985 roku. Początkowo władza Trybunału Konstytucyjnego (TK) była silnie ograniczona, przewidziano np. możliwość odrzucania jego wyroków przez Sejm. W latach 90. orzecznictwo Trybunału stanowiło istotne uzupełnienie luk i wątpliwości konstytucyjnych zaistniałych w polskim systemie politycznym w związku z brakiem nowej konstytucji. Obecna pozycja Trybunału uregulowana jest Konstytucją z 1997 oraz "Ustawą z dnia 30 listopada 2016 r. o organizacji i trybie postępowania przed Trybunałem Konstytucyjnym".
Pozycja ustrojowa i rola.
Obecnie Trybunał Konstytucyjny stanowi część władzy sądowniczej. Jego orzeczenia mają moc obowiązującą i są ostateczne. Zapadają większością głosów i wchodzą w życie z dniem ich ogłoszenia. Trybunał Konstytucyjny orzeka w sprawach następujących:
Skład.
W skład Trybunału Konstytucyjnego wchodzi 15 sędziów. Pochodzą oni z wyboru indywidualnego, którego dokonuje Sejm. Również dziewięcioletnia kadencja każdego z nich jest indywidualna. Ponowny wybór na sędziego Trybunału jest niemożliwy. Prezes i Wiceprezes Trybunału powoływani są przez Prezydenta spośród kandydatów wskazanych przez Zgromadzenie Ogólne Sędziów Trybunału Konstytucyjnego. Sędziowie Trybunału są niezawiśli, podlegają wyłącznie Konstytucji, nie mają prawa przynależności do partii politycznych ani związków zawodowych. Podobnie jak innym sędziom przysługuje im immunitet.
Trybunał Stanu.
Historia.
W polskiej tradycji ustrojowej procedura odpowiedzialności konstytucyjnej przewidziana była w obu konstytucjach okresu międzywojennego. Obie ustawy zasadnicze zakładały utworzenie oddzielnej instytucji sądowej w postaci Trybunału Stanu (TS). Istnienie tego organu przewidywała również mała Konstytucja z 1947, jednak z braku stosownych ustaw Trybunał nie powstał. Z kolei Konstytucja Polskiej Rzeczypospolitej Ludowej w ogóle jego kwestię pomijała. Ponowne powołanie Trybunału Stanu nastąpiło dopiero po noweli konstytucyjnej z 26 marca 1982 oraz uchwaleniu "Ustawy z dnia 26 marca 1982 r. o Trybunale Stanu". Skuteczność funkcjonowania Trybunału Stanu budzi jednak liczne wątpliwości, gdyż przeważnie postępowania dotyczą osób już niepiastujących urząd, w ciągu całej swej działalności swoje zakończenie przed Trybunałem znalazła jedynie afera alkoholowa.
Pozycja ustrojowa i rola.
Podobnie jak Trybunał Konstytucyjny, Trybunał Stanu stanowi część władzy sądowniczej. Odpowiedzialność przed nim ponosi się za "naruszenie Konstytucji lub ustawy, w związku z zajmowanym stanowiskiem lub w zakresie swojego urzędowania". Dotyczy to osób piastujących następujące funkcje:
Orzekane kary uregulowane są ustawowo. "Ustawa o Trybunale Stanu" przewiduje:
Ponadto odpowiedzialność ponosić mogą posłowie i senatorowie za prowadzenie "działalności gospodarczej z osiąganiem korzyści z majątku Skarbu Państwa lub samorządu terytorialnego" lub za "nabywanie tego majątku" – w obu wypadkach Trybunał może orzec o utracie mandatu.
O postawieniu przed Trybunałem Stanu decydować mogą:
Skład.
W skład Trybunału Stanu wchodzi przewodniczący, jego dwóch zastępców oraz 16 członków wybieranych przez Sejm spoza grona parlamentarzystów i na okres kadencji Sejmu. Funkcję przewodniczącego z urzędu sprawuje Pierwszy Prezes Sądu Najwyższego. Jego zastępcy oraz minimum połowa składu powinni mieć kwalifikacje uprawniające do piastowania funkcji sędziego. Członkowie Trybunału są niezawiśli i podlegają wyłącznie Konstytucji oraz ustawom. Z racji pełnionego urzędu przysługuje im immunitet oraz nietykalność osobista.
Kontrola państwowa i ochrona prawa.
Najwyższa Izba Kontroli.
Najwyższa Izba Kontroli (NIK) określona jest w Konstytucji jako najwyższy organ kontroli państwowej. Organizację i tryb jej działania określa "Ustawa z dnia 23 grudnia 1994 r. o Najwyższej Izbie Kontroli". Podlega Sejmowi i działa na zasadach kolegialności. Jej naczelnym zadaniem jest kontrola działalności administracji rządowej, Narodowego Banku Polskiego, państwowych osób prawnych oraz innych państwowych jednostek organizacyjnych. Ponadto może kontrolować działalność organów samorządowych i komunalnych oraz wszystkich innych jednostek organizacyjnych i podmiotów gospodarczych w zakresie w jakim korzystają one z majątku państwowego lub komunalnego. Ponadto NIK analizuje wykonanie budżetu i polityki pieniężnej, opiniuje absolutorium oraz składa Sejmowi sprawozdania ze swej działalności. Jednostkami organizacyjnymi Najwyższej Izby Kontroli są departamenty i delegatury. Prezes NIK powoływany jest przez Sejm, za zgodą Senatu, na sześcioletnią kadencję. Nie może w tym czasie zajmować innego stanowiska, poza stanowiskiem profesora szkoły wyższej, przynależeć do partii politycznych ani związków zawodowych. Z racji piastowanego urzędu przysługuje mu immunitet oraz nietykalność osobista.
Rzecznik Praw Obywatelskich.
Rzecznik Praw Obywatelskich (RPO) jest jednoosobowym organem państwowym działającym na mocy Konstytucji oraz "Ustawy z dnia 15 lipca 1987 r. o Rzeczniku Praw Obywatelskich". Jego ustawowym zadaniem jest stanie na "straży wolności i praw człowieka i obywatela określonych w Konstytucji oraz w innych aktach normatywnych". Bada także, czy wskutek działania lub zaniechania ze strony państwa nie nastąpiło naruszenie zasad współżycia i sprawiedliwości społecznej. Rzecznika powołuje Sejm, za zgodą Senatu, na pięcioletnią kadencję. Nie może w tym czasie zajmować innego stanowiska, poza stanowiskiem profesora szkoły wyższej. Nie może być również członkiem partii politycznych ani związków zawodowych, w swej działalności jest niezawisły i odpowiada jedynie przed Sejmem, któremu też co roku zobowiązany jest składać sprawozdanie ze swej działalności oraz stanu "przestrzegania wolności i praw człowieka i obywatela". Z racji pełnionej funkcji przysługuje mu immunitet oraz nietykalność osobista. Ważnym uprawnieniem Rzecznika Praw Obywatelskich jest możliwość składania wniosków do Trybunału Konstytucyjnego. Poza tym Rzecznik interweniuje w związku z wnioskami o pomoc w ochronie praw i wolności, które składać może każdy podmiot prawa.
Rzecznik Praw Dziecka.
Rzecznik Praw Dziecka (RPD) jest jednoosobowym organem państwowym działającym na mocy Konstytucji oraz "Ustawy z dnia 6 stycznia 2000 r. o Rzeczniku Praw Dziecka". Jego naczelnym zadaniem jest pilnowanie przestrzegania praw dziecka określonych w Konstytucji, Konwencji o prawach dziecka oraz pozostałych przepisach prawa. Powołuje go Sejm, za zgodą Senatu, na pięcioletnią kadencję.
Krajowa Rada Radiofonii i Telewizji.
Krajowa Rada Radiofonii i Telewizji (KRRiTV) jest konstytucyjnym organem stojącym na "straży wolności słowa, prawa do informacji oraz interesu publicznego w radiofonii i telewizji". Jej członkowie nie mogą należeć do partii politycznych ani związków zawodowych. Zgodnie z literą Konstytucji pochodzą oni z wyboru Sejmu, Senatu i Prezydenta, jednak szczegółowe regulacje dotyczące tego organu określone są na poziomie ustawowym. Obecnie jej skład tworzy pięciu członków, spośród których dwóch pochodzi z wyboru Sejmu, jeden Senatu i dwóch Prezydenta.
Prezes Urzędu Ochrony Danych Osobowych.
Prezes Urzędu Ochrony Danych Osobowych (PUODO) nie jest wymieniony w Konstytucji, lecz powołany został "Ustawą z dnia 10 maja 2018 r. o ochronie danych osobowych". Jest to organ właściwy do spraw ochrony danych osobowych, wybiera go Sejm, za zgodą Senatu, na czteroletnią kadencję. Zastąpił Generalnego Inspektora Ochrony Danych Osobowych.
Inne ważne instytucje.
Narodowy Bank Polski.
Narodowy Bank Polski jest bankiem centralnym państwa. Ma wyłączne prawo emisji pieniądza i odpowiada za jego wartość. Prowadzi także politykę monetarną państwa. Jego konstytucyjnymi organami są:
Instytut Pamięci Narodowej.
Instytut Pamięci Narodowej – Komisja Ścigania Zbrodni przeciwko Narodowi Polskiemu (IPN) powstał 19 stycznia 1999 na mocy "Ustawy z dnia 18 grudnia 1998 r. o Instytucie Pamięci Narodowej – Komisji Ścigania Zbrodni przeciwko Narodowi Polskiemu" i nie jest organem wymienionym w Konstytucji. Jego naczelnymi zadaniami są:
Na czele IPN stoi Prezes Instytutu Pamięci Narodowej wybierany na pięcioletnią kadencję przez Sejm większością bezwzględną przy quorum połowa, za zgodą Senatu, spośród kandydatów wskazanych przez Kolegium Instytutu Pamięci.
Podział terytorialny i samorząd.
Polska jest państwem unitarnym, a ustrój jej władzy lokalnej opiera się na dualizmie, gdyż poza agendami administracji rządowej istnieje samorząd terytorialny, powołany do zadań publicznych niezastrzeżonych dla innych organów władzy. Jego podstawową jednostkę stanowi gmina.
Podział terytorialny Polski uległ zasadniczej przebudowie 1 stycznia 1999 roku, gdy w ramach programu czterech reform koalicyjnego rządu Jerzego Buzka m.in. zredukowano liczbę województw z 49 do 16 oraz utworzono powiaty, wprowadzając tym samym samorząd trójszczeblowy. Wyróżnia się zatem:
Jednostki samorządu terytorialnego (gminy, powiaty i województwa) mają osobowość prawną i zapewniony udział w dochodach publicznych. Wybory do organów stanowiących są powszechne, równe, bezpośrednie i przeprowadzane w głosowaniu tajnym. Na obszarze jednostki samorządu istnieje możliwość zorganizowania referendum lokalnego, w którym mieszkańcy mogą decydować o sprawach dotyczących wspólnoty samorządowej, a także odwołać organy władzy samorządowej, pochodzące z wyborów bezpośrednich.
Do ustaw, które rozstrzygają o obecnym kształcie ustroju władzy lokalnej, należą:
Wybory i referenda.
Prawo wyborcze w Polsce uregulowane jest odpowiednimi przepisami zarówno na poziomie konstytucyjnym, jak i ustawowym (w ordynacji wyborczej). Prawo wyboru władz oraz udziału w referendach przysługuje wszystkim obywatelom polskim, którzy najpóźniej w dniu głosowania ukończyli 18 lat oraz nie są ubezwłasnowolnione bądź pozbawione praw publicznych albo wyborczych. Stałym organem pełniącym m.in. funkcje nadzorczo-organizacyjne oraz rejestrującym kandydatów jest Państwowa Komisja Wyborcza.
Wybory parlamentarne.
Konstytucja określa wybory do Sejmu jako "powszechne, równe, bezpośrednie i proporcjonalne" oraz odbywające się w głosowaniu tajnym, zaś do Senatu jako "powszechne, bezpośrednie" i odbywające się w głosowaniu tajnym. Bierne prawo wyborcze do izby niższej ustalono na poziomie 21 lat, natomiast do izby wyższej 30 lat. W normalnym trybie wybory parlamentarne odbywają się co 4 lata, w tym samym dniu wybierany jest skład obu izb. Kandydatów zgłaszać mogą partie polityczne oraz wyborcy. Zakazane jest jednoczesne kandydowanie do Sejmu i Senatu. O ważności przeprowadzonych wyborów orzeka Sąd Najwyższy.
W wyborach parlamentarnych przy podziale mandatów od 1993 stosowana jest metoda D’Hondta. To samo rozwiązanie przewidywała również "Ordynacja wyborcza do Parlamentu Europejskiego" (obecnie "Kodeks wyborczy"). Przewidziane są też progi wyborcze liczone w skali kraju – 5% dla partii i 8% dla koalicyjnych komitetów wyborczych. Pięcioprocentowy próg występuje także w wyborach do Parlamentu Europejskiego.
Wybory prezydenckie.
Prezydent Rzeczypospolitej wybierany jest w wyborach powszechnych, równych, bezpośrednich i w głosowaniu tajnym. Wybór następuje na pięcioletnią kadencję i może być dokonany ponownie tylko jeden raz. Bierne prawo wyborcze przysługuje obywatelom mającym ukończone 35 lat i posiadających pełne prawa wyborcze do Sejmu. Zgłoszenie kandydatury wymaga także zebrania 100 tysięcy podpisów poparcia. W razie nieuzyskania przez żadnego z kandydatów minimum 50% głosów, po dwóch tygodniach od głosowania przeprowadza się jego drugą turę, w której udział bierze dwóch kandydatów z największą liczbą głosów. Ważność wyboru stwierdza Sąd Najwyższy. Począwszy od 2005 roku wszystkie wybory prezydenckie w Polsce były rozstrzygane pomiędzy kandydatami Prawa i Sprawiedliwości oraz Platformy Obywatelskiej. W 2005, 2010, 2015 i 2020 roku kandydaci tych partii uczestniczyli w drugich turach wyborów, trzykrotnie zwyciężył kandydat popierany przez PiS, raz kandydat popierany przez PO.
Referenda.
Instytucji referendum nie przewidywała żadna z polskich konstytucji, aż do małej Konstytucji z 1992 roku. Na podstawie jej przepisów zorganizowano liczne referenda lokalne, referendum prywatyzacyjne w 1996 r. oraz referendum konstytucyjne w 1997.
Obecna Konstytucja wymienia następujące rodzaje referendów:
System partyjny.
Nowelizacja Konstytucji PRL uchwalona 29 grudnia 1989 wprowadziła w Polsce pluralizm polityczny. Zerwała także z konstytucyjną hegemonią PZPR w polskim systemie partyjnym. W latach 90. ukształtował się system wielopartyjny, charakteryzujący się, zwłaszcza w początkowym okresie transformacji znacznym rozdrobnieniem. W pierwszych wolnych wyborach po 1989 zwycięska Unia Demokratyczna zdobyła jedynie 12,32% głosów, co przełożyło się na 62 mandaty. Do zmiany sytuacji przyczyniło się wprowadzenie progów wyborczych na poziomie 5% dla partii i 8% dla ugrupowań koalicyjnych. W wyborach w 2001 i 2005 do Sejmu weszło tych samych sześć partii, zaś po przyspieszonych wyborach w 2007 w Sejmie znalazły się już tylko cztery ugrupowania, a w Senacie dwa. Począwszy od 2005 roku na polskiej scenie politycznej dominuje Platforma Obywatelska (zwycięzca wyborów parlamentarnych w roku 2007 i 2011) oraz Prawo i Sprawiedliwość (zwycięzca wyborów parlamentarnych w 2005, 2015 i 2019 roku).
Obecna Konstytucja gwarantuje wolność tworzenia i działania partii politycznych stosujących metody demokratyczne. Nakazuje też jawność ich finansowania. Zakazane jest natomiast funkcjonowanie partii i organizacji odwołujących się do totalitarnych praktyk nazizmu, faszyzmu i komunizmu, a także nawołujących do nienawiści lub przemocy, bądź zakładających utajnienie swoich struktur lub członkostwa. Zasady dotyczące działania partii określone są w "Ustawie z dnia 27 czerwca 1997 r. o partiach politycznych".

</doc>
<doc id="189808" url="https://pl.wikipedia.org/wiki?curid=189808" title="Rudolf Roy">
Rudolf Roy

Rudolf Jan z Dukli Roy, także Van Roy, de Formicini Van Roy (ur. 10 lipca 1887 w Dynowie, zm. 25 czerwca 1954 w Krakowie) – polski duchowny katolicki, prepozyt kolegiaty św. Anny w Krakowie, pedagog, kaznodzieja.
Był synem Alfreda Ottona (konduktora kolejowego) i Anieli Magdaleny z Dzerowiczów. W 1906 ukończył gimnazjum w Wadowicach, następnie podjął studia na Wydziale Teologicznym Uniwersytetu Jagiellońskiego. W czasie nauki przeżył nieszczęśliwy wypadek, w wyniku którego amputowano mu lewą nogę. Dzięki wpływom biskupa krakowskiego kardynała Jana Puzyny otrzymał specjalną dyspensę (od przeszkody "irregularitas propter defectum corporis") od watykańskiej Kongregacji Soboru, dzięki czemu mimo kalectwa mógł zostać księdzem; święcenia kapłańskie przyjął 3 lipca 1910. Pierwsze lata jako kapłan przepracował w Wilamowicach w powiecie bialskim, gdzie był wikariuszem i zyskał opinię dobrego kaznodziei. W 1913 został przeniesiony do Krakowa. Pracował jako kapelan i katecheta w domu sióstr urszulanek oraz III Gimnazjum im. Jana Sobieskiego; w latach 1916–1921 był notariuszem w kurii biskupiej, a 1918–1920 wikariuszem parafii św. Krzyża. 15 sierpnia 1920 został mianowany penitencjarzem i administratorem kanonii tzw. Artwińskiej przy kolegiacie św. Anny; ugruntowała się tu jego sława kaznodziei. Był również wikariuszem przy kolegiacie, a w czasie choroby prepozyta Józefa Caputy (zm. w listopadzie 1926) administratorem parafii św. Anny; w 1927 nowym prepozytem został ks. Jan Masny. W okresie międzywojennym ks. Roy pracował ponadto jako katecheta w Gimnazjum Żeńskim im. Królowej Jadwigi i nauczyciel etyki zawodowej w Szkole Kupieckiej; pełnił szereg funkcji w organizacjach katolickich, był m.in. moderatorem Kongregacji Dzieci Maryi i opiekunem zgromadzenia Służebnic Najświętszego Serca Jezusowego (pelczarek).
W 1934 został mianowany postulatorem sprawy beatyfikacyjnej i kanonizacyjnej królowej Jadwigi. Wydawał druki i obrazki poświęcone przyszłej świętej oraz mówił o niej na kazaniach. W 1938 dołączył do swojego nazwiska człon "de Formicini" (po wymarciu członków dalekiej rodziny). W 1942 zmarł ks. Masny i Roy został ponownie administratorem parafii św. Anny; funkcję tę, mimo braku formalnej nominacji przez władze Uniwersytetu Jagiellońskiego (ze względu na okupację), pełnił do końca życia. Po wojnie przyjął na siebie dalsze obowiązki w organizacjach katolickich – został generalnym moderatorem Dzieła osobistego poświęcenia się Najświętszemu Sercu Jezusowemu, egzaminatorem księży ubiegających się o władzę spowiadania, generalnym dyrektorem Arcybractwa Straży Honorowej Najświętszego Serca Pana Jezusa przy kościele sióstr wizytek w Krakowie. Nosił tytuł szambelana papieskiego. Swój majątek zapisał parafii św. Anny, został pochowany na Cmentarzu Rakowickim.
Ks. Bolesław Przybyszewski w artykule poświęconym ks. Royowi w "Polskim Słowniku Biograficznym" pisze m.in.: "był postacią w Krakowie bardzo szanowaną i lubianą o charakterystycznej sylwetce wykwintnego prałata rzymskiego, mimo kalectwa zwinnie poruszającego się z laseczką".

</doc>
<doc id="189810" url="https://pl.wikipedia.org/wiki?curid=189810" title="Mariana">
Mariana



</doc>
<doc id="189815" url="https://pl.wikipedia.org/wiki?curid=189815" title="Rodzajnik">
Rodzajnik

Rodzajnik – specyficzny rodzaj przedimka, który oprócz właściwej przedimkowi kategorii określoności bądź nieokreśloności, wyznacza dodatkowo kategorię rodzaju gramatycznego, choć nie we wszystkich językach jest to ścisłe wyznaczenie w każdym przypadku – np. formy liczby mnogiej rodzajników niemieckich ("die") lub francuskich ("les") pełnią wyłącznie funkcję przedimków, gdyż w żaden sposób nie określają rodzaju gramatycznego następującego po nich rzeczownika.
Rodzajnik może występować nie tylko przed rzeczownikiem, lecz także przed konstrukcją rzeczownikową, a niekiedy również przed przymiotnikiem lub liczebnikiem użytym rzeczownikowo.
Występowanie rodzajników w różnych językach.
Rodzajniki mogą poprzedzać rzeczownik (jak np. w języku niemieckim czy francuskim) bądź też występować po nim (jak w niektórych językach bałkańskich – bułgarskim, rumuńskim i albańskim czy językach skandynawskich).
Rodzajniki, podobnie jak przedimki, dzielą się na:
W językoznawstwie wyróżnia się również tzw. przedimek zerowy, tj. taką sytuację, gdzie przedimka/rodzajnika nie stosuje się, chociaż wynikałoby to ze struktury zdania.
W większości języków (np. polskim, rosyjskim, łacinie, chińskim czy koreańskim) rodzajniki nie występują w ogóle, a ich funkcję pełnią inne części mowy lub sama forma rzeczownika.
W tłumaczeniach na język polski rodzajniki najczęściej są pomijane. Jednak w języku polskim również można zaobserwować proces identyczny do tego, który spowodował powstanie rodzajników w innych językach indoeuropejskich (w języku praindoeuropejskim rodzajników nie było). W poniższych zdaniach zaimki wskazujące "ten/ta/to" wyraźnie pełnią funkcję identyczną do przedimka określonego:
Rodzajniki w języku bułgarskim.
Język bułgarski posiada określone formy rodzajnika.
Użycie form z rodzajnikiem.
Formy z rodzajnikiem zawsze oznaczają przedmiot dokładnie określony lub znany już poprzednio, np.:
Użycie form bez rodzajnika.
Nie używa się rodzajników:
a) przy imionach (nazwach) własnych
"wyjątki": Дyнaвът – Dunaj, Aлпитe – Alpy, Ватиканът Watykan itd.
b) jeżeli rzeczownik pospolity oznacza tytuł
Дoктop Пeeв нaпpaви oпepaция. – Doktor Peew przeprowadził operację.
c) w różnych wyrażeniach, jak np.:
нa пaзap – po zakupy (na targ), нa paзxoдкa – na spacer, нa yчилищe – do szkoły itd.
Rodzajniki w języku francuskim.
W języku francuskim wyróżnia się rodzajniki nieokreślone (fr. "articles indéfinis") oraz rodzajniki określone (fr. "articles définis").
Rodzajniki nieokreślone.
Rodzajniki nieokreślone poprzedzają rzeczowniki rodzaju męskiego (un) i żeńskiego (une) w liczbie pojedynczej oraz w liczbie mnogiej (des). Użycie rodzajnika nieokreślonego oznacza, że podmiot, o którym mowa, pozostaje bliżej nieznany mówiącemu.
Rodzajniki nieokreślone w liczbie pojedynczej posiadają tę samą formę co liczebniki główne "jeden" i "jedna". Znaczenie części zdania "un" i "une" wynika z jego kontekstu. Przykład:
Zdanie to przetłumaczyć możemy zarówno "Przyleciała jakaś jaskółka", jak również "Przyleciała jedna jaskółka", zależnie od kontekstu wypowiedzi.
Rodzajniki określone.
Rodzajniki określone porzedzają rzeczowniki rodzaju męskiego (le) i żeńskiego (la) w liczbie pojedynczej oraz w liczbie mnogiej (les). Użycie rodzajnika określonego oznacza, że podmiot, o którym mowa, jest mówiącemu znany.
Rodzajniki określone liczby pojedynczej zmieniają się w l', jeśli poprzedzany bezpośrednio rzeczownik zaczyna się fonetycznie od samogłoski:
ale:
Stosowanie rodzajników.
Jeśli rodzajniki są używane do nazw własnych, to wyłącznie określone. Użycie nieokreślonych jest możliwe w celu nadania zdaniu specyficznego sensu, np. zdanie:
Rodzajniki w języku hiszpańskim.
Rodzajniki w języku hiszpańskim mogą być:
Rzeczowniki w rodzaju męskim posiadają rodzajnik w liczbie pojedynczej el, natomiast w liczbie mnogiej odpowiednikiem jest los.
Rzeczowniki rodzaju żeńskiego posiadają rodzajnik la i odpowiednio dla liczby mnogiej rodzaju żeńskiego las.
W przypadku rodzajnika nieokreślonego są to odpowiednio un (r. męski) i una (r. żeński). W liczbie mnogiej rodzajnik nieokreślony przyjmuje formy unos dla rodzaju męskiego i unas dla rodzaju żeńskiego.
Przykłady:
Rodzajniki w języku niemieckim.
W języku niemieckim wyróżnia się następujące rodzajniki:
Pierwsze dwa odmieniają się przez przypadki.
Rodzajnik nieokreślony.
W języku niemieckim rozróżnia się dwa rodzajniki nieokreślone:
Najczęściej rodzajników tych używa się, gdy
Rodzajniki określone.
Wyróżnia się trzy niemieckie rodzajniki określone:
Zastosowanie.
Rodzajników określonych używa się, gdy się mówi o danej rzeczy po raz kolejny (za pierwszym razem – rodzajnika nieokreślonego!). Gdy w poprzednim zdaniu mówiło się o "ein Mann" (jakimś mężczyźnie), mówiąc o nim znowu, powiemy już "der Mann" (ten mężczyzna).
Jak już wspomniano, szczególną rolę w języku niemieckim pełni rodzajnik die. Oznacza on nie tylko rodzaj żeński. Używa się go również, gdy mówi się o rzeczach w liczbie mnogiej, np. der Mann ([ten] mężczyzna), ale die Männer ([ci] mężczyźni).
Rodzajnika określonego używa się również, gdy:
Rodzajnik zerowy.
Rodzajnik zerowy, a właściwie "przedimek zerowy", jest sztucznym terminem lingwistycznym, określającym sytuację, w której nie stosuje się rodzajnika. Rodzajnik zerowy występuje, gdy nie stosuje się rodzajnika, chociaż wynikałoby to ze struktury zdania.
Kiedy „nie” używa się rodzajnika (czyli używa się rodzajnika zerowego):
Rodzajniki w języku włoskim.
Rodzajnik w języku włoskim występuje w trzech formach: określony ("determinativo"), nieokreślony ("indeterminativo") i cząstkowy ("partitivo"). Rodzajników zazwyczaj nie tłumaczy się. Czasami rodzajnik określony oddaje się polskim zaimkiem "ten", "ta", nieokreślony – "jakiś", "jakaś", "pewien", "pewna", zaś cząstkowy – "trochę", "kilka", "niektórzy".
Rodzajnik nieokreślony jest używany do oznaczenia rzeczy nieokreślonej, określony wskazuje rzecz już znaną albo unikatową (np. "Il Sole" – Słońce), a cząstkowy – część całości.
Przykłady:
Przykłady:
Przykłady:
Przykłady:
Przykład:
Przykład:
Stosowanie rodzajnika.
Rodzajnik nie występuje przy:

</doc>
<doc id="189818" url="https://pl.wikipedia.org/wiki?curid=189818" title="Dyski CD">
Dyski CD



</doc>
<doc id="189821" url="https://pl.wikipedia.org/wiki?curid=189821" title="Siemowit I">
Siemowit I

Siemowit (Ziemowit) I mazowiecki (ur. ok. 1215, zm. 23 czerwca 1262) – w latach 1247–1248 książę czerski, w latach 1248–1262 na całym Mazowszu.
Genealogia.
Siemowit I mazowiecki urodził się ok. 1215 roku, był trzecim pod względem starszeństwa synem księcia mazowieckiego Konrada I i księżniczki nowogrodzkiej Agafii, córki księcia Świętosława Andrzeja Igorewica, władającego Nowogrodem, a pod koniec życia także Przemyślem. Imię księcia nawiązywało do Siemowita, który według Kroniki Galla Anonima był pradziadem Mieszka I. Przyjęte przez Konrada pod wpływem fascynacji Kroniki Wincentego Kadłubka, imię to zostało wśród Piastów mazowieckich, obok imienia Bolesław, jednym z najczęściej używanych imion męskich.
Pod opieką ojca (ok. 1215-1247).
Przez pierwsze lata swojego życia Siemowit nie odgrywał znaczącej roli w polityce Konrada mazowieckiego. Występował w kilku nadaniach, których Konrad udzielał „za zgodą” Bolesława I mazowieckiego i Siemowita, ale młodzi książęta nie mogli mieć wtedy żadnego wpływu na politykę ojca. Symptomatyczny jest brak Siemowita na wielu ważnych dokumentach Konrada, przy jednoczesnym występowaniu dwóch starszych braci. Nie ma Siemowita w 1228 r. w Skaryszowie, na zjeździe Konrad mazowieckiego z Grzymisławą, małżonką księcia Leszka Białego, na którym to zjeździe Konrad walczył o prawo do opieki nad małoletnim Bolesławem V Wstydliwym. Brak Siemowita także na innych dokumentach, gdzie świadkami są jego bracia. Po 1239 r. prestiż Siemowita wzrósł. Zaczął wtedy bywać częściej w otoczeniu ojca, a ten robił nawet nadania na prośbę syna. Siemowit w 1241 r. brał także udział w wyprawach na Kraków i popierał Konrada w walce o Wawel. Czasami pojawiał się na dokumencie przed starszym Kazimierzem I kujawskim. Uogólniając, Siemowit traktowany był przez Konrada mazowieckiego kategorycznie inaczej niż dwaj jego starsi bracia. Brak na ważnych dokumentach pomimo obecności na zjeździe, tak jak to było w Zgierzu w 1231 r., pokazuje na odsunięcie Siemowita od polityki prowadzonej przez Konrada. Bolesław I mazowiecki i Kazimierz I kujawski, bardziej wprawieni i żądni uznania, doskonale spisywali się w planach ojca. Dla Siemowita brakowało w nich miejsca.
Konrad mazowiecki za swego życia wyznaczył dwóm najstarszym synom dzielnice. Kazimierz kujawski od 1233 stał się samodzielnym władcą Kujaw, choć uznawał teoretyczne zwierzchnictwo ojca. Pierworodny Bolesław mazowiecki dostał w 1234 r. od Konrada Mazowsze „właściwe”, czyli ziemię na prawym brzegu Wisły.
Niezwykle ambitny Kazimierz Konradowic nie czuł się zadowolony z obszaru, który dostał od ojca. Poprzez układ z Henrykiem Pobożnym, powiększył swój dział o kasztelanię lądzką. „Kontrakt” ten godził pośrednio w politykę krakowską Konrada. W 1239 r. wzburzony samowolą Kazimierza ojciec kazał Siemowitowi schwytać scholastyka płockiego Jana Czaplę, wychowawcę Kazimierza. Pojmanego kapłana skazał na tortury i powieszenie. Po tym przerażającym wydarzeniu Konrad wspólnie z żoną zostali ekskomunikowani. Interesujące, że ekskomunikowany nie został Siemowit. Prawdopodobnie nie był traktowany jako decydent, a jedynie jako wykonawca woli ojca.
9 lipca 1239 roku Siemowit I uczestniczył w zgromadzeniu, które odbyło się z inicjatywy arcybiskupa Pełki w Przedborzu. Prawdopodobnie wówczas Konrad zrzekł się na rzecz Grzymisławy i jej syna Bolesława Wstydliwego pretensji do Ziemi Sandomierskiej.
18 września 1241 roku w okolicy Solca Kujawskiego, na lewym brzegu Wisły, naprzeciw Kępy Pędzewskiej Siemowit wziął udział w wiecu zwołanym przez Konrada I Mazowieckiego. Na zgromadzeniu swoją obecność odnotowali również bracia Siemowita i książę wschodniopomorski(gdański) Świętopełk II Gdański. Przypuszczalnym celem spotkania było unormowanie stosunków Konrada ze Świętopełkiem. Przyjmuje się, że do ugody obu stron w efekcie nie doszło.
Po fiasku rozmów ze Świętopełkiem, jakie miało miejsce podczas zjazdu z września 1241 r., dokładnie 20 września 1242 roku Siemowit wspólnie z braćmi i ojcem wziął udział w zawarciu z Zakonem Krzyżackim w osobie mistrza krajowego pruskiego Henryka von Weida układu pokojowego (przyjmuje się, że był to pierwszy sojusz polsko-krzyżacki), wymierzonego w Świętopełka II Gdańskiego. Książęta mazowieccy w zamian za określone nabytki terytorialne w pruskiej ziemi lubawskiej i opanowane w walce ziemie pomorskie aż do rzeki Wisły, zobowiązywali się wspomagać Zakon w walkach ze Świętopełkiem tak długo, aż nie zostanie on zwyciężony bądź sam nie będzie prosił o pokój.
Siemowit samodzielnym księciem.
Po śmierci Konrada I mazowieckiego (31 VIII 1247 r.), Siemowit I mazowiecki objął tylko dzielnicę czerską. Dział Siemowita miał początkowo obejmować także księstwo ojca ze stołeczną Łęczycą. Jednak teren ten (po śmierci Konrada I) nie dostał się jego najmłodszemu synowi, ponieważ Kazimierz I książę kujawski, wykorzystując obecność Siemowita I przy organizacji pogrzebu ojca, oraz nie uznając testamentu ojca, zajął Łęczycę, Spicymierz, Sieradz i Rozprzę.
Dlatego Mazowsze od września 1247 do grudnia 1248 (śmierć Bolesława I) składało się z dwóch księstw. Pierwszym księstwem ze stolicą w Płocku (całe Mazowsze północne) władał Bolesław I, natomiast południowa część dzielnicy, ze stolicą w Czersku posiadała Siemowita I.
Po bezdzietnej śmierci Bolesława I w grudniu 1248 r., Siemowit I objął w posiadanie tylko Mazowsze płockie, ponieważ ziemię dobrzyńską (wchodzącą w skład dzielnicy Bolesława I Konradowica) zawładnął starszy brat Kazimierz I. Wtedy również doszło do ustalenia nowej granicy mazowiecko-kujawskiej, która biegła wzdłuż biegu Skrwy i która przetrwała aż do rozbiorów Polski.
Walki z Jaćwieżą.
Inicjatorem wspólnych mazowiecko-ruskich działań przeciwko Jaćwingom był Konrad Mazowiecki. Prawdopodobnie przyczyną zainteresowania się podbojem Jaćwieży były sukcesy, jakie odnosili krzyżacy w Prusach. Po śmierci Konrada program ten starali się kontynuować jego synowie Kazimierz i Siemowit. Z powodu na nieprzyjazny stosunek do siebie, programy ich działania były różne. Kazimierz w początkowym okresie swe intencje wobec plemion bałtyckich starał się urzeczywistnić tylko własnymi siłami. Siemowit zaś w sojuszu ze swym teściem Danielem Halickim, księciem halicko-wołyńskim.
Jesienią 1248 r., wspólnie z zastępami ruskimi i posiłkami księcia Bolesława Wstydliwego, Siemowit wziął udział w konflikcie zbrojnym przeciwko Jaćwieży. Miejscem zbiórki wojsk inwazyjnych był Drohiczyn. Siły polskie po ograbieniu pierwszej napotkanej osady podpaliły budynki, w ten sposób udaremniając możliwość zaskoczenia Jaćwingów. Spowodowało to nieporozumienia z Rusinami. W trakcie ekspedycji spór polsko-ruski narastał i dotyczył kwestii dowództwa nad wyprawą. W końcu wojska polskie podporządkowały się Danielowi, co zakończyło konflikt. Jaćwingowie, robiąc użytek z trudnych warunków terenowych, stosowali taktykę nękania przeciwnika gwałtownymi atakami. Mimo tego wojska mazowiecko-ruskie zdołały dotrzeć do Wizny. Jednak wyprawa zakończyła się niepowodzeniem. Pomimo spustoszenia znacznych terenów oraz pojmania wielu jeńców nie uzyskano najważniejszego celu wyprawy, jakim było uzależnienie tej części Jaćwieży.
Siemowit znowu wyprawił się przeciwko Jaćwingom w 1253 r. wspólnie z Danielem Romanowiczem (nowo koronowanym władcą Rusi halicko-włodzimierskiej), a także z jego synem Lwem Halickim. Tak jak podczas pierwszej wyprawy miejscem zbiórki wojsk inwazyjnych był Drohiczyn. Podczas działań militarnych ponownie doszło do sporów między Rusinami i Polakami. Pomimo tego, Rusinom udało się uzyskać pewne sukcesy. Lew zdołał rozbić oddziały kunigasa jaćwieskiego Stekinta. Z tego też powodu inny dowódca jaćwieski Komat obiecał uznać zwierzchnictwo Daniela. Wojska włodzimiersko-mazowieckie dotarły do grodu Raj, ale po spustoszeniu okolicznych terenów zawrócono. Definitywnie więc kolejna ekspedycja Daniela nie odniosła spodziewanych sukcesów.
Również na przełomie 1255/1256 r. Siemowit I uczestniczył w wielkiej wyprawie przeciwko Jaćwingom wspólnie z książętami ruskimi (m.in. Danielem i jego synami: Lwem, Romanem i Szwarnem), a także z rycerstwem małopolskim z księstwa Bolesława Wstydliwego. Trzecia wyprawa była najlepiej przygotowana strategicznie, przysporzyła też wymierne korzyści. Zdaje się, że była też najliczniejsza. W czasie wyprawy starano się wykorzystać doświadczenia z poprzednich. W początkowej fazie konfliktu wybrano głównego wodza – Daniela. Cała, wystarczająco liczna armia została podzielona na mniejsze formacje. Z przodu i z tyłu były oddziały zabezpieczające. Często wykorzystywano zwiady z przewodnikami jaćwińskimi. Wojska koalicji wyprawiły się w głąb terytorium jaćwieskiego, niszcząc przy okazji liczne grody. Dalsze działania wojenne skłoniły kunigasów do poddania się władzy Daniela. Królestwo halicko-włodzimierskie rozciągnęło swoją władzę zwierzchnią nad południową Jaćwieżą.
Książęta polscy Siemowit i Bolesław także uzyskali korzyści z tej wyprawy. Wygląda na to, że zaraz po bitwie Siemowit ściągał daninę z ziem pogan. Należy domniemywać, że nie była mniejsza niż 1/6 całości dochodów, jakie Daniel uzyskiwał z terytorium Jaćwingów.
Sojusz z zakonem krzyżackim.
W polityce Siemowita istotną rolę odgrywały jego stosunki z zakonem krzyżackim. Jesienią 1254 r. (prawdopodobnie w drugiej połowie roku) w Raciążu na Mazowszu Siemowit I zawarł wspólnie ze swoim teściem Danielem Romanowiczem pakt z wicemistrzem krajowym w Prusach Burchardem von Hornhausen. Zgodnie z porozumieniem, Siemowit I i Daniel, za pomoc przeciwko wspólnym wrogom, szczególnie Jaćwingom, mieli dostać prawo do trzeciej części ziem jaćwieskich. Wprawdzie w dokumencie raciąskim, wydanym przez wicemistrza krajowego za zgodą Daniela i Siemowita I, nie ma co prawda mowy o księciu kujawskiem, to trafnie przyjmują badacze, że przymierze to było wymierzone przeciwko Kazimierzowi, którego polityka w stosunku do Jaćwieży przedstawiała zagrożenie dla krzyżaków. Równocześnie sojusz ten rozpoczął okres ściślejszej współpracy księcia mazowieckiego z zakonem krzyżackim, trwającym aż do śmierci księcia.
W niewoli.
Niebawem po zawartym przymierzu Siemowita z Zakonem, Kazimierz kujawski uwięził Siemowita i jego żonę Perejesławę na zamku sieradzkim, jednocześnie przejmując rządy na Mazowszu. W wyniku interwencji legata papieskiego i księcia Bolesława Wstydliwego, Kazimierz uwolnił brata z niewoli w oktawę Wielkiej Nocy w 1255 r., równocześnie egzekwując na nim porozumienie w sprawie jaćwieskiej. Doszło wówczas do pojednania między braćmi. Wkrótce obaj Konradowice przystąpili do przymierza przeciwko księciu pomorskiemu Świętopełkowi.
W 1255 r., kiedy Siemowit jeszcze przebywał w niewoli, Mściwoj II zajął wielkopolski gród Nakło. Przemysł I zebrał konfederację złożoną z części władców piastowskich tj. Kazimierza kujawskiego, Bolesława Pobożnego, Bolesława Wstydliwego i Siemowita i wyruszył odbić utraconą ziemię. Siemowit wysłał na wojnę 800 swoich bojowników. Próba odbicia grodu ze względu na złe warunki pogodowe zakończyła się niepowodzeniem.
We współpracy z krzyżakami przeciwko Kazimierzowi.
W sierpniu 1257 r. potwierdzona jest obecność dwóch Kondradowiców na wspólnym zjeździe z krzyżakami we Włocławku, na którym Siemowit I wydał dokument dla zakonu krzyżackiego, zawierający ugodę z wicemistrzem krajowym Gerardem von Hirschbergiem oraz komturami: chełmińskim, dzierzgońskim i toruńskim, jednocześnie obiecywał respektować bieżącą granicę z państwem krzyżackim i nie zgłaszał pretensji do ziem, które w najbliższym czasie zdobędzie Zakon. Poprawne relacje pomiędzy Konradowicami nie trwały zbyt długo, ponieważ w 1259 r. Siemowit I przystąpił do sojuszu, m.in. z Bolesławem Wstydliwym i Danielem Romanowiczem, wymierzonego w księcia kujawskiego. Wymienieni władcy wtargnęli do księstwa Kazimierza I, grabiąc ziemię łęczycką, którą przekazali we władanie Siemowitowi; następnie przejął ją syn Kazimierza I, Leszek Czarny. Uczestnictwo w tej koalicji zbrojnej oraz interwencja w wewnętrzne sprawy księstwa Kazimierza, rodziły niebezpieczeństwo karnej wyprawy na Mazowsze.
Dlatego być może, Siemowit I po raz kolejny zadecydował zacieśnić współpracę z krzyżakami. 15 VI 1260 r. w Troszynie leżącym na lewym brzegu Wisły pod Płockiem, przystąpił z mistrzem krajowym w Prusach, Hartmudem von Grumbachem, do traktatu dotyczącego zagarnięcia i utrzymania Jaćwieży. Zakon poświadczył księciu mazowieckiemu prawo do 1/6 części ziemi jaćwieskiej (terenem tym był obszar między Biebrzą, Narwią i Supraślą), jednocześnie zobowiązując go do udzielenia wsparcia w rejzach krzyżackich na pogan. W zamian Siemowit I mógł liczyć na pomoc Zakonu w razie agresji ze strony wrogów. Niewątpliwie książę obawiał się nie tylko starszego brata Kazimierza I, ale także Litwy władanej przez Mendoga.
Najazd Litwinów 1262 r..
Trudno ustalić dokładną liczbę litewskich najazdów na Mazowsze w XIII wieku z powodu różnych dat jednego ataku przedstawianych przez różne źródła bądź nieprecyzyjne nazwania agresorów, gdyż pod nazwą „Prusowie” często rozumiano Litwinów, Prusów i Jaćwingów.
W 1258 r. doszło do napaści na Mazowsze Litwinów pod przywództwem księcia żmudzkiego Trojnata, siostrzeńca Mendoga. Jedynym źródłem opisującym o tym zdarzeniu jest przekaz Długosza informujący, że Litwini podczas wyprawy zniszczyli okolice Czerwińska oraz zagarnęli gród książęcy Orszymowo, leżący na północ od Wyszogrodu, uśmiercając i biorąc do niewoli ludność. Historycy różnorodnie tłumaczą genezę ataku z 1258 r. (np. porozumienie pomiędzy Litwinami i Kazimierzem kujawskim w celu ukarania brata za związki z krzyżakami), ale brak jest jednoznacznych dowodów.
W historiografii są podzielone zdania na temat wydarzeń z lat 1260–1262.
Część historyków jest zdania, że w 1260 i 1262 r. były dwa najazdy Litwinów na Mazowsze, inni natomiast, że był tylko jeden w 1262 r. Być może w 1260 r. – za Kroniką wielkopolską – był najazd litewski pod dowództwem Mendoga na Mazowsze płockie, w którego trakcie zagrabiono drzwi płockie i wzięto je aż do Nowogrodu Wielkiego.
Być może jak przekonuje A. Szweda, był jeden najazd w 1262 r. (dokładnie potwierdzony źródłowo i datowany). I tak klęska krzyżaków pod Durbe, wybuch II powstania pruskiego (20 IX 1260 r.) oraz kolejna porażka oddziałów inflanckich pod Lielwarde (3 II 1261 r.) sprawiły zwrot w polityce Mendoga, litewskiego króla. Zwycięscy Żmudzini nawiązali formalny kontakt z Mendogiem, przyrzekając uznać jego zwierzchnictwo. Ceną za to działanie miało być porzucenie chrześcijaństwa i zerwanie z krzyżakami. Dlatego też, w pierwszej połowie 1261 r. Siemowit I mazowiecki jako sprzymierzeniec Zakonu został również jednym z istotnych wrogów państwa litewskiego.
Późną wiosną 1262 pod dowództwem Trojnata ruszyła wyprawa zbrojna Litwinów i Rusinów na Mazowsze. Jeden z oddziałów uderzył w kierunku Pomezanii, drugi zagon uderzył na ziemię chełmińską i w drodze powrotnej spalił Płock, opuszczony przez Siemowita. Trzeci oddział skierował się w stronę Jazdowa.
Dowódcą oddziału był, według Kroniki wielkopolskiej, Szwarno, syn Daniela. Źródła ruskie, lepiej zapewne w tej kwestii poinformowane niż polskie, mówią o obecności w Jazdowie Ostafija Konstantynowicza, księcia Riazania. Był on w tym okresie we wrogich stosunkach z Danielem halickim. Dlatego też jego udział w wyprawie na Mazowsze jest zatem zrozumiały. Uznajmy teoretycznie, że to właśnie on dowodził jednym z oddziałów.
W Jazdowie wraz z najstarszym synem Konradem II przebywał Siemowit. Mazowszanom być może udałoby się wytrzymać oblężenie wojsk litewskich, nieprzygotowanych do dłuższego pobytu na ziemi wroga (zwłaszcza że rychło mogła przyjść pomoc od sojuszników Siemowita), lecz na skutek zdrady, przez jednego z ludzi Siemowita, Goszcza, wojskom litewsko-ruskim udało się wtargnąć do Jazdowa. W zamieszaniu bitewnym zginął (23 czerwca) książę Siemowit I mazowiecki, zaś jego najstarszy syn Konrad trafił do niewoli, skąd wrócił dopiero po dwóch latach. Siemowit został zabity na miejscu, przypuszczalnie przez dekapitację. Niektóre źródła podają wiadomość o spaleniu jego zwłok.
Władanie w dzielnicy po śmierci Siemowita I objęła jego żona Perejesława, która w przymierzu z Bolesławem Pobożnym doprowadziła w niedługim okresie do odbudowy dzielnicy, zdewastowanej najazdem litewskim.
Następstwo po Siemowicie.
W 1247 lub 1248 Siemowit pojął za żonę Perejesławę, córkę ruskiego księcia Daniela halickiego (mogła wywodzić się z kręgu Rurykowiczów, spokrewnionych z władającymi Rusią halicko-wołyńską). Siemowit doczekał się trójki dzieci, dwóch synów: Konrada II czerskiego i Bolesława II mazowieckiego oraz córki Salomei, późniejszej mniszki w klasztorze w Skale.

</doc>
<doc id="189825" url="https://pl.wikipedia.org/wiki?curid=189825" title="Radovan Karadzić">
Radovan Karadzić



</doc>
<doc id="189826" url="https://pl.wikipedia.org/wiki?curid=189826" title="Radovan Karadzic">
Radovan Karadzic



</doc>
<doc id="189829" url="https://pl.wikipedia.org/wiki?curid=189829" title="Suzanne Lenglen">
Suzanne Lenglen

Suzanne Rachel Flore Lenglen (ur. 24 maja 1899 w Paryżu, zm. 4 lipca 1938 tamże) – francuska tenisistka.
Była pierwszą tenisową sławą wśród kobiet i jedną z pierwszych międzynarodowych gwiazd kobiecego sportu. Francuska prasa ochrzciła ją mianem La Divine, czyli „boska”. Od 1919 do 1926 zdobyła 25 tytułów na kortach Roland Garros i w Wimbledonie.
Dzieciństwo.
Suzanne Lenglen, urodzona w Paryżu, była córką bogatego kupca i pasjonata sportowego Charlesa Lenglena, który pełnił też funkcję jej trenera, i jego żony Anaïs. Gdyby nie problemy zdrowotne, mała Lenglen prawdopodobnie nigdy nie sięgnęłaby po rakietę tenisową. Naukę tenisa zasugerował jej ojciec. Tenis miał ją wzmocnić i poprawić jej zdrowie. Po raz pierwszy odbiła piłeczkę na korcie w rodzinnej posiadłości w Marest-sur-Matz. Granie sprawiło dziewczynce tyle radości, że ojciec po przejściu na emeryturę postanowił trenować córkę w jednym celu: aby osiągnęła sukces i doszła do perfekcji. Jednymi z ćwiczeń było trafianie w rozłożone na korcie chusteczki, które zostały zastąpione później monetami, w które Lenglen musiała trafiać serwisem.
Kariera amatorska.
Cztery lata później, mając zaledwie 14 lat, Lenglen zagrała w finale mistrzostw Francji. Jej przeciwniczką była Marguerite Broquedis, z którą przegrała 7:5, 4:6, 3:6. W tym samym roku, mając już 15 lat, zdobyła mistrzostwa świata na kortach ziemnych, wygrywając zaliczany wówczas do Wielkiego Szlema turniej w Saint-Cloud. Wygrana ta sprawiła, że Lenglen zdobyła tytuł najmłodszego zwycięzcy wielkoszlemowego. Wybuch I wojny światowej przerwał do 1919 roku tenisową karierę Lenglen.
W 1919 roku Lenglen zadebiutowała na Wimbledonie. Grając po raz pierwszy na trawiastym podłożu, Lenglen wygrała finał z obrończynią tytułu i siedmiokrotną zwyciężczynią Dorotheą Douglass Chambers. Mecz cieszył się dużym zainteresowaniem. Na trybunach zasiadło ok. 8000 widzów, włączając w to króla Jerzego V i królową Marię. Lenglen zwyciężyła 10:8, 4:6, 9:7, mimo że jej przeciwniczka miała dwie piłki meczowe przy stanie 6:5 i 40:15 w trzecim secie.
Oprócz fenomenalnej gry, zauważano również jej nieco ekscentryczny jak na tamte czasy ubiór. Lenglen wystąpiła w sukience z odkrytymi ramionami i dołem sięgającym jedynie połowy łydki, kiedy pozostali zawodnicy grali w strojach zakrywających niemal całe ciało. Brytyjską publiczność zaszokowało również zachowanie Lenglen, która między setami koiła nerwy, popijając brandy lub koniak zmieszany z wodą i cukrem.
W 1920 roku Lenglen zdominowała rozgrywki singlowe kobiet na igrzyskach olimpijskich w Antwerpii, wygrywając złoty medal. Jej przeciwniczką w finale była Brytyjka Dorothy Holman. Lenglen straciła w tym spotkaniu tylko 3 gemy. Kolejne złoto wygrała w mikście z Maxem Décugisem, w duecie z Élisabeth d’Ayen wygrała natomiast brąz w grze podwójnej kobiet.
W latach od 1919 do 1925 Lenglen wygrywała Wimbledon każdego roku, wyłączając rok 1924 z powodów zdrowotnych (żółtaczka). W latach od 1920 do 1926 Lenglen wygrała French Open w grze pojedynczej sześciokrotnie i pięciokrotnie w grze podwójnej. W latach 1921 do 1923 wygrała również World Hard Court Championships. Zagrała w filmie instruktażowym „Tenis i jak się w niego gra”, który został pokazany w kronice filmowej w 1922 roku.
W 1921 roku Lenglen przegrała mecz z Mollą Mallory, Amerykanką o norweskich korzeniach. Organizatorzy bez jej wiedzy i zgody wpisali Lenglen na listę zawodników US Open. Będąc pod ogromną presją ze strony publiczności i mediów, Lenglen wbrew woli swojego ojca, zgodziła się wystąpić. Do Stanów Zjednoczonych dotarła na dzień przed zawodami, wycieńczona długą i męcząca podróżą. Jej pierwszą przeciwniczką była Mallory, obrończyni tytułu. Po przegraniu pierwszego seta, Lenglen dostała ataku kaszlu i nie była w stanie kontynuować gry. Kaszel okazał się, jak później zdiagnozowano, objawem kokluszu. Wycofaniem się ze spotkania Lenglen rozwścieczyła amerykańską publiczność i naraziła się tamtejszym mediom, które liczyły na występ z jakich Lenglen była znana. Nie mogąc kontynuować również meczów pokazowych będących jej pierwotnym celem podroży do Stanów Zjednoczonych, załamana Lenglen powróciła do domu.
Po wyzdrowieniu rozpoczęła przygotowania do powrotu na kort, co zrobiła w wielkim stylu, tym razem pokonując Mollę Mallory 6:2, 6:0 w ciągu 26 minut. Mecz ten jest uważany za najkrótszy finał singlowych rozgrywek kobiet w historii tenisa. Obie panie spotkały się po raz trzeci w Nicei, gdzie Lenglen nie dała przeciwniczce wygrać ani jednego gema. Według opowiadania Mary Kendall Browne, po meczu przy podaniu dłoni pod siatką Lenglen „zakaszlała” wymownie.
W lutym 1926 roku, wzięła udział w turnieju Carlton Club w Cannes, gdzie zagrała jedyny w swojej karierze mecz z 20-letnią Amerykanką, dwukrotną zwyciężczynią US Open – Helen Wills. Ponieważ obie tenisistki do tej pory unikały się nawzajem, mecz cieszył się olbrzymią popularnością, a bilety na czarnym rynku miały ceny astronomiczne. Ci, którym nie udało się kupić biletów, oglądali mecz z okien i dachów sąsiednich budynków. Niektórzy byli tak zdesperowani, że wdrapywali się na pobliskie drzewa i płoty. Lenglen wygrała spotkanie z wynikiem 6:3, 8:6. Zwycięstwo kilkukrotnie stało pod znakiem zapytania, co pozostawiło na niej ślad rozpaczy i zdruzgotania. W swojej książce pt. „Bogini i amerykańska dziewczyna. Historia Suzanne Lenglen i Helen Wills”, Larry Engleman pisze, że Lenglen miała zakaz od ojca grania z Wills. Ponieważ był to jeden z nielicznych wyjątków, kiedy córka sprzeciwiła się woli ojca, Lenglen spędziła bezsenną noc, denerwując się. Mecz z Wills był jej ostatnim spotkaniem amatorskim. Lenglen miała w prawdzie zaplanowaną siódmą już obronę tytułu na Wimbledonie, jednak wycofała się z turnieju, po gafie, która została odebrana przez arystokrację brytyjską jako atak na monarchię.
Kariera zawodowa.
W 1926 r. Lenglen zaakceptowała ofertę Charlesa C. Pyle’a, który zaoferował tenisistce 50 000 dolarów za tournée po Stanach Zjednoczonych. Przyjmując tę ofertę, Lenglen przeszła na ścieżkę zawodową i nie mogła już wystartować np. na Wimbledonie, który był zarezerwowany dla amatorów aż do nastania ery open.
Amerykańska trasa trwała około roku. W tym czasie Lenglen zagrała 38 meczów z Mary Kendall Browne, wszystkie wygrywając. Tournée cieszyło się dużym zainteresowaniem, Lenglen zarobiła dodatkowe 25 000 dolarów.
W lutym 1927 roku wyczerpana Lenglen wróciła do domu i po konsultacji z lekarzami zdecydowała się na zakończenie kariery zawodniczej. Przez jakiś czas pracowała dla domu mody, między innymi pozując dla „Vogue”. Niedługo później z finansową pomocą Jeana Tilliera otworzyła i poprowadziła szkołę tenisową w bliskim sąsiedztwie kortów Rolanda Garrosa. Szkoła cieszyła się tak dużym powodzeniem, że do dwóch już istniejących dobudowano jeszcze cztery korty, a w roku 1936 Francuska Federacja Tenisa uznała ośrodek za swoje centrum treningowe. Lenglen napisała też kilka książek o tematyce tenisowej.
Po przejściu na ścieżkę zawodową Lenglen była szeroko krytykowana. W odpowiedzi na krytykę Lenglen swoją decyzję nazwała „ucieczką od niewolnictwa”. W ciągu 12 lat bycia na szczycie występy Lenglen przyniosły miliony franków, ale nie jej – tylko organizatorom turniejów. Zapłaciła tysiące franków opłat wpisowych, żeby wystąpić w zawodach. Jak sama stwierdziła, pracowała ciężko przez całą swoją karierę i jak do tej pory nie zarobiła nawet 5000 dolarów, a nawet centa. Uznała, że zrobiła dla tenisa już wiele i teraz przyszła pora, żeby tenis się odwdzięczył i zrobił coś dla niej.
W czerwcu 1938 roku zdiagnozowano u niej białaczkę, trzy tygodnie później straciła wzrok. Zmarła 4 lipca. Jej ciało spoczywa na cmentarzu w Saint-Ouen niedaleko Paryża.
W 1978 roku Lenglen przyjęto do Międzynarodowej Tenisowej Galerii Sławy – organizacji zrzeszającej największe sławy tenisa, a prestiżowy brytyjski All England Lawn Tennis and Croquet Club organizujący od 1877 roku turniej wimbledoński umieścił ją pośród pięciorga największych czempionów tego turnieju. Od 1997 roku jej imię nosi drugi pod względem wielkości stadion w kompleksie Stade Roland Garros w Paryżu, a zwyciężczyni gry pojedynczej dostaje puchar nazwany „La Coupe Suzanne Lenglen”.
W ciągu swojej kariery Suzanne Lenglen wygrała 81 turniejów singlowych, z czego 7 bez straty gema. Dodatkowo zwyciężyła w 73 turniejach deblowych i 8 mikstowych. Pozostaje jedyną zawodniczką, która w jednym roku wygrała Wimbledon w grze singlowej, podwójnej i mikście (w latach 1920, 1922 i 1925).

</doc>
<doc id="189837" url="https://pl.wikipedia.org/wiki?curid=189837" title="Dziennik Telewizyjny (program informacyjny)">
Dziennik Telewizyjny (program informacyjny)

Dziennik Telewizyjny (DT, do końca lat 70. DTV) – główny program informacyjny TVP1 w czasach PRL. W 1957 zastąpił "Wiadomości Dnia", a w 1989 został zastąpiony przez "Wiadomości TVP1". W latach 70. i 80. był głównym ośrodkiem propagandy władz PRL i PZPR, mogącym oddziaływać na całe społeczeństwo.
Historia wydań.
Pierwsze wydanie "Dziennika Telewizyjnego" zostało wyemitowane 2 października 1957, program zastąpił istniejące od 30 kwietnia 1956 "Wiadomości Dnia". Pierwsze wydanie serwisu poprowadził Jerzy Tepli. Pierwsze "Dzienniki Telewizyjne" nadawane były tylko raz na dobę, o godz. 19.30. 1 czerwca 1963 przesunięto godzinę głównego wydania na 20.00, lecz 1 stycznia 1965 przywrócono poprzednią godzinę, 19.30. W latach 1965–1976 w soboty nie było wydania wieczornego "Dziennika Telewizyjnego", lecz "Monitor", który prowadzili – na zmianę – Karol Małcużyński i Edmund Męclewski. W miarę rozwijania się w Polsce telewizji, wydłużania się czasu emisji programu telewizyjnego, wreszcie po uruchomieniu Programu II Telewizji Polskiej pojawiały się kolejno dodatkowe wydania – późnowieczorne, popołudniowe, poranne i w południe. Pod koniec swojego istnienia "Dziennik Telewizyjny" nadawany był w następujących – w przybliżeniu – godzinach:
W niedziele wyborcze lat 80. układ wydań "Dziennika" był następujący:
7.00, 7.55, 8.50, 10.30, 12.00, 15.15, 17.20, 22.05 – wydania specjalne
19.30 – główne wydanie
Po Sierpniu 1980 "Dziennik Telewizyjny" był jednym z najzacieklej krytykowanych przez „Solidarność” i środowiska opozycyjne bastionów władzy i równie zaciekle przez władzę PRL broniony i sterowany. Był często narzędziem manipulacji i dezinformacji, przy czym nie wzdragano się przed stosowaniem metod powszechnie uznawanych w dziennikarstwie za nieuczciwe i godne potępienia.
Bezpośrednio po wprowadzeniu stanu wojennego w Polsce w 1981 prezenterzy występowali w mundurach wojskowych.
29 marca 1987 po raz ostatni "Dziennik Telewizyjny" był równolegle emitowany na obu antenach TVP. Następnego dnia na antenie TP2 powstał program informacyjny "Panorama dnia".
W 1988 pojawiły się dwa bloki programowe podczas głównego wydania "Dziennika Telewizyjnego":
28 października 1989 na koniec wywiadu w głównym wydaniu "Dziennika Telewizyjnego", aktorka Joanna Szczepkowska wypowiedziała słowa: „Proszę Państwa, 4 czerwca 1989 skończył się w Polsce komunizm”, które uznaje się za symboliczne zakończenie „ery komunizmu” w Polsce. Trzy tygodnie później – 18 listopada – "Dziennik Telewizyjny" został zastąpiony przez "Wiadomości TV". Ostatnie główne wydanie "Dziennika Telewizyjnego" poprowadził Janusz Świerczyński, a redagował je Marek Barański.
Na temat kulisów wypowiedzi Szczepkowskiej krążą co najmniej trzy wersje wydarzeń:
W latach 1982–1984 nadawano dziennik "24 godziny" – jako podsumowanie dnia, a w czwartek 26 stycznia 1984 o godz. 20.45 ruszył "Dziennik Komentarze" – nadawany do 1988; w nim prowadzący dokonywali „analizy” wydarzeń dnia, było to również miejsce spotkań prowadzących ten dziennik z politykami i ekonomistami w celu przeprowadzenia pozornie swobodnego wywiadu. Pierwsze wydanie prowadził Adam Bronikowski. "Dziennik Komentarze" został zastąpiony programem "Dziennik Echa Dnia" pod koniec 1988.
15 i 16 marca 1988 główne wydania były prowadzone ze studia w Koszalinie przez Krzysztofa Bartnickiego.
W 1989 poranny "Dziennik" o godz. 10.00 zmienił formułę na "Dziennik z okna" – nadawany był z tego miejsca, skąd później (w połowie lat 90.) nadawano "Prognozę pogody" – z okna budynku redakcji. Stałym prowadzącym "Dziennik z okna" latem 1989 był Edward Kozak z OTV Katowice. "Dziennik z okna" zastąpił wydanie poranne nadawane od poniedziałku do soboty.
Ostatni "Dziennik" przed całkowitym zdjęciem z anteny na rzecz "Wiadomości" nadano na koniec ferii zimowych 1990 i najprawdopodobniej (na podstawie umieszczonych na stronie o historycznych ramówkach programów telewizyjnych programów dnia z okresu 18.11.1989-10.02.1990) było to wydanie poranne z 9 lutego 1990 (ramówka na ten dzień wskazuje nadanie o 9:15 „Wiadomości”, przy czym ramówka na dzień następny podaje nadanie o 10:30 „Wiadomości Porannych”, co wobec wskazania „Wiadomości Wieczornych” w ramówce na 9.02.1990 sugeruje, że o 9:15 po raz ostatni nadano DT-Wiadomości. W przeciwnym razie ostatnim wydanie Dziennika Telewizyjnego był DT-Echa Dnia nadany tydzień wcześniej, czyli w piątek, 2 lutego 1990 na zakończenie programu).
W latach 2010–2014 na kanale TVP Historia emitowane były archiwalne główne wydania "Dziennika Telewizyjnego" z lat 1984–1989.
Czołówki.
Osobną czołówkę, będącą znacznie nowocześniejszą wersją ostatniej czołówki z użyciem animacji 3D i ze zmienioną oprawą muzyczną miało w 1989 wieczorne wydanie o tytule „Echa dnia”. Nie została ona zastosowana w pozostałych wydaniach z uwagi na zakończenie emisji „Dziennika” i wprowadzenie „Wiadomości TVP1".

</doc>
<doc id="189838" url="https://pl.wikipedia.org/wiki?curid=189838" title="Dziennik Telewizyjny (program rozrywkowy)">
Dziennik Telewizyjny (program rozrywkowy)

Dziennik Telewizyjny – telewizyjny program satyryczny Jacka Fedorowicza, który prezentował aktualne wydarzenia polityczne w krzywym zwierciadle.
Formuła programu polegała na cytowaniu fragmentów wypowiedzi polityków i innych postaci życia publicznego w sztucznie stworzonym, satyrycznym kontekście. Najczęściej wypowiedź taka wmontowywana była w formę wywiadu, przy czym z dużą dbałością o szczegóły odtwarzało się w studiu scenografię, w której owa wypowiedź padła. Efektem był pozór naturalnej rozmowy z absurdalnym i komicznym zakończeniem. Silnie eksploatowana była gra słów, nierzadko w wersji gwarowej. W podobny sposób prezentowane były też piosenki – fragment wypowiedzi osoby publicznej był zmontowany i zrymowany z satyrycznym tekstem piosenki.
Nazwa nawiązuje do głównego programu informacyjnego z czasów PRL – "Dziennika Telewizyjnego". Użyto oryginalnej czołówki z lat 80. XX w. Również forma "Dziennika" odnosiła się do pierwowzoru, stanowiąc raczej jego karykaturę – Jacek Fedorowicz z nieodłącznym telefonem na biurku ze śmiertelną powagą zapowiadał absurdalne rozmowy.
We wrześniu 2005 "Dziennik Telewizyjny" został zastąpiony przez realizowany przez ten sam zespół i w podobnej konwencji SEJF – Subiektywny Ekspres Jacka Fedorowicza. W lutym 2006 Jacek Fedorowicz zrezygnował z programu i pracy w TVP.

</doc>
<doc id="189840" url="https://pl.wikipedia.org/wiki?curid=189840" title="Wiesław Okoński">
Wiesław Okoński

Wiesław Okoński (ur. 20 grudnia 1950 w Rożnowicach) – polski polityk, poseł na Sejm IV kadencji.
Życiorys.
Ukończył studia na Wydziale Budownictwa Politechniki Śląskiej. Należał do Związku Socjalistycznej Młodzieży Polskiej i Polskiej Zjednoczonej Partii Robotniczej. Do 1987 pracował jako projektant i kierownik budowy. Później zaczął obejmować kierownicze stanowiska w firmach budowlanych. Od 1998 do 2001 zasiadał w sejmiku śląskim.
W latach 2001–2005 sprawował mandat posła na Sejm IV kadencji z okręgu gliwickiego, wybranego z listy Sojuszu Lewicy Demokratycznej liczbą 6735 głosów. W 2005 nie ubiegał się o reelekcję.
Zasiadał w wojewódzkich władzach SLD. Działa w Ochotniczej Straży Pożarnej. Zamieszkał w Czechowicach.

</doc>
<doc id="189842" url="https://pl.wikipedia.org/wiki?curid=189842" title="Henryk Kozłowski (naukowiec)">
Henryk Kozłowski (naukowiec)

Henryk Stanisław Kozłowski (ur. 31 lipca 1901 w Białej Wielkiej koło Pińczowa, zm. 30 października 1973 we Wrocławiu) – polski naukowiec, specjalista budowy maszyn elektrycznych, profesor Politechniki Warszawskiej, członek Towarzystwa Naukowego Warszawskiego.
Życiorys.
Syn Julii z Szajewskich i Józefa Kozłowskiego, właściciela majątku Królewice. Krewny Leona Kozłowskiego profesora archeologii, premiera rządu RP w l. 1934-1935; Anieli Kozłowskiej profesor botaniki; Stefana Kozłowskiego geologa i ekologa; Krzysztofa Kozłowskiego redaktora Tygodnika Powszechnego, Adama Kozłowskiego opata tynieckiego.
Ukończył Gimnazjum Matematyczno-Przyrodnicze im. Jana Śniadeckiego w Kielcach (1919), następnie studiował elektrotechnikę na Politechnice Warszawskiej (1919, 1921-1929); jednym z jego wykładowców był profesor Konstanty Żórawski. Po studiach pracował jako kierownik Stacji Prób i Laboratorium Materiałów Fabryki Maszyn Elektrycznych "Brown-Boveri" w Żychlinie (1929-1931), potem był związany z Polskimi Zakładami "Skoda" w Warszawie (m.in. jako doradca techniczny, do 1938). W latach 1937-1944 prowadził doświadczalną wytwórnię maszyn elektrycznych, a po wojnie firmę "Mokomotor" w Warszawie.
Po II wojnie światowej zajął się również pracą dydaktyczną. Wykładał budowę i projektowanie maszyn elektrycznych w Szkole Inżynierskiej im. Wawelberga i Rotwanda w Warszawie (1945-1951), na Politechnice Łódzkiej (1947-1951) i Politechnice Warszawskiej (1953-1971). W 1950 na podstawie pracy "Metoda obliczania obwodów magnetycznych maszyn trójfazowych z kwadratowymi blachami Stojana" (promotor Eugeniusz Jezierski) obronił doktorat nauk technicznych na Politechnice Łódzkiej. Na Politechnice Warszawskiej kierował Zakładem Konstrukcji Maszyn Elektrycznych w Katedrze Maszyn Elektrycznych (1963-1970) oraz Instytutem Maszyn Elektrycznych (1970-1971), z tytułem profesora nadzwyczajnego od 1955, a zwyczajnego od 1962. Zakładem Maszyn Elektrycznych kierował również w Instytucie Elektrotechniki w Warszawie (1952-1961). W 1949 został powołany na członka korespondenta Towarzystwa Naukowego Warszawskiego.
Pochowany na cmentarzu Powązkowskim w Warszawie (kwatera e-3-13).

</doc>
<doc id="189854" url="https://pl.wikipedia.org/wiki?curid=189854" title="Antoni Rowiński">
Antoni Rowiński

Antoni Rowiński (ur. 31 grudnia 1878 w Mirkowie, powiat kępiński, zm. 26 lutego 1963 w Bytomiu) – polski inżynier górnik, dyrektor kopalń.
Życiorys.
Był synem Franciszka (nauczyciela szkoły elementarnej) i Pauliny z Beckerów, młodszym bratem księgarza i działacza społecznego Stefana. Kształcił się w gimnazjach klasycznych w Kępnie i Ostrowie Wielkopolskim; w gimnazjum w Ostrowie działał w kole Towarzystwa im. Tomasza Zana (1901–1902 prezes). W 1902 wyjechał na studia w Akademii Górniczej we Freibergu (Saksonia). Po uzyskaniu dyplomu (1907) pozostał na uczelni przez rok jako asystent. W latach 1909–1922 był zatrudniony w kopalni węgla Paulus-Hohenzollern w Szombierkach należącej ówcześnie do hrabiów Schaffgotsch. Skorzystał on z ich sprzeciwu wobec Kulturkampfu zadeklarowanego wraz z hrabią Hugonem Henckel von Donnersmarckiem w odezwie do robotników "Zum Schutze der Wahlfreiheit" ("W obronie wolności wyboru"), w której napisali oni, że zatrudnią każdego, kto jest przeciwny Kulturkampfowi. Przechodził kolejne szczeble zawodowe w tej kopalni (nadzorca, sztygar, zawiadowca).
W 1920 włączył się w działalność plebiscytową; kierował Wydziałem Górniczym Polskiego Komisariatu Plebiscytowego dla Górnego Śląska, wchodził w skład komisji granicznej jako reprezentant strony polskiej. Od 1922 był związany z Polskimi Kopalniami Skarbowymi na Górnym Śląsku; pełnił funkcję dyrektora kopalni „Król-Północ”, od 1929 kopalni „Knurów”. Działał w Związku Górników i Hutników Polskich (prezes Koła Śląskiego) oraz (po przekształceniu związku) w Stowarzyszeniu Polskich Inżynierów Górniczych i Hutniczych (członek Zarządu Głównego).
Pierwsze miesiące II wojny światowej spędził w więzieniu niemieckim w Ostrowie w charakterze zakładnika (w zastępstwie chorego brata Stefana). Zwolniony w listopadzie 1939, przeniósł się wkrótce do Warszawy, gdzie pracował w przedsiębiorstwie przewozowym; po powstaniu warszawskim przebywał kolejno w Skierniewicach i Bieżanowie koło Krakowa. Brał udział w pracy konspiracyjnej, konsultując plany organizacji powojennego górnictwa w Polsce.
Po wojnie powrócił do pracy w przemyśle węglowym. Zajmował kolejno stanowiska dyrektora technicznego Bytomskiego Zjednoczenia Przemysłu Węglowego (1945–1946), członka Rady Techniczno-Ekonomicznej przy Centralnym Zarządzie Przemysłu Węglowego (1946–1949), kierownika oddziału w Przedsiębiorstwie Budowy Zakładów Przemysłowych w Mikołowie (1949–1951). Później był projektantem w Głównym Biurze Projektów Przemysłu Węglowego w Świętochłowicach (1951–1953) i Biurze Projektów Górniczych w Katowicach (1953–1958). 1 lipca 1958 przeszedł na emeryturę.
Z małżeństwa z Marią z Kielmanów nie miał dzieci.

</doc>
<doc id="189855" url="https://pl.wikipedia.org/wiki?curid=189855" title="Adam Major">
Adam Major

Adam Major (ur. 24 sierpnia 1924 roku w Czortkowie na Podolu, zm. 11 listopada 1995 w Gliwicach) – poeta, tłumacz, malarz, pedagog.
Życiorys.
Od 1942 roku był żołnierzem Kedywu Armii Krajowej. W latach 1944-1945 służył w Ludowym Wojsku Polskim. Szlak bojowy zakończył w Czechosłowacji. Brał udział w walkach z UPA w Bieszczadach.
Studia polonistyczne ukończył w roku 1952 na Uniwersytecie Wrocławskim. W latach 1954-1963 nauczał w Łabędach w Liceum Ogólnokształcącym i w Technikum Zawodowym. Jednocześnie kierował tamtejszą Szkołą Podstawową nr 4. Od roku 1963 do przejścia na emeryturę w 1982 był kierownikiem Szkoły Podstawowej nr 33 w Czechowicach koło Gliwic.
W swoich licznych obrazach, wierszach, prozie wspominał przede wszystkim ziemię swojej młodości, za którą tęsknił do ostatnich swych dni. Tłumaczył także poezje Szewczenki i Goethego.
Był odznaczony m.in.: Krzyżem Kawalerskim Orderu Odrodzenia Polski, Złotym Krzyżem Zasługi, Medalem Zwycięstwa i Wolności 1945.
Pochowany na cmentarzu komunalnym w Łabędach.
Pośmiertnie wydano jego biografię z lat 1939-47 pod tytułem "Płonący stos" oraz tomik poezji "Znad Seretu".

</doc>
<doc id="189856" url="https://pl.wikipedia.org/wiki?curid=189856" title="James K. Polk">
James K. Polk



</doc>
<doc id="189858" url="https://pl.wikipedia.org/wiki?curid=189858" title="Madinat Habu">
Madinat Habu



</doc>
<doc id="189859" url="https://pl.wikipedia.org/wiki?curid=189859" title="Ihab asz-Szarif">
Ihab asz-Szarif

Ihab asz-Szarif (ur. 1954, zm. w lipcu 2005) – egipski dyplomata w Iraku, pierwszy od 1991 roku ambasador Egiptu w Iraku.
Ihab asz-Szarif był chargé d’affaires w Izraelu oraz wiceministrem spraw zagranicznych Egiptu ds. Bliskiego Wschodu. Po obaleniu reżimu Saddama Husajna Egipt był pierwszym krajem, który wysłał swojego przedstawiciela do Iraku. Ihab asz-Szarif sprawował funkcję ambasadora Egiptu w Iraku od czerwca 2005 roku.
Ihab asz-Szarif został porwany 3 lipca 2005 roku, kiedy wysiadł ze swojego samochodu w Bagdadzie, aby kupić gazetę. 5 lipca organizacja terrorystyczna Al-Ka’ida w Iraku, na czele z Abu Musabem az-Zarkawim potwierdziła, że to ona ponosi odpowiedzialność za to porwanie. 7 lipca 2005 roku Al-Ka’ida poinformowała w Internecie, że zamordowała szefa misji egipskiej w Iraku. Jak poinformowali terroryści "wydany z woli Boga wyrok przeciwko ambasadorowi niewiernych, ambasadorowi Egiptu, został wykonany. Bogu niech będą dzięki". Miała to być kara dla Egiptu za wspieranie państw stabilizujących sytuację w Iraku.

</doc>
<doc id="189860" url="https://pl.wikipedia.org/wiki?curid=189860" title="Ihab al-Szerif">
Ihab al-Szerif



</doc>
<doc id="189861" url="https://pl.wikipedia.org/wiki?curid=189861" title="Ihab Sherif">
Ihab Sherif



</doc>
<doc id="189862" url="https://pl.wikipedia.org/wiki?curid=189862" title="Ihab Szerif">
Ihab Szerif



</doc>
<doc id="189871" url="https://pl.wikipedia.org/wiki?curid=189871" title="Amunicja przeciwpancerna">
Amunicja przeciwpancerna

Amunicja przeciwpancerna – termin określający ogół pocisków artyleryjskich, rakiet, min, granatów oraz pocisków wystrzeliwanych z broni strzeleckiej przeznaczonych do rażenia celów opancerzonych – czołgów, opancerzonych wozów bojowych oraz umocnień. Celem tego rodzaju pocisków jest przebicie jak najmocniejszego pancerza. Głównym czynnikiem rażącym większości rodzajów amunicji przeciwpancernej jest ich energia kinetyczna.

</doc>
<doc id="189872" url="https://pl.wikipedia.org/wiki?curid=189872" title="APC">
APC



</doc>
<doc id="189873" url="https://pl.wikipedia.org/wiki?curid=189873" title="APCBC">
APCBC



</doc>
<doc id="189874" url="https://pl.wikipedia.org/wiki?curid=189874" title="APDS">
APDS



</doc>
<doc id="189875" url="https://pl.wikipedia.org/wiki?curid=189875" title="Zelman Pasow">
Zelman Pasow

Zelman Isajewicz Pasow (, ur. kwiecień 1905, zm. 14 lutego 1940) – funkcjonariusz radzieckich służb specjalnych, m.in. szef Zarządu VII (wywiad zagraniczny) Głównego Zarządu Bezpieczeństwa Państwowego (GUGB). Jeden z trzech szefów wywiadu zamordowanych podczas tzw. „wielkiego terroru”.
Życiorys.
Urodzony w Starej Russie w rodzinie żydowskiego subiekta sklepowego, ukończył jedynie trzy klasy szkoły powszechnej. 
W latach 1919–1922 służył w Armii Czerwonej, m.in. jako kurier. 
W sowieckich służbach specjalnych służył od maja 1922 roku, w terenowych oddziałach GPU/OGPU. Następnie w 1929 roku ukończył wyższą szkołę OGPU i do 1936 roku służył w Wydziale Specjalnym (OO) OGPU (od 1934 roku – w OO GUGB) na wschodnich terenach pogranicznych ZSRR, gdzie m.in. nadzorował pełniących tam służbę funkcjonariuszy OGPU, następnie NKWD. 
W 1936 roku został przeniesiony do kontrwywiadu ("KRO") GUGB, gdzie służył do 1938 roku, następnie ponownie został przeniesiony, tym razem do wywiadu zagranicznego (wydział zagraniczny – INO NKWD), wówczas Zarząd VII GUGB, gdzie na stanowisku szefa zastąpił nieco wcześniej aresztowanego i otrutego komisarza bezpieczeństwa państwowego III rangi, Abrama Słuckiego. Odznaczony Orderem Lenina. 
W listopadzie 1938 roku Pasow został zwolniony ze stanowiska, następnie aresztowany i 15 lutego 1940 roku rozstrzelany.

</doc>
<doc id="189876" url="https://pl.wikipedia.org/wiki?curid=189876" title="Kızılırmak">
Kızılırmak

Kızılırmak, Kizilirmak, Kyzył Irmak ("Czerwona Rzeka") – najdłuższa rzeka w Turcji, znana w starożytności jako Halys (gr. "Hálys").
Ma około 1355 km długości, uchodzi do Morza Czarnego. Jest ważnym medium w produkcji energii elektrycznej, na jej biegu znajduje się wiele elektrowni wodnych. W rzece żyją m.in. pstrąg tęczowy, sandacz pospolity, lin, sum pospolity.
W starożytności stanowiła granicę pomiędzy Azją Mniejszą i resztą Azji. Przy tej rzece toczyła się 28 maja 585 p.n.e. bitwa nad rzeką Halys.

</doc>
<doc id="189877" url="https://pl.wikipedia.org/wiki?curid=189877" title="APFSDS">
APFSDS



</doc>
<doc id="189878" url="https://pl.wikipedia.org/wiki?curid=189878" title="APCR">
APCR



</doc>
<doc id="189879" url="https://pl.wikipedia.org/wiki?curid=189879" title="HEAT">
HEAT



</doc>
<doc id="189880" url="https://pl.wikipedia.org/wiki?curid=189880" title="Kyzył Irmak">
Kyzył Irmak



</doc>
<doc id="189881" url="https://pl.wikipedia.org/wiki?curid=189881" title="Halys">
Halys



</doc>
<doc id="189883" url="https://pl.wikipedia.org/wiki?curid=189883" title="Kizilirmak">
Kizilirmak



</doc>
<doc id="189886" url="https://pl.wikipedia.org/wiki?curid=189886" title="Jakow Dawtian">
Jakow Dawtian

Jakow Christoforowicz Dawtian (Dawydow) (ros. "Яков Христофорович Давтян (Давыдов)") (ur. 10 października 1888 w Nachiczewanie, zm. 28 lipca 1938 w miejscu egzekucji Kommunarka) – radziecki polityk i dyplomata pochodzenia ormiańskiego, ambasador ZSRR w Polsce (1934–1937).
Działacz SDPRR(b) w Petersburgu, aresztowany przez carską policję w 1908 roku i wypuszczony za kaucją, uciekł do Belgii, gdzie studiował na politechnice w Brukseli.
Po wybuchu I wojny światowej w 1914 roku i wkroczeniu wojsk niemieckich do Belgii został aresztowany i internowany, do Rosji powrócił dopiero we wrześniu 1918. Uczestniczył w wojnie domowej i pracował dla Ludowego Komisariatu Spraw Zagranicznych.
Funkcjonariusz WCzeKa, m.in. pierwszy szef Wydziału Zagranicznego Wszechrosyjskiej Komisji Nadzwyczajnej przy Ludowym Komisariacie Spraw Wewnętrznych RFSRR) (wywiad), od 1920 do 1921 roku, kiedy zastąpił go Solomon Mogilewski.
Ambasador i minister pełnomocny ZSRR w II Rzeczypospolitej od 4 kwietnia 1934 do czerwca 1937, wcześniej sprawował urząd posła ZSRR w Grecji 1932–1934, w Persji 1927–1930, był radcą ambasady w Paryżu 1925–1927, ambasadorem na Węgrzech w 1924, w Tannu-Tuwie w 1924, Rosyjskiej Federacyjnej Socjalistycznej Republiki Radzieckiej na Litwie w 1922, członek WKP(b).
Podczas wielkiej czystki został odwołany do Moskwy w czerwcu 1937, aresztowany 21 listopada 1937, oskarżony o "udział w antyradzieckiej organizacji terrorystycznej"; 28 lipca 1938 skazany na śmierć przez Kolegium Wojskowe Sądu Najwyższego ZSRR i stracony tego samego dnia w miejscu egzekucji Kommunarka, tam też pochowany anonimowo. 
25 kwietnia 1957 zrehabilitowany przez Kolegium Wojskowe SN ZSRR.

</doc>
<doc id="189888" url="https://pl.wikipedia.org/wiki?curid=189888" title="Windigo">
Windigo



</doc>
<doc id="189890" url="https://pl.wikipedia.org/wiki?curid=189890" title="Jaskier tojadolistny">
Jaskier tojadolistny

Jaskier tojadolistny ("Ranunculus aconitifolius" L.) – gatunek rośliny z rodziny jaskrowatych ("Ranunculaceae" Juss.). Występuje naturalnie w Europie. Jest uprawiany w wielu krajach jako roślina ozdobna.
Rozmieszczenie geograficzne.
Rośnie naturalnie w środkowej i północnej Hiszpanii, we Francji, północnej części Włoch, w Bośni i Hercegowinie, Szwajcarii, Austrii, Czechach oraz Niemczech. 
Biologia i ekologia.
Roślina ta jest hemikryptofitem. Rośnie w wilgotnych miejscach w lasach, na łąkach i przy rowach. Występuje na wysokości do 2600 m n.p.m. Kwitnie od maja do sierpnia. 

</doc>
<doc id="189891" url="https://pl.wikipedia.org/wiki?curid=189891" title="Fiołek leśny">
Fiołek leśny

Fiołek leśny ("Viola reichenbachiana") – gatunek rośliny należący do rodziny fiołkowatych. Występuje w Azji (Turcja, Indie, Pakistan), Afryce Północnej (Algieria, Maroko) i w całej niemal Europie. Pospolity w południowej i środkowej Europie, w Polsce występuje pospolicie na całym niżu i w niższych położeniach górskich. Status gatunku we florze Polski: gatunek rodzimy.
Biologia i ekologia.
Bylina, hemikryptofit. Kwitnie od kwietnia do czerwca. Bezwonne kwiaty zapylają pszczoły, zwabione barwnymi kwiatami i nektarem zbierającym się w ostrodze. Posiadające elajosom nasiona roznoszone są najczęściej przez mrówki. Siedlisko: lasy liściaste, mieszane i iglaste, na glebach próchniczych i luźnych, chętnie na podłożu wapiennym. W górach występuje tylko do regla dolnego. W klasyfikacji zbiorowisk roślinnych gatunek charakterystyczny dla O. "Fagetalia".
Zmienność.
Tworzy mieszańce z fiołkiem drobnym, fiołkiem mokradłowym, fiołkiem przedziwnym, fiołkiem psim, fiołkiem Rivina,
fiołkiem wyniosłym, fiołkiem skalnym.
Zastosowanie.
Jest uprawiany jako roślina ozdobna.

</doc>
<doc id="189892" url="https://pl.wikipedia.org/wiki?curid=189892" title="Kurow">
Kurow

Kurow – miejscowość położona nad rzeką Waitaki na Wyspie Południowej w Nowej Zelandii, w rejonie administracyjnym Canterbury, 55 km od Oamaru.
Wieś leży przy drodze krajowej nr 83, w miejscowości ma także początek droga krajowa nr 82.
W pobliżu Kurowa znajdują się cenne zabytki maoryskiego malarstwa jaskiniowego, uważane za przedkolonialne (choć jedna z wersji przedstawia statek z rozpiętym lataczem i fokiem na forsztagu), a inna fale tsunami. Biało-czerwone malunki umieszczone są na występach skalnych w Takiroa. Te dzieła sztuki były wykonane na białawych skałach techniką malarską z użyciem czerwonej ochry na bazie tłuszczu ptasiego z pingwinów i innych ptaków.
W XIX w. w rejonie Kurowa zamieszkali osadnicy z Europy.
Według niektórych teorii nazwa miasta pochodzi od polskiej miejscowości o nazwie „Kurów”, według innych nazwa miasteczka wywodzi się od zniekształconej, maoryskiej nazwy pobliskiego wzgórza Te Kahurau, co u tubylców znaczy "deszcz".

</doc>
<doc id="189895" url="https://pl.wikipedia.org/wiki?curid=189895" title="Jacenty Sachowicz">
Jacenty Sachowicz

Jacenty Sachowicz (ur. 17 sierpnia 1813 w Iłży, zm. 14 lutego 1875 w Warszawie) – malarz polski, konserwator obrazów.
Był synem Józefa i (prawdopodobnie) Katarzyny ze Śliwińskich, starszym bratem miniaturzysty i fotografa Grzegorza. Kształcił się w Liceum Warszawskim, następnie podjął studia w Oddziale Sztuk Pięknych Królewskiego Uniwersytetu Warszawskiego, m.in. u Antoniego Blanka i Antoniego Brodzińskiego. Kontynuował naukę prywatnie u Blanka po zamknięciu Uniwersytetu (1832-1836), na wystawie w warszawskim Pałacu Kazimierzowskim w 1836 prezentował swoje prace (m.in. portret). Lata 1837-1841 spędził w Dreźnie, gdzie zgłębiał studia malarskie, ale prawdopodobnie nie kończył miejscowej akademii sztuk pięknych. Po powrocie z Drezna zajmował się pracą twórczą, był autorem obrazów o tematyce religijnej oraz portretów (m.in. wizerunków Najświętszej Panny Maryi w kościele w Lądzie i Matki Boskiej Niepokalanego Poczęcia w kościele w Szewnej, powiat opatowski). W 1859 opracował katalog obrazów galerii Tomasza Zielińskiego w Kielcach.
Większą sławę i uznanie niż malarstwo przyniosła mu raczej praca konserwatora obrazów. Justynian Karnicki, z którym Sachowicz współpracował w Muzeum Sztuk Pięknych w Warszawie, nazwał go „pierwszym znawcą i najlepszym restauratorem na ziemi naszej”. Sachowicz odrestaurował ponad 2 tysiące obrazów, pochodzących z galerii Ogińskich, galerii nieborowskiej Radziwiłłów, kościołów warszawskich, zbiorów galerii berlińskich i wiedeńskich. Konserwacja obrazów mieściła się również w ramach obowiązków Sachowicza na stanowisku kustosza Muzeum Sztuk Pięknych w Warszawie, na które został powołany 1 stycznia 1863. W celu organizacji muzeum zgodnie z najnowszymi światowymi trendami, Sachowicz był delegowany na Wielką Wystawę Światową w Paryżu (1867), badał też sposób działania galerii w Dreźnie i Berlinie (1869). Jako znawca zajmował się również wyceną zbiorów malarstwa.
Był żonaty i miał dzieci. Pochowany na cmentarzu Powązkowskim (kwatera 14-5-21/22).
Przypisy.
Źródła:

</doc>
<doc id="189896" url="https://pl.wikipedia.org/wiki?curid=189896" title="Edward Krasiński">
Edward Krasiński



</doc>
<doc id="189897" url="https://pl.wikipedia.org/wiki?curid=189897" title="Thuban">
Thuban

Thuban ("Alfa Draconis") – gwiazda w konstelacji Smoka.
Nazwa.
Nazwa gwiazdy wywodzi się z języka arabskiego ( IPA [θu‘bān] ) i oznacza „bazyliszka”, co jest arabskim odpowiednikiem smoka. Dla Arabów była to również nazwa całego gwiazdozbioru. Czasem nazywaną ją również Adib od Al Dhi'bah - słowa oznaczającego „hieny”, lub Al Dhifi - „samiec hieny”. Persowie używali nazwy Azhdeha. Dla władcy mezopotamskiego Sargona Wielkiego miała ona związek z życiem po śmierci i bogiem sądu ostatecznego "Caga Gilgati", stąd wyjątkowo liczne nazwy: Tir-An-na („Życie w Niebie”), Dayan Same („Sędzia Nieba”), Dayan Sidi („Przychylny Sędzia”), Dayan Shisha („Sędzia Kierujący”). Wśród żeglarzy funkcjonowała nazwa Ogon Smoka.
Właściwości fizyczne.
Jest to gwiazda spektroskopowo podwójna. Jej niewidoczny towarzysz obiega ją w czasie 51,4 dnia w odległości zaledwie około 0,22 au. Przypuszczalnie jest nim czerwony karzeł lub biały karzeł o niewielkiej masie.
Thuban jest jednym z niewielu olbrzymów typu widmowego A, co pozwala sądzić, że nie jest nim od długiego czasu. Prawdopodobnie stanie się olbrzymem typu K w rodzaju Aldebarana. Jednak również możliwe jest, że Thuban „wypalił” cały swój zasób helu i rozpoczyna „spalanie” węgla. Wtedy stanie się niebieskim olbrzymem podobnym do gwiazdy Hadar. Aktualnie jego temperatura to około 9800 K. Jest to temperatura zbliżona do tej, jaką ma Wega, jednak Thuban jest od niej ponad pięciokrotnie jaśniejszy, a około 250-300 razy jaśniejszy od Słońca. Thuban ma 5,0 razy większą masę i 6,3 razy większą średnicę w stosunku do Słońca. Przyspieszenie grawitacyjne na jego powierzchni wynosi 34,5 ms−2 (na powierzchni Słońca 273,95 ms−2).
Thuban jako Gwiazda Polarna.
Dzięki precesji Thuban był Gwiazdą Polarną około roku 2700 p.n.e. Miało to miejsce w okresie budowy wielkich piramid egipskich. Ponieważ Thuban nigdy nie opuszczał nieba, był w starożytnym Egipcie uważany za symbol nieśmiertelności. Jeden z szybów wewnątrz Wielkiej Piramidy faraona Cheopsa celuje w tę gwiazdę, podczas gdy drugi jest skierowany w miejsce, gdzie górowała gwiazda Alnitak z Gwiazdozbiór Oriona. Ta konstelacja dla Egipcjan oznaczała boga zmarłych Ozyrysa. Szyby te mają znaczenie symboliczne, miały zapewnić królowi pomyślną podróż do krainy zmarłych i życie wieczne.
Thuban będzie ponownie gwiazdą polarną około roku 24000 n.e.

</doc>
<doc id="189899" url="https://pl.wikipedia.org/wiki?curid=189899" title="Edward Krasiński (ordynat)">
Edward Krasiński (ordynat)

Edward Krasiński, hr. h. Ślepowron (ur. 28 maja 1870 w Radziejowicach, zm. 8 grudnia 1940 w Dachau) – polski działacz społeczny, pamiętnikarz, wieloletni zarządca Biblioteki Ordynacji Krasińskich w Warszawie, od 1909 roku piąty i ostatni faktyczny ordynat opinogórski, którą to ordynację odziedziczył po krewnym, hr. Adamie Krasińskim (1870–1909). W 1922 roku posiadał majątki ziemskie o powierzchni 15 140 ha.
Pochodzenie i działalność.
Pochodził z rodziny magnackiej. Był synem Józefa, zarządcy Ordynacji Krasińskich, wnuka Józefa Wawrzyńca Krasińskiego i Heleny ze Stadnickich. Uczęszczał do gimnazjum Św. Anny w Krakowie do 1888. Następnie studiował w szkole rolniczej w Mödling koło Wiednia (1888–1892). Prowadził po studiach gospodarstwo rolne i leśne w Radziejowicach. W 1909 został zarządcą Biblioteki Ordynacji Krasińskich w Warszawie, czym zajmował się niemal do końca życia. Uczestniczył w życiu kulturalnym. Był m.in. współtwórcą i prezesem Towarzystwa Akcyjnego Teatru Polskiego w Warszawie, którego to był prezesem (1910–1928). Z jego inicjatywy dyrektorem teatru został w 1918 Arnold Szyfman. Był członkiem honorowym od 1933 r. Towarzystwa Opieki nad Zabytkami Przeszłości w Warszawie, oraz członkiem honorowym Towarzystwa Bibliofilów Polskich. Utrzymywał kontakty z pisarzem, Henrykiem Sienkiewiczem. W latach 20. był aktywnym działaczem środowisk katolickich. W 1934 został powołany na członka korespondenta Towarzystwa Naukowego Warszawskiego.
Przed I wojną światową zajmował się porządkowaniem zbiorów Muzeum Polskie w Rapperswilu w Szwajcarii, współpracując m.in. z Bronisławem Gembarzewskim. Wykorzystał doświadczenia z tego okresu w analogicznych pracach w zbiorach Ordynacji Krasińskich. Znacznie poszerzył jej zbiory, m.in. o kolekcję rękopisów rodziny matki, Stadnickich, oraz o zebranych kolekcjach z Radziejowic, Krasnego, Zegrza i Sterdynia. Ufundował nową siedzibę (budowaną w latach 1911–1930) dla Biblioteki i Muzeum Ordynacji Krasińskich w Warszawie przy ul. Okólnik. . Badał dzieje służby wojskowej Wincentego Krasińskiego i Jana Leona Kozietulskiego.
Poglądy polityczne.
Sympatyzował z endecją. Był członkiem Stronnictwa Polityki Realnej w 1914 roku. W odpowiedzi na deklarację wodza naczelnego wojsk rosyjskich wielkiego księcia Mikołaja Mikołajewicza Romanowa z 14 sierpnia 1914 roku, podpisał telegram dziękczynny, głoszący m.in., że "krew synów Polski, przelana łącznie z krwią synów Rosyi w walce ze wspólnym wrogiem, stanie się największą rękojmią nowego życia w pokoju i przyjaźni dwóch narodów słowiańskich".
Publikacje.
Wydał zbiory wspomnień "O Radziejowicach i ich gościach niektórych" (1934) oraz "Gawędy o przedwojennej Warszawie" (1936), przedstawiając liczne mało znane informacje, szczególnie dotyczące życia kulturalnego, literackiego i towarzyskiego dawnej Warszawy. Ponadto opublikował "Trzy przemówienia" (1925), "Obrazki łowieckie" (1927), prace naukowe "Missye święte w Opinogórze" (1927) i "Rękopisy Biblioteki Ordynacji Krasińskich dotyczące dziejów szkolnictwa polskiego" (1930). 
Okupacja i śmierć.
Po agresji III Rzeszy i ZSRR na Polskę i rozpoczęciu okupacji niemieckiej początkowo internowany w majątku w Opinogórze, w areszcie domowym. W kwietniu 1940 zabrany przez Gestapo, kiedy stanął w obronie skatowanego chłopca folwarcznego. Wywieziono go do obozu koncentracyjnego w Buchenwaldzie, następnie do KL Dachau, gdzie zmarł z wycieńczenia i choroby serca. Po jego śmierci zbiory Ordynacji Krasińskich uległy dewastacji. 25 października 1944, po kapitulacji Powstania Warszawskiego gmach Muzeum i Biblioteki wraz ze zbiorami rękopisów zostały celowo spalone przez Niemców, wbrew postanowieniom układu kapitulacyjnego z 3 października 1944, zabezpieczającego ochronę zabytków, bibliotek i zbiorów archiwalnych przez okupanta.

</doc>
<doc id="189900" url="https://pl.wikipedia.org/wiki?curid=189900" title="M107 SPG">
M107 SPG

M107 Self-Propelled Gun – amerykańska samobieżna armata polowa kal. 175 mm opracowana i produkowana od 1962 roku w wytwórni Pacific Car and Foundry Company.
Historia.
W 1961 roku w amerykańskiej wytwórni Pacific Car and Foundry Company opracowano 175 mm armatę samobieżną M107. 
Działo zamontowane jest na uniwersalnym podwoziu gąsienicowym T249. Uzbrojenie stanowi armata M113 kal. 175 mm z lufą o długości 9,15 m. Posiada ona zamek tłokowy, oporopowrotnik hydropneumatyczny. Działo jest wyposażone w hydrauliczny układ zmechanizowanego zasilania. Mechanizm naprowadzania jest ręczny i hydrauliczny. Działo M107 jest wyposażone w lemiesz opuszczany hydraulicznie, który służy do okopywania działa i zwiększa jego stateczność podczas prowadzenia ognia. Do strzelania stosuje się naboje rozdzielnego ładowania z ładunkiem zmiennym i pociski odłamkowo-burzące o masie 66,78 kg.
W pierwszej połowie lat 70. XX wieku rozpoczęto produkcję zmodernizowanego wariantu armaty z lufą samowzmocnioną o większej trwałości oraz udoskonalonym układem zasilania. 
Armata samobieżna M107 kal. 175 mm była produkowana oprócz zakładów Pacific Car and Foundry Company także w zakładach FMC Corporation i Bowen-McLaughlin-York. Ogółem wyprodukowano około 1200 dział tego typu.
Użycie.
Działo samobieżne M107 kal. 175 mm zaczęto wprowadzać do armii Stanów Zjednoczonych od 1962 roku, a w styczniu 1963 roku sformowano pierwszy dywizjon tych dział. 
Oprócz Stanów Zjednoczonych znajdowały się jeszcze na uzbrojeniu armii Wielkiej Brytanii, Niemiec, Włoch, Grecji i Izraela.
Pod koniec lat 80. XX wieku działo samobieżne M107 zaczęto zastępować haubicą samobieżną M110 SPH kal. 203,2 mm.
M107 SPG w warszawskim muzeum.
Ten odpowiednik używanego do niedawna w Polsce działa 2S7 Pion o jeszcze większym kalibrze znalazł się w posiadaniu warszawskiego Muzeum Wojska Polskiego w latach dziewięćdziesiątych. Obecnie eksponat w Muzeum Polskiej Techniki Wojskowej.

</doc>
<doc id="189907" url="https://pl.wikipedia.org/wiki?curid=189907" title="Konkatedra ostrowska">
Konkatedra ostrowska



</doc>
<doc id="189913" url="https://pl.wikipedia.org/wiki?curid=189913" title="Missa Solemnis">
Missa Solemnis

Missa Solemnis ("Msza uroczysta") "D-dur" op. 123 Ludwiga van Beethovena uważana jest za największe, obok "Mszy h-moll" BWV 232 J.S. Bacha oraz "Requiem d-moll KV626 i Wielkiej mszy c-moll KV 427" W.A. Mozarta, dzieło sakralne w historii muzyki. Określana jest często mianem mszy symfonicznej z powodu swych rozmiarów i struktury.
Beethoven rozpoczął pisanie "Mszy" w roku 1819, zamierzając ukończyć ją 20 marca 1820 roku; na ten dzień zaplanowana była bowiem ceremonia wyniesienia kardynała arcyksięcia Rudolfa (przyjaciela, ucznia i mecenasa kompozytora), do godności arcybiskupa Ołomuńca. Jak to często u Beethovena bywało, na dzień uroczystości gotowe były tylko trzy części: "Kyrie", "Gloria" i "Credo". "Sanctus/Benedictus" i "Agnus Dei" powstały dopiero trzy lata później. Uroczystość odbyła się bez "Mszy", a pierwsze kompletne wykonanie dzieła miało miejsce w roku 1824 w Sankt Petersburgu. Partytura "Mszy uroczystej" ukazała się drukiem u Schotta w Moguncji w roku 1827.
"Missa Solemnis" jest dziełem nowatorskim, prekursorskim, podobnie jak ostatnie sonaty i kwartety Beethovena. Cechuje ją typowo beethovenowskie, romantyczne dążenie do rozsadzania ram muzycznych, monumentalna forma, która inspirowała wielu twórców XIX wieku, np.: Berlioza ("Requiem"), Brahmsa ("Ein deutsches Requiem"), Verdiego ("Requiem"), Liszta (oratoria), Brucknera ("Te Deum", msze), Dvořáka ("Stabat Mater", "Requiem"), a nawet Mahlera ("VIII Symfonia"). Przeplatając fragmenty ekstatyczne, monumentalne z modlitewnym skupieniem, koncentrując się muzycznie na znaczeniu każdego pojedynczego słowa, Beethoven w sposób maksymalny uplastycznia, ożywia liturgiczny tekst, powodując również, że "Msza" jest utworem bardzo osobistym, subiektywnym. Część badaczy uważa, że Beethoven uczynił z niej rodzaj manifestu swojej wiary, która nie dawała się zamknąć w żadnym systemie. Choć tekst "Mszy" pochodzi z liturgii katolickiej, Beethoven praktykującym katolikiem nigdy nie był, a w "Mszy" interesowały go – podobnie jak w "IX Symfonii" – ogólne idee, nie zaś żarliwa bachowska ortodoksja. W tym przypadku jest to idea marności człowieczej wobec nieskończonej potęgi Boga, w przypadku "IX Symfonii" natomiast – ogólnoludzkie braterstwo. Te dwa dzieła, choć nie są jego ostatnimi utworami, na swój sposób koronują dorobek twórczy Beethovena i mówią wiele o jego świecie duchowym.
Beethoven napisał na partyturze dzieła jako motto:
"Von Herzen – möge es zu Herzen gehen (Z serca – oby do serc trafiła)".

</doc>
<doc id="189915" url="https://pl.wikipedia.org/wiki?curid=189915" title="Ed, Edd i Eddy">
Ed, Edd i Eddy

Ed, Edd i Eddy (, 1999-2009) – serial animowany, stworzony przez Danny’ego Antonucciego i wyprodukowany przez a.k.a. Cartoon, Funbag Animation Studios i Cartoon Network Studios. Był tworzony od roku 1999 aż do 2009. Kreskówka zyskała popularność zarówno w Kanadzie, jak i w wielu innych krajach.
W planach twórców była produkcja czterech sezonów, ale Cartoon Network (czyli stacja emitująca serial) wykupiło prawa do dwóch kolejnych; powstał sezon piąty, a w 2007 roku twórcy zapowiedzieli, że nie będzie szóstego sezonu, ponieważ mają w planach film pełnometrażowy kończący serie. Nowy film – miał premierę na polskim Cartoon Network 30 grudnia 2009 roku. Ed, Edd i Eddy jest jedną z najdłużej produkowanych oraz najbardziej popularnych kreskówek stacji Cartoon Network.
Serial po raz ostatni na polskim Cartoon Network wyemitowano 1 listopada 2016 o godzinie 0:05. Był to odcinek specjalny „Halloween”.
Fabuła.
Akcja toczy się wokół trójki chłopców. Są to:
Przyjaciele nazywani potocznie Edami, zamieszkują zaułek w niewielkiej dzielnicy Peach Creek. Jest to fikcyjna dzielnica „istniejąca” gdzieś we wschodnich Stanach Zjednoczonych. Istnieje jednak w prawdziwym świecie kilka miejsc nazwanych „Peach Creek”. Ich celem, a szczególnie Eddy’ego jest zdobycie pieniędzy, które próbują wyłudzić od pozostałych młodych mieszkańców zaułka. Zazwyczaj im się to nie udaje, a nawet jeśli przekręt się uda, to pieniądze zawsze zostaną stracone. Pieniądze Edy mają zamiar wydać na swoje ulubione słodycze, czyli łamiszczęki.
Kreskówka liczy tylko dwunastu bohaterów, a wszyscy z nich są nastolatkami i mają po około 12 lat poza Sarą i Jimmym, którzy przypuszczalnie mogą mieć około 9 lat oraz sióstr ohydek, które mogą mieć po 15 lat. Nikt inny się nigdy nie pojawia, a w szczególności nikt dorosły z wyjątkiem kilku odcinków sezonu piątego, jednak wtedy widzimy albo tylko cienie lub tylko kawałki ciał. Za kolejny wyjątek można uznać brata Eddy’ego – postać starszą od pozostałych bohaterów, ale wciąż prawdopodobnie niepełnoletnią, tematy o nim są często poruszane. Pojawił się tylko w filmie Wielkie Kino, gdzie okazało się, że nie jest taki jak wychwalał go Eddy.
Produkcja.
"„Ed, Edd i Eddy”" to ostatnia powstała dotychczas kreskówka rysowana techniką staromodną, czyli odręczną. Danny Antonucci porównuje ją do lat trzydziestych XX wieku. Technika ta jednak nie przypadła do gustu wielu osobom, których marzenie o animacji komputerowej spełniło się wraz z rozpoczęciem produkcji piątego sezonu.
Większość tytułów odcinków coś parodiuje, np. odcinek "„Misja Ed-możliwa”" ma oryginalny tytuł "„Mission Ed-possible”", co jest parodią od tytułu filmu "„”". Zazwyczaj przy takich parodiach jeden wyraz zostaje zastąpiony wyrazem „Ed” (np. "„Stop, Look and Ed”" – "„Stop, Look and Listen”", "„For Your Ed Only”" – "„For Your Eyes Only”").
Dużo tekstów również ma swoje parodie: np. W filmie gdy Edki idą przez pastwisko znajduje się odniesienie do Czarnoksiężnika z krainy Oz. Ed pyta Eddy’ego, czy jego brat potrafiłby przesłać mu fale mózgowe. Eddy odpowiada, że „do tego musiałbyś mieć mózg, Ed”, na co Ed mówi „No co ty, Eddy, miej serce!”. Idący z tyłu Chudy Edd mówi sam do siebie „Odwagi, odwagi, Edwardzie!”. Mózg, serce i odwaga to rzeczy poszukiwane przez (kolejno) Stracha na Wróble, Blaszanego Drwala i Tchórzliwego Lwa z powieści L. Franka Bauma.
Bohaterowie.
Postacie zostały wykreowane przez Antonucciego na podstawie jego życia. Dzieciaki z zaułka i Ohydki nawiązują do różnych osób spotkanych przez niego, a Edy do niego i jego dwóch synów. Rolf nawiązuje do niego i jego kuzynów w okresie dzieciństwa, emigracji.
Obsada.
Wersja polska.
Opracowanie i udźwiękowienie wersji polskiej: Studio Sonica
Reżyseria:
Dialogi:
Dźwięk i montaż:
Organizacja produkcji:
Lektorzy:
Odcinki.
DVD.
W Stanach Zjednoczonych wydano cztery płyty DVD z odcinkami serialu:
Odcinki w komiksach.
Seria pierwsza (Cartoon Network Magazyn)
Seria druga (Cartoon Network Komiks)
Gry.
Video.
Na podstawie serialu wyprodukowano trzy gry:
Gry są wydane tylko w angielskiej wersji językowej.
Oprócz tego Edy są w grach Cartoon Network:
On-line.
Polskie:
Angielskie:
Parodie.
Serial był często parodiowany:
Nawiązania.
Krótkometrażowe.
Cartoon Network emitowało dużo przerywników z kreskówki, np. (w USA) crossover Edów i "Domu pani Foster" – "„Ed, Edd i Eduardo”". Przerywniki zaczęto pokazywać w amerykańskim CN 11 lipca 2006. Stworzono też dwa teledyski (dostępne na płytach DVD) – "„The Incredible Shrinking Day”" i "„My Best Friend Plank”" (oba w roku 2002). Nie zostały wyemitowane w Polsce.
Specjalne.
Cartoon Network często emituje specjalne maratony, np. (w angielskim CN) Best Day Edder 27 i 28 kwietnia 2007 (wyemitowano wszystkie odcinki).
Kolejnym amerykańskim maratonem jest "„Cartoon Network Invaded”". Emitowano pięć odcinków kreskówek na temat inwazji kosmitów – odcinek Edów ("„The Eds Are Coming”"), Wymyślonych przyjaciół, Billy’ego i Mandy, Mojego partnera z wf-u i Lazlo (premiera: 28 maja 2007).

</doc>
<doc id="189916" url="https://pl.wikipedia.org/wiki?curid=189916" title="Jaskier wielki">
Jaskier wielki

Jaskier wielki ("Ranunculus lingua" L.) – gatunek rośliny należący do rodziny jaskrowatych. Występuje naturalnie w Europie i Azji. W Polsce dość pospolity.
Rozmieszczenie geograficzne.
W Europie rośnie naturalnie w północno-wschodniej części Hiszpanii, we Francji, Belgii, Holandii, Wielkiej Brytanii, Irlandii, Danii, południowej Norwegii, w Szwecji, południowej Finlandii, w Estonii, na Łotwie, Litwie, Białorusi, Ukrainie, Słowacji, w Polsce, Czechach, Niemczech, Austrii, na Węgrzech, we Włoszech (łącznie z Sycylią), Słowenii, Chorwacji, Bośni i Hercegowinie, Czarnogórze, Serbii, Rumunii, Bułgarii, Macedonii oraz Albanii. Ponadto występuje w Rosji – w jej europejskiej części, a także na Kaukazie Północnym, w Dagestanie oraz w zachodniej i środkowej części Syberii. W Azji rośnie w północnej Turcji, Armenii, Gruzji, Azerbejdżanie, Iranie, Kazachstanie oraz w indyjskim stanie Dżammu i Kaszmir.
Biologia i ekologia.
Bylina, hemikryptofit, hydrofit. Kwitnie od czerwca do sierpnia. W Polsce występuje na niżu i na niższych położeniach górskich. Rośnie na torfowiskach, wilgotnych łąkach, brzegach cieków, stawów i jezior, w trzcinowiskach i szuwarach. Występuje pojedynczo, nie tworzy skupień. W klasyfikacji zbiorowisk roślinnych gatunek charakterystyczny dla związku (All.) "Magnocaricion". Liczba chromosomów 2n = 112, 128.
Zagrożenia i ochrona.
Roślina umieszczona na Czerwonej liście roślin i grzybów Polski (2006) w grupie roślin narażonych na wyginięcie (kategoria zagrożenia V). Na czerwonej liście z 2016 gatunek nieujęty w żadnej z kategorii zagrożenia. Od 2014 roku roślina objęta w Polsce ochroną częściową.

</doc>
<doc id="189920" url="https://pl.wikipedia.org/wiki?curid=189920" title="Siliqua">
Siliqua



</doc>
<doc id="189921" url="https://pl.wikipedia.org/wiki?curid=189921" title="Sojuz T-6">
Sojuz T-6

Sojuz T-6 – radziecka załogowa misja kosmiczna, stanowiąca drugą załogową ekspedycję na pokład stacji kosmicznej Salut 7 i dziesiąty lot załogi międzynarodowej. Na pokładzie znajdował się pierwszy kosmonauta francuski Jean-Loup Chrétien.
Przebieg misji.
24 czerwca 1982 r. o godzinie 20:29 czasu lokalnego wystartował z kosmodromu Bajkonur statek Sojuz T-6 z trójosobową załogą. W jej skład wchodzili:
Lot ten miał znaczenie symbolu, który w tym okresie napięć na świecie nabrał swoistej wymowy. Po raz pierwszy wystartowała w kosmos mieszana załoga radziecko-francuska, oficerowie kraju socjalistycznego i kapitalistycznego. W wyniku zapoczątkowanej w roku 1966 po wizycie de Gaulle’a w Bajkonurze – 16-letniej współpracy radziecko-francuskiej w badaniu przestrzeni kosmicznej – doszło do uwieńczenia tej współpracy przeszkoleniem dwóch Francuzów przez 2 lata w ZSRR (drugim był major Patrick Baudry). W czasie szkolenia odsłonięto przed pilotami francuskimi szczegóły metod i urządzeń stanowiących tajemnicę wobec obywateli państw zachodnich.
Po połączeniu Sojuza T-6 z zespołem orbitalnym Salut 7 i Sojuz T-5 międzynarodowa załoga z Sojuza T-6 weszła do wnętrza stacji i rozpoczęła wspólną pracę z kosmonautami Bieriezowojem i Lebiediewem. Praca ta objęła zagadnienia astrofizyczne, techniczne i biologiczno-medyczne, w zakresie:
Na pokładzie Sojuza T-6 przywieziono 450 kg aparatury francuskiej, która uzupełniła urządzenia znajdujące się na pokładzie Saluta 7. Spośród 14 eksperymentów zgłoszonych przez naukowców francuskich – 9 miało charakter biologiczno-medyczny, pozostałe dotyczyły badań geofizycznych i astronomicznych. Część eksperymentów przekazano do kontynuacji pozostałej na orbicie załodze Saluta. Załoga Sojuza T-6 po zakończeniu misji wylądowała w odległości 65 km na północny wschód od miasta Arkałyk w Kazachstanie, w dobrej kondycji. Po wylądowaniu wszyscy kosmonauci i ich dublerzy, zarówno francuscy, jak i radzieccy, wraz z pozostałymi na orbicie członkami stałej załogi Saluta 7 zostali odznaczeni Orderami Legii Honorowej. Prezydium Rady Najwyższej ZSRR przyznało francuskiemu astronaucie tytuł Bohatera Związku Radzieckiego, Order Lenina i Złotej Gwiazdy, Iwanczenkow otrzymał Order Lenina i Złotej Gwiazdy, a Dżanibekow Order Lenina (pozostałe już posiadał). Naukowcy francuscy otrzymali Ordery Przyjaźni Narodów.
Komputer pokładowy "Argon" zawiódł na 900 metrów przed połączeniem ze stacją. Dowódca pojazdu, Władimir Dżanibekow, przejął kontrolę i dokował ze stacją ręcznie – 14 minut przed czasem. Zademonstrowane przez niego umiejętności i opanowanie były przyczyną wybrania go później na dowódcę misji Sojuz T-13, ratującej w 1985 r. stację Salut 7 przed katastrofą. Start Chrétiena wyznaczał rozpoczęcie nowego etapu programu Interkosmos.

</doc>
<doc id="189922" url="https://pl.wikipedia.org/wiki?curid=189922" title="Chris Bunch">
Chris Bunch

Christopher R. Bunch (22 grudnia 1943 – 4 lipca 2005), amerykański pisarz science fiction i fantasy, scenarzysta telewizyjny i dziennikarz.
Urodził się we Fresno w Kalifornii. Bunch służył na wojnie wietnamskiej jako dowódca patrolu. Publikował również teksty publicystyczne w czasopismach "Rolling Stone" i "Stars and Stripes".
Bunch pisał głównie militarną fantastykę naukową, był autorem lub współautorem około trzydziestu powieści. Najbardziej znany jest z ośmiotomowego cyklu "Sten", napisanego wspólnie z Allanem Cole'em. W Polsce ukazały się również utwory z cykli "Antero" oraz "Ostatni legion".

</doc>
<doc id="189923" url="https://pl.wikipedia.org/wiki?curid=189923" title="Christopher R. Bunch">
Christopher R. Bunch



</doc>
<doc id="189924" url="https://pl.wikipedia.org/wiki?curid=189924" title="Christopher Bunch">
Christopher Bunch



</doc>
<doc id="189925" url="https://pl.wikipedia.org/wiki?curid=189925" title="Budowlany element konstrukcyjny">
Budowlany element konstrukcyjny

Budowlany element konstrukcyjny – część składowa obiektu budowlanego, która spełnia zadania konstrukcyjne. Nie wszystkie elementy budowlane są elementami konstrukcyjnymi (np. ściana działowa takim elementem nie jest).
Podział elementów konstrukcyjnych:
Wszystkie elementy konstrukcyjne budynku, po ich zestawieniu, tworzą pewną całość, nazywaną konstrukcją budowlaną lub ustrojem budowlanym. Każdy element konstrukcyjny tego ustroju podlega działaniom różnych sił np. strop opierający się na ścianie obciąża ją "przekazując" jej swój ciężar wraz z tzw. obciążeniem użytkowym. O ścianie mówi się, że "pracuje na obciążenie ze stropu". Elementy konstrukcyjne są wymiarowane na określone obciążenia. Funkcja konkretnego elementu może się zmieniać w zależności od tego jakiej zmianie ulegają działające na niego obciążenia. Funkcjonowanie elementu w ustroju budowlanym nazywa się zazwyczaj pracą tego elementu.
W przypadku, gdy ustrój budowlany złożony jest z samych elementów prętowych tworzy on ramę, ruszt bądź też kratownicę.

</doc>
<doc id="189926" url="https://pl.wikipedia.org/wiki?curid=189926" title="Sojuz T-7">
Sojuz T-7

Sojuz T-7 – radziecka załogowa misja kosmiczna, której celem była stacja kosmiczna Salut 7. Swietłana Sawicka została drugą, po Walentynie Tierieszkowej, kobietą w kosmosie. Tierieszkowa poleciała w kosmos na pokładzie statku Wostok 6 w czerwcu 1963 r.
Przebieg misji.
Kosmonautka nr 2 jako kosmonauta-badacz wystartowała w kabinie Sojuza T-7 19 sierpnia 1982 r. wraz z dowódcą statku Leonidem Popowem oraz inżynierem pokładowym Aleksandrem Sieriebrowem – debiutantem w kosmosie. 20 sierpnia w sobotę nastąpiło dokowanie Sojuza T-7 z kompleksem orbitalnym Salut 7 i Sojuz T-5. Po sprawdzeniu hermetyczności połączeń załoga Sojuza T-7 przeszła na pokład bazy. Swietłana Sawicka została przywitana bukietem – wiązką trawy arabidopsis, którą stała załoga wyhodowała w czasie swego ponad trzymiesięcznego pobytu na stacji kosmicznej. W niedzielę rozpoczął się roboczy tydzień pracy.Eksperymenty i badania dotyczyły:
Poza tym na życzenie radzieckich i francuskich naukowców wykonano zdjęcia zjawisk i obiektów, których sfotografowanie przez załogę Sojuza T-6 okazało się niemożliwe. Chodziło o chmurę pyłów, otaczających Słońce oraz warstwy aerozolowe, występujące na wysokości 80-100 km nad powierzchnią Ziemi.Powtórnie sfotografowano też kometę Austina (oficjalne oznaczenie C/1982 M1 (Austin)), odkrytą w czerwcu i widoczną tylko z południowej półkuli. W czwartek 26 sierpnia 1982 r. załoga Sojuza T-7 przeszła do statku Sojuz T-5 – zabierając materiały uzyskane podczas badań i eksperymentów wykonanych przez siebie, jak również przez podstawową, stałą załogę Saluta 7. 27 sierpnia 1982 r. załoga Sojuza T-5 wylądowała na terenie ZSRR, 70 km na północny wschód od miasta Arkałyk.
Ciekawostki.
W środę, 25 sierpnia, załoga kompleksu "Sojuz T-5, Salut 7, Sojuz T-7", wystąpiła na konferencji prasowej we wnętrzu Saluta 7. Kosmonauci odpowiadali na pytania przesyłane z Ziemi. Stacja dokonywała wtedy 2301 okrążenia Ziemi, na wysokości 291 km i znajdowała się w odległości 10 000 km od ośrodka kierowania lotem.
Podczas pobytu na pokładzie stacji, Sawicka dla prywatności mieszkała na pokładzie modułu orbitalnego Sojuza T-7.

</doc>
<doc id="189928" url="https://pl.wikipedia.org/wiki?curid=189928" title="SC (numizmatyka)">
SC (numizmatyka)

S C (skrót od łac. "ex Senatus consulto" – „uchwałą Senatu”) – oznaczenie na monecie rzymskiej z czasów cesarstwa emitowanej na polecenie senatu.
W okresie republiki prawna odpowiedzialność za emitowanie całości pieniądza spoczywała na senacie. Od 289 r. za emisje monet osobiście odpowiadali osobni urzędnicy do spraw menniczych, zwani "tresviri monetales" lub krócej "monetarii". We wczesnym okresie rządów Oktawiana Augusta w mennicy miasta Rzym urzędowali jeszcze "monetarii" sygnujący swymi imionami zarówno emisje srebrnych denarów, jak i monet brązowych.
Z nastaniem pryncypatu August – wzorując się na władcach wschodnich, dekretem z 15 r. p.n.e. pozbawił senat przywileju decydowania o emisjach monet ze szlachetnego kruszcu (złotych i srebrnych). Odtąd jedynie wszystkie niższe nominały, czyli monety rozmienne bite z brązu, nosiły oznaczenie S C umieszczane w polu ich rewersu. Służyło ono też łatwemu odróżnianiu monet wypuszczanych przez mennice centralne (państwowe) od emitowanych przez te miasta imperium, które posiadały przywilej bicia własnej monety rozmiennej z brązu.
Zarówno sama formuła, jak i jej umowne oznaczenie zanikło całkowicie po zaprzestaniu emisji niższych nominałów z brązu wskutek daleko posuniętej dewaluacji podstawowej monety – bilonowego antoniniana (dwudenara).

</doc>
<doc id="189929" url="https://pl.wikipedia.org/wiki?curid=189929" title="Senatus Consulto">
Senatus Consulto



</doc>
<doc id="189930" url="https://pl.wikipedia.org/wiki?curid=189930" title="Igor Możejko">
Igor Możejko



</doc>
<doc id="189931" url="https://pl.wikipedia.org/wiki?curid=189931" title="Krzyż Oficerski Orderu Odrodzenia Polski">
Krzyż Oficerski Orderu Odrodzenia Polski



</doc>
<doc id="189932" url="https://pl.wikipedia.org/wiki?curid=189932" title="Banknoty">
Banknoty



</doc>
<doc id="189938" url="https://pl.wikipedia.org/wiki?curid=189938" title="Kwacha zambijska">
Kwacha zambijska

Kwacha zambijska – waluta (jednostka monetarna) Zambii. 1 kwacha = 100 ngwee.
Słowo kwacha wywodzi się z języka Nyanja i Bemba i oznacza "świt". Stanowi to odniesienie do sloganu zambijskich nacjonalistów "nowy świt wolności".
Słowo ngwee również pochodzi z języka Nyanja i można je przetłumaczyć jako "świetlany".
W 1968 roku kwacha zastąpiła funta zambijskiego w przeliczniku 2 kwacha = 1 funt (1 kwacha = 10 szylingów). Waluta mocno straciła na wartości w wyniku wysokiej inflacji.
W momencie wprowadzenia waluty (1968) kwacha była warta 1,2 dolara, na dzień 23.10.2009 1 dolar jest wart 4665.
Jako pierwsze na rynek zostały wypuszczone monety z brązu o nominale 1 i 2 kwacha oraz miedziano-niklowe 5,10 i 20 kwacha. W roku 1982 brąz został zastąpiony przez monety stalowe pokrywane miedzią. Od roku 1989 kwacha była bita ze stopu mosiężno-niklowego.
W 1969 roku pojawiła się moneta 50 ngwee. Monety o wartości 1 i 2 ngwee były bite do 1983. Kolejno zaprzestano wypuszczania monet 5 i 10 ngwee w 1987, a w 1988 roku także 20 ngwee.
W roku 1992 wprowadzono nowe monety: niklowane monety stalowe 25 i 50 ngwee oraz mosiężne o nominale 1, 5 i 10 kwacha.
Wszystkie monety stanowią pełnoprawny środek płatniczy, ale ze względu na ich niewielką wartość wynikającą z wysokiej inflacji nie spotyka się w codziennym obiegu. Są sprzedawane jako pamiątki dla turystów.
Centralny Bank Zambii wprowadził w 1968 banknoty o nominale 50 ngwee oraz 1, 2, 10 i 20 kwacha. W 1973 roku na rynek wprowadzono banknot 5 kwacha oraz wycofano z obiegu banknoty o nominale 50 ngwee. Kolejno na rynku pojawiały się banknoty o nominałach 100 oraz 500 kwacha (1991), 1000, 5000 i 10000 (1992), a w 2003 roku wprowadzono banknoty 20000 i 50000.
Do 1991 roku na awersie wszystkich banknotów widniał portret prezydenta Kenneth Kaundy. Od 1992 na awersie przedstawiony jest Bielik afrykański. Na rewersie banknotów, od 1989, widnieje statua wolności z Lusaki przedstawiająca mężczyznę zrywającego łańcuchy.
Zambia jest pierwszym krajem afrykańskim, który wprowadził banknoty polimerowe. 26 września 2003 przez Canadian Bank Note Company zostały wyemitowane banknoty o wartości 500 i 1000 kwacha.
W 2012 roku została wprowadzona denominacja kwacha. 1000 starych kwach ZMK odpowiada 1 nowej kwachy ZMW (1000=1).

</doc>
<doc id="189939" url="https://pl.wikipedia.org/wiki?curid=189939" title="Park Narodowy Jeziora Plitvickie">
Park Narodowy Jeziora Plitvickie



</doc>
<doc id="189941" url="https://pl.wikipedia.org/wiki?curid=189941" title="Gulden Surinamu">
Gulden Surinamu

Gulden Surinamu – dawna waluta Surinamu, stosowana do 1 stycznia 2004, kiedy została zastąpiona przez dolar surinamski.
Kod walutowy ISO 4217: SRG. 1 gulden Surinamu = 100 centów.

</doc>
<doc id="189943" url="https://pl.wikipedia.org/wiki?curid=189943" title="Jeziora Plitwickie">
Jeziora Plitwickie

Jeziora Plitwickie () – zespół połączonych ze sobą jezior krasowych w centrum Chorwacji, w historycznym regione Lika, w pobliżu granicy z Bośnią i Hercegowiną oraz w odległości (w linii prostej) ok. 55 km od wybrzeża Adriatyku.
Charakterystyka.
Leżą w górskim, krasowym terenie na wschodnim skraju Gór Dynarskich. Powstały w terenowej depresji pomiędzy masywami górskimi Mala Kapela na zachodzie i Plješevica na wschodzie. Podłoże stanowią tu skały węglanowe pochodzące z mezozoiku. Głównie są to wapienie, często jednak z wkładkami dolomitów, a nawet partie czysto dolomitowe. Różnice pomiędzy odporniejszymi skałami dolomitowymi z triasu, a łatwiej krasowiejącymi i bardziej rozpuszczalnymi warstwami kredowych wapieni znalazły odzwierciedlenie w dzisiejszym ukształtowaniu systemu jezior. Specyficzne właściwości hydrogeologiczne tych skał umożliwiły z jednej strony retencję wód w warstwach dolomitowych, a z drugiej strony wycięcie głębokich kanionów w skałach wapiennych. W związku z tym kompleks Jezior Plitwickich tworzą dwa zespoły połączonych kaskadowo jezior: tzw. Górne Jeziora (chorw. "Gornja jezera") i Dolne Jeziora (chorw. "Donja jezera"). Jeziora Górne, uformowane w warstwach dolomitowych, większe powierzchniowo i objętościowo od Jezior Dolnych, mają stosunkowo łagodne brzegi i rozbudowaną linię brzegową. Jeziora Dolne są mniejsze, usytuowane w głębokim kanionie o gołych, urwistych ścianach.
Istnienie jezior uwarunkowane było powstaniem oddzielających je od siebie trawertynowych grobli. Tworzą się na nich wodospady, których istnieje tutaj ponad 90. Trawertyn zaczął się tu osadzać na naturalnych progach i przeszkodach w korycie przepływającej przez jeziora rzeki z końcem późnego glacjału, ok. 15 – 12 tys. lat b2k, w czasie trwania cieplejszego okresu klimatycznego. Z czasem znaczne jego powierzchnie wtórnie porosły roślinnością.
Długość wszystkich jezior wynosi łącznie 8,2 km, a ich łączna powierzchnia – ok. 200 ha.
W skład Górnych Jezior wchodzą kolejno: Prošćansko jezero, Ciginovac, Okrugljak, Batinovac, Veliko jezero, Malo jezero, Vir, Galovac, Milino jezero, Gradinsko jezero, Burgeti i Kozjak. Jezioro Kozjak jest największym ze wszystkich jezior: ma powierzchnię 80 hektarów i jest głębokie na 49,5 m. W skład Dolnych Jezior wchodzą: Milanovac, Gavanovac, Kaluđerovac i Novakovića Brod, usytuowane kolejno w głębokiej i wąskiej, kanionowatej dolinie. Największe i najbardziej atrakcyjne wodospady to: Batinovački Slapovi, Galovački Slap, Kozjački Slapovi, Milanovački Slapovi, Slapovi Milke Trnine.
Jeziora zasilane są systemem wód podziemnych i powierzchniowych, wśród których wyróżniają się potoki Crna rijeka i Bijela rijeka. Koło wsi Plitvički Leskovac łączą się one, tworząc rzekę Matica, która już 1 km niżej wpada do pierwszego jeziora – Prošćansko (powierzchnia 63 ha, głębokość maks. 37 m). Potok Plitvice, dopływający po powierzchni otaczającej Plitwickie Jeziora wierzchowiny w rejon najniższego z jezior, spada w głąb doliny wysokim na 78 m Wielkim Wodospadem (chorw. "Veliki slap"). Jest to największy wodospad Chorwacji. Wody Plitvicy i systemu Jezior Plitwickich łączą się w wysokiej na 25 m kaskadzie Sastavci (chorw. "slapište Sastavci"), poniżej której dają początek rzece Korana. Ta spływa głębokim kanionem, poprzez kolejne 4 kaskady.
Różnica wysokości pomiędzy taflą pierwszego jeziora (Prošćansko jezero, 636 m n.p.m.) a początkiem rzeki Korany (480 m n.p.m.) wynosi 156 m.
Ochrona.
Cały system jezior leży w granicach Parku Narodowego Jezior Plitwickich. Jest jednym z najliczniej odwiedzanych przez turystów rejonów w głębi Chorwacji. Wszystkie jeziora w różnym stopniu dostępne są dla turystów, jednak nie wolno się w nich kąpać ani uprawiać sportów wodnych.

</doc>
<doc id="189944" url="https://pl.wikipedia.org/wiki?curid=189944" title="Funt sudański">
Funt sudański

Funt sudański – jednostka monetarna Sudanu w latach 1956–1992 i ponownie od 2007. Do czasu zastąpienia przez funta południowosudańskiego była również w obiegu na terenie Sudanu Południowego.
1 funt sudański = 100 piastrów = 1000 milliemes.

</doc>
<doc id="189945" url="https://pl.wikipedia.org/wiki?curid=189945" title="Centroprawica">
Centroprawica

Centroprawica, umiarkowana prawica – określenie partii politycznych, a także koalicji wyborczych, znajdujących się na osi politycznej pomiędzy partiami centrowymi a prawicowymi. Takie partie wyznają najczęściej zasady konserwatyzmu w życiu społecznym i solidaryzmu lub liberalizmu w gospodarce. Od lat 80. XVIII wieku do lat 80. XIX wieku, w związku z rezygnacją z merkantylizmu na rzecz kapitalizmu, zaczęły powstawać partie centroprawicowe – na przykład brytyjska Partia Konserwatywna. Partie centroprawicowe najczęściej reprezentują ideologie chrześcijańskiej demokracji i liberalnego konserwatyzmu, w kwestiach gospodarczych opowiadają się za liberalizmem gospodarczym.

</doc>
<doc id="189948" url="https://pl.wikipedia.org/wiki?curid=189948" title="Rupia indyjska">
Rupia indyjska

Rupia indyjska – waluta (jednostka monetarna) Indii dzieląca się na 100 pajs (paisa). Główna mennica znajduje się w Bombaju, a główna drukarnia banknotów w Wielkiej Brytanii ("Thomas de la Rue"). Początki rupii sięgają XVI wieku, kiedy to władca Delhi, Szer Szah Suri (1540-45) wprowadził nową walutę w formie srebrnych monet o wadze 180 gr.
Obecne monety w systemie dziesiętnym, w którym 1 rupia jest warta 100 paise, wprowadzono w 1957. Nominały te o wartości 1, 2, 5, 10 oraz 25 paise wybijano w różnych kształtach, np. kwadratu, krążka, sześciokąta i ośmiokąta z zaokrąglonymi brzegami ("muszelkami"). Na awersie znajdowały się lwy Aśoki, a na rewersie wartość i data emisji. Okrągła moneta 50 paise pojawiła się w 1960, a w 1962 wydano okrągłą monetę o wartości 1 rupii (z wzorem kłosów pszenicy). W 1968 wydano niklo-mosiądzową monetę 20 paise, na awersie nosiła wzór kwiatu lotosu (był to pierwszy ornament inny niż lwy na monecie paise). 
W listopadzie 2016 rząd Indii zarządził wycofanie z obiegu banknotów o nominałach 500 rupii oraz 1000 rupii. Wprowadzono w zamian nowe banknoty o nominałach 500 rupii oraz 2000 rupii. 
Indie realizują także strategię odejścia od gotówki na rzecz transakcji bezgotówkowych. 
W Indiach emituje się także banknoty okolicznościowe.

</doc>
<doc id="189949" url="https://pl.wikipedia.org/wiki?curid=189949" title="Suchy zbiornik">
Suchy zbiornik



</doc>
<doc id="189950" url="https://pl.wikipedia.org/wiki?curid=189950" title="Taco">
Taco

Taco (l.mn. "tacos") – jedno z popularniejszych dań kuchni meksykańskiej.
Składa się ono przeważnie z tortilli wykonanej z mąki kukurydzianej lub pszennej (w odróżnieniu od burrito, do którego tortilla zrobiona jest wyłącznie z mąki pszennej), mięsa wołowego, cebuli, czosnku, przypraw (bazylia, oregano, kolendra, pieprz, sól, chilli), i pomidorów. Znajdują się w nim również charakterystyczne dla kuchni meksykańskiej warzywa: czerwona fasola lub kukurydza.
Tacos w restauracjach najczęściej podaje się w formie przystawek. W smaku i przyrządzeniu jest bardzo podobne do burrito.

</doc>
<doc id="189951" url="https://pl.wikipedia.org/wiki?curid=189951" title="Krystyna Kwiatkowska">
Krystyna Kwiatkowska

Krystyna Kwiatkowska (ur. 23 września 1953 w Radomsku, zm. 13 października 2005 w Łodzi) – polska pisarka fantasy historycznej inspirowanej celtyckimi legendami, poetka i malarka.
Ukończyła polonistykę na Uniwersytecie Łódzkim. W latach siedemdziesiątych i osiemdziesiątych działała w opozycji demokratycznej.
Jako poetka debiutowała w 1978 w miesięczniku „Więź”. W 1980 została laureatką I nagrody na XIII Ogólnopolskim Festiwalu Poezji w Łodzi za debiutancki tom „Antygony rosną w innym klimacie”, wyrastający z oryginalnie przetworzonych doświadczeń poezji Nowej Fali. W 1994 wydała zbiór wierszy „Wolę tych, co błądzili”.
W 1998 opublikowała powieść „Prawdziwa historia Morgan le Fay i Rycerzy Okrągłego Stołu”, otrzymała za nią Srebrny Glob, została także nominowana do Nagrody im. Janusza A. Zajdla. W tymże roku otrzymała wyróżnienie specjalne Śląskiego Klubu Fantastyki – Śląkfę. Inne jej dzieła to zbiór opowiadań fantasy inspirowanych legendą o Robin Hoodzie „Prosto z Sherwood”. Wydała również zbiór hinduskich anegdot „Jak rozmawiać z idiotą” oraz wybór cytatów politycznych „Polska jabłoń demokracji”.
Oprócz poezji i fantastyki, uprawiała krytykę literacką, pisała scenariusze m.in. wraz z Jackiem Kowalczykiem scenariusz filmu „Głód”, wyróżnionego prestiżową nagrodą im. Andrzeja Munka i literaturę poradniczą („Młodość nie ma wieku”, 2002).
Pochowana na Cmentarzu Komunalnym Doły w Łodzi. Od 2011 odbywa się coroczny Ogólnopolski Konkurs na Opowiadanie Fantasy im. Krystyny Kwiatkowskiej.

</doc>
<doc id="189954" url="https://pl.wikipedia.org/wiki?curid=189954" title="Dinar iracki">
Dinar iracki

Dinar iracki – waluta (jednostka monetarna) Iraku dzieląca się na 1000 filsów.

</doc>
<doc id="189955" url="https://pl.wikipedia.org/wiki?curid=189955" title="Wartburg">
Wartburg



</doc>
<doc id="189956" url="https://pl.wikipedia.org/wiki?curid=189956" title="Redmond (Waszyngton)">
Redmond (Waszyngton)

Redmond – miasto położone w stanie Waszyngton, w którym znajduje się siedziba Microsoftu i amerykańskiego oddziału Nintendo.
W mieście znajduje się dużo parków i terenów zielonych.
Historia miasta.
Biali ludzie pojawili się na terenach obecnego Redmond w czasie trwania gorączki złota w 1870 roku. Nazwa "Redmond" pochodzi od nazwiska Luke'a McRedmonda. Luke McRedmond zagospodarował na potrzeby miasta obszar 160 akrów (0,65 km²).
W 1881 roku powstał pierwszy urząd pocztowy w mieście.
Obecna nazwa "Redmond" pochodzi z 1883 roku. Pierwszy plan miasta Redmond powstał w roku 1891. Od końca roku 1883 do 1920 miasto prężnie się rozwijało i sprzyjało nowym inwestycjom. Po wprowadzeniu prohibicji rozwój miasta został prawie zatrzymany. 
Po II wojnie światowej dzięki inwestycjom w przedsiębiorstwa komputerowe Redmond szybko się rozwija aż do dziś.
Geografia.
Redmond znajduje się w hrabstwie King razem z Seattle. Miasto położone jest przy północnym krańcu jeziora Sammamish, a przez miasto przepływa rzeka Sammamish. Redmond położone jest w Pacyficznej Strefie Czasowej; stąd różnica czasowa w stosunku do Waszyngtonu wynosi 3 godziny.
Edukacja.
Redmond jest częścią Okręgu Szkolnego Jeziora Waszyngton. W mieście działa 12 szkół publicznych: dziewięć szkół podstawowych i trzy średnie. Szkoły prywatne to Szkoła Overlake, Szkoła Bear Creek i średnia szkoła muzyczna (Conservatory High School).
Parki, zieleńce i rekreacja.
W Redmond istnieją 23 zaprojektowane parki publiczne o łącznej powierzchni 1000 akrów (4 km²). W bardzo wielu parkach znajdują się korty, boiska i stoły piknikowe. W Marymoor Park jest Wspinająca Się Skała, Model samolotu, pole do lotów i amfiteatr. W Redmond jest 17 mil (27 km) zaprojektowanych szlaków rowerowych. Największy park w Redmond (Marymoor Park) ma powierzchnię 560 akrów (2,3 km²).
Kultura.
W Redmond organizowane są „Rowerowe Derby Redmond” będące dużą regionalną imprezą rowerową, gdzie zjeżdża się dużo rowerzystów.
Ta impreza łączy wyścig kolarski, paradę i występy na scenie. „Rowerowe Derby Redmond” trwają kilka dni.

</doc>
<doc id="189957" url="https://pl.wikipedia.org/wiki?curid=189957" title="Som (waluta)">
Som (waluta)

Som – waluta (jednostka monetarna) Kirgistanu. Kod walutowy ISO 4217: KGS. Została wprowadzona 10 maja 1993 zastępując ruble w stosunku 1 som = 200 rubli. 1 som dzieli się na 100 tyin.

</doc>
<doc id="189958" url="https://pl.wikipedia.org/wiki?curid=189958" title="Rial irański">
Rial irański

Rial irański – waluta Iranu, dzieląca się na 100 dinarów. W handlu używana jest również nieoficjalna jednostka "toman" równa 10000 riali.
Przypisy.
2. https://businessinsider.com.pl/finanse/toman-nowa-waluta-iranu-rezygnuja-z-riala/nmjezrh

</doc>
<doc id="189959" url="https://pl.wikipedia.org/wiki?curid=189959" title="Pengő">
Pengő

Pengő (z węg. "brzęczący") – dawna waluta na Węgrzech, wprowadzona w 1926 roku w miejsce korony węgierskiej, a zastąpiona w roku 1946 przez forinta, z powodu rekordowej hiperinflacji, wynoszącej w szczytowym okresie około 400% dziennie (co, mając na uwadze postęp geometryczny, dawało astronomiczną liczbę 41,9 biliardów procent miesięcznie).
Gdy ostatecznie zastąpiono pengő forintem, najwyższy nominał miał wartość 100 000 000 000 000 000 000 (sto trylionów, choć przygotowany do wprowadzenia był nominał 10-krotnie większy), zaś za przelicznik przyjęto stosunek 1 forint: 400 000 000 000 000 000 000 000 000 000 (czterysta kwadryliardów) pengő.
Dzielił się na 100 fillérów.
Przed II wojną światową wyemitowano następujące banknoty:
Adópengő.
Adópengő było jednostką wprowadzoną w okresie hiperinflacji. Początkowo miało być używane tylko do celów związanych z księgowością, a w maju 1946 r. stało się środkiem płatniczym. Później wartość pengő spadła tak bardzo, że adópengő zostało jedynym prawnym środkiem płatniczym.

</doc>
<doc id="189960" url="https://pl.wikipedia.org/wiki?curid=189960" title="Gabriel Heinze">
Gabriel Heinze

Gabriel Iván Heinze (wym. []; ur. 19 kwietnia 1978 w Crespo) – argentyński piłkarz pochodzenia niemiecko-włoskiego grający na pozycji obrońcy oraz trener piłkarski. 
Wychowanek CA Newell’s Old Boys, w swojej karierze grał m.in. w Manchesterze United, Realu Madryt czy Olympique Marsylia, zdobywając z nimi krajowe trofea. W latach 2003–2010 reprezentował Argentynę, grając m.in. na mistrzostwach świata i igrzyskach olimpijskich. W 2015 roku rozpoczął działalność trenerską.
Życiorys.
Wczesne lata.
Po ojcu, który wywodził się z Niemców nadwołżańskich, ma pochodzenie niemieckie. Jego matka włoskiego pochodzenia z zawodu była nauczycielką. Ma trzech braci. Ze względu na swoje korzenie ma obywatelstwo niemieckie, dzięki któremu nie potrzebował zezwoleń na pracę na terenie Unii Europejskiej.
Kariera klubowa.
Jest wychowankiem Newell’s Old Boys. Do seniorskiego zespołu dołączył w 1996 roku. Rok później odszedł do hiszpańskiego Realu Valladolid. Od 1 lipca 1998 do 30 czerwca 1999 przebywał na wypożyczeniu w portugalskim Sportingu CP. Po powrocie do Valladolid zadebiutował w rozgrywkach Primera División – miało to miejsce 11 września 1999 w przegranym 0:2 meczu z Deportivo La Coruña. Grał w nim do 56. minuty, po czym został zmieniony przez Eusebio Sacristána.
1 lipca 2001 został piłkarzem francuskiego Paris Saint-Germain. W Ligue 1 zagrał po raz pierwszy 28 lipca 2001 w zremisowanym 0:0 spotkaniu z Lille OSC. W barwach PSG zagrał w sumie w 99 meczach ligowych, w których zdobył 4 gole. Przed sezonem 2004/2005 odszedł za 10 milionów euro do angielskiego Manchesteru United. Jego debiut w Premier League przypadł na zremisowany 2:2 mecz z Bolton Wanderers, który został rozegrany 11 września 2004. W 44. minucie tego spotkania zdobył gola na 1:0 po podaniu Mikaëla Silvestre. Przez kibiców klubu został wybrany najlepszym piłkarzem sezonu 2004/2005. 14 września 2005 w meczu Ligi Mistrzów z hiszpańskim Villarrealem CF (0:0) odniósł kontuzję kolana, która ostatecznie wykluczyła go z gry w pierwszym zespole do końca sezonu 2005/2006. W sezonie 2006/2007 wraz z klubem został mistrzem Anglii. Utracił w nim jednak miejsce w wyjściowym składzie na rzecz Patrice’a Evry. W związku z tym usiłował wymóc na władzach klubu wyrażenie zgody na odejście do Liverpoolu F.C., co doprowadziło do konfliktu z ówczesnym trenerem Manchesteru United Aleksem Fergusonem. Heinze w późniejszych latach w publicznych wypowiedziach żałował swojego postępowania.
Ostatecznie zmienił on klub 22 sierpnia 2007, przechodząc do Realu Madryt za 12 milionów euro. Pierwszy mecz ligowy w jego barwach rozegrał 2 września 2007 z Villarrealem (5:0). Na boisko wszedł w 58. minucie, zastępując Raúla Gonzáleza. W sezonie 2007/2008 zdobył wraz z nim mistrzostwo Hiszpanii. 1 sierpnia 2009 został zawodnikiem francuskiego Olympique Marsylia, z którym również wygrał krajową ligę. W latach 2011–2012 grał we włoskim AS Roma. Karierę zakończył w 2014 roku w macierzystym Newell’s Old Boys, z którym rok wcześniej wygrał mistrzostwo Argentyny. Najwięcej meczów w karierze rozegrał we francuskiej Ligue 1 – 157. Zdobył cztery mistrzostwa kraju – Anglii, Argentyny, Francji i Hiszpanii.
Kariera reprezentacyjna.
W reprezentacji Argentyny zadebiutował 30 kwietnia 2004 w wygranym 3:1 meczu z Libią. W jej barwach dwukrotnie wystąpił na mistrzostwach świata (2006 i 2010), dwukrotnie na Copa América (2004 i 2007), na Letnich Igrzyskach Olimpijskich 2004 w Atenach i na Pucharze Konfederacji 2005. Na igrzyskach wraz z reprezentacją zdobył złoty medal. Na Copa América dwukrotnie został wicemistrzem Ameryki Południowej. Na rozgrywanym w Niemczech Pucharze Konfederacji zdobył srebrny medal. W kadrze po raz ostatni zagrał 17 listopada 2010 w wygranym 1:0 spotkaniu towarzyskim z Brazylią.
Kariera trenerska.
13 czerwca 2015 został trenerem CD Godoy Cruz. Funkcję tę pełnił do 27 września 2015. Następnie od 20 czerwca 2016 do 1 sierpnia 2017 prowadził klub Argentinos Juniors. 12 grudnia 2017 dołączył do Vélezu Sarsfield.
Inne.
Jego nazwisko pojawiło się w mediach w kontekście afery Panama Papers. W 2005 roku podpisał umowę sponsorską z niemieckim przedsiębiorstwem Puma, a pieniądze z niej trafiały na Brytyjskie Wyspy Dziewicze, stanowiące raj podatkowy, do podmiotu zarejestrowanego na jego matkę.

</doc>
<doc id="189961" url="https://pl.wikipedia.org/wiki?curid=189961" title="Klaus Teuber">
Klaus Teuber

Klaus Teuber (ur. 1952) – niemiecki projektant gier planszowych.
Zaprojektowane przez niego gry były wielokrotnie nagradzane, w tym czterokrotnie tytułem Gry Roku w Niemczech (Spiel des Jahres).
Gry:

</doc>
<doc id="189965" url="https://pl.wikipedia.org/wiki?curid=189965" title="Bydgostia Bydgoszcz">
Bydgostia Bydgoszcz

LOTTO-Bydgostia Bydgoszcz – klub sportów wodnych, specjalizujący się w wioślarstwie, powstały 4 grudnia 1928 roku jako Kolejowy Klub Wioślarski w Bydgoszczy. Jest najbardziej utytułowanym klubem wioślarskim w Polsce, który zdobywał tytuły mistrzowskie najwięcej razy z rzędu. LOTTO-Bydgostia jest 34-krotnym Drużynowym Mistrzem Polski w Wioślarstwie w latach: 1938, 1966, 1967, 1970 oraz nieprzerwanie 30 lat z rzędu: 1993-2022.
Charakterystyka.
LOTTO Bydgostia jest trzysekcyjnym klubem sportowym, specjalizującym się w sportach wodnych, zwłaszcza w wioślarstwie, w którym jest najbardziej utytułowanym klubem w Polsce. Siedziba klubu znajduje się przy ul. Żupy 4 w Bydgoszczy nad rzeką Brdą, gdzie zlokalizowana jest również przystań. W klubie działają następujące sekcje:
Sekcja wioślarska.
Sekcja wioślarska jest wizytówką klubu od czasu jego powstania. Wyczynowi wioślarze KKW pierwsze sukcesy osiągali już w latach 30. XX w. Począwszy od 1993 roku RTW Bydgostia jest czołowym towarzystwem wioślarskim w Polsce, które zajmuje regularnie pierwsze miejsca w klasyfikacjach krajowych oraz osiąga szereg sukcesów na arenie międzynarodowej. W 2017 roku sekcja liczyła 165 zawodników w różnych grupach wiekowych: seniorów, młodzieżowców, juniorów, juniorów młodszych, młodzików oraz osób niepełnosprawnych. Działalność szkoleniową prowadziło 10 trenerów, którzy częściowo rekrutowali się spośród byłych zawodników (Aneta Bełka, Marian Drażdżewski, Bartłomiej Pawełczak i inni). W 2017 do kadry Polski zaliczono 17 zawodników klubu, w tym 9 seniorów:
Zawodnikami klubu od 2000 są także wioślarze litewscy (m.in. Rolandas Maščinskas, Mindaugas Griškonis, Saulius Ritter, Nerijus Vasiliauskas, Mykolas Masilionis, Donata Vištartaitė, Lina Šaltytė, Milda Valčiukaitė), którzy dla swojego kraju (w barwach Bydgostii) zdobywali medale olimpijskie, mistrzostw świata i Europy.
W klubie stworzono piramidę edukacyjną, umożliwiającą uprawianie wyczynowego wioślarstwa i jednoczesną naukę we współpracujących szkołach: gimnazjum nr 9, szkołach średnich i uczelniach wyższych. W latach 1993-2016 skorzystało z tego ponad 200 zawodników i zawodniczek Bydgostii, którzy oprócz wysokich wyników sportowych uzyskali wyższe wykształcenie.
Klub prowadzi nabór dziewcząt i chłopców do wioślarskiej klasy sportowej w Gimnazjum nr 6 w Bydgoszczy oraz klasy sportowej w XI Liceum Ogólnokształcącym Mistrzostwa Sportowego w Bydgoszczy. Patronem klubu w latach 1928-1996 były Zakłady Naprawy Taboru Kolejowego w Bydgoszczy, w latach 1996-2004 Bydgoska Fabryka Kabli, a od 2004 sponsorem strategicznym jest Totalizator Sportowy.
Sekcja kajakowa.
Sekcja kajakowa powstała w 1928 roku. Miała ona charakter turystyczny, a jej członkowie rekrutowali się głównie z zawodników, którzy kończyli wyczynową karierę wioślarską. Sekcja organizowała spływy Brdą z Koronowa do Bydgoszczy oraz uczestniczyła w wyścigach kajakowych o mistrzostwo Bydgoszczy oraz w imprezach ogólnopolskich. Od 1950 przekształciła się w sekcję turystyki kajakowej, biorąc udział wyłącznie w imprezach organizowanych przez PZK i PTTK. Kajakarze KKW organizowali w 1977 i 1988 Ogólnopolskie Zloty Turystów Kolejarzy, a w 1959 zdobyli nagrodę Ministerstwa Komunikacji. W latach 70. XX w. instruktorzy KKW: Józef Siuda i Zdzisław Piętka prowadzili polskie ekipy na Międzynarodowych Spływach Kajakowych w Jugosławii, a w 1982 Józef Siuda został komandorem polskiej reprezentacji na spływie im. króla Jana III Sobieskiego Dunajem na Węgrzech. Sekcja turystyki kajakowej bierze udział w kilkudziesięciu imprezach rocznie, także w sezonie zimowym. W latach 90. sekcja znajdowała się w czołówce punktacji generalnej Polskiego Towarzystwa Turystyczno-Krajoznawczego i Polskiego Związku Kajakowego.
Sekcja żeglarstwa morskiego.
Początki sekcji żeglarstwa morskiego sięgają 1967 roku, kiedy z inicjatywy wiceprezesa klubu Brda Bydgoszcz, inż. Aleksandra Kaszowskiego w ZNTK wybudowano żaglowy jacht pełnomorski „Euros”. Jego armatorem był KKS Brda, gdzie utworzono sekcję żeglarską (w tym czasie ZNTK była także patronem KKW). Portem macierzystym jednostki była Bydgoszcz, a stałym miejscem postoju – port jachtowy Stoczni Gdańskiej. W kolejnych latach „Euros” odbył kilka pionierskich wypraw oceanicznych, m.in. po raz pierwszy opływając Islandię (1968), dokonując pierwszego w historii żeglarstwa przejścia cieśniny Pentland Firth przez jacht żaglowy (1970), opływając przylądek Horn (1972, trzeci raz po Darze Pomorza i Polonezie), rejs non stop z Buenos Aires do Helu (kapitan Henryk Jaskuła), opłynięcia Spitsbergenu (1977) i inne. Pomiędzy rejsami wyczynowymi pływał w rejsach szkoleniowo-stażowych. Jacht służył do 12 sierpnia 1984, kiedy rozbił się o kamienie falochronu wschodniego portu w Górkach Zachodnich i zatonął na torze wodnym.
W latach 1978-1979 w ZNTK zbudowano kolejny mniejszy jacht morski typu „Horn 30” zwany „Zentek”. W 1985 odbył on swój jedyny wyczynowy rejs na północne krańce Bałtyku, poza tym służąc celom szkoleniowym. W 1990 po jego sprzedaży, w ZNTK przystąpiono do budowy następcy „Eurosa” – trzymasztowego żaglowego jachtu pełnomorskiego typu J-80 Solanus, który został zwodowany 3 maja 1992 roku w porcie jachtowym Górki Zachodnie w Gdańsku. Jego armatorem stała się sekcja żeglarska, którą przeniesiono z KKS Brda do KKW-ZNTK.
W 1992 Solanus odbył pierwszą w dziejach polskiego żeglarstwa wyprawę na Lofoty, w 1995 pokonał cieśninę Pentland Firth, w 1997 opłynął Islandię (śladem dawnej wyprawy Eurosa), a w kolejnych latach odbywał rejsy wokół archipelagu Svalbard (2001), na Grenlandię (2003), do Londynu, Oslo i innych portów. W latach 2010–2011 „Solanus” odbył wyprawę „Morskim szlakiem Polonii”, który obejmował pierwsze w historii polskiego żeglarstwa (czwarte na świecie przez jacht żaglowy) opłynięcie w jednym rejsie obydwu Ameryk poprzez Przejście Północno-Zachodnie (kanadyjska Arktyka) i wokół przylądka Horn. Wyprawę wspierały władze miasta Bydgoszczy, województwa kujawsko-pomorskiego oraz Totalizatora Sportowego. W 2015 odbyto wyprawę „Morskim szlakiem Polonii 2015” wzdłuż brzegów Norwegii, a następnie wokół Spitsbergenu. W 2016 sekcja żeglarstwa morskiego liczyła około 40 członków i kilkudziesięciu sympatyków. Siłą napędową wielu wypraw był dziennikarz sportowy, pisarz marynista i żeglarz Zbigniew Urbanyi (zm. 2004), który dbał m.in. o oprawę rejsów, związaną z promocją Bydgoszczy i regionu.
Działania promocyjne.
Klub poza działalnością sportową prowadzi wielorakie działania promocyjne dotyczące sportów wodnych. Jest organizatorem corocznych regat Wielka Wioślarska o Puchar Brdy w Bydgoszczy. Impreza odbywa się na rzece Brdzie z metą przy Rybim Rynku. W wyścigach uczestniczą czołowe osady polskie i zagraniczne, a od 2004 tradycją są także wyścigi osad uniwersytetów brytyjskich: Oxford i Cambridge na długości 10 km (od Brdyujścia do centrum miasta). Klub organizuje ponadto Otwarte Mistrzostwa Bydgoszczy na Ergometrze Wioślarskim. Corocznym rytuałem jest Trening Noworoczny Wioślarzy przeprowadzany w południe 1 stycznia. Klub współpracuje z wioślarską Federacją Litwy oraz klubami niemieckimi: Wiking Berlin i Berliner Ruder Club. Od 1993 wydano kilkanaście książek promujących bydgoskie wioślarstwo oraz osiągnięcia sportowe i turystyczne klubu, a w 2012 roku wyemitowano okolicznościowe „Dukaty Bydgostii”.
Książki wydane staraniem RTW Bydgostia:
Historia sekcji wioślarskiej.
Okres międzywojenny.
4 grudnia 1928 z inicjatywy: inż. Kazimierza Stabrowskiego, Franciszka Hoffmanna i Stanisława Thienela utworzono sekcję wioślarską Kolejowego Klubu Sportowego „Sparta”. 12 kwietnia 1929 klub ten przystąpił do Kolejowego Przysposobienia Wojskowego. Tego samego dnia zmieniono nazwę sekcji wioślarskiej na Kolejowy Klub Wioślarski (KKW). Początkowo liczył on 79 członków. Ustanowiono banderę klubową, strój sportowy oraz strój galowy. Z kwesty pracowników Warsztatów Kolejowych zakupiono 6 łodzi, na których rozpoczęto treningi. Pierwszym trenerem był (do września 1929) członek Bydgoskiego Towarzystwa Wioślarskiego Franciszek Brzeziński. W czerwcu 1929 pracownicy Warsztatów Kolejowych zbudowali przy ul. Żeglarskiej na Jachcicach pierwszą przystań klubową. W 1930 założono sekcję kobiecą, dla której zbudowano oddzielny szałas wioślarski. Począwszy od 1933 klub odnosił sukcesy w skali miasta i regionu. Liczył wówczas 150 członków oraz 10 łodzi i 27 kajaków. W 1934 na zaproszenie władz niemieckich uczestniczył w Międzynarodowym Spływie Wioślarskim okolicami Berlina. W 1934 i 1936 klub zajął 6. miejsce, a w 1935 i 1937 – 4. miejsce w punktacji Polskiego Związku Towarzystw Wioślarskich. Tabor wzbogacano o nowe jednostki, m.in. ósemkę sportową „Marszałek Piłsudski”, motorówkę „Żbik” i łódź półwyścigową „Grażyna”. W latach 1938–1939 zawodnicy KKW odnosili sukcesy ogólnopolskie, a klub uznawany był za najlepszy w Bydgoszczy. Ósemka i czwórka ze sternikiem zdobyty tytuły mistrzów kraju, a w 1938 klub uplasował się na 1. miejscu w kraju w klasyfikacji PZTW. W 1939 obie osady zdobyły tytuły wicemistrzowskie, a ponadto czwórka KKW zdobyła dla Polski po raz pierwszy „Puchar Bałtyku”. U progu II wojny światowej klub liczył 271 członków, a tabor składał się z 7 łodzi klepkowych, 3 wyścigowych, motorówki i 8 kajaków. W 1939 osady w 21 startach odniosły 9 zwycięstw, 9 drugich miejsc, a ponadto po jednym trzecim, czwartym i piątym miejscu. Czterech zawodników klubu - Dondajewski, Czarkowski, Parzysz, Chodziński - zakwalifikowało się w 1939 roku na igrzyska olimpijskie, które miały odbyć się w roku 1940 w Helsinkach. W maju 1939 odebrano od nich w Toruniu ślubowanie olimpijskie, jednak z uwagi na wybuch wojny igrzyska nie odbyły się.
Okres powojenny.
Klub reaktywowano bezpośrednio po zakończeniu II wojny światowej. W latach 1946-1948 podczas mistrzostw Polski rozgrywanych w Brdyujściu (1946, 1947) i Kruszwicy (1948), KKW zdobywał tytuły wicemistrzowskie (za BTW). W 1949 roku po reorganizacji sportu polskiego na wzór sowiecki, klub włączono do zrzeszenia sportowego „Kolejarz”. W ramach tego zrzeszenia w Bydgoszczy funkcjonowały dwa kluby: Związkowy KS Kolejarz-Brda (wielosekcyjny, znany pod nazwą Brda Bydgoszcz) oraz Wioślarski ZKS Kolejarz z sekcjami: wioślarską i kajakową i ok. 500 członkami. W 1950 ósemka klubu zwyciężyła w mistrzostwach Polski rozgrywanych w Brdyujściu. W tym roku w klasyfikacji mężczyzn klub zajął 2. miejsce, a kobiet – 5. miejsce w Polsce. W latach 1951-1958 w rozgrywkach okręgu pomorskiego wioślarze KKW zajmowali z reguły 2. miejsce za wioślarzami Stali (BTW) lub OWKS. Lepiej wypadały wioślarki klubu, które w 1953 zdobyly tytuły mistrzyń Polski w ósemce, a w 1956 czwórka kobiet (Maria Dopierała, Anna Gołębiewska, Sabina Matuszewska-Zdziennicka, Maria Kowalska i sternik Danuta Migocka) na Mistrzostwach Europy zdobyła pierwszy srebrny medal w historii kobiecego wioślarstwa w Polsce.
Po odwilży październikowej w 1956 roku powrócono do dawnej organizacji sportu opartej na samodzielnych klubach o tradycyjnych nazwach. Klub stał się organizacją ogólnie dostępną. W latach 1956–1980 zawodnicy KKW odnosili szereg sukcesów, występując w kadrze Polski na imprezach międzynarodowych. Do czołowych polskich osad wioślarskich w latach 60 i 70. XX w. należała dwójka bez sternika KKW w składzie Jerzy Broniec i Alfons Ślusarski. W 1970 zdobyła ona wicemistrzostwo świata , w 1971 brązowy medal ME oraz trzykrotnie reprezentowała Polskę w igrzyskach olimpijskich (1968, 1972, 1976). W 1972 osada zwyciężyła w Królewskich Regatach w Henley-on-Thames, zdobywając na rok wieczystą nagrodę „Silver Goblets”, ufundowaną w 1939. Zawodnicy KKW wyróżniali się także w wioślarstwie młodzieżowym, a w latach 1966, 1967 i 1970 osiągali tytuł drużynowego mistrza Polski. Obniżenie poziomu sportowego zanotowano w latach 1975-1990, m.in. z powodu wycofywania się kolei z finansowania sportu oraz obniżenia popularności dyscypliny wśród młodzieży. W 1991 w klubie trenowało ok. 40 zawodników.
Nowa era bydgoskiego klubu rozpoczęła się w połowie lat 90. XX w. Klub odstąpił spod patronatu kolei i związał się z miastem, czego świadectwem była zmiana nazwy. W 1996 sponsorem głównym została Bydgoska Fabryka Kabli, a w 2004 Totalizator Sportowy. Odrodzony na komercyjnych zasadach i dobrze zarządzany przez prezesa Zygfryda Żurawskiego klub wszedł w długoletni okres sukcesów. Od 1993 nieprzerwanie jest najwyżej sklasyfikowanym klubem wioślarskim w Polsce. Od 1994 roku zawodnicy regularnie przywozili medale z prestiżowych zawodów międzynarodowych. Najbardziej utytułowanymi reprezentantami Lotto/Bydgostii są: Robert Sycz, Magdalena Fularczyk-Kozłowska i Natalia Madaj – zdobywcy złotych medali olimpijskich, wielokrotnie nominowani w Plebiscytach Przeglądu Sportowego na Najlepszego Sportowca Polski. Klub wypromował 28 olimpijczyków. Zawodnicy Bydgostii zdobyli 8 medali na igrzyskach olimpijskich, kilkaset w rozgrywkach międzynarodowych, a tysiące w mistrzostwach Polski. Trenerami klubowymi i kadrowymi reprezentantów Polski byli m.in. Jerzy Broniec, Marian Drażdżewski i Marcin Witkowski. W latach 1928-2016 członkowie klubu zdobyli na imprezach międzynarodowych 151 medali (52 , 53 , 46 ), a na mistrzostwach Polski 1743 medale (715 , 537 , 491 ).
Osiągnięcia zawodników Bydgostii (1928-2016):
Prezesi klubu.
Poniżej niepełna lista prezesów klubu:
Baza sportowa.
Pierwszą przystań KKW zbudowano na nabrzeżu Brdy na Jachcicach obok kolejowych mostów Dworcowych w Bydgoszczy. Prace wykonali członkowie klubu z Działu Gospodarczego Warsztatów Kolejowych. Uroczyste otwarcie przystani nastąpiło 23 czerwca 1929 roku. Mieściła ona składnicę łodzi, szatnię, łazienkę, natryski, warsztat i pokój administracyjny. W 1930 zbudowano drugi szałas wioślarski dla sekcji dziewcząt oraz przygotowano teren pod strzelnicę i kręgielnię (otwartą w 1933). W 1931 bazę klubu wizytował przebywający wówczas w Bydgoszczy minister komunikacji Alfons Kühn. W 1936 wzniesiono szałas letni w dzielnicy Bydgoszcz Wschód, by poprawić organizację treningów.
Po II wojnie światowej w 1960 w tzw. bydgoskiej „dzielnicy wioślarzy” zbudowano nową stanicę wodną, w której zlokalizowano siedzibę klubu. Cały kompleks składał się z: budynku sekcji wioślarskiej mieszczącego m.in. biura, siłownię, saunę, bar, basen i hangar dla łodzi, sali ergometrów oraz pawilonu sekcji kajakowej. Przystań wyposażono w awanport oraz nabrzeże do cumowania łodzi i motorówek.
W grudniu 2015 rozstrzygnięto konkurs na opracowanie koncepcji architektoniczno-urbanistycznej nowej przystani klubowej. Wygrała praca „YachtClub – przystań wioślarska” autorstwa Andrzeja Głąba z Gliwic. Do 2018 roku istniejąca przystań miała zostać zmodernizowana i rozbudowana o oszklony od strony rzeki budynek z hangarem, strefą recepcyjną, salą ćwiczeń, szatniami oraz pokojami hotelowymi. Całkowity koszt inwestycji szacowano na 15 mln zł (a następnie na 24 mln zł), a finansowanie miały zapewnić środki pochodzące od miasta Bydgoszczy oraz Funduszu Rozwoju Kultury Fizycznej. Ostatecznie prace rozpoczęto właśnie w roku 2018 od prac rozbiórkowych (usunięto stare zabudowania) i porządkowych w miejscu pod nową część przystani. Następnie, w grudniu 2018 podjęto prace przy fundamentach nowego budynku oraz budowę łącznika między starym a nowym obiektem. Po oddaniu ich do użytku, przeprowadzono modernizację obiektu z 1959. W efekcie kosztem 29 mln zł przystań zyskała hangar na łodzie, sale ćwiczeń, siłownie, pokoje fizjoterapii (wszystkie w nowej części budynku), biurowe, noclegowe, zaplecze sanitarne, salę szkoleniową, pomieszczenia techniczne oraz parking. Przebudowane zostały także nabrzeża, przy których pojawiły się nowe pomosty pływające o długości 24 m i zadaszony awanport na granicy klubów RTW i BTW. Przewidywany pierwotnie termin oddania do użytku w roku 2019 przełożono następnie na wiosnę 2020. W połowie 2019 nowa część budynku była doprowadzona do stanu surowego zamkniętego, a 15 listopada 2019 została udostępniona klubowi. 13 sierpnia 2020 oddano do użytku najstarszą część obiektu, kończąc tym samym inwestycję.
Sportowcy Bydgostii.
Olimpijczycy z KKW / Bydgostii.
Trenerem kadrowym mistrzów olimpijskich w dwójce podwójnej był Jerzy Broniec.
Trenerem kadrowym mistrzów olimpijskich w dwójce podwójnej był Jerzy Broniec.
Trenerem srebrnych medalistów w czwórce bez sternika kategorii lekkiej na Igrzyskach Olimpijskich w Pekinie w 2008 był Marian Drażdżewski.
Trenerem kadrowym brązowych medalistek olimpijskich w dwójce podwójnej był Marcin Witkowski.
Trenerem kadrowym złotych medalistek olimpijskich w dwójce podwójnej oraz brązowych medalistek olimpijskich w czwórce podwójnej był Marcin Witkowski
Mistrzostwa świata.
Medale zawodników Bydgostii w Mistrzostwach Świata seniorów:
Medale zawodników Bydgostii w Mistrzostwach Świata w wioślarstwie morskim:
Medale zawodników Bydgostii w Akademickich Mistrzostwach Świata:
Medale zawodników Bydgostii w Młodzieżowych Mistrzostwach Świata:
Medale zawodników Bydgostii w Mistrzostwach Świata juniorów:
Mistrzostwa Europy.
Medale zawodników Bydgostii w Mistrzostwach Europy seniorów:
Medale zawodników Bydgostii w Akademickich Mistrzostwach Europy:
Medale zawodników Bydgostii w Mistrzostwach Europy na Ergometrze Wioślarskim:
Osiągnięcia drużynowe.
LOTTO-Bydgostia jest 29-krotnym Drużynowym Mistrzem Polski w Wioślarstwie w latach: 1938, 1966, 1967, 1970 oraz nieprzerwanie od 1993 roku. Żaden klub w Polsce nie osiągnął tylu tytułów Drużynowego Mistrza Kraju z rzędu.
Klasyfikacja Drużynowych Mistrzostw Polski w Wioślarstwie:
Osiągnięcia indywidualne.
W latach 1928-2016 członkowie klubu zdobyli na mistrzostwach Polski 1743 medale (715 złotych , 537 srebrnych , 491 brązowych ).
Zawodnicy o największych osiągnięciach krajowych i zagranicznych:
Plebiscyty Przeglądu Sportowego.
Kilku zawodników/zawodniczek Bydgostii było nominowanych w Plebiscytach Przeglądu Sportowego na Najlepszego Sportowca Polski:

</doc>
<doc id="189967" url="https://pl.wikipedia.org/wiki?curid=189967" title="Podproże">
Podproże

Podproże – element konstrukcyjny w formie belki konstrukcyjnej przenoszącej obciążenia na ścianę pod otworami w konstrukcji budowli (np. oknami, drzwiami). Stosowany rzadziej niż nadproże ze względu na mniejsze obciążenia konstrukcyjne spotykane w typowych obiektach. Często zintegrowany z wieńcem stropu lub fundamentem w przypadku parteru budynku. 
Bywa nieodzownym elementem modernizacji starych budynków, pozwalającym na równomierne rozłożenie nacisku nadbudowy na ławę fundamentową lub ścianę nośną niższej kondygnacji. Przykładowo, w modernizacjach secesyjnych kamienic polegających na tworzeniu dużych witryn sklepowych, na parterze budynku stosuje się kratownicę stalową okalającą otwór – pełniącą funkcję zarówno nadproża, podproża jak i systemu podpór.

</doc>
<doc id="189969" url="https://pl.wikipedia.org/wiki?curid=189969" title="Łotysze">
Łotysze

Łotysze ("łot. latvieši") – naród bałtycki, stanowiący większość (około 62%) ludności Łotwy posługujący się językiem łotewskim.
Współczesny naród łotewski powstał z połączenia ugrofińskiego plemienia Liwów z bałtyckimi plemionami Zemgalów, Zelów, Kurów i Łatgalów, od których pochodzi nazwa Łotwy.
Kultura Łotyszy posiada silne wpływy kultury niemieckiej i skandynawskiej z uwagi na setki lat niemieckiego i skandynawskiego (głównie szwedzkiego) panowania, dominacji i osadnictwa na terenie całej Łotwy. Łotysze ze wschodniej części kraju posiadają także wpływy kultur słowiańskich (polskiej, rosyjskiej).
Łotysze posługują się językiem łotewskim z grupy bałtyckiej języków indoeuropejskich.
Na Łotwie mieszka ok. 1,4 miliona Łotyszy. Większość z nich wyznaje protestantyzm (luteranizm). Katolicyzm przeważa na wschodzie kraju (Łatgalia). Duży jest również odsetek osób bezwyznaniowych.
Łotysze, z uwagi na wcześniejszą politykę ZSRR, stanowią na terenie Łotwy tylko nieco ponad połowę mieszkańców. Od maja 1940 roku rozpoczęła się radziecka okupacja Łotwy, i w okresie tym w kraju osiedliło się wielu Rosjan (a także pewna liczba Ukraińców i Białorusinów), którzy w większości pozostali tam do dziś. Ponieważ wielu z nich nie zasymilowało się z rodzimą ludnością (nawet nie nauczyło się języka łotewskiego), rząd Łotwy nie przyznał im obywatelstwa, pomimo że wielu z nich urodziło się już na terytorium Łotwy. Kwestia nieprzyznania obywatelstwa łotewskiego wielu zamieszkującym ten kraj Rosjanom jest przedmiotem sporów dyplomatycznych. Podobny problem z poradziecką mniejszością rosyjską występuje w Estonii, w mniejszym stopniu na Litwie.

</doc>
<doc id="189970" url="https://pl.wikipedia.org/wiki?curid=189970" title="Złoty interes">
Złoty interes



</doc>
<doc id="189973" url="https://pl.wikipedia.org/wiki?curid=189973" title="Firlej (województwo lubelskie)">
Firlej (województwo lubelskie)

Firlej – wieś w powiecie lubartowskim województwa lubelskiego, położona na Wysoczyźnie Lubartowskiej. Leży nad jeziorem o tej samej nazwie.
Siedziba gminy Firlej oraz parafii rzymskokatolickiej Przemienienia Pańskiego. Dawniej miasto; lokacja miejska Firleja z 1557 roku nie została zrealizowana, lokowany w 1629 roku, zdegradowany w 1869 roku. Prywatne miasto szlacheckie "Firlejów", położone w województwie lubelskim, w 1739 roku należało do klucza Lubartów Lubomirskich. 
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Firlej. Według Narodowego Spisu Powszechnego (III 2011 r.) wieś liczyła 1175 mieszkańców.
Ośrodek turystyczny.
Historia.
Początki Firleja wiążą się z rodem Firlejów. Miasto założył w 1557 r. Mikołaj Firlej. Kolejnymi właścicielami byli Zasławscy, Lubomirscy i Sanguszkowie. W 1839 roku Firlej przejął w posiadanie Henryk Łubieński – ówczesny prezes Banku Polskiego. 9 maja 1831 roku pod Firlejem stoczono jedną z bitew powstania listopadowego.
Miasto miało swój udział w powstaniu listopadowym i styczniowym. Toczyły się tu bitwy, czego śladem są mogiły powstańców w pobliskim Sobolewie. 13 stycznia 1870 r. pozbawiono Firlej praw miejskich. W czasie I wojny światowej osada została zniszczona przez wycofujących się Rosjan. W pierwszej połowie sierpnia 1920 na firlejowskim rynku marszałek Piłsudski przyjął defiladę wojsk, które wyruszały na front w walce z bolszewikami. 
W czasie okupacji niemieckiej na tym terenie działał oddział AK kpt. T. Pośpiecha. W okolicy intensywne działania prowadziły też oddziały partyzanckie Gwardii Ludowej dokonując wielokrotnie rozbrajania posterunków niemieckich w celu zdobycia broni, niszcząc kontyngenty zboża dla Niemców i rozbijając urzędy gminne. Osadę wyzwoliła w lipcu 1944 roku 27 Wołyńska Dywizja Piechoty AK. 
Powojenne ożywienie gospodarcze związane było z rozwojem turystyki opartej na walorach przyrodniczych – lasach sosnowych i dwóch jeziorach (jeziorze Firlej z kąpieliskiem, ośrodkiem sportów wodnych i licznymi ośrodkami wypoczynkowymi oraz jeziorze Kunów z łowiskami wędkarskimi).
Komunikacja.
Firlej położony jest przy drodze krajowej nr 19, w odległości 40 km od Lublina i 210 km od Białegostoku. Posiada liczne połączenia autobusowe.

</doc>
<doc id="189979" url="https://pl.wikipedia.org/wiki?curid=189979" title="Roki sądowe">
Roki sądowe

Roki sądowe – w polskim systemie prawnym stałe posiedzenie sądu, które odbywa się poza jego siedzibą lub nawet poza obszarem jego właściwości.
Współczesne prawo.
Określenie użyte przez ustawodawcę w art. 22 ustawy Prawo o ustroju sądów powszechnych z 1985 roku. Obecnie możliwość odbywania stałych posiedzeń poza siedzibą lub obszarem właściwości sądu umożliwia art. 43 ustawy "Prawo o ustroju sądów powszechnych" (). Przesłankami warunkującymi możliwość stosowania tej instytucji są:
Możliwość zarządzania odbywania stałych posiedzeń sądu poza jego siedzibą posiada minister sprawiedliwości (np. na podstawie zarządzenia ministra sprawiedliwości z dnia 11 grudnia 1987 r. w sprawie odbywania stałych posiedzeń sądowych (roków sądowych) przez sądy rejonowe Sąd rejonowy w Ostrowie Wielkopolskim odbywa stałe posiedzenia sądowe (roki sądowe) w Ostrzeszowie, a Sąd rejonowy w Kędzierzynie-Koźlu odbywa stałe posiedzenia sądowe (roki sądowe) w Głubczycach).
W miejscowościach, w których sąd odbywa swoje stałe posiedzenie (odbywają się roki) działają zazwyczaj stałe sekretariaty spełniające czynności sekretariatu wydziału w zakresie spraw rozpoznawanych na rokach.
Inne znaczenia pojęcia „Roki”.
Roki – w polskim języku prawniczym w XIII wieku, "„...oznaczały terminy, w których się do sądu stawić było trzeba, a więc i same sądy i pozwy do nich”" 

</doc>
<doc id="189980" url="https://pl.wikipedia.org/wiki?curid=189980" title="Karabin Zastava M76">
Karabin Zastava M76

M76 – samopowtarzalny karabin wyborowy produkowany przez jugosłowiańskie zakłady Zastava Arms (dawne zakłady Crvena Zastava).
Historia konstrukcji.
Do końca lat 60. podstawowymi karabinami wyborowymi Jugosłowiańskiej Armii Ludowej były powtarzalne M48 i M69. Na początku lat siedemdziesiątych postanowiono zastąpić je karabinem samopowtarzalnym.
Konstrukcję nowego karabinu postanowiono oprzeć na produkowanym w zakładach Crvena Zastava karabinie M64 (wersja licencyjna karabinu AK). Zmiany konstrukcyjne wynikały z przystosowania karabinu M76 do strzelania silnym nabojem karabinowym 7,92 x 57 mm Mauser. Nie wprowadzono natomiast większych zmian w sposobie działania automatyki. Zachowano także suwadło o dużej masie które zapewnia wysoką niezawodność broni, ale zmniejsza celność (M76 ma celność wyraźnie niższą niż inne, konstruowane od podstaw karabiny wyborowe).
Produkcję karabinu M76 rozpoczęto pod koniec lat siedemdziesiątych i w następnych latach stał się on podstawowym karabinem wyborowym armii jugosłowiańskiej. W następnych latach powstały także prototypowe wersje kalibru 7,62 x 54 mm R i 7,62 x 51 mm NATO jednak prawdopodobnie nie były one produkowane.
W czasie wojny w Bośni i Hercegowinie i innych konfliktów toczących się na terenie Jugosławii karabiny M76 były powszechnie używane przez wszystkie strony konfliktu. Obecnie jest nadal produkowany. Oprócz wersji M76 produkowana jest obecnie wersja M91 kalibru 7,62 x 54 mm R, wyposażona w kolbę wzorowaną na kolbie karabinu wyborowego SWD.
Opis konstrukcji.
Karabin Zastava M76 jest indywidualną bronią samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy. Ryglowanie przez obrót zamka w lewo (dwa rygle). Mechanizm spustowy umożliwia strzelanie ogniem pojedynczym. Dźwignia bezpiecznika po prawej stronie komory zamkowej. Zasilanie z pudełkowych magazynków pojemności 10 naboi. Zasadniczym celownikiem jest celownik optyczny M76 o powiększeniu 4 x 24 o nastawach od 100 do 1200 m. W nocy można stosować pasywny celownik noktowizyjny o powiększeniu 5 x 80. Celownik optyczny i noktowizyjny jest mocowany na szynie znajdującej się po lewej stronie komory zamkowej. Otwarte przyrządy celownicze składają się z muszki i celownika krzywkowego (ze szczerbiną). Kolba stała, drewniana, wyposażona w gumowy amortyzator.

</doc>
<doc id="189984" url="https://pl.wikipedia.org/wiki?curid=189984" title="Flaga Komorów">
Flaga Komorów

Flaga Komorów – jedna z najmłodszych flag państwowych. Obowiązuje od 7 stycznia 2002 roku. Z ostatniej flagi Komorów została tylko część z półksiężycem i czterema gwiazdami. Zieleń symbolizuje federację i islam, będący religią państwową. Cztery pozostałe kolory symbolizują wyspy archipelagu Komorów – żółty symbolizuje Moheli, czerwony – Anjouan, granatowy – Wielki Komor, na którym znajduje się stolica państwa, Moroni; natomiast biały czwartą dużą wyspę archipelagu – Majottę, która jest terytorium zależnym Francji.

</doc>
<doc id="189986" url="https://pl.wikipedia.org/wiki?curid=189986" title="Anne Rice">
Anne Rice

Anne Rice, pseud. Anne Rampling i A.N. Roquelaure, właśc. Howard Allen Frances O’Brien (ur. 4 października 1941 w Nowym Orleanie, zm. 11 grudnia 2021 w Rancho Mirage) – amerykańska autorka głównie literatury grozy, autorka bestsellerowego cyklu "Kroniki wampirów", który wywarł duży wpływ na subkulturę gotycką. Żona poety i malarza Stana Rice’a, matka pisarza .
Życiorys.
Dzieciństwo.
Urodziła się i spędziła większość życia w Nowym Orleanie w stanie Luizjana, który stał się tłem wielu jej powieści. Rodzice – Katherine i Howard O’Brienowie – nazwali ją Howard, po ojcu. Imię Anne przyjęła pierwszego dnia w szkole, kiedy została zapytana o imię. Jej matka, która była przy tym obecna, zaakceptowała wybór córki i nie poprawiła jej. Katherine, jak na owe czasy kobieta bardzo wykształcona, nie chciała w żaden sposób ograniczać swoich dzieci. Pozwalała im nawet rysować po ścianach. "Dała mi tyle wspaniałych rzeczy", mówi Anne, "ale najbardziej cenię sobie to, że obdarzyła mnie wiarą w samą siebie, w to, że mogę dokonać wielkich rzeczy. Obdarzyła mnie poczuciem nieskończonej mocy". Matka Anne opowiadała swoim córkom niezliczone, fantastyczne historie, a także opowiadała o książkach i filmach, z którymi się zapoznała. Zaciekawiła je także pisarstwem Dickensa, który stał się ulubionym autorem pisarki. Anne miała bardzo bujną wyobraźnię, której dawała upust pisząc sztuki dla siebie i swoich sióstr. Spacerując po Nowym Orleanie często zaglądała do starych, opuszczonych domostw w nadziei, że natknie się tam na ducha. Była wychowana przez matkę jako katoliczka i mocno wierzyła w Boga. Modliła się w swoim małym oratorium urządzonym w nieużywanej łazience na tyłach domu. Chciała wtedy zostać zakonnicą.
W 1942 Howard zaciągnął się na trzy lata do wojska pozostawiając żonę samą z dwójką małych dzieci, Anne i Alice. Katherine przyzwyczajona do dużego statusu społecznego i komfortu materialnego, nie poradziła sobie z trudną sytuacją finansową rodziny. Popadła w alkoholizm. Nie pomógł jej nawet powrót męża z wojny. Zmarła na wylew w lipcu 1956. Piętnastoletnia Anne musiała zająć się domem oraz dwiema młodszymi od siebie siostrami, Tamarą i Karen.
Ojciec Anne ożenił się powtórnie w 1958 i z powodu przeniesienia przeprowadził się do Richardson w stanie Teksas. Tam też Anne zaczęła uczęszczać do świeckiego liceum. Poznała tam swojego przyszłego męża Stana Rice, który jednak nie wykazywał większego zainteresowania jej osobą. Wychowana w szkole katolickiej, w której obowiązywała cenzura literatury, zaczytywała się, wbrew nakazom swego ojca, w filozofii egzystencjalnej. Poznała dzieła pisarzy takich jak Hemingway czy Woolf. Przed ukończeniem liceum przestała wierzyć w Boga.
Studia.
Uczęszczała na studia w Texas Women’s College w Denton, lecz po roku porzuciła je by wraz ze swoją współlokatorką, Ginny, przenieść się do San Francisco i rozpocząć pracę w firmie ubezpieczeniowej. Stan po ukończeniu liceum (rok później) pojechał za nią do Denton, ale Anne już tam nie było. Zaczęli ze sobą korespondować. W 1961 Stan oświadczył się w nietypowy sposób – wysyłając jej telegram. Ślub odbył się 14 października 1961 w Teksasie. W rok później, po zakończonych studiach Stana, przenieśli się do San Francisco, gdzie oboje kontynuowali naukę. Anne studiowała nauki polityczne, chociaż w dalszym ciągu chciała zostać pisarką.
Po uzyskaniu tytułu magistra (rok 1964, Stan ukończył wtedy wydział Twórczego Pisania) Anne postanowiła popracować nad swoim warsztatem pisarskim i zaczęła pisać jedno opowiadanie dziennie. Pamiętając z czasów dzieciństwa opowieści matki o wampirach, Anne umieściła w jednym z nich postać młodego reportera przeprowadzającego wywiad z wampirem. Pisarka opublikowała w tym okresie swoje pierwsze opowiadanie "Czwarty października, 1948" oraz pierwszy rozdział minipowieści "Nicholas i Jean" w magazynie uniwersyteckim o nazwie "Transfer". Pozostałe opowiadania wylądowały w szufladzie.
W 1966 państwu Rice urodziła się córka, Michelle. Stan wykładał w tym czasie na wydziale Twórczego Pisania Uniwersytetu Stanowego, a Anne była na studiach pomagisterskich i przesiadywała w bibliotekach szukając tematów, które mogły przynieść jej pomysły na powieść. W 1969 państwo Rice przeprowadzili się do Berkeley. Kiedy Michelle miała 4 lata, wykryto u niej ostrą postać białaczki. W tym okresie Stan otrzymał 5000 dolarów z "National Endowment for the Arts", które pozwoliły państwu Rice na zabranie jej do Disneylandu. Małżeństwo chwytało się wszelkich sposobów, w tym leków eksperymentalnych. Pomimo to Michelle zmarła kilka tygodni przed swoimi szóstymi urodzinami. Jej rodzice zaczęli topić smutki w alkoholu, jednak Anne nie poddała się całkowicie rozpaczy. Skończywszy studia pomagisterskie, podjęła pracę jako korektorka w wydawnictwie prawniczym, jednak wciąż wierzyła, że jej powołaniem jest pisarstwo. Wtedy mąż poradził jej zajęcie się pisaniem na poważnie.
Kariera pisarska.
Sięgnęła do szuflady i znalazła opowiadanie o wampirze opowiadającym w wywiadzie o swoim ciężkim nieśmiertelnym życiu. Zaczęła je rozwijać. Nadała głównemu bohaterowi imię Louis i zaczęła rozwijać wątek jego śmiertelnej przeszłości. Kiedy dotarła do momentu, w którym traci on brata, powróciła rozpacz po stracie córki. "Spoglądanie oczami Louisa pozwoliło mi pisać o życiu w sposób w jaki nie byłoby to możliwe w zwykłej, współczesnej powieści. W takiej formie nie mogłabym przedstawić mojego życia w wiarygodny sposób. Nie wiedziałam, jak mogłabym go użyć. Gdy już porzuciłam to wyzwanie i zaczęłam pisać Wywiad z wampirem, wszystko to wskoczyło na swoje miejsce. Mogłam opisywać rzeczywistość poprzez fantazję". Pisała przeważnie w nocy, ukończyła pracę w przeciągu pięciu tygodni. Długo nie mogła znaleźć wydawcy swojego dzieła. W końcu, w 1974 roku na konferencji pisarskiej w Squaw Valley, poznała agentkę, Phyllis Seidel, której udało się sprzedać powieść wydawnictwu Knopf. Książka ukazała się w maju 1976 i w ciągu pierwszego roku sprzedaży zarobiła prawie milion dolarów. Wkrótce Paramount Pictures kupił prawa do jej zekranizowania za 150 tys. dolarów, za które państwo Rice odbyli podróż po Europie, Egipcie i Port-au-Prince. Anne Rice została autorką scenariusza do tego filmu.
Wbrew oczekiwaniom, jej druga książka nie była kontynuacją "Wywiadu z wampirem", ale opowieścią o ludziach zamieszkujących Nowy Orlean przed wojną secesyjną ("The Feast of All Saints"). Podczas pisania tej książki zaszła kolejny raz w ciążę. 11 marca 1978 urodził się jej syn, Christopher. Akcję kolejnej książki ("Krzyk w niebiosa") osadziła w osiemnastowiecznych Włoszech, opowiada ona o środowisku kastratów. Żadna z tych powieści nie powtórzyła sukcesu "Wywiadu z wampirem". Anne Rice postanowiła wtedy spróbować swych sił w . Powstały dwa pierwsze tomy trylogii o "Śpiącej Królewnie": "Przebudzenie Śpiącej Królewny" oraz "Kara dla Śpiącej Królewny". Cała trylogia została wydana pod pseudonimem A. N. Roquelaure. "Jestem dumna z książek o Królewnie", mówi autorka, "i jestem z nich zadowolona. Dokonałam [w nich] tego, czego chciałam".
Spod pióra Rice wyszły jeszcze dwie : "Ucieczka do Edenu" oraz "Belinda", obie opublikowane pod pseudonimem Anne Rampling. Druga z nich przypomina nieco jedną z ulubionych książek Rice – "Lolitę" Nabokova.
W 1985, po 9 latach od ukazania się "Wywiadu z wampirem", liczni fani opowieści o Louisie doczekali się kontynuacji. Tym razem Rice uczyniła narratorem nie Louisa, lecz Lestata – jego wampirzego ojca. "Lestat to marzenie o mężczyźnie, z którym chciałabym być", twierdzi Rice. Jednak pisarka kierowała się nie tylko tym podczas kreowania postaci Lestata. "Od samego początku postać oparta była na Stanie, osobie, która stała się artystą samoukiem, samoukiem-intelektualistą i poetą. To Stan-ateista, mówiący do mnie „Louisie-katoliku, na co ci te wszystkie bzdury? Żyj, spojrzyj na życie wokoło, sięgnij po nie, to wszystko należy do ciebie! Nie rozpaczaj nad systemem, który mógłby równie dobrze w ogóle nie istnieć, albo religią, która umarła, nie szukaj Boga i Diabła, by wytłumaczyć rzeczy. Spójrz na to, co masz przed nosem”. Na tym właśnie się opierałam, wcielając się w tę postać."
W 1989 roku, podczas prac nad "Godziną czarownic", Rice powróciła do Nowego Orleanu. W 1993 nabyła tam budynek byłego katolickiego sierocińca Św. Elżbiety, który pojawia się w jej powieściach. Kilka lat później sprzedała budowlę.
W 2001 powstał kolejny film na podstawie wampirzej prozy Rice. "Królowa potępionych" łączy wątki dwóch kolejnych, po "Wywiadzie z wampirem", części cyklu "Kroniki wampirów": "Wampira Lestata" oraz "Królowej Potępionych". Jednak tym razem producent odmówił zatrudnienia pisarki nawet w charakterze konsultantki.
9 grudnia 2002 po roku walki z guzem mózgu zmarł mąż Anne, poeta i malarz, Stan Rice. Do końca pracował – malował, pisał. Wiele z jego prac można odnaleźć w powieściach Anne, szczególnie w "Kronikach wampirów".
Huragan Katrina.
W marcu 2005 roku Anne Rice ewakuowała się wraz z najbliższą rodziną z Nowego Orleanu do San Diego w Kalifornii. Działanie strony domowej autorki zostało wstrzymane, a na jej stronie głównej ukazywały się informacje dotyczące huraganu i jego skutków oraz losów jej rodziny i domu. Obecnie informacje te zostały przeniesione na jedną z podstron.
Powrót do katolicyzmu.
Rice, określająca się przez większość swojego dorosłego życia jako ateistka, w 1998 powróciła do wiary rzymskokatolickiej, której nie praktykowała od osiemnastego roku życia. W październiku 2005, kiedy ponownie wstąpiła do Kościoła, Rice ogłosiła na łamach "Newsweeka", że "będzie pisać tylko dla Pana". Zapowiedziała też powieść "", mającą być pierwszą częścią trylogii opowiadającej życie Chrystusa.
W wywiadzie dla "Christianity Today" (nazwanym "Wywiad ze skruszoną") Rice ogłosiła, iż nie napisze już nigdy żadnego wampirycznego opowiadania. "Nigdy się nie cofnę. Nawet jeśli by mówili 'Będziesz spłukana; musisz napisać jeszcze jedną książkę o wampirach’, odmówiłabym. Nie mam wyboru, byłabym bezgranicznie głupia odwracając się tak od Boga".
Część fanów zszokowała wiadomość o jej religijnym i literackim nawróceniu, karcąc ją na ramach magazynów, blogów oraz w recenzjach czytelników w sieci. Rice odpowiedziała w poście na Amazon.com: "I tak – nie będzie następnych części „Kronik”! Dzięki Bogu!".
Pytanie czy Rice będzie nadal wspierać liberalne sprawy, jak LGBT (jej syn otwarcie przyznaje się do bycia gejem) było przedmiotem sporej dyskusji; sama pisarka mówiła, że postawa jej syna wobec homoseksualizmu była czymś, z czym długo borykała się, kiedy podejmowała decyzję o nawróceniu. Rice pozostaje zwolenniczką praw dla homoseksualistów oraz prawa do uczestniczenia przez nich w obrzędach religijnych.
Rozstanie z katolicyzmem.
28 lipca 2010 roku Anne Rice ogłosiła w Internecie, że rozstaje się z zorganizowaną religią chrześcijańską, jednocześnie nie porzucając wiary w Boga objawionego w Chrystusie.
Śmierć.
Anne Rice zmarła 11 grudnia 2021 roku, w wieku osiemdziesięciu lat, wskutek komplikacji po udarze mózgu. Informację o jej śmierci przekazał jej syn, Christopher, za pośrednictwem mediów społecznościowych.

</doc>
<doc id="189987" url="https://pl.wikipedia.org/wiki?curid=189987" title="Anna Rice">
Anna Rice

Anna Rice (ur. 19 sierpnia 1980 w North Vancouver) – kanadyjska badmintonistka.
Brała udział w Igrzyskach Olimpijskich w Pekinie w grze pojedynczej kobiet – doszła do 1/8 finału.

</doc>
<doc id="189988" url="https://pl.wikipedia.org/wiki?curid=189988" title="Bałtowie">
Bałtowie

Bałtowie – indoeuropejska grupa ludnościowa, zamieszkująca obszar Europy Środkowej, głównie południowo-wschodnie wybrzeża Morza Bałtyckiego i posługująca się językami bałtyckimi.
Pochodzenie.
W wyniku badań archeologicznych i językoznawczych określono, że Bałtowie przybyli z dorzecza górnego Dniepru i obszaru na południe od środkowej Dźwiny. Prawdopodobnie od Scytów przejęli umiejętność wytopu żelaza z rud błotnych.
Historia.
Z kultur archeologicznych z dużym prawdopodobieństwem z ludami bałtyckimi identyfikuje się kulturę zachodniobałtyjską, czasem też kulturę ceramiki sztrychowanej.
W źródłach starożytnych i wczesnośredniowiecznych Bałtowie występują jako Estowie (Estiowie). Najstarszy zachowany zapis historyczny pochodzi z I wieku z "Germanii" Tacyta:
"Zwracając się więc w prawo, spotykamy na wybrzeżu Morza Swewskiego (Morze Bałtyckie) oblane nim gminy Estów, którzy mają zwyczaje i strój Swewów, lecz język zbliżony bardziej do brytańskiego"
W okresie od II do IV wieku dzięki rozwojowi handlu z Cesarstwem Rzymskim nastąpił rozkwit cywilizacji Bałtów. Upadek Rzymu i przejęcie handlu morskiego przez wikingów przyniosły kryzys i znaczną utratę znaczenia plemion Bałtów. Próby odzyskania pozycji, między innymi poprzez wysłanie grupy kupców z bogatymi darami bursztynowymi do Teodoryka Wielkiego, króla Ostrogotów, zakończyły się niepowodzeniem. W X wieku podjęta została pierwsza próba chrystianizacji Bałtów – nieudana misja świętego Wojciecha. W XIII wieku i później dalszą chrystianizację prowadzili m.in. Duńczycy, zakony kawalerów mieczowych i krzyżacki. Z plemion bałtyckich samodzielność etniczną i kulturową zachowali jedynie Litwini oraz Łotysze.
Ludy bałtyckie.
Dawne plemiona bałtyckie:

</doc>
<doc id="189991" url="https://pl.wikipedia.org/wiki?curid=189991" title="Powiat kurowski">
Powiat kurowski

Powiat kurowski (łac. "Districtus Curoviensis") istniał w latach 1456-1465. Jego stolicą był Kurów. Został zlikwidowany na sejmie w Nowym Korczynie, a jego obszar został włączony do ówczesnego powiatu lubelskiego, Ziemi Lubelskiej, województwa sandomierskiego, z którego w 1474 roku wyodrębniono województwo lubelskie.

</doc>
<doc id="190002" url="https://pl.wikipedia.org/wiki?curid=190002" title="Peter Luczak">
Peter Luczak

Peter Luczak, Piotr Łuczak (ur. 31 sierpnia 1979 w Warszawie) – australijski tenisista pochodzenia polskiego, reprezentant w Pucharze Davisa.
Kariera tenisowa.
W latach 1998–2001 występował w amerykańskich rozgrywkach uniwersyteckich, reprezentując barwy Fresno State University. W 2000 roku rozpoczął karierę profesjonalną, a dnia 20 stycznia 2012 roku, po zakończeniu startu w Australian Open, ogłosił zakończenie zawodowej kariery, chociaż w 2016 wygrał turniej gry podwójnej w Tallahassee o randze ATP Challenger Tour.
W grze pojedynczej Luczak ma w swoim dorobku 12 zwycięstw w turniejach rangi ATP Challenger Tour. W turniejach rangi ATP World Tour najlepszym wynikiem Luczaka jest półfinał rozgrywek w Costa do Sauipe w 2005 roku, gdzie pokonał m.in. Fernando Gonzáleza.
W grze podwójnej najlepsze wyniki osiągnął w Buenos Aires, dochodząc w 2008 i 2010 roku do finału, najpierw w parze z Wernerem Eschauerem, a potem z Simonem Greulem.
W latach 2005–2010 Luczak reprezentował Australię w Pucharze Davisa, rozgrywając łącznie dziesięć pojedynków, z których w czterech wygrywał.
W 2010 roku Luczak wywalczył złoty medal podczas igrzysk wspólnoty narodów w Nowym Delhi w konkurencji gry podwójnej w parze z Paulem Hanleyem.
Najwyżej sklasyfikowany w rankingu singlistów był w październiku 2009 roku na 64. miejscu, z kolei w zestawieniu deblistów w marcu 2010 roku zajmował 98. pozycję.

</doc>
<doc id="190004" url="https://pl.wikipedia.org/wiki?curid=190004" title="Barwinek pospolity">
Barwinek pospolity

Barwinek pospolity ("Vinca minor" L.) – gatunek rośliny należący do rodziny toinowatych ("Apocynaceae"). Rośnie dziko w zachodniej, wschodniej, południowej i środkowej Europie, brak go w Skandynawii. Jest jedynym gatunkiem barwinka występującym w Polsce w stanie dzikim (dość rzadko). W rozproszonych stanowiskach występuje niemal na całym niżu. W górach spotykany jest rzadziej. Jest również uprawiany jako roślina ozdobna.
Biologia i ekologia.
Roślina wieloletnia, chamefit. Kwitnie od marca do maja. Kwiaty owadopylne, zapylane przez pszczoły i motyle. Nasiona rozsiewane głównie przez mrówki (myrmekochoria). Rozmnaża się głównie wegetatywnie. Rośnie w lasach liściastych. Doskonale znosi zacienienie. Przeważnie występuje na żyznych, zasobnych w wapń i kwaśnych glebach, o odczynie pH 4,9-6,5). Często tworzy zwarte łany. Najwyższe zanotowane jego stanowiska znajdują się w Bieszczadach, gdzie sięga do wysokości 1100 m n.p.m. Cała roślina jest lekko trująca: Zawiera wininę, pubescynę i minorynę. Objawami zatrucia są: zmniejszenie ciśnienia krwi, zaburzenia pracy serca i oddychania. Liczba chromosomów 2n = 48.
Zagrożenia i ochrona.
Roślina była objęta w Polsce częściową ochroną gatunkową na podstawie Rozporządzenia Ministra Środowiska z dnia 5 stycznia 2012 r. w sprawie ochrony gatunkowej roślin. Od 2014 roku nie podlega ochronie. Zagrożona ze względu na swoje walory dekoracyjne. Często jest bowiem wykopywana ze stanowisk naturalnych do uprawy jako roślina ozdobna.
Odmiany.
W uprawie znajduje się szereg kultywarów:

</doc>
<doc id="190005" url="https://pl.wikipedia.org/wiki?curid=190005" title="Repertorium">
Repertorium

Repertorium – wykaz akt lub spraw np. sądowych, rodzaj księgi biurowej.
Repertoria sądowe zazwyczaj mogą dostarczyć informacji o dacie przekazania sprawy sądowi, osobie sędziego sprawozdawcy wyznaczonego w sprawie, datach i treści zarządzeń kierowanych do stron, datach i wyniku posiedzeń wyznaczonych w sprawie, jak również o treści rozstrzygnięcia, jakim sprawa się zakończyła oraz o wniesieniu środków zaskarżenia i wynikach postępowania wywołanego wniesieniem tych środków. Mogą być prowadzone w tradycyjnej formie (księgi) lub w formie elektronicznej.
Repertoria w Polsce.
Podmioty obowiązane do prowadzenia repertoriów.
W Polsce obowiązek prowadzenia ksiąg w formie repertorium spoczywa nie tylko na sądach, przykładowo taki obowiązek mają także np.:
Repertoria sądów powszechnych.
Podstawa prawna.
Zasady biurowości w sądach powszechnych reguluje Instrukcja sądowa. Repertoria prowadzi się jako odrębne księgi dla poszczególnych lat, w których dokonuje się rejestracji spraw w kolejności ich wpływu, pod kolejnym numerem, z zachowaniem ciągłości numeracji w ramach jednego roku. Wyjątkowo można kontynuować wpisy w nowym roku, z nową numeracją (§ 71 Instrukcji). W niektórych wypadkach wskazano również ważniejsze wykazy stanowiące – obok repertoriów – podstawę konstruowania sygnatury akt sprawy.
Sprawy cywilne.
W ramach spraw cywilnych wyróżnia się szereg węższych kategorii. Kryteria rozróżniające są wielorakiego charakteru, od przedmiotowych, poprzez mieszane przedmiotowo-podmiotowe, do wyłącznie podmiotowych.
W repertoriach w sprawach cywilnych rejestruje się m.in. nazwiska i imiona (nazwy) stron, skrótowo przedmiot sporu, daty poszczególnych posiedzeń i ich wynik, rozstrzygnięcia końcowe zapadłe w I i II instancji.
Sprawy cywilne "sensu stricto".
Podstawa prawna: § 93 – 94 i 111 Instrukcji.
Sprawy gospodarcze.
Podstawa prawna: § 156 i 157 Instrukcji.
Repertoria „Ga-KRZ” oraz „Gz-KRS” prowadzone są wyłącznie w systemie teleinformatycznym.
Sprawy rejestrowe.
Podstawa prawna: § 161 – 163 Instrukcji
W wydziałach rejestrowych sądów rejonowych (sądach rejestrowych) oraz wydziałach cywilnych sądów okręgowych nie prowadzi się repertoriów. Ich funkcję pełnią wykazy.
Sprawy upadłościowe i restrukturyzacyjne.
Podstawa prawna: § 209 Instrukcji
W wydziałach gospodarczych dla spraw restrukturyzacyjnych i upadłościowych oraz w wydziałach gospodarczych właściwych dla spraw restrukturyzacyjnych i upadłościowych prowadzi się następujące repertoria:
Sprawy z zakresu ochrony konkurencji i podobne.
Podstawa prawna: § 235 Instrukcji
Zakres wymienionych tutaj spraw obejmuje sprawy z zakresu ochrony konkurencji, ochrony zbiorowych interesów konsumentów, sprawy z zakresu regulacji energetyki, sprawy z zakresu regulacji transportu kolejowego, jak również sprawy z zakresu regulacji telekomunikacji.
Sądem właściwym w tych sprawach jest odrębny wydział Sądu Okręgowego w Warszawie sąd ochrony konkurencji i konsumentów. W sądzie tym prowadzi się następujące repertoria:
Sprawy z zakresu własności intelektualnej.
Podstawa prawna: § 241 Instrukcji
Sądami właściwymi w tych sprawach w I instancji są wyłącznie wybrane sądy okręgowe, w których funkcjonują wydziały własności intelektualnej określone w rozporządzeniu Ministra Sprawiedliwości z dnia 29 czerwca 2020 r. w sprawie przekazania niektórym sądom okręgowym rozpoznawania spraw własności intelektualnej z właściwości innych sądów okręgowych. W wydziałach tych prowadzi się następujące repertoria:
Sprawy z zakresu zamówień publicznych.
Podstawa prawna: § 241a Instrukcji
Sądem właściwym do rozpoznawania skarg na orzeczenia Krajowej Izby Odwoławczej oraz skarg na postanowienia Prezesa Krajowej Izby Odwoławczej jest Sąd Okręgowy – sąd zamówień publicznych, w którym prowadzi się następujące repertoria:
Sprawy z zakresu prawa pracy.
Podstawa prawna: § 242 – 243 Instrukcji
Sprawy z zakresu ksiąg wieczystych.
Podstawa prawna: § 262 – 277 Instrukcji
W wydziałach sądów rejonowych, prowadzących księgi wieczyste, prowadzi się następujące repertoria:
Wpisy we wszystkich powyższych repertoriach numeruje się w sposób ciągły, bez względu na rok rejestracji.
Istotne znaczenie z punktu widzenia obrotu nieruchomościami ma również dziennik korespondencji („Dz. Kw” dla repertorium „Kw” oraz „Dz. Zd” dla repertorium „Zd”), ponieważ rejestruje się w nim wnioski o wpis (wykreślenie) w księdze wieczystej. Zgodnie z obowiązującym prawem, pierwszeństwo wpisów określa się natomiast według pierwszeństwa złożenia wniosków o wpis, o ile wniosek taki zostanie pozytywnie rozpoznany.
Sprawy rodzinne i nieletnich.
Podstawa prawna: § 283 Instrukcji
W wydziale rodzinnym i nieletnich (sądzie rodzinnym) prowadzi się niżej wymienione repertoria:
Sprawy karne.
W zakresie tego pojęcia mieszczą się sprawy karne, sprawy karne skarbowe, sprawy o wykroczenia oraz sprawy o wykroczenia skarbowe. Zasady ustalone dla prowadzenia ksiąg w sprawach karnych "sensu largo" dzielą jednak tę kategorię na dwie zasadnicze: (1) sprawy karne, karne skarbowe i o wykroczenia skarbowe, oraz (2) sprawy o wykroczenia. Wiąże się to z historycznym rozwojem ustroju polskiego wymiaru sprawiedliwości i powierzeniem w przeszłości orzecznictwa w sprawach o wykroczenia kolegiom do spraw wykroczeń.
Odrębny charakter mają sprawy z zakresu prawa karnego wykonawczego, związane z szeroko rozumianych wykonywaniem kar i środków karnych orzeczonych w postępowaniu karnym.
Sprawy karne i karne skarbowe.
Podstawa prawna: § 363–364, 380 – 385 Instrukcji
Sprawy o wykroczenia.
Podstawa prawna: § 430 Instrukcji
W wydziałach sądów rejonowych rozpoznających sprawy o wykroczenia, w tym wykroczenia skarbowe (do 2010 r. sądach grodzkich, potem wydziałach karnych), prowadzi się następujące repertoria oraz wykazu mogące występować w sygnaturze sprawy:
Sprawy z zakresu prawa karnego wykonawczego.
Podstawa prawna: § 392–393, 395 – 420 Instrukcji
Sądy apelacyjne.
Podstawa prawna: § 451 – 453 Instrukcji
Sądy apelacyjne, z uwagi na fakt iż rozpoznają sprawy zasadniczo wyłącznie w II instancji, nie posiadają tak rozbudowanej struktury wewnętrznej, co odbija się na znacznie mniejszej ilości repertoriów i jednocześnie rejestrowaniu spraw, dla których w niższych sądach prowadzi się odrębne repertoria, w jednym repertorium – dotyczy to w szczególności szeroko rozumianych spraw cywilnych.
Sprawy międzynarodowe.
Podstawa prawna: § 456 Instrukcji
W sytuacji, gdy zachodzi konieczność skorzystania z międzynarodowej pomocy sądowej, sprawę rejestruje się w specjalnym wykazie „Oz”, niezależnie od rejestracji we właściwym repertorium lub wykazie, stosownie do reguł wyżej przedstawionych.
Dotyczy to w szczególności spraw, w których stroną lub uczestnikiem jest cudzoziemiec lub osoba przebywająca albo mająca siedzibę za granicą, wnioski sądów lub innych organów państw obcych o udzielenie pomocy prawnej, wnioski sądów polskich o udzielenie pomocy prawnej za granicą, pisma przedstawicielstw dyplomatycznych i urzędów konsularnych państw obcych w Polsce.
Sprawy o przewlekłość.
Podstawa prawna: § 458 Instrukcji
Ustawa z dnia 17 czerwca 2004 r. o skardze na naruszenie prawa strony do rozpoznania sprawy w postępowaniu sądowym bez nieuzasadnionej zwłoki wprowadziła do polskich procedur sądowych prawo skargi na przewlekłość postępowania sądowego. Sprawy te rejestrowane są w wykazie „S”.
Repertoria Sądu Najwyższego.
Podstawa prawna.
Zasady biurowości w Sądzie Najwyższym reguluje instrukcja biurowa.
Izba Cywilna.
Podstawa prawna: § 31 instrukcji
W Izbie Cywilnej Sądu Najwyższego prowadzi się następujące repertoria:
Izba Karna.
Podstawa prawna: § 32 instrukcji
W Izbie Karnej Sądu Najwyższego prowadzi się następujące repertoria:
Izba Pracy i Ubezpieczeń Społecznych.
Podstawa prawna: § 33 instrukcji
W Izbie Pracy i Ubezpieczeń Społecznych Sądu Najwyższego prowadzi się następujące repertoria:
Izba Kontroli Nadzwyczajnej i Spraw Publicznych.
Podstawa prawna: § 34 instrukcji
W Izbie Kontroli Nadzwyczajnej i Spraw Publicznych Sądu Najwyższego prowadzi się następujące repertoria:
Izba Odpowiedzialności Zawodowej.
W Izbie Odpowiedzialności Zawodowej Sądu Najwyższego prowadzi się następujące repertoria:
Repertoria sądów administracyjnych.
Podstawa prawna.
Zasady biurowości w wojewódzkich sądach administracyjnych oraz Naczelnym Sądzie Administracyjnym reguluje instrukcja biurowa.
Wojewódzkie sądy administracyjne.
Podstawa prawna: § 69 pkt. 1 instrukcji.
W każdym wydziale wojewódzkich sądów administracyjnych prowadzi się następujące repertoria:
Naczelny Sąd Administracyjny.
Podstawa prawna: § 78 pkt. 1 instrukcji.
W każdej Izbie Naczelnego Sądu Administracyjnego prowadzi się następujące repertoria:
Repertoria sądów wojskowych.
Podstawa prawna.
Zasady biurowości w sądach wojskowych reguluje instrukcja biurowa.
Wojskowe sądy garnizonowe.
Podstawa prawna: § 98 instrukcji.
W wojskowych sądach garnizonowych prowadzi się następujące repertoria:
Wojskowe sądy okręgowe.
Podstawa prawna: § 99 instrukcji.
W wojskowych sądach okręgowych prowadzi się następujące repertoria:
Repertoria Trybunału Konstytucyjnego.
W Trybunale Konstytucyjnym prowadzone są następujące repertoria:
Repertoria prokuratury.
Zasady biurowości we wszystkich powszechnych jednostkach organizacyjnych prokuratury reguluje instrukcja biurowa. Na podstawie § 41 instrukcji prowadzi się w nich, niezależnie od rodzaju jednostki, następujące repertoria:
Oprócz powyższych repertoriów w na podstawie § 101 ust. 3 instrukcji w powszechnych jednostkach organizacyjnych prokuratury prowadzi się również m.in. następujące samodzielne rejestry z zakresu strzeżenia praworządności:
Repertoria tłumaczy przysięgłych.
Obowiązek prowadzenia repertorium przez tłumaczy przysięgłych wynika z art. 17 ustawy z dnia 25 listopada 2004 r. o zawodzie tłumacza przysięgłego (). Zgodnie z ust. 2 wspomnianego artykułu, repertorium tłumacza zawiera:
Zgodnie z art. 20 ustawy o zawodzie tłumacza przysięgłego organem uprawnionym do kontroli repertoriów tłumaczy przysięgłych jest wojewoda. W przypadku stwierdzenia nieprawidłowości w prowadzeniu repertorium, wojewoda może – na podstawie art. 24 ust. 1 w związku z art. 21 ust. 1 ustawy – skierować wniosek o postawienie tłumacza przed Komisją Odpowiedzialności Zawodowej, działającą przy Ministrze Sprawiedliwości. W dniu 10 grudnia 2012 r. Komisja przedstawiła wojewodom stosowane w swojej praktyce orzeczniczej zasady oceny poprawności prowadzenia repertorium czynności tłumacza przysięgłego, opracowane w porozumieniu z organizacjami zrzeszającymi tłumaczy TEPIS i STP.
Repertoria notarialne.
Zgodnie z § 1 ust. 1 Rozporządzeniem Ministra Sprawiedliwości z dnia 12 kwietnia 1991 r. w sprawie prowadzenia ksiąg notarialnych oraz przekazywania na przechowanie dokumentów sądom rejonowym () notariusze prowadzą następujące repertoria:
Zgodnie z § 2 ust. 2 cytowanego Rozporządzenia do repertorium A wpisuje się:
Repertoria komornicze.
Na podstawie § 3 rozporządzenia Ministra Sprawiedliwości z dnia 18 grudnia 2018 r. () w sprawie określenia szczegółowych zasad prowadzenia biurowości, rachunkowości i ewidencji operacji finansowych kancelarii komorniczych na komornikach sądowych spoczywa obowiązek prowadzenia następujących repertoriów:
Oprócz powyższych repertoriów komornicy prowadzą także dziennik „Kmo” przeznaczony do ewidencjonowania korespondencji ogólnej.
Repertoria w innych krajach.
Stany Zjednoczone.
Repertoria notarialne.
W Stanach Zjednoczonych notariusze w niektórych stanach są zobowiązani do prowadzenia rejestru dokonywanych czynności notarialnych ("notary journal"), który pod względem zawartości oraz celu jego prowadzenia jest podobny do polskich repertoriów notarialnych. Przepisy dotyczące prowadzenia rejestrów uchwalane są na szczeblu stanowym, a więc dokładna zawartość oraz tryb prowadzenia rejestru zależą od konkretnego stanu. W 37 z 50 stanów notariusze w ogóle nie są zobowiązani do prowadzenia rejestru dokonywanych czynności.
Kalifornia.
W Kalifornii sekcja 8206 Kodeksu Rządowego ("Goverment Code") zobowiązuje notariuszy do prowadzenia jednego rejestru wszystkich dokonywanych czynności notarialnych. Rejestr ten powinien być przechowywany w bezpiecznym i zamkniętym miejscu, do którego bezpośredni i wyłączny dostęp ma wyłącznie notariusz. Rejestr powinien zawierać m.in.:
Teksas.
W Teksasie sekcja 406.014 Kodeksu Rządowego ("Goverment Code") zobowiązuje notariuszy do zapisu w księdze lub elektronicznie m.in. następujących informacji:
Wskazano przy tym wprost, że wpisy we wspomnianej księdze stanowią informację publiczną i każdy może żądać wydania ich poświadczonej kopii.

</doc>
<doc id="190013" url="https://pl.wikipedia.org/wiki?curid=190013" title="Karabin Zastava M93">
Karabin Zastava M93

M93 Crna strela – serbski karabin wyborowy dalekiego zasięgu produkowany przez Zastava Orużje.
Prototyp karabinu M93 powstał w 1993 roku. W następnych latach trwało dopracowywanie konstrukcji. Do uzbrojenia armii i policji serbskiej pierwsze egzemplarze trafiły w 1998 roku. Później M93 znalazł się na uzbrojeniu jednostek macedońskich. Niewielkie ilości tego karabinu zostały także sprzedane do Zairu.
Karabin M93 był używany przez oddziały serbskie w czasie walk w Kosowie.
Obecnie M93 jest produkowany w wersjach kalibru 12,7x108 mm i 12,7x99 mm (.50 BMG).
Opis konstrukcji.
Karabin M93 jest bronią powtarzalną. Zamek czterotaktowy, ślizgowo-obrotowy. Ryglowanie za pomocą dwóch rygli umieszczonych w przedniej części trzonu. Zasilanie z wymiennego magazynka pudełkowego o pojemności pięciu naboi. Celownik optyczny (standardowo M94 Zrak o powiększeniu 8 x 56). Lufa zakończona dwukomorowym hamulcem wylotowym. Kolba stała, wyposażona w dwa sprężynowe amortyzatory.

</doc>
<doc id="190017" url="https://pl.wikipedia.org/wiki?curid=190017" title="Front zimny">
Front zimny



</doc>
<doc id="190020" url="https://pl.wikipedia.org/wiki?curid=190020" title="Władysław Skowroński">
Władysław Skowroński

Władysław Skowroński (ur. 27 czerwca 1857 w Chlewie, zm. 4 grudnia 1920 w Ostrowie Wielkopolskim) – polski pedagog, artysta.
Życiorys.
Urodzony w rodzinie szlacheckiej herbu Tępa Podkowa. Ojciec Antoni Skowroński oraz stryjowie walczyli w powstaniu styczniowym. Z obawy przed represjami władz carskich rodzina Skowrońskich przeniosła się na teren zaboru pruskiego, gdzie znalazła schronienie u księcia Bogusława Radziwiłła w Antoninie.
Władysław Skowroński kształcił się w seminariach nauczycielskich w Poznaniu i Rawiczu. W Rawiczu uczył się, pod kierunkiem profesora Kretschmera, gry na skrzypcach. W późniejszym czasie zdobył jeszcze umiejętność gry na wiolonczeli i organach. Maturę zdał w 1877 roku, w tym samym roku złożył też przysięgę nauczycielską. Egzamin kwalifikacyjny do zawodu nauczyciela zdał w 1880 roku. Tytuł rektora (kierownika szkoły podstawowej) otrzymał bez egzaminów (długoletnia praktyka i kilkakrotne p.o. rektora). Uzyskał uprawnienia nauczyciela gimnastyki w roku szkolnym 1883/1884 w Berlinie, oraz nauczyciela rysunków w latach 1884, 1887 w Elblągu (u profesora Jennera) i w roku 1907 w Poznaniu. Nabył także uprawnienia do nauczania języka polskiego, języka niemieckiego i religii.
Od 1877 uczył w szkole podstawowej w Kochłowach k. Ostrzeszowa (na etacie od 1880), od 1881 roku w katolickiej szkole podstawowej w Ostrowie (od 1902 rektor), w latach 1896-1914 nauczyciel pozaetatowy w Królewskim Gimnazjum w Ostrowie. W ostrowskim gimnazjum był, po śmierci ks. Głębockiego, ostatnim polskim nauczycielem. Był ponadto prywatnym nauczycielem rysunku i malarstwa hrabianki Gustawy Szembekówny, córki dziedzica dóbr wysockich.
Autor rzeźb i obrazów zgromadzonych głównie w regionie ostrowskim, między innymi portret założycieli Królewskiego Gimnazjum w Ostrowie: Wojciecha Lipskiego i Jana Kompałły, obraz św. Rocha w kościele w Ołoboku, obraz Chrystusa błogosławiącego chleb i wino w kościele w Śnieciskach k. Środy Wielkopolskiej. Restaurował także stare obrazy, m.in. obraz w głównym ołtarzu kościoła w Ołoboku. Znaczna część jego dorobku artystycznego uległa zniszczeniu przez hitlerowców podczas II wojny światowej.
Zmarł na zawał, pochowany został na Starym Cmentarzu w Ostrowie Wielkopolskim.

</doc>
<doc id="190021" url="https://pl.wikipedia.org/wiki?curid=190021" title="Jastrzębianka (dopływ Szotkówki)">
Jastrzębianka (dopływ Szotkówki)

Jastrzębianka – potok, lewostronny dopływ Sztokówki o długości 6,7 km. 
Potok płynie w Jastrzębiu-Zdróju, przez Jastrzębie Górne, Bogoczowiec i Moszczenicę.

</doc>
<doc id="190022" url="https://pl.wikipedia.org/wiki?curid=190022" title="Gmyrdek">
Gmyrdek

Gmyrdek – potok, prawostronny dopływ Ruptawki o długości 4,99 km i powierzchni zlewni 8,5 km².
Potok ma źródła i ujście na terenie Jastrzębia-Zdroju. Zanieczyszczony jest m.in. azotanami, zasolony – odbiornik wód podziemnych kopalń węgla kamiennego.

</doc>
<doc id="190023" url="https://pl.wikipedia.org/wiki?curid=190023" title="Jam Łasica">
Jam Łasica

Jam Łasica (ang. "I Am Weasel") – amerykański serial animowany stworzony przez Davida Feissa (twórcę "Krowy i Kurczaka") dla Cartoon Network. Opowiada o przygodach dwójki przyjaciół − Łasicy i Pawiana oraz Czerwonego.
Jest czwartą z kolei kreskówką z serii "Cartoon Cartoons". Wcześniejsze trzy to: "Laboratorium Dextera", "Atomówki" oraz "Krowa i Kurczak".
Od 4 czerwca 2018 był on ponownie emitowany na polskim Cartoon Network w ramach bloku „Klasyki Cartoon Network”.
Wersja polska.
Opracowanie wersji polskiej: START INTERNATIONAL POLSKA
Reżyseria: Paweł Galia
Dialogi polskie:
Dźwięk i montaż: Jerzy Wierciński
Kierownictwo produkcji:
Wystąpili:
oraz
i inni
Tekst piosenki: Marek Robaczewski
Kierownictwo muzyczne: Marek Klimczuk
Piosenkę śpiewała: Monika Wierzbicka

</doc>
<doc id="190024" url="https://pl.wikipedia.org/wiki?curid=190024" title="Adolf Rading">
Adolf Rading

Adolf Peter Rading (ur. 2 marca 1888 w Berlinie, zm. 4 kwietnia 1957 w Londynie) – niemiecki architekt modernistyczny, działający także w Palestynie i Wielkiej Brytanii.
Życiorys.
Po studiach, które ukończył w 1908, był asystentem Augusta Endella (1871–1925), Alberta Gessnera (1868–1953) i Petera Behrensa (1868–1940). Od 1911 do wybuchu I wojny światowej pracował dla Endella, który stał się dla niego mentorem. Podczas wojny służył na froncie, a po jej zakończeniu przeniósł się do Wrocławia, gdzie pracował najpierw jako asystent Endella, a od 1923 jako wykładowca architektury w Państwowej Akademii Sztuki i Rzemiosła Artystycznego.
Od 1926 prowadził wspólne biuro z Hansem Scharounem w Berlinie.
Był członkiem Werkbundu i wziął udział w jego dwóch wystawach: w Stuttgarcie-Weißenhofie (1927) i we Wrocławiu-Dąbiu.
W 1933, kiedy władzę przejęli antysemicko nastawieni naziści, ze względu na żydowskie pochodzenie żony (Else Leschnitzer, córki właścicielki apteki „Pod Murzynem”), wyemigrował do Francji. W 1936 wyjechał do Palestyny, gdzie wraz z Curtem Reinschem (1892–1952) prowadził biuro architektoniczne, projektując prywatne domy mieszkalne. Od 1943 był doradcą ds. architektury w magistracie Hajfy, a od 1945 prowadził tamtejszy urząd urbanistyczny.
W 1950 ze względu na nasiloną wrogość do Niemców wyjechał do Wielkiej Brytanii, gdzie w 1952 przyjął obywatelstwo brytyjskie. W tym samym roku założył wraz z Fritzem Heinrichem Herrmannem (1898–1983) pracownię architektoniczną.

</doc>
<doc id="190025" url="https://pl.wikipedia.org/wiki?curid=190025" title="Goatse.cx">
Goatse.cx

Goatse.cx – jedna ze stron szokujących w Internecie. Znajdowało się na niej
zdjęcie o nazwie hello.jpg. Przedstawiało ono nagiego mężczyznę, rozciągającego swój odbyt na szerokość zbliżoną do szerokości jego dłoni. Na zdjęciu widoczne były także jego penis i jądra. Strona była często wykorzystywana przez trolli internetowych, aby zaszokować przypadkowych użytkowników.
Pierwszy mirror w Internet Archive został wykonany 8 października 1999, a ostatnia kopia zawierająca obrazek hello.jpg jest datowana na 9 stycznia 2004. Mimo tego nadal istnieje wiele jej mirrorów, a zdjęcie hello.jpg widnieje na wielu stronach internetowych. Najbardziej popularnym mirrorem goatse.cx był goat.cx, który został wyłączony 22 lutego 2005. 27 lutego tego roku obie domeny zostały wyłączone przez władze Wyspy Bożego Narodzenia. W kwietniu 2005 na stronie goat.cx pojawił się napis "be right back" (zaraz wracam). W maju na tej stronie pojawiło się zdjęcie dyni, które bardzo przypominało zdjęcie hello.jpg.
Nie wiadomo skąd pochodzi nazwa goatse.cx. Najczęściej tłumaczy się ją jako grę słów "goat" (ang. kozioł) i "sex". Inna teoria mówi, że nazwa tej strony jest akronimem od słów "Guy Opens Ass To Show Everyone" (koleś otwiera tyłek aby go wszystkim pokazać), a domena jest przypadkowa.
Zdjęcie hello.jpg zostało znalezione przez członków kanału IRC #quake@EFNet na stronie "members.xoom.com/stinger" (która następnie została przeniesiona pod adres members.xoom.com/_stinger). Goatse.cx została stworzona przez członków tego kanału specjalnie, aby wyświetlać to zdjęcie.
Strona goatse.cx została też sparodiowana, zamiast szokującego zdjęcia wstawione jest zdjęcie małego kotka lub żbika.
Grupa hakerów znana jako Goatse Security zapożyczyła swoją nazwę od goatse.cx. W 2010 roku hakerzy ci pozyskali 114 000 adresów e-mail od użytkowników iPada.

</doc>
<doc id="190028" url="https://pl.wikipedia.org/wiki?curid=190028" title="Karol Mikołaj Juniewicz">
Karol Mikołaj Juniewicz

Karol Mikołaj Juniewicz OSPPE pseudonim "Doctor S. Theologii Z.O.S. Pawła P. Pustelnika " (ur. 1695, zm. 1756) – brat zakonny z Zakonu Świętego Pawła Pierwszego Pustelnika, pisarz i poeta późnego baroku, doktor teologii i poliglota.
Życiorys.
Urodził się we wsi Niechniewicze w Wielkim Księstwie Litewskim (Nowogródczyzna), w rodzinie drobnego szlachcica. Prawdopodobnie pobierał nauki w wileńskim kolegium jezuickim. W 1717 r. wstąpił do zakonu paulinów. Przez całe życie pozostał odtąd z nimi związany. Sprawował w zakonie wysokie funkcje (był, m.in. sekretarzem prowincji polskiej, był też długoletnim wykładowcą szkół zakonnych paulińskich).
Twórczość.
Twórczość jego reprezentuje późny barok z czasów saskich, a zarazem sytuuje się na pograniczu oświecenia. Pisał po polsku i po łacinie. Pozostały po nim utwory panegiryczne, polskie i łacińskie ("Augurium sortis beatae Virginis Mariae", "Splendor Korony z dwunastu gwiazd", "Nimfa", niezachowany "Dziewosłąb"). 
Miejsce w dziejach literatury polskiej zapewnił mu jednak wielokrotnie wydawany w epoce saskiej poemat "Refleksyje duchowne" (1731). Ma on dwie redakcje – druga z 1753 r. znacząco różni się od pierwodruku, będąc utworem tyleż satyrycznym, co społeczno-obyczajowo-religijnym (ta redakcja ukazała się jeszcze raz w tym samym roku jako "Uwagi pobożne i polityczne"). Jest to zarazem ciekawy przykład późnobarokowej groteski.
Stosunek do kwestii polityczno-społecznych czyni Juniewicza jednym z prekursorów oświecenia. Styl poetycki jest barokowy (eksperymenty formalne), zbliżając autora do Józefa Baki. Krytyczny stosunek do realiów życia polskiego i instytucji politycznych Rzeczypospolitej, wyrażony w "Refleksjach" ściągnął na pisarza potępienie ze strony współzakonników. Schyłek życia Juniewicza prawdopodobnie upłynął na Litwie, jednak ostatecznie pochowano go w macierzystym zakonie paulinów (1756). Wraz z Elżbietą Drużbacką, Janem Stanisławem Jabłonowskim, Dominikiem Rudnickim i tworzącym także w latach późniejszych Józefem Baką należy do znaczących autorów ze schyłku baroku, z czasów saskich.

</doc>
<doc id="190029" url="https://pl.wikipedia.org/wiki?curid=190029" title="Monteverdi">
Monteverdi



</doc>
<doc id="190036" url="https://pl.wikipedia.org/wiki?curid=190036" title="Częstochowskie Towarzystwo Naukowe">
Częstochowskie Towarzystwo Naukowe

Częstochowskie Towarzystwo Naukowe, CzTN – towarzystwo służące rozwojowi nauki i kultury regionu częstochowskiego poprzez działalność popularyzatorską oraz wydawniczą.
W ramach działalności CzTN odbywają się konferencje, sesje i spotkania naukowe i popularnonaukowe na różne tematy; a także zakończony już cykl audycji o fizyce prof. Mariana Głowackiego w Radiu F.I.A.T. Towarzystwo wydaje roku od 1934 czasopismo "Ziemia Częstochowska". Zrzesza 79 członków czynnych, dwóch honorowych (rektor AJD w Częstochowie – prof. Janusz Berdowski i dyrektor Biblioteki Publicznej w Częstochowie – mgr Ewa Derda).
CzTN prowadzi działalność w zakresie propagowania idei utworzenia Jurajskiego Parku Narodowego (szczególnie prof. J. Hereźniak), współorganizuje konkursy dla młodzieży szkolnej oraz włącza się w akcje o szerszym zasięgu (jak w 2005 Światowy Rok Fizyki).
CzTN nie posiada własnego lokalu, spotkania odbywają się w budynkach Akademii im. Jana Długosza i Muzeum Częstochowskiego.
Cyklicznie w ostatnie poniedziałki miesiąca (z wyjątkiem okresu wakacyjnego: lipiec - wrzesień) prowadzi wykłady naukowe i popularnonaukowe dla mieszkańców Częstochowy i gości w "Centrum Promocji Młodych" - Willa Generała Al. Wolności 30 w Częstochowie.
Historia.
Towarzystwo zostało założone staraniami inż. Kazimierza Kühna 25 lutego 1932 roku, jako Towarzystwo Popierania Kultury Regionalnej. W początkowym okresie działalności położono nacisk na ochronę przyrody (działania mające na celu utworzenie rezerwatów: bukowego w Złotym Potoku, w pobliżu Jasnej Góry, opiekę nad cisami i jałowcami w Częstochowie), ochronę i konserwację zabytków regionu oraz utworzenie stref turystycznych wokół miasta (co miało zaowocować ulgami dla turystów i pielgrzymów na przejazdy PKP). Już w 1934 ukazał się pierwszy numer "Ziemi Częstochowskiej" nakładem tysiąca egzemplarzy.
W okresie napaści i okupacji hitlerowskiej Towarzystwo przestało działać, a nieomal cały dorobek został zniszczony. Jedynie część dokumentacji uratował Kazimierz Saboka, ówczesny dyrektor Gimnazjum i Liceum im. Henryka Sienkiewicza. Towarzystwo ponownie zaczęło działać 11 kwietnia 1946, lecz w 1950 roku władze miejskie zawiesiły jego działalność. Oficjalnie umotywowane to było tym, że Towarzystwo częściowo dublowało pracę instytucji miejskich, lecz faktycznie powiązane to było z faktem, że TPKR kontynuowało przedwojenną tradycję, co nie podobało się władzy komunistycznej.
29 listopada 1957 powołano z powrotem Towarzystwo podzielone na dwie sekcje: naukową i artystyczną. 26 kwietnia 1979 roku na walnym zebraniu zmieniono nazwę Towarzystwa Popierania Kultury Regionalnej na obecną.
W 1993 zrezygnowało z podziału na wydziały.

</doc>
<doc id="190039" url="https://pl.wikipedia.org/wiki?curid=190039" title="Bonifacy IX">
Bonifacy IX

Bonifacy IX (, właśc. Pietro Tomacelli; ur. ok. 1350 w Neapolu, zm. 1 października 1404 w Rzymie) – papież w okresie od 2 listopada 1389 do 1 października 1404.
Życiorys.
Dzieciństwo i młodość.
Urodził się w Neapolu, pochodził z rodziny arystokratycznej. W grudniu 1381 papież Urban VI, z którym łączyło go odległe pokrewieństwo, mianował go kardynałem diakonem San Giorgio in Velabro, a następnie ok. 1387 kardynałem prezbiterem S. Anastasiae.
Pontyfikat.
Bezpośrednio po wyborze na papieża Bonifacego, antypapież Klemens VII, urzędujący w Awinionie ekskomunikował go, za co nowo wybrany papież odwdzięczył się tym samym. W 1391 potępił propozycję zwołania soboru w celu zakończenia wielkiej schizmy zachodniej, a także przeciągnął na swoją stronę kilku kardynałów, którzy w przeszłości odwrócili się od Urbana VI. Bonifacy IX zmuszony był siłą przywrócić swoją władzę w Watykanie. Pierwszorzędne znaczenie miało dla niego królestwo Neapolu, w którym rządził Ludwik II Andegaweński, mianowany przez Klemensa VII. Papież jednak 29 maja 1390 roku, koronował na króla Władysława I, syna Karola III. Walki pomiędzy frakcjami trwały tam około 10 lat, jednak dzięki najemnikom Bonifacego, Władysław I objął we władanie Neapol. Bonifacy nie stronił jednak od nepotyzmu, mianując dwóch swoich braci władcami Spoleto i Ankony.
Zamieszki, które wybuchły w Rzymie w 1392 r. zmusiły papieża do opuszczenia swojej siedziby i przeniesienia się do Perugii, a następnie do Asyżu. Wykorzystując spisek zawarty przeciw sobie w 1398 r. Bonifacy IX obalił niezależną republikę i sam powołał nowych senatorów. Jego wojska zajęły strategiczne miejsca w Rzymie dzięki czemu odzyskał pełne panowanie w tym mieście. Po śmierci antypapieża Klemensa, Bonifacy odrzucił wszelkie propozycje zakończenia schizmy, a nawet propozycję bezpośredniego spotkania z nowym antypapieżem, Benedyktem XIII.
Zasługi.
Dużą zasługą Bonifacego IX było odrestaurowanie Zamku św. Anioła, jak i przejścia między zamkiem a siedzibą papieży. Miał swój wkład w reorganizację floty oraz w budowę punktów obronnych u wybrzeży Morza Tyrreńskiego, a także w rozwój uniwersytetów w Heidelbergu, Kolonii i Erfurcie. Bonifacy IX w 1389 r. nakazał obchodzić w całym Kościele katolickim święto Nawiedzenia Najświętszej Maryi Panny. Obchodzi się je obecnie w Kościele 31 maja. W 1391 i 1398 wydał bullę protekcyjną dla arcybiskupstwa gnieźnieńskiego i biskupstwa wileńskiego. Poparł Polskę podczas walk z Zakonem Krzyżackim i zakazał mu ataków na Litwę. W 1397 r. utworzył na Akademii Krakowskiej wydział teologiczny. 7 października 1391 dokonał kanonizacji Brygidy Szwedzkiej.
Od ustanowionych przez Bonifacego IX horrendalnie wysokich podatków, pochodzi przysłowie „annaty Bonifacjańskie”.
Śmierć.
Został pochowany w bazylice św. Piotra.

</doc>
<doc id="190052" url="https://pl.wikipedia.org/wiki?curid=190052" title="Isidore Dagnan">
Isidore Dagnan

Isidore Dagnan (ur. 1794 w Marsylii, zm. 1873 w Paryżu) – francuski malarz pejzażysta, zaliczany do barbizończyków.
Malował głównie obrazy o tematyce rustykalnej i pejzaże miejskie. Odrzucał założenia akademickie, dążył do realistycznego przedstawiania przyrody i życia na wsi. Kilkakrotnie wystawiał w paryskim Salonie.

</doc>
<doc id="190054" url="https://pl.wikipedia.org/wiki?curid=190054" title="Włodzimierz Kozubski">
Włodzimierz Kozubski

Włodzimierz Antoni Kozubski (ur. 10 sierpnia 1880 w Bochni, zm. 14 października 1951 w Warszawie) – polski prawnik, profesor Uniwersytetu Warszawskiego, członek Towarzystwa Naukowego Warszawskiego.
Życiorys.
Był synem Ludwika (lekarza) i Marii z domu Trybulec. W 1899 ukończył gimnazjum w Nowym Sączu i podjął studia prawnicze na Uniwersytecie Jagiellońskim (do 1904), m.in. u Stanisława Wróblewskiego. Uzupełniał wykształcenie na uniwersytecie w Wiedniu (1904–1905), w 1905 na UJ obronił doktorat praw. W latach 1904–1906 pracował jako urzędnik w sądach w Krakowie, następnie został sędzią Prokuratury Generalnej w Wiedniu i urzędnikiem w Ministerstwie Komunikacji (do 1914). Kierował akcją dla uchodźców wojennych przy Ministerstwie dla Galicji (1914–1916); w 1916 osiadł w Lublinie, gdzie został kierownikiem Biura Krajowego ds. Gospodarczych i Społecznych Generalnego Gubernatorstwa, wchodził w skład Zarządu Krajowej Rady Gospodarczej, pełnił funkcję wiceprzewodniczącego Komitetu Technicznego i komisarza Rady Nadzorczej Polskiej Centrali Handlowej oraz wykładał ekonomię polityczną na kursach Krajowego Komisariatu Cywilnego dla urzędników administracji.
Kariera naukowa.
W 1923 habilitował się na Uniwersytecie Jagiellońskim na podstawie pracy "Opieka nad kobietami w prawie rzymskim" i został docentem w Katedrze Prawa Rzymskiego; pełnił także funkcję wiceprezesa Państwowej Komisji Oszczędnościowej (1923–1924). Z pracy na UJ odszedł w 1931. W 1934 został docentem w Katedrze Prawa Rzymskiego Uniwersytetu Warszawskiego, dwa lata później profesorem nadzwyczajnym i kierownikiem tej katedry. W czasie II wojny światowej brał udział w tajnym nauczaniu, po wojnie powrócił do pracy na Uniwersytecie Warszawskim. W 1946 objął Katedrę Prawa Cywilnego, wraz z nominacją na profesora zwyczajnego. Prowadził aktywną działalność na rzecz odbudowania zniszczonego w czasie wojny domu profesorów uniwersytetu przy ulicy Wilczej; odszedł na emeryturę w 1950. Od 1947 był jednocześnie radcą prawnym Polskiego Banku Komunalnego. Dojeżdżając z Warszawy wykładał również na Uniwersytecie Łódzkim.
Zainteresowania naukowe.
Jego zainteresowania naukowe obejmowały prawo rzymskie, prawo cywilne i prawo kanoniczne. Wraz z Rafałem Taubenschlagiem wydał "Zbiór źródeł do rzymskiego prawa prywatnego" (1931); przygotowali również tłumaczenie pracy "Instytucje, historia i system rzymskiego prawa prywatnego" Rudolfa Sohma (1925). Prowadził wieloletnie badania nad "Corpus Iuris Civilis". Zajmował się zagadnieniami zasiedzenia na drodze publicznej oraz unieważnienia małżeństwa według prawa kanonicznego. 
W 1947 został powołany na członka korespondenta Towarzystwa Naukowego Warszawskiego. 
Jest pochowany na cmentarzu Powązkowskim w Warszawie (kw. 236–III–11).

</doc>
<doc id="190060" url="https://pl.wikipedia.org/wiki?curid=190060" title="Ziemia Częstochowska">
Ziemia Częstochowska

Ziemia Częstochowska – periodyk Częstochowskiego Towarzystwa Naukowego, obecnie wydawany w zasadzie jako rocznik. Pierwszy numer ukazał się w 1934 r.
Tematyka.
Swoją tematyką porusza sprawy naukowe dotyczące regionu częstochowskiego, zawiera opracowania i prace oryginalne członków CzTN oraz sprawozdania z działania Towarzystwa. Aktualnie drukowany jest w Drukarni Naukowej Uniwersytetu Humanistyczno-Przyrodniczego im. Jana Długosza w Częstochowie
W 2014 r. wydano 40 tom.

</doc>
<doc id="190063" url="https://pl.wikipedia.org/wiki?curid=190063" title="Kos 6290">
Kos 6290

Kos – mały, stacjonarny, lampowy odbiornik radiowy w obudowie z tworzywa sztucznego. Pierwszy produkt „Diory”, w którym jako chassis użyto płytki z tworzywa izolacyjnego. Wbrew często spotykanym opiniom, Kos nie był odbiornikiem wykonanym na płytce drukowanej. W radiu Kos płyta stanowiła wyłącznie podstawę, a elementy były lutowane bezpośrednio pomiędzy sobą lub łączone za pomocą przewodów. Niemniej użycie lekkiej konstrukcji odbiornika w miejsce metalowego chassis pozwoliło na stworzenie radia lekkiego i niewielkich rozmiarów.
Płytka ustawiona pionowo, na środku ma prostokątny otwór, przez który wystaje magnes głośnika. Antena ferrytowa. Zasilanie autotransformatorowe z prostownikiem selenowym, jednopołówkowym.
Na nieistniejącej już stronie internetowej firmy DIORA odbiornik wymieniany był jako jeden z kamieni milowych w rozwoju firmy. W czasach produkcji (1961 r.) kosztował 850 zł i był promowany jako „mały, nowoczesny, drugi odbiornik w domu”.

</doc>
<doc id="190064" url="https://pl.wikipedia.org/wiki?curid=190064" title="Aircraft Manufacturing Company">
Aircraft Manufacturing Company



</doc>
<doc id="190065" url="https://pl.wikipedia.org/wiki?curid=190065" title="DH9">
DH9



</doc>
<doc id="190066" url="https://pl.wikipedia.org/wiki?curid=190066" title="DH.9">
DH.9



</doc>
<doc id="190067" url="https://pl.wikipedia.org/wiki?curid=190067" title="Halo">
Halo



</doc>
<doc id="190071" url="https://pl.wikipedia.org/wiki?curid=190071" title="Sojuz T-8">
Sojuz T-8

Sojuz T-8 – radziecka załogowa misja kosmiczna, której celem było połączenie ze stacją Salut 7.
Kapsuła nie zdołała połączyć się ze stacją na skutek problemów z systemem automatycznego dokowania. Była to pierwsza nieudana próba dokowania ze stacją kosmiczną od czasu misji Sojuz 33 w 1979 r. (i jak dotychczas, ostatnia). Odłączająca się osłona startowa kapsuły zerwała maszt anteny systemu dokowania. Załoga była przekonana, że maszt nie został oderwany, a jedynie nie zablokował się na prawidłowej pozycji. Kosmonauci próbowali wykorzystać silniki manewrowe statku do rozkołysania masztu i zablokowania go na właściwej pozycji. Próby dokowania zużyły większość paliwa. Misję przerwano i kosmonauci bez problemów powrócili na Ziemię.

</doc>
<doc id="190072" url="https://pl.wikipedia.org/wiki?curid=190072" title="Gerald L. Patterson">
Gerald L. Patterson



</doc>
<doc id="190075" url="https://pl.wikipedia.org/wiki?curid=190075" title="Dwight F. Davis">
Dwight F. Davis



</doc>
<doc id="190077" url="https://pl.wikipedia.org/wiki?curid=190077" title="Szmaragd 902">
Szmaragd 902

Szmaragd 902 – 17-calowy telewizor typu OT1711 o lampie kineskopowej AW 43-80. Konstrukcja bazuje na 16 lampach i pozwala na odbiór 12 kanałów TV.
Odbiornik ten był ulepszoną wersją odbiornika Szmaragd 901. Był to jeden z pierwszych polskich odbiorników, w którym zastosowano obwody drukowane. 21-calowa wersja tego modelu nosiła nazwę Klejnot.
Zastosowano w nim lampy elektronowe:
Odbiornik Szmaragd 902 był produkowany przez Warszawskie Zakłady Telewizyjne na początku lat 60. XX wieku.

</doc>
<doc id="190082" url="https://pl.wikipedia.org/wiki?curid=190082" title="Berijew">
Berijew

Berijew (rus. ОАО «Таганрогский авиационный научно-технический комплекс имени Г. М. Бериева»), rosyjskie przedsiębiorstwo przemysłu lotniczego powstałe w 1934 roku, do 1968 roku kierowane przez Gieorgija Berijewa. Znajduje się w południowej części miasta Taganrog, w pobliżu lotniska Taganrog-Jużnyj. Przedsiębiorstwo produkuje głównie wodnosamoloty.
Wybrane konstrukcje:

</doc>
<doc id="190086" url="https://pl.wikipedia.org/wiki?curid=190086" title="Vought">
Vought

Vought – amerykańska wytwórnia lotnicza powstała w 1917 roku pod nazwą Lewis &amp; Vought Corporation, przemianowana na Chance Vought w 1920 roku, następnie działająca pod różnymi wariacjami nazwy Vought, w składzie różnych koncernów.
W czasie II wojny światowej sprawdziły się bojowo dwie maszyny tej firmy: F4U Corsair i OS2U Kingfisher.
Historia.
W 1917 roku Chance M. Vought i Birdseye Lewis założyli wytwórnię Lewis and Vought Corporation, po odejściu Lewisa przekształconą w 1922 w Chance Vought Corporation. Początkowo siedziiba mieściła się w Astorii (części Queens w Nowym Jorku), od 1919 w Long Island City.
W 1928 r. przedsiębiorstwo zostało kupione i weszło w skład United Aircraft and Transport Corporation (od 1934: United Aircraft Corp.), jako osobny oddział. W 1930 r. zmarł założyciel firmy Chance M. Vought. Siedziba została następnie przeniesiona do East Hartford w stanie Connecticut. W 1939 r. oddział Vought został przeniesiony do Stratford w stanie Connecticut i połączony z firmą Sikorsky, tworząc Vought-Sikorsky Aircraft. W 1942 r. Vought został ponownie wyłączony jako osobny oddział United Aircraft. Na przełomie 1948 i 1949 roku siedziba została przeniesiona do Dallas w Teksasie, do nowoczesnych zakładów wybudowanych przez rząd podczas wojny na potrzeby firmy North American Aviation.
W 1954 r. zakłady uniezależniły się od United Aircraft, przyjmując nazwę Chance Vought Aircraft Inc. W 1962 zostały jednak zakupione przez Jamesa Linga, stając się częścią jego koncernu Ling-Temco-Vought (LTV).
W 1976 r. koncern LTV Aerospace został przemianowany na Vought Corporation. W 1992 r. został on zakupiony przez Northrop, a w 2000 r. odkupiony przez Carlyle Group, które utworzyło firmę Vought Aircraft Industries, Inc., działającą do chwili obecnej.

</doc>
<doc id="190088" url="https://pl.wikipedia.org/wiki?curid=190088" title="Consolidated Aircraft Corporation">
Consolidated Aircraft Corporation

Consolidated Aircraft Corporation – amerykańska wytwórnia lotnicza założona w 1923 roku przez Reubena H. Fleeta. Powstała z połączenia wytwórni lotniczych Gaulladet Aircraft Company i Dayton-Wright Aircraft firma stała się w latach 20. i 30. XX wieku znana z budowy serii łodzi latających, której najsłynniejszym przedstawicielem był morski samolot patrolowy PBY Catalina, produkowany i używany przez wojska alianckie przez całą II wojnę światową. Równie sławnym produktem wytwórni "Consolidated" był ciężki bombowiec B-24 Liberator, szeroko używany zarówno w Europie jak i w działaniach wojennych na Pacyfiku. Od 1942 produkowano też, głównie na potrzeby transportowe, wersję C-87 Liberator; takimi samolotami latali dowódcy i politycy, a także piloci samolotów przeprowadzanych z USA do W. Brytanii w ramach tzw. "RAF Ferry Command".
W 1943 roku firma "Consolidated" połączyła się z wytwórnią Vultee Aircraft tworząc Consolidated-Vultee Aircraft znaną bardziej pod krótszą nazwą Convair. W marcu 1953 roku większość udziałów firmy nabyło konsorcjum zbrojeniowe General Dynamics, które kontynuowało produkcję samolotów i części lotniczych. W 1994 roku aktywa firmy kupił koncern McDonnell Douglas, który po dwóch latach zakończył jej działalność.
Siedziby firm "Consolidated Aircraft" i później "Convair" znajdowały się w San Diego w Kalifornii.

</doc>
<doc id="190089" url="https://pl.wikipedia.org/wiki?curid=190089" title="Consolidated">
Consolidated



</doc>
<doc id="190090" url="https://pl.wikipedia.org/wiki?curid=190090" title="Ernst May">
Ernst May

Ernst May (ur. 27 lipca 1886 we Frankfurcie nad Menem, zm. 11 września 1970 w Hamburgu) – niemiecki architekt i urbanista modernistyczny. W latach 1925–1930 burmistrz do spraw mieszkalnictwa we Frankfurcie nad Menem, twórca wielu nowoczesnych osiedli.
Życiorys.
May urodził się w 1886 jako syn producenta wyrobów skórzanych. Wcześnie zainteresował się sztuką i za namową ojca rozpoczął w 1908 studia architektoniczne na University College w Londynie, przerwał je jednak już w tym samym roku, aby odbyć służbę wojskową w Darmstadt. Tam też pozostał i kontynuował studia na Uniwersytecie Technicznym w Darmstadt. W 1910 ponownie wyjechał do Wielkiej Brytanii, gdzie praktykował u Raymonda Unwina. Podczas pracy nad osiedlem Hampstead zapoznał się z zasadami ruchu miast-ogrodów i przetłumaczył dzieło Unwina "Podstawy urbanistyki" na niemiecki. W 1912 ostatecznie wrócił do Niemiec i ukończył studia na Wyższej Szkole Technicznej w Monachium u Friedricha von Thierscha i u Theodora Fischera, współzałożyciela Werkbundu.
Od 1913 May pracował jako niezależny architekt we Frankfurcie, jednak nie udało mu się podjąć trwałej praktyki zawodowej, gdyż w 1914 powołano go do wojska. Po I wojnie światowej pracował jako kierownik techniczny Śląskiego Towarzystwa Ziemskiego we Wrocławiu, zajmując się głównie wspieraniem budownictwa wiejskiego. W 1921 wziął udział w konkursie urbanistycznym na nowy Plan Ogólny Wrocławia, dzięki któremu uzyskał zlecenie na opracowanie szczegółowego planu. May zyskał sobie rozgłos dzięki zaproponowaniu awangardowej koncepcji limitacji obszaru zwartej zabudowy i rozbudowywaniu miasta systemem miast satelitarnych liczących około 20 tysięcy mieszkańców.
Dzięki sławie, jaką uzyskał, w 1925 powołano Maya na miejskiego radcę budowlanego we Frankfurcie nad Menem. May prowadząc miejski urząd budownictwa był odpowiedzialny za całość działalności budowlanej, od planowania przestrzennego i urbanistyki poprzez mieszkalnictwo i budowę instalacji po planowanie zieleni miejskiej i cmentarzy. Za kadencji Maya przez pięć lat powstało łącznie około 15 tysięcy nowych mieszkań, mimo że plan rozbudowy miasta nie został w pełni ukończony w związku z międzynarodowym kryzysem.
W 1930 Ernst May został wraz z innymi architektami zaproszony przez rząd ZSRR, aby tam kontynuować pracę. Do 1933 zaprojektował wiele planów zabudowy nowych miast przemysłowych na Syberii, m.in. Magnitogorska, Lenińska i Kuźniecka. Proste i bezpretensjonalne projekty wywołały kontrowersje i w 1933 May opuścił Związek Radziecki. Ponieważ w międzyczasie w Niemczech do władzy doszli naziści, którzy odrzucali modernizm i propagowali tradycjonalistyczną estetykę tzw. stylu ojczyźnianego ("Heimatstil"), May zdecydował się na emigrację do Kenii, gdzie kupił ziemię i uprawiał kawę, zboże i zioła. W 1937 otworzył biuro w Nairobi i ponownie zajął się architekturą, biorąc udział w konkursach architektonicznych, aż do czasu internowania przez Brytyjczyków w 1939.
Po II wojnie światowej pracował ponownie jako architekt i urbanista w Niemczech, widząc w wielkich zniszczeniach kraju szanse na jego przekształcenie podczas pracy nad odbudową. Od 1954 do 1956 kierował biurem projektowym "Neue Heimat" w Hamburgu. W następujących latach współprojektował wiele wielkich osiedli w Hamburgu, Bremie i Brunszwiku.
W 1995 we Frankfurcie nazwano jeden z placów imieniem Ernsta Maya, w 2016 także jedna z ulic osiedla Nowe Żerniki we Wrocławiu została nazwana ulicą Ernsta Maya.

</doc>
<doc id="190091" url="https://pl.wikipedia.org/wiki?curid=190091" title="Convair">
Convair

Consolidated Vultee Aircraft Corporation – amerykańska wytwórnia lotnicza znana również pod nazwą Convair, powstała z połączenia w 1943 roku firm Consolidated Aircraft i Vultee Aircraft. W marcu 1953 roku większość udziałów firmy zakupiło konsorcjum zbrojeniowe General Dynamics, tworząc z wytwórni "oddział Convair". Do 1965 roku firma produkowała urządzenia dla potrzeb programów kosmicznych, a w 1995 odsprzedano ją koncernowi McDonnell Douglas, który dwa lata później zamknął wytwórnię.

</doc>
<doc id="190093" url="https://pl.wikipedia.org/wiki?curid=190093" title="Curtiss">
Curtiss



</doc>
<doc id="190094" url="https://pl.wikipedia.org/wiki?curid=190094" title="Curtiss-Wright Corporation">
Curtiss-Wright Corporation

Curtiss-Wright Corporation – amerykańska spółka produkująca samoloty, powstała w I połowie XX wieku z połączenia dwóch przedsiębiorstw z branży lotniczej: "Curtiss Aeroplane and Motor Company" oraz Wright Aeronautical. Od zakończenia II wojny światowej spółka poszerzyła profil swojej działalności i oferuje dodatkowo zaawansowane technicznie i technologicznie produkty i usługi z zakresu sterowania przepływami czy obróbki metali.
Historia.
Wytwórnia lotnicza Curtiss-Wright powstała 5 lipca 1929 w wyniku połączenia 12 różnych firm związanych z "Curtiss Aeroplane and Motor Company" i "Wright Aeronautical". Spółka miała swoją siedzibą w Buffalo, w stanie Nowy Jork. W chwili połączenia obu przedsiębiorstw kapitał zakładowy wynosił 75 milionów dolarów, co dawało spółce miano największego przedsiębiorstwa lotniczego w Stanach Zjednoczonych.
Produkty spółki.
Śmigła.
Oprócz produkcji silników spółka Curtiss-Wright zajmuje się wytwarzaniem trój- lub czterołopatkowych śmigieł o zmiennym skoku.

</doc>
<doc id="190098" url="https://pl.wikipedia.org/wiki?curid=190098" title="Dassault Aviation">
Dassault Aviation

Dassault Aviation – francuski producent samolotów wojskowych, biznesowych i pasażerskich, założony przez Marcela Blocha pod nazwą "Société des Avions Marcel Bloch" (w skrócie "MB"). Po II wojnie światowej Bloch zmienił nazwisko na Marcel Dassault i 20 grudnia 1947 przemianował swą firmę na "Avions Marcel Dassault". W 1971 r., po przejęciu wytwórni Breguet spółka przyjęła nazwę Avions Marcel Dassault-Breguet Aviation (AMD-BA), którą w 1990 r. skrócono do Dassault Aviation.
Historia.
Wytwórnia Société des Avions Marcel Bloch została założona przez Marcela Blocha w 1928 r. W 1935 Bloch i Henry Potez założyli spółkę i zakupując firmę "Société Aerienne Bordelaise" (SAB), stworzyli "Société Aeronautique du Sud-Ouest". W 1936 przemysł zbrojeniowy we Francji został znacjonalizowany, a przejęta przez państwo spółka została przemianowana na "Société Nationale de Constructions Aéronautiques du Sud-Ouest" (SNCASO). Marcel Bloch dostał propozycję zostania administratorem wytwórni z ramienia Ministerstwa Lotnictwa.
Podczas II wojny światowej przemysł lotniczy w okupowanej Francji zaprzestał działalności, a w październiku 1940 Marcel Bloch został uwięziony przez rząd Vichy. W 1944 wysłano go do obozu koncentracyjnego w Buchenwaldzie, gdzie przebywał do momentu uwolnienia 11 kwietnia 1945 r.
10 listopada 1945 r. na specjalnym zebraniu zarządu "Société Anonyme des Avions Marcel Bloch" zdecydowano o zmianie statusu na spółkę z ograniczoną odpowiedzialnością "Société des Avions Marcel Bloch" o statusie holdingu. 20 stycznia 1947 "Société des Avions Marcel Bloch" została przemianowana na Société des Avions Marcel Dassault ze względu na zmianę nazwiska właściciela.
W 1954 Dassault założył oddział firmy zajmujący się elektroniką (od 1962 jako "Electronique Marcel Dassault"), której pierwszym zadaniem było opracowanie radaru lotniczego, poprzedzającego prace nad głowicą naprowadzającą do przeciwlotniczych pocisków rakietowych powietrze-powietrze, oraz systemów nawigacyjnych i celowników bombowych. Od lat 50. do 70. wytwórnia Dassault produkowała samoloty przede wszystkim na eksport, a jej największym sukcesem rynkowym były samoloty serii Mirage i Mystère. Między 1 stycznia 1956 roku a 1965 rokiem firma nosiła nazwę "Générale aéronautique Marcel Dassault" (GAMD), po czym powróciła do nazwy "Société des avions Marcel Dassault".
W latach 1965 i 1966 rząd francuski postanowił, ze względu na zbyt wielu dostawców sprzętu wojskowego, wyspecjalizować firmy lotnicze w określonej grupie produktów. Dassault miał produkować samoloty bojowe i dyspozycyjne, Nord Aviation rakietowe pociski balistyczne, a Sud Aviation cywilne i wojskowe samoloty transportowe i śmigłowce W 1970 Nord Aviations i Sud Aviation połączyły się, tworząc Aérospatiale.
27 czerwca 1967 Dassault przejął na polecenie rządu Francji 66% spółki Breguet Aviation. Zgodnie z umową między obydwiema spółkami 14 grudnia 1971 zmieniono nazwę połączonej spółki na "Avions Marcel Dassault-Bregeut Aviation" (AMD-BA).
W 1981 utworzono Dassault Systèmes, której celem było rozwinięcie technologii CAD w ramach programu CATIA. Wkrótce Dassault Systèmes stał się wiodącą firmą na rynku oprogramowania tego typu.
Obecnie głównymi udziałowcami Dassault Aviation są:

</doc>
<doc id="190099" url="https://pl.wikipedia.org/wiki?curid=190099" title="Dassault">
Dassault



</doc>
<doc id="190101" url="https://pl.wikipedia.org/wiki?curid=190101" title="Hello.jpg">
Hello.jpg



</doc>
<doc id="190102" url="https://pl.wikipedia.org/wiki?curid=190102" title="Goat.cx">
Goat.cx



</doc>
<doc id="190106" url="https://pl.wikipedia.org/wiki?curid=190106" title="Douglas Aircraft Company">
Douglas Aircraft Company

Douglas Aircraft Company – amerykańska wytwórnia lotnicza założona w 1921 przez Donalda Willsa Douglasa w Santa Monica w Kalifornii po rozpadzie poprzedniej jego firmy Davis-Douglas Company.
Najsłynniejszą konstrukcją Douglasa był samolot transportowy serii DC (od Douglas Commercial) o bardzo charakterystycznej sylwetce, DC-3, budowany także w wersji wojskowej jako C-47 Skytrain. Wiele z produkowanych przez Douglasa samolotów było użytkowanych niezwykle długo i nawet dziś wiele z nich wciąż jest wykorzystywanych. Wytwórnia Douglas zbudowała bardzo wiele maszyn dla amerykańskich sił zbrojnych, głównie dla US Navy.
Początkowo wytwórnia produkowała samoloty bombowo-torpedowe dla marynarki wojennej, opracowując jednocześnie inne ich odmiany, samoloty obserwacyjne i pocztowe. W ciągu pięciu pierwszych lat działalności wyprodukowano ponad 100 maszyn. Pod koniec lat 20. wytwórnia przeniosła się do nowych obiektów w Clover Field w Santa Monica, gdzie rozpoczęto konstruowanie wodnosamolotów. Nowy kompleks fabryczny był tak duży, że dostarczający przesyłki gońcy firmowi musieli używać wrotek. Pod koniec II wojny światowej firma Douglas posiadała fabryki w Santa Monica, El Segundo, Long Beach i Torrance w Kalifornii, w Tulsie i Midwest City w Oklahomie i w Chicago w stanie Illinois.
W 1934 wytwórnia Douglas skonstruowała samolot transportowy DC-2, poprzednik sławnego DC-3 z 1936 roku. Szeroka oferta produkowanych przez Douglas Aircraft samolotów obejmowała lekkie i średnie bombowce, myśliwce, samoloty transportowe, obserwacyjne i eksperymentalne. Podczas II wojny światowej połączył siły z dwoma innymi firmami tworząc BVD (Boeing-Vega-Douglas), mającą na celu wspólną produkcję bombowca B-17 Flying Fortress. Po zakończeniu wojny w zakładach Douglasa budowano inny samolot na licencji Boeinga B-47 Stratojet.
Poza samolotami Douglas Aircraft była pionierem także w innych dziedzinach jak konstrukcja foteli wystrzeliwanych, pocisków rakietowych klasy powietrze-powietrze, ziemia-powietrze i powietrze-ziemia, bomby oraz rakiet kosmicznych.
W 1967 wytwórnia próbowała rozszerzyć produkcję ze względu na duże zapotrzebowanie na samoloty pasażerskie czterosilnikowy DC-8 i dwusilnikowy DC-9, oraz samolot szturmowy A-4 Skyhawk. Problemy z utrzymaniem jakości produkcji oraz płynności finansowej doprowadziły do połączenia się z firmą McDonnell Aircraft Corporation i powstania McDonnell Douglas. W 1997 wytwórnia McDonnell Douglas została przejęta przez Boeinga, co zakończyło ponad 75-letnią działalność firmy Douglas. Ostatni skonstruowany pod starą marką samolot Boeing 717 będący pochodną DC-9 opuścił fabrykę w Long Beach w maju 2006 roku. Inna maszyna C-17 Globemaster III była produkowana do 2014.

</doc>
<doc id="190107" url="https://pl.wikipedia.org/wiki?curid=190107" title="Douglas">
Douglas

Miejscowości w USA:
Gminy w USA:
Hrabstwa w USA:

</doc>
<doc id="190108" url="https://pl.wikipedia.org/wiki?curid=190108" title="Kanada Centralna">
Kanada Centralna



</doc>
<doc id="190113" url="https://pl.wikipedia.org/wiki?curid=190113" title="Sojuz T-9">
Sojuz T-9

Sojuz T-9 – druga radziecka stała załoga (pierwszą była załoga Sojuza T-5 – Anatolij Bieriezowoj i Walentin Lebiediew), i czwarta załogowa wyprawa na pokład stacji kosmicznej Salut 7 (wysłanej na orbitę 19 kwietnia 1982).
Przebieg misji.
Dnia 28 czerwca 1983 roku kosmonauci połączyli się na orbicie z krążącym tam zespołem Salut 7 – Kosmos 1443 w jeden zespół o długości 38 m i masie łącznej 47 ton. Sam statek Kosmos 1443 miał rozmiary trzy razy większe od zazwyczaj używanych do transportu paliwa, żywności, wody i aparatury naukowo-badawczej statków typu Progress. Natychmiast po dokowaniu do stacji, załoga rozpoczęła wyładowywanie 3,5 tony ładunku z zacumowanego do stacji pojazdu Kosmos 1443 do wnętrza Saluta 7 oraz na zewnątrz statku, gdzie został rozłożony i zamocowany do stacji ekran fotowoltaiczny, służący zwiększeniu zaopatrzenia w energię stacji orbitalnej. Załadowano zbędnymi urządzeniami kapsułę lądownika Kosmosu 1433 i 14 sierpnia nastąpiło odłączenie członu od stacji, a 23 sierpnia jego lądownik powrócił na Ziemię z 250 kg ładunku (jego maksymalna ładowność wynosiła 500 kg). 17 sierpnia 1983 wystartował statek Progress 17 z zaopatrzeniem dla kosmonautów, a dwa dni później przybył do bazy Salut 7. Przez miesiąc – do 17 września – leciał przycumowany do niej, a dzień później uległ zniszczeniu w atmosferze. W dniu 26 września 1983 do bazy Salut 7 mieli polecieć w statku Sojuz T 10 Władimir Titow i Giennadij Striekałow, ale start rakiety nośnej się nie powiódł. W tym czasie do bazy pomyślnie dotarł towarowy Progress 18. Wystartował 20 października 1983, dwa dni później połączył się z Salutem 7. Rozładowano go w ciągu trzech tygodni i 13 listopada 1983 został odłączony od stacji i trzy dni uległ zniszczeniu w atmosferze.
W ciągu pięciu miesięcy pobytu na orbicie kosmonauci zrealizowali bogaty program obserwacji i badań naukowych (300 eksperymentów gospodarczych). Przeprowadzono badania akwenu Morza Czarnego według programu przygotowanego przez naukowców ZSRR, Polski, NRD, Rumunii i Mongolii, wykonano zdjęcia około 100 milionów km² powierzchni Ziemi.
27 lipca mały obiekt uderzył w iluminator Saluta 7, wybijając czteromilimetrowy krater, lecz nie przebijając zewnętrznej z dwóch szyb iluminatora. Uznano, że był to meteoryt, choć nie jest wykluczone, że był to śmieć orbitalny. We wrześniu, a więc w połowie misji, na skutek nieszczelności w układzie paliwowym stacji nastąpił wyciek materiałów pędnych. Wykorzystano wówczas obwód zapasowy, a do usunięcia awarii zaczęła się przygotowywać trzecia załoga podstawowa. 23 listopada 1983 roku Lachow i Aleksandrow powrócili po 149 dniach na Ziemię w swoim statku i baza Salut 7 pozostała bez załogi (wymiana tym razem nie była konieczna, bowiem Sojuz-T miał znacznie dłuższy „okres służby” niż Sojuz).

</doc>
<doc id="190114" url="https://pl.wikipedia.org/wiki?curid=190114" title="Embraer">
Embraer

Embraer (Empresa Brasileira de Aeronáutica S.A.) – brazylijska wytwórnia lotnicza. Produkuje samoloty cywilne, wojskowe i dla biznesu. W latach 1999–2001 firma była największym eksporterem w Brazylii, obecnie jest jednym z trzech największych. Siedziba wytwórni znajduje się w São José dos Campos.
Historia.
W latach 40. XX wieku władze Brazylii zaczęły pracować nad utworzeniem własnego przemysłu lotniczego. Aby wykształcić inżynierów lotniczych rozpoczęto tworzenie instytutów naukowych. Jako pierwszy powstał, w 1950 roku, Instituto Tecnólogico de Aeronáutica, znany w Brazylii jako ITA. ITA jest obecnie częścią Comando-Geral de Tecnologia Aerospacial, czyli CTA – wojskowego centrum badań aeronautyczno-kosmicznych, stworzonego w 1953 roku na wzór National Advisory Committee on Aeronautics, czyli amerykańskiego poprzednika NASA. W skład CTA wchodzą także m.in. Instituto de Aeronaútica e Espaço (IAE) – instytut naukowy pracujący nad nowymi technologiami lotniczymi, obronnymi i kosmicznymi, Instituto de Estudos Avançados (IEAv) – kształcący m.in. fizyków jądrowych, oraz Instituto de Fomento e Coodernação Industrial (IFI) który jest m.in. instytucją wydającą w Brazylii lotnicze certyfikacje. Wszystkie te instytuty mieszczą się w São José dos Campos, tam gdzie swą siedzibę ma obecnie także Embraer. Prace nad pierwszym cywilnym samolotem pasażerskim rozpoczęły się w Brazylii w marcu 1965 roku. Był to niewielki samolot mogący mieć zastosowanie zarówno cywilne, jak i wojskowe – Embraer 110 Bandeirante. Samolot wzniósł się w powietrze po raz pierwszy 26 października 1968 roku. Rok później w lipcu 1969 roku Ministerstwo Lotnictwa powołało firmę Embraer. W 1970 roku oblatany został Embraer 202 Ipanema – samolot rolniczy. W sierpniu 1974 roku Embraer podpisał porozumienie z Piperem. Mógł w Brazylii produkować na licencji modele Piper PA-34 Seneca jako Embraer EMB 810 i Piper PA-34 jako EMB 820. W roku 1980 Embraer rozpoczął prace nad kolejnym projektem – EMB 120. Był to 30-miejscowy samolot turbośmigłowy z ciśnieniową kabiną przeznaczony do transportu regionalnego. Maszyna została oblatana w lipcu 1983 roku. Samolot wszedł do służby w 1985 roku. Pierwszym nabywcą były linie ASA – Atlantic Southeast Airlines ze Stanów Zjednoczonych. Łącznie sprzedano 356 samolotów EMB-120 odbiorcom z 14 krajów. Na początku lipca 1985 roku samolot otrzymał certyfikaty CTA oraz FAA. W roku 1989 Embraer rozpoczął prace nad projektem odrzutowca o zasięgu regionalnym – Embraera 145. W roku 1996 samolot otrzymał certyfikaty CTA i FAA, a w 1997 europejskiego JAA (Joint Aviation Authorities). W lipcu 1990 miał miejsce oblot maszyny dyspozycyjnej CBA 123 Vector. Nie odniosła ona jednak sukcesu, a Embraer pogrążył się w kryzysie finansowym. W roku 1993 Embraer podpisał porozumienie z firmami mającymi współpracować z nim przy produkcji ERJ-145. Były to hiszpańska Gamesa, C&amp;D z USA, chilijski ENAER i belgijska Sonaca. Łącznie w programie ERJ-145 bierze udział 350 dostawców, w tym 10 partnerów produkujących systemy: Rolls-Royce, Honeywell, TRW Lucas, Goodrich, Liebherr, Hamilton Sundstrand, Parker Aerospace, Thales, Sierracin i EATON. W 1998 roku pojawiła się jego mniejsza wersja, ERJ-135, zaś w sierpniu 1999 roku Embraer rozpoczął prace nad kolejną maszyną – Embraerem 170. W pracach bierze udział 16 partnerów i 22 głównych poddostawców. Oblot maszyny nastąpił 19 lutego 2002. W latach 2003–2004 powstały wersje rozwojowe – EMB175, EMB190 i EMB195. 31 Marca 2001 roku został oblatany Embraer Legacy 600 – odrzutowiec dyspozycyjny bazujący na samolotach z rodziny Embraera 145. Pod koniec czerwca 2000 odbyła swój pierwszy lot wersja ERJ-140, a 23 lipca tego roku Embraer wszedł na giełdę w São Paulo. W lipcu 2007 oblatano nowy mały samolot dyspozycyjny Embraer Phenom 100, a w następnym roku nieco większego Phenom 300. W październiku 2007 odbył się także pierwszy lot dużego samolotu dyspozycyjnego Embraera Lineage 1000. Na 2013 rok planowany jest oblot samolotów Embraer Legacy 450 i Embraer Legacy 500

</doc>
<doc id="190115" url="https://pl.wikipedia.org/wiki?curid=190115" title="EMBRAER">
EMBRAER



</doc>
<doc id="190118" url="https://pl.wikipedia.org/wiki?curid=190118" title="Ai Sugiyama">
Ai Sugiyama

 – japońska tenisistka, zwyciężczyni czterech turniejów wielkoszlemowych w grze podwójnej i mieszanej, liderka rankingu deblowego, medalistka igrzysk azjatyckich, klasyfikowana w czołowej dziesiątce gry pojedynczej.
Kariera tenisowa.
W październiku 1992 rozpoczęła karierę zawodową. Do czerwca 2006 odniosła 33 zwycięstwa turniejowe w deblu i 6 w singlu. Po raz pierwszy na czele rankingu światowego deblistek znalazła się w październiku 2000; najwyższą pozycję w grze pojedynczej zajmowała w lutym 2004, była wówczas na miejscu nr 8. Największe sukcesy deblowe odnosiła w parze z Francuzką Julie Halard-Decugis, Belgijką Kim Clijsters i Rosjanką Jeleną Lichowcewą. W grze podwójnej odniosła trzy zwycięstwa w turniejach wielkoszlemowych – z Clijsters wygrała French Open i Wimbledon w 2003, z Halard-Decugis US Open w 2000; ponadto z Hindusem Bhupathim wygrała konkurencję miksta na US Open w 1999.
Spektakularny sukces odniosła na turnieju w Scottsdale w 2003. Turniej został storpedowany przez opady deszczu i zmusiło to organizatorów do rozegrania półfinałów i finałów – zarówno w grze pojedynczej, jak i podwójnej – jednego dnia. Sugiyama wygrała najpierw turniej singlowy (w drodze do finału odniosła zwycięstwa nad Amerykankami Lindsay Davenport i Alexandrą Stevenson), pokonując w decydującym meczu Clijsters, a kilka godzin później także deblowy. Tym samym w ciągu jednego dnia rozegrała cztery zwycięskie mecze.
Jesienią 2003 wygrała turniej halowy w Linzu; dwa wygrane turnieje, a także inne udane występy (półfinał w prestiżowym "Italian Open" w Rzymie, półfinały w Los Angeles, Szanghaju i Filadelfii, IV runda wielkoszlemowych French Open, Wimbledonu i US Open) zapewniły jej udział w kończącym sezon Masters (rozgrywanym po raz pierwszy w obsadzie 8-osobowej). Nie zdołała wyjść na tym turnieju z grupy eliminacyjnej, ale odniosła zwycięstwo nad belgijską wiceliderką rankingu światowego, Justine Henin-Hardenne.
Występowała także w turniejach Masters w deblu (1998–2000 kończyła występy na ćwierćfinale, 2002 była w półfinale, 2003 w finale). Jest pierwszą Japonką, która osiągnęła pozycję liderki rankingu deblistek; najlepszymi sezonami w jej karierze deblowej były rok 2000, kiedy świętowała siedem tytułów oraz 2003, kiedy wygrała osiem imprez.
Z innych wysoko notowanych rywalek, które udało się jej pokonać, warto wymienić Steffi Graf, Amandę Coetzer, Arantxę Sánchez Vicario, Janę Novotną, Mary Pierce, Danielę Hantuchovą, Martinę Hingis. Osiągnęła ćwierćfinały wielkoszlemowe w grze pojedynczej w Australian Open 2000 i na Wimbledonie 2004 (przegrała z późniejszą mistrzynią Szarapową po zaciętym meczu 7:5, 5:7, 1:6). Reprezentowała Japonię na igrzyskach olimpijskich w Atlancie (1996), Sydney (2000) i Atenach (2004); w parze ze Shinobu Asagoe była w półfinale debla na ateńskich igrzyskach, mecz o brązowy medal przegrała z Argentynkami Suárez i Tarabini. Sugiyama jest również reprezentantką w Pucharze Federacji, zarówno w grze pojedynczej, jak i podwójnej (1995–2000, od 2003).
Jest zawodniczką praworęczną, z oburęcznym bekhendem. Jako czołowa deblistka wyróżnia się dobrym returnem i wolejem.
Zakończyła karierę w październiku 2009, po przegranym finale gry podwójnej Toray Pan Pacific Open w Tokio – grała w parze z Danielą Hantuchovą.

</doc>
<doc id="190119" url="https://pl.wikipedia.org/wiki?curid=190119" title="Fairey Aviation Company">
Fairey Aviation Company

Fairey Aviation Company Limited – brytyjska wytwórnia lotnicza, założona w 1915 r. Na początku lat 70. XX wieku weszła w skład koncernu Hawker Siddeley.
Historia.
Wytwórnię założył Charles Fairey, który zdobył wykształcenie techniczne i początkowo, pracując w elektrowni, zajmował się hobbystycznie konstruowaniem, a od 1910 roku produkcją latających modeli samolotów. W 1911 roku objął posadę inżyniera w zakładach lotniczych Blair Atholl Syndicate, a w kolejnym roku w Short Brothers. W lipcu 1915 roku Charles Fairey założył własną niewielką wytwórnię Fairey Aviation Company Limited w Londynie, zdobywając kontrakt podwykonawczy na 12 wodnosamolotów Short 827. Zostały one wykonane w 1916 roku, po czym Fairey uzyskał kolejne zamówienie na 100 samolotów Sopwith 1½ Strutter. Pierwsze warsztaty wytwórni mieściły się na Clayton Road w Hayes, a następnie Fairey kupił teren wzlotów w Harlington i zbudował tam hangar, a na przełomie 1917/18 roku nową fabrykę.

</doc>
<doc id="190120" url="https://pl.wikipedia.org/wiki?curid=190120" title="Fairey Aviation Co. Ltd">
Fairey Aviation Co. Ltd



</doc>
<doc id="190121" url="https://pl.wikipedia.org/wiki?curid=190121" title="Elena Lichowcewa">
Elena Lichowcewa



</doc>
<doc id="190123" url="https://pl.wikipedia.org/wiki?curid=190123" title="Jerzy Stroba">
Jerzy Stroba

Jerzy Jan Stroba (ur. 17 grudnia 1919 w Świętochłowicach, zm. 12 maja 1999 w Poznaniu) – polski duchowny rzymskokatolicki, doktor nauk teologicznych, rektor Wyższego Śląskiego Seminarium Duchownego w Krakowie w latach 1955–1958, biskup pomocniczy gorzowski w latach 1958–1972 (do 1967 formalnie gnieźnieński), biskup diecezjalny szczecińsko-kamieński w latach 1972–1978, arcybiskup metropolita poznański w latach 1978–1996, wiceprzewodniczący Rady Konferencji Biskupów Europy w latach 1974–1983, od 1996 arcybiskup senior archidiecezji poznańskiej.
Życiorys.
Urodził się 17 grudnia 1919 w Świętochłowicach. W latach 1929–1937 kształcił się w Neoklasycznym Gimnazjum im. Odrowążów w Chorzowie, gdzie uzyskał świadectwo dojrzałości. W 1937 rozpoczął formację kapłańską w Wyższym Śląskim Seminarium Duchownym w Krakowie, od 1938 studiował również na Wydziale Teologicznym Uniwersytetu Jagiellońskiego. W 1939 po zamknięciu uczelni i seminarium przez okupanta przerwał studia, które od 1940 do 1943 kontynuował w Akademii Filozoficzno-Teologicznej w Widnawie w archidiecezji wrocławskiej. Na prezbitera został wyświęcony 19 grudnia 1942 we Wrocławiu przez miejscowego arcybiskupa metropolitę kardynała Adolfa Bertrama. W 1946 na Wydziale Teologicznym Uniwersytetu Jagiellońskiego otrzymał magisterium z teologii. Na tej samej uczelni w 1952 uzyskał doktorat z teologii dogmatycznej na podstawie dysertacji "Zagadnienie nieskończoności w nauce św. Bonawentury".
W latach 1943–1945 pracował jako wikariusz w parafiach św. Marii Magdaleny w Chorzowie oraz Imienia Najświętszej Maryi Panny i św. Bartłomieja w Piekarach Śląskich. W 1949 został mianowany wikariuszem parafii św. Józefa w Katowicach, następnie w latach 1950–1955 był rektorem kościoła wizytek w Siemianowicach Śląskich. W 1958 został ustanowiony proboszczem parafii św. Józefa w Katowicach. W latach 1945–1946 był prefektem w Liceum Ogólnokształcącym w Nowej Wsi, następnie w Koedukacyjnym Liceum Ogólnokształcącym w Pszczynie, zaś w latach 1946–1950 w Gimnazjum i Liceum Żeńskim w Katowicach. Od 1949 do 1952 należał do redakcji „Gościa Niedzielnego”. W kurii diecezjalnej w Katowicach należał do Komisji Artystycznej Budownictwa Sakralnego, był cenzorem ksiąg religijnych i egzaminatorem prosynodalnym.
W latach 1952–1958 wykładał teologię dogmatycznej w Wyższym Seminarium Duchownym oo. Franciszkanów w Panewnikach. W 1955 podjął wykłady z sakramentologii, a w 1957 dodatkowo z historii sztuki kościelnej, w seminariach śląskim, częstochowskim i krakowskim. W latach 1955–1958 piastował urząd rektora Wyższego Śląskiego Seminarium Duchownego w Krakowie. Jako biskup pomocniczy gorzowski prowadził wykłady z sakramentologii i homiletyki w Wyższym Seminarium Duchownym w Gościkowie-Paradyżu.
4 lipca 1958 papież Pius XII mianował go biskupem tytularnym Aradusu i biskupem pomocniczym archidiecezji gnieźnieńskiej z zadaniem posługiwania w ordynariacie gorzowskim. Święcenia biskupie otrzymał 16 listopada w 1958 w prokatedrze Wniebowzięcia Najświętszej Maryi Panny w Gorzowie Wielkopolskim. Konsekrował go Antoni Baraniak, arcybiskup metropolita poznański, w asyście Wilhelma Pluty, ordynariusza gorzowskiego, i Juliusza Bieńka, biskupa pomocniczego katowickiego. Jako dewizę biskupią przyjął słowa „"Da instrumentum Tuum esse"” ("Pozwól być Twoim narzędziem"). 16 września 1967 został oficjalnie ustanowiony biskupem pomocniczym w Gorzowie Wielkopolskim. W kurii biskupiej w latach 1958–1972 sprawował urząd wikariusza generalnego, ponadto pełnił funkcje przewodniczącego Wydziału Nauki Katolickiej, Komisji Liturgicznej i Komisji Sztuki Kościelnej. Po śmierci arcybiskupa krakowskiego Eugeniusza Baziaka w 1963 był obok Karola Wojtyły i Tadeusza Fedorowicza kandydatem kościelnym na opuszczone arcybiskupstwo przedstawionym władzom państwowym.
28 czerwca 1972 decyzją papieża Pawła VI został przeniesiony na urząd biskupa diecezjalnego reaktywowanej diecezji szczecińsko-kamieńskiej. Rządy w diecezji objął kanonicznie 7 lipca 1972, a 8 października 1972 odbył ingres do katedry św. Jakuba w Szczecinie. Zorganizował kurię diecezjalną i sąd duchowny. Zreorganizował sieć parafii, erygował 49 nowych placówek duszpasterskich. Doprowadził do odbudowy 68 kościołów, również do powojennego odrestaurowania katedry, ubiegał się o pozwolenie na budowę diecezjalnego seminarium duchownego.
21 września 1978 został mianowany przez papieża Jana Pawła I arcybiskupem metropolitą poznańskim. Archidiecezję objął kanonicznie 7 października 1978, a ingres do archikatedry Świętych Piotra i Pawła w Poznaniu odbył 12 listopada 1978. Piastował urząd wielkiego kanclerza Papieskiego Wydziału Teologicznego w Poznaniu. W archidiecezji przeprowadził kongres eucharystyczny i synod. W 1983 podejmował w Poznaniu papieża Jana Pawła II podczas jego II podróży apostolskiej do Polski. 11 kwietnia 1996 Jan Paweł II przyjął jego rezygnację z obowiązków arcybiskupa metropolity poznańskiego.
W ramach prac Episkopatu Polski był przewodniczącym Komisji Katechetycznej (1958–1996), należał do Komisji Duszpasterstwa Ogólnego (1963–1996) i wszedł w skład Rady Głównej (od 1974). Od 1980 był członkiem Komisji Wspólnej Rządu i Episkopatu (od 1994 współprzewodniczącym), przewodniczącym delegacji Episkopatu Polski w komisji Mieszanej Stolicy Apostolskiej i Konferencji Episkopatu Polski ds. Konwencji między Watykanem a Polską, a także członkiem Komisji Stolicy Apostolskiej ds. Konkordatu (1992–1993). W latach 1972–1993 zasiadał w Radzie Konferencji Biskupów Europy (w latach 1974–1983 jako wiceprzewodniczący). W 1975 wszedł w skład Międzynarodowej Komisji Katechetycznej przy Kongregacji ds. Duchowieństwa, a w latach 1987–1992 był członkiem Papieskiej Komisji ds. Katechizmu Kościoła Katolickiego. Uczestniczył w IV sesji soboru watykańskiego II w 1965, w synodzie biskupów poświęconym katechizacji w 1977, w synodzie biskupów w 1985 z okazji 20. rocznicy zakończenia soboru watykańskiego II i w synodzie biskupów Europy w 1991.
Konsekrował biskupów pomocniczych poznańskich: Stanisława Napierałę (1980) i Zdzisława Fortuniaka (1982), a także biskupa pomocniczego kaliskiego Teofila Wilskiego (1995). Był współkonsekratorem podczas sakr biskupa diecezjalnego łódzkiego Józefa Rozwadowskiego (1968), biskupa pomocniczego szczecińsko-kamieńskiego Jana Gałeckiego (1974), biskupa pomocniczego koszalińsko-kołobrzeskiego Piotra Krupy (1984) i biskupa diecezjalnego katowickiego Damiana Zimonia (1985).
Zmarł 12 maja 1999 w Poznaniu. 16 maja 1999 został pochowany w archikatedrze poznańskiej.
Wyróżnienia.
Nadano mu honorowe obywatelstwo Świętochłowic (1993) i Poznania (1996).

</doc>
<doc id="190124" url="https://pl.wikipedia.org/wiki?curid=190124" title="Fieseler">
Fieseler

Gerhard-Fieseler-Werke GmbH – niemiecki producent samolotów.
Przedsiębiorstwo zostało utworzone w kwietniu 1930 roku jako Fieseler Flugzeugbau w Kassel przez Gerharda Fieselera.

</doc>
<doc id="190125" url="https://pl.wikipedia.org/wiki?curid=190125" title="Sojuz T-10-1">
Sojuz T-10-1

Sojuz T-10-1 (w literaturze zachodniej nazywany także Sojuzem T-10a) – radziecka załogowa misja kosmiczna, która zakończyła się eksplozją rakiety nośnej na wyrzutni i ewakuacją załogi przy pomocy rakiety ewakuacyjnej pojazdu.
Tuż przed planowanym startem przy podstawie rakiety rozlało się paliwo, które natychmiast stanęło w ogniu. Kontrola lotów uruchomiła system ewakuacyjny, lecz kable uległy przepaleniu i załoga nie mogła własnoręcznie uruchomić i kontrolować systemu ewakuacji. Po dwudziestu sekundach kontrolerom udało się wreszcie włączyć układy ewakuacyjne poleceniem radiowym - w tym momencie płonęła już cała rakieta nośna.
Ładunki wybuchowe oddzieliły moduł lądownika i górną część powłoki rakiety od modułu serwisowego i powłoki go pokrywającej. Następnie uruchomiony został na pięć sekund silnik rakietowy, odciągając moduł orbitalny i moduł lądownika od rakiety nośnej z przyspieszeniem równym 14 do 17 g (137 do 167 m/s²). W dwie sekundy po uruchomieniu systemu ewakuacyjnego rakieta nośna eksplodowała, niszcząc doszczętnie kompleks startowy nr 1 (ten sam, z którego wystrzelono pierwszego sztucznego satelitę Sputnik 1 i pierwszy załogowy statek kosmiczny, Wostok 1).
Kapsuła na wysokości 650 metrów odrzuciła osłonę zewnętrzną, moduł lądownika odłączył się od modułu orbitalnego i odrzucił osłonę termiczną, odsłaniając silniki amortyzujące lądowanie. Opadanie spowolnił szybko otwierający się spadochron ewakuacyjny. Pojazd wylądował 4 kilometry od wyrzutni.
Linki zewnętrzne.
Sojuz T-10-1 na stronie Spacefacts

</doc>
<doc id="190126" url="https://pl.wikipedia.org/wiki?curid=190126" title="Live act">
Live act

Live act (z ang. „pokaz na żywo”) – występ muzyczny na żywo, z użyciem instrumentów lub urządzeń muzycznych, w którym utwory są tworzone / odgrywane w czasie rzeczywistym. 
Najczęściej wyrażenie to odnosi się do grup muzycznych i solistów, ale może określać wszelkie inne pokazy artystyczne, w których podkreśla się, że są one wykonywane na żywo. 
W muzyce z grupy elektronicznej muzyki tanecznej określenie „live act” służy do odróżnienia muzyków prezentujących muzykę za pomocą gramofonów (DJ) od muzyków tworzących i prezentujących muzykę przy użyciu instrumentów muzycznych.

</doc>
<doc id="190129" url="https://pl.wikipedia.org/wiki?curid=190129" title="Hawker">
Hawker



</doc>
<doc id="190130" url="https://pl.wikipedia.org/wiki?curid=190130" title="Manhattan project">
Manhattan project



</doc>
<doc id="190131" url="https://pl.wikipedia.org/wiki?curid=190131" title="Herb województwa lubelskiego">
Herb województwa lubelskiego

Herb województwa lubelskiego – symbol województwa lubelskiego.
Herb województwa lubelskiego przedstawia w czerwonym polu herbowym, białego jelenia w skoku ze złotą koroną królewską na szyi. Jeleń skierowany jest w heraldycznie prawą stronę.
Herb przypomina w pewnym stopniu herb Brochwicz. Został ustanowiony Uchwałą Nr XLVI/615/02 Sejmiku Województwa Lubelskiego z dnia 23 września 2002 r. Autorem projektu był Andrzej Heidrich.
Herb województwa w II Rzeczypospolitej.
"Tarcza dwudzielna – w polu górnym czerwonym jeleń biały rogaty, na którego szyi korona królewska złota, nogi przednie jakby do biegu zapędzonego podniesione; w polu dolnym zielonym niedźwiedź biały między trzema drzewami." Herb ten był identyczny z herbem guberni lubelskiej Królestwa Polskiego. Było to połączenie herbów województwa lubelskiego I Rzeczypospolitej i ziemi chełmskiej.

</doc>
<doc id="190132" url="https://pl.wikipedia.org/wiki?curid=190132" title="Krew i Honor">
Krew i Honor

Krew i Honor (ang. "Blood &amp; Honour") – założona przez Iana Stuarta w 1987 roku neonazistowska organizacja przestępcza, wywodząca się z Wielkiej Brytanii. Nazwa "Krew i Honor" nawiązuje do motta Hitlerjugend – "Blut und Ehre". Organizacja propaguje rasizm, ksenofobię i antysemityzm.
Krew i Honor funkcjonuje w kilkunastu krajach, między innymi w Polsce.
Od 2006 roku organizacje pozarządowe oraz polskie instytucje państwowe dążyły przez kilka miesięcy do likwidacji stron internetowych związanych z tą organizacją. Prokurator wszczął postępowanie sprawdzające w sprawie akcji Redwatch (bazy wrogów) w internecie. Ponieważ strony organizacji są umieszczone na amerykańskich serwerach, gdzie polscy prokuratorzy nie mogą interweniować bezpośrednio, zwrócono się z prośbą o działanie do organów ścigania USA w drodze pomocy prawnej.
6 lipca 2006 oficjalna strona internetowa polskiej części organizacji, umieszczona na serwerze znajdującym się w Arizonie, została zablokowana po interwencji FBI, otworzono ją jednak na nowo 13 lipca 2006, na innym serwerze, zlokalizowanym w Dallas. Ostatni raz stronę zamknięto 4 sierpnia 2006, a 7 sierpnia została ponownie otwarta, także tym razem zawiera ona „bazę wrogów”.
26 czerwca 2019 rząd Kanady uznał "Krew i Honor" za organizację terrorystyczną.

</doc>
<doc id="190133" url="https://pl.wikipedia.org/wiki?curid=190133" title="Sojuz T-10">
Sojuz T-10

Sojuz T-10 – radziecka załogowa misja kosmiczna, stanowiąca piątą załogową ekspedycję na pokład stacji kosmicznej Salut 7. Trzecia stała załoga Saluta 7 wystartowała z Ziemi 8 lutego 1984 r. w statku, który ponownie oznaczono jako Sojuz T-10. Dzień później dołączyli do bazy.
Misja.
Stację całkowicie reaktywowano 17 lutego 1984 roku. 23 lutego 1984 roku do bazy przycumował Progress 19 z zaopatrzeniem. 25 i 26 lutego 1984 roku pojazd ten wykorzystano do zmiany orbity stacji Salut 7 do wartości 305/327 km. W dniu 31 marca 1984 roku Progress 19 został odłączony i następnego dnia spłonął w atmosferze. Załogę na orbicie odwiedziły załogi szóstej Sojuz T-11 (na pokładzie znalazło się sześciu kosmonautów) i siódmej Sojuz T-12 ekspedycji. 22 kwietnia 1984 roku do Saluta dokował Progress 20, wystrzelony dwa dni wcześniej. Korzystając z jego silnika wykonano kolejną zmianę parametrów orbity. Lot Progressa 20 połączonego z bazą satelitarną trwał do 6 maja 1984 roku.
EVA.
16 sierpnia dokował kolejny Progress 23. Po rozładowaniu statek wykorzystano do kolejnej korekty parametrów orbity do wartości 351/387 km. Po 236 dniach lotu Kizim, Sołowiow i Atkow powrócili na Ziemię w statku kosmicznym Sojuz T-11 2 października 1984 roku.

</doc>
<doc id="190134" url="https://pl.wikipedia.org/wiki?curid=190134" title="Ebon z Reims">
Ebon z Reims

Ebon z Reims (ur. ok. 775, zm. 20 marca 851) – arcybiskup Reims od 816, któremu król Ludwik I Pobożny w 822 roku zlecił działalność misyjną wśród skandynawskich Normanów. Trzykrotne krótkie misje Ebona nie przyniosły sukcesu. Ebon był również założycielem szkoły malarstwa miniaturowego, tzw. Szkoły z Reims, której głównymi dziełami były Psałterz utrechcki oraz Ewangeliarz Ebona (datowany na ok. 830 r., przechowywany obecnie w bibliotece miejskiej w Épernay).

</doc>
<doc id="190135" url="https://pl.wikipedia.org/wiki?curid=190135" title="Opel Vectra">
Opel Vectra

Opel Vectra – samochód osobowy klasy średniej produkowany przez niemiecką markę Opel w latach 1988 – 2008.
Pierwsza generacja.
Opel Vectra I został zaprezentowany po raz pierwszy w 1988 roku.
Pierwsza generacja Vectry, znana było wewnętrznie przez GM jako model A i została wprowadzona w październiku 1988 roku na rok modelowy 1989 jako czterodrzwiowy sedan, zastępując wysłużonego Opla Asconę C. Pojazd zbudowany został na płycie podłogowej GM2900, która wykorzystana została do zbudowania m.in. Opla Calibry, Vectry B, Saaba 900 II, 9-3 I oraz 9-5 I. Wraz z zapotrzebowaniem na bardziej praktyczne nadwozie z otwierana klapą z szybą, wersja pięciodrzwiowa liftback pojawiła się w marcu 1989 roku, a model oparty na Vectrze z nadwoziem coupé nazwany Calibra został wprowadzony też pod koniec tego roku. Oba samochody zostały zaprojektowane przez ówczesnego szefa projektantów Opla, Wayne'a Cherry'ego. Vauxhall Motors, brytyjska filia GM, która dzieliła się większością swoich modeli z Oplem, nie używała nazwy modelu „Vectra” do czasu wprowadzenia drugiej generacji (Vectra B) do Wielkiej Brytanii w sierpniu 1995 roku, aby zastąpić Cavaliera. Vectra/Cavalier na brytyjski rynek z 1989 roku pojawiła się w modelach Base, LS, GL, GLS, CD i GT.
Przednie zawieszenie było w pełni niezależne, z kolumnami MacPhersona, dolnymi wahaczami ze stali tłoczonej i stabilizatorem poprzecznym. Przednie zawieszenie wraz z głównymi elementami mechanicznymi (silnik i skrzynia biegów) było zamontowane na przedniej ramie pomocniczej. W modelach z napędem na przednie koła tylne zawieszenie jest pół-niezależne, składa się z belki skrętnej połączonej z wahaczami wzdłużnymi, z podwójnymi stożkowymi, sprężynami śrubowymi i teleskopowymi amortyzatorami hydraulicznymi o bezpośrednim działaniu, przy czym niektóre modele wyposażone są również w stabilizator.
Zawieszenie przedniej osi było w pełni niezależne - zastosowano kolumny MacPhersona. Napęd przenoszony był na oś przednią, w topowych wersjach silnikowych dostępny był wariant 4x4. W plebiscycie na Europejski Samochód Roku 1989 model zajął 2. pozycję (za Fiatem Tipo).
Do napędu samochodu używano benzynowych silników rzędowych głównie o pojemnościach: 1.6, 1.8 oraz 2.0 litra. W późniejszym czasie do gamy jednostek napędowych dołączył motor V6 o pojemności 2.5 litra. Silnik 2.0 dostępny był w kilku wersjach: SOHC 8v, DOHC 16v oraz turbo. Dodatkowo dostępne były dwie jednostki wysokoprężne, 1.7 D i 1.7 TD. Pierwsza generacja Vectry, znana było wewnętrznie przez GM jako model A i została wprowadzona w październiku 1988 roku na rok modelowy 1989 jako czterodrzwiowy sedan, zastępując wysłużonego Opla Asconę C. Wraz z zapotrzebowaniem na bardziej praktyczne nadwozie z otwierana klapą z szybą, wersja pięciodrzwiowa liftback pojawiła się w marcu 1989 roku, a model oparty na Vectrze z nadwoziem coupé nazwany Calibra został wprowadzony też pod koniec tego roku. Oba samochody zostały zaprojektowane przez ówczesnego szefa projektantów Opla, Wayne'a Cherry'ego.
Silnik o pojemności 1,4 litra nie był dostępny na wszystkich rynkach, jednostka ta była ogólnie dostępny tylko w podstawowych wersjach wyposażenia (Base/L w Wielkiej Brytanii, LS/GL w Europie). Na rynkach takich jak Włochy, gdzie system podatkowy preferował mniejsze silniki, oferowano również 1.4 GLS. Wraz z wprowadzeniem przepisów dotyczących emisji Euro I, silnik 1.4 został zastąpiony przez 1.6 L o tej samej mocy na większości rynków.
Topowa Vectra 2000 16v pojawiła się we wrześniu 1989 roku. Jego szesnastozaworowa wersja silnika 2,0 l wytwarzała 150 KM (110 kW) i była dostępna tylko z nadwoziem sedan jednak w opcji można było ją doposażyć w napęd na cztery koła.
W 1992 roku auto przeszło drobny face lifting. Zmieniono m.in. atrapę chłodnicy oraz zastosowano nowe tylne lampy i zderzaki. Do listy wyposażenia standardowego pojazdu dodano system ABS oraz wspomaganie kierownicy.
Szesnastozaworowy silnik pojawił się również w modelach GT i GSI - na niektórych rynkach po liftingu (UK), obecnie głównie jako praktyczny liftback. W styczniu 1989 roku do oferty dodano dwie wersje z napędem na cztery koła, a we wrześniu 1992 roku samochód otrzymał długo wyczekiwaną i limitowaną wersję z turbodoładowaniem o mocy 204 KM (150 kW).
W ciągu 18 lat produkcji do roku 1988 sprzedano ponad 3,9 miliona poprzedniego modelu Ascona, ale kiedy Vectra pojawiła się 33 lat temu, była to przyszłość i olbyrzmi krok na przód, zarówno pod względem aerodynamicznym jak i zastosowanej technologii. Unowocześniono i przeniesiono napęd na przednie koła podczas, gdy przestrzeń pasażerska została drastycznie zwiększona. Z pięcioma siedzeniami i 530 litrami pojemności bagażnika, nowa Vectra A mogła rywalizować z wysokiej klasy modelem Opla o nazwie Senator, a po złożeniu oparć tylnych siedzeń pojemność bagażnika w sedanie wzrastała do 840 litrów.
Isuzu 1.7 D / 1.7 TD (1992-1994).
Dla nabywców szukających oszczędności i ekonomicznej jazdy Opel oferował do wyboru także dwa silniki wysokoprężne Isuzu - jednym z nich była czterocylindrowa jednostka rzędowa o pojemności skokowej 1700 cm³ (1,7 L 17D/17DR), zarówno w wersji wolnossącej o mocy 57 i 60 KM, jak i turbodoładowanej wersji o pojemności skokowej 1686 cm³ (1,7 L 17DT (TC4EE1), ta zdolna była osiągnąć 82 KM (60 kW) i był to jeden z bardziej polecanych i niezawodnych silników diesla na początku lat 90 w klasie średniej. Osiągi wersji bez doładowania były ospałe i nie zachwycały, lecz wersja z turbodoładowaniem była już znacznie żwawsza, znana była też z możliwości pokonania dużych przebiegów.
Vectra 2000 16v / 4x4 / GT (1989-1992) –– GT 16v / GSI (1993-1993).
Pierwszymi modelami charakteryzującymi się sportowym zacięciem były modele GT o mocy 115 KM (98 kW), następnie model 2000, który zadebiutował we wrześniu 1989 roku - był łączony z czterocylindrową jednostką rzędową z szesnastoma zaworami o pojemności skokowej 1998 cm³ (2,0 L 20XEJ lub C20XE), obydwie wersje osiągały moc 150 KM (110 kW). Wersją charakterystyczną modeli 2000 było zmodyfikowane nadwozie, zaopatrzone w inne spoilery i zmodyfikowany body-kit. Najbogatsze wersje często posiadały napęd na obie osie i klimatyzację. W wyposażeniu mogł znaleźć się szyberdach czy elektryczne ogrzewane fotele przednie. Wygląd zewnętrzny nadwozia modeli "2000 16v / 2000 16v 4x4" zaadaptowano do późniejszego topowego modelu Turbo 16v 4x4, silnik w modelu 2000 rozsławił Opla, charakteryzując się całkiem dobrą dynamiką i niskim poziomem spalania przy ekonomicznej jeździe, a zarazem dobrymi osiągami czy przyspieszeniem od 0–100 km/h w mniej niż 9 sekund. Seria "2000 16v / 2000 16v 4x4" była produkowany do lipca 1992 roku. Model w porównaniu do późniejszych "GT" był dostępny tylko jako sedan i wyprodukowano około 25 000 egzemplarzy. Cena modelu 2000 16v wynosiła 37 675 tys. marek, a wersja z napędem na 4 koła kosztowała 42 090 tys. marek. Również nadworny tuner Opla Irmscher zainteresował się modelem Vectra oferując różne zmianę wyglądu nadwozia i felg w pakiecie (Avus) lub pakiet Florenz był również dostępny w 1991 roku.
We wrześniu 1993 roku późniejsze modele GT 16v zastąpiły model 2000. Modele GT były wyposażone w tę samą jednostkę co modele 2000 - czyli 150 konny motor. W ten sam 2-litrowy silnik wyposażono również bliźniaczy model coupé - wersję Opel Calibra tyle, że nadano krótką nazwę "16v." Model Calibra z tą jednostką nie był oferowany z automatyczną skrzynią biegów, w lutym 1994 roku moc w tym silniku w modelach Vectra i Calibra obniżono do 136 KM (100 kW) – ze względu na zaostrzające się przepisy dotyczące spalin. Ucierpiały na tym lekko osiągi. Auto dostępne było seryjnie jako przednionapędowe z manualną 5 biegową skrzynią biegów, jak i w opcji doposażone w napęd 4x4.
Model Vectra 16v brał także udział w wyścigach takich jak British Touring Car Championship, gdzie za kierownicą Vauxhalla Cavalier Mk.3 w teamie Vauxhall Sport, młody 21 letni James Thompson z powodzeniem w 1995 roku zajął pierwsze miejsce w 3 wyścigu 6 rundy. A inny doświadczony kierowca Vauxhalla Sport - John Cleland wygrał całą rywalizacją dając w 1995 roku zwycięstwo całemu zespołowi. Plasując się na 1 miejscu, a młody Thompson uplasował się na 7 miejscu w generalce.
Turbo 16v 4x4 (1992-1994).
Vectra/Cavalier Turbo 4×4 był początkowo oferowany jako topowy model po zaprzestaniu produkcji wersji 2000/4x4, była ona dostępna tylko w kilku krajach europejskich od września 1992 roku, podobnie jak Calibra z tym silnikiem. Ponieważ Opel miał wielu klientów, którzy po zaprzestaniu wytwarzania modelu "2000" szukali samochodów sedan w średniej klasie, ale z napędem na cztery koła w szczególności w górzystych krajach takich jak Szwajcaria czy Austria, Vectra z napędem na wszystkie koła była tam dostępna w połączeniu z 16-zaworowym silnikiem turbo o mocy 150 kW (204 KM). Początkowo ten silnik miał znaleść się tylko i wyłącznie w Calibrze, od której wymagano dynamiki godnej jej wizerunkowi zewnętrznemu, lecz od września 1993 roku Vectra Turbo 4×4 była również oferowana jako topowy model w Niemczech, ale wycofano ją z produkcji już w lipcu 1994 roku. Od września 1992 do lipca 1994 sprzedano tylko 2252 Vectry Turbo 4×4, głównie do Wielkiej Brytanii, Austrii, Szwajcarii i Niemiec. Ten model z tym silnikiem jest jednym z najrzadszym modeli Opla jakie wypuszczono. Model Turbo bardzo rzadko występuje na rynku wtórnym.
Zastosowano w nim silnik Calibry o pojemności 2,0-litrów z szesnastozaworową zaworową głowicą znaną już z modelu 16v. Nowy silnik opracowany przez Dr. Fritza Indrę dostał oznaczenie (C20LET), który z turbosprężarką niemieckiej firmy KKK (model K16) z intercoolerem rozwijał moc ponad 200 KM. Wersja turbo była standardowo dostępna tylko i wyłącznie z sześciobiegową manualną skrzynią biegów i napędem na cztery koła opracowany przez austriacką firmę Steyr-Daimler-Puch, nie było w opcji zamówienia automatycznej skrzyni biegów, czy napędu na oś przednią. Maksymalny moment obrotowy wynosił solidne 280 Nm z uwagi na limit wytrzymałościowy skrzyni biegów i był już dostępny przy 2400 obr./min aż do 4000 obr./min. Mimo iż to wersja V6 bardziej harmonijnie rozwijała moc i lepiej brzmiała, to Vectra w wersji Turbo była najszybszą i najbardziej egzotyczną wersją Opla w tym typoszeregu. Vectra Turbo zdecydowanie lepiej się prowadziła dzięki lżejszemu silnikowi na przedniej osi w porównaniu do V6 i mimo seryjnie dołączonego napędu na cztery koła nie była cięższa niż modele V6. Prędkość maksymalna deklarowana przez producenta to 240 km/h i od 0 do 100 km/h poniżej 7 sekund. Zatrzymanie z pierwszych stu kilometrów wynosiło 38,7 metrów. W pierwszym roku produkcji a więc 1992 r. Vectra kosztowała ok. 55 000 tys. marek.
Opel Vectra Turbo 16v 4z4 miał także niechlubną opinię podczas rajdu Formuły 1. W maju 1994 roku ostatnim roku produkcji tej wersji, europejska wersja Turbo 4x4 Vectry z 1993 roku została wykorzystana w Formule 1 jako samochód bezpieczeństwa i została wdrożona podczas Grand Prix San Marino na torze w Imoli. Wyścig rozpoczął się o godzinie 14:00 czasu lokalnego przy słonecznej pogodzie i suchym torze. Na starcie, w samochodzie JJ Lehto zgasła jednostka napędowa Forda. Następnie samochód Pedro Lamy'ego z Lotusa uderzył w tył samochodu fińskiego kierowcy. Obu kierowcom nic się nie stało, jednak koło z samochodu portugalskiego kierowcy wpadło na trybuny raniąc dziewięć osób. Po wypadku, na tor wjechał samochód bezpieczeństwa, prowadzony przez Maxa Angelelliego. Ponieważ Opel Vectra Turbo był oparty na rodzinnym sedanie i nie był on stosunkowo szybki w porównaniu do bolidów F1, Senna postanowił jechać obok Vectry i pokazał gestami, żeby jechał jeszcze szybciej. W późniejszym czasie uznano, że Opel Vectra jest nieodpowiedni do tej roli i że jest przyczyną spadku ciśnienia opon w bolidach, przez niedostatecznie rozgrzane opony. Pod koniec piątego okrążenia, David Brown poinformował Sennę przez radio, że samochód bezpieczeństwa zjedzie do alei serwisowej na tym kółku. Po zakończeniu okresu neutralizacji, na szóstym okrążeniu Brazylijczyk wykonał najszybsze okrążenie. Na drugim okrążeniu po restarcie, gdy prowadził Senna przed Schumacherem, samochód brazylijskiego kierowcy na zakręcie Tamburello wypadł z trasy i przy prędkości ponad 300 km/h uderzył w betonową ścianę. Ayrton Senna niestety mimo usilnych starań ekipy medycznej zmarł w szpitalu.
V6 (1993-1995).
W późniejszych wersjach Vectry po faceliftingu pojawił się także 2,5-litrowy silnik V6, który rozwijał moc 170 KM (125 kW). Vectra, która na początku 90. lat miała tylko wersje 2000 16v i Turbo 4x4 jeśli chodzi o modele o aspiracjach sportowych, silnik V6 umożliwił autu bardziej stonowane rozwijanie mocy w porównaniu do narrowistych i głośnych silników 4 cylindrowych. Bogate jak na tę klasę wyposażenie obejmowało klimatyzację czy skórzaną tapicerkę.
Druga generacja.
Opel Vectra II został zaprezentowany po raz pierwszy w październiku 1995 roku.
Pojazd zbudowany został na płycie podłogowej GM2900, która wykorzystana została do zbudowania m.in. Opla Calibry, Vectry A, Saaba 900 II, 9-3 I oraz 9-5 II. Początkowo pojazd oferowany był wyłącznie w wersji sedan oraz liftback. W sierpniu 1996 roku do oferty wprowadzono wersję kombi.
W 1999 roku auto przeszło face lifting. Zmieniono m.in. atrapę chłodnicy, która otrzymała chromowaną obwolutę, zastosowano nowe zderzaki, listwy przednie oraz nowe lampy przednie i tylne. Przy okazji zmieniono fotele z zagłówkami chroniącymi przed urazami w czasie kolizji oraz podniesiono bezpieczeństwo kierowcy i pasażerów podczas kolizji – w modelu po liftingu pojawił się system ochrony kręgów szyjnych kierowcy i pasażera – bardzo podobny do tego jaki stosuje Saab, dzięki czemu Vectra B po face liftingu w testach Euro NCAP otrzymała 3 gwiazdki (Vectra B przed face liftingiem zdobyła w testach Euro NCAP 2 gwiazdki), dokonano modernizacji zawieszenia oraz lepiej zabezpieczono auto przed korozją. Wzbogacono też kolorystykę tapicerek i wnętrza oraz podwyższono standard wyposażenia oraz jakość materiałów tapicerskich i tworzyw sztucznych. Rok później do oferty wprowadzono nowe jednostki napędowe: 1.8 16V 125 KM, 2.2 147 KM oraz 2.2 DTI 125 KM.
Firma Irmscher zajmująca się tuningiem fabrycznie nowych aut marki Opel (oraz innych marek należących do koncernu General Motors) opracowała Vectrę B w wersji i500 (powstało około 1300 sztuk a wersji po face liftingu tylko 300 sztuk) oraz i30 (ta seria powstała z okazji 30-lecia firmy Irmscher w 1998 roku). Inną firmą zajmującą się tuningiem fabrycznie nowych aut tego modelu Opla był Zender (do roku 2008). Wersja i500 była inspiracją dla kolejnych, sportowych, wersji Vectry B oferowanych tylko pod marką Vauxhall na rynku brytyjskim: Super Touring i GSi. Wyprodukowano zaledwie 3900 sztuk wersji 2.5 GSi, a w latach 2001 i 2002 zaledwie 500 sztuk modelu ostatniej linii 2.6 GSi.
Vectra B w sporcie.
Vectra B Super Touring brała udział w wyścigach: British Touring Car Championship, Azja-Pacyfik Touring Car Championship, niemieckim Super Tourenwagen Cup, Australian Super Touring Championship i szwedzkim Touring Car Championship.
Uwe Alzen za kierownicą Vectry B zajął trzecie miejsce w Super Tourenwagen Cup w 1997 i 1998 roku oraz drugie w 1999. Vectra B prowadzona przez Johna Henedersona była pierwsza w sezonie 2000/2001 australijskiego Super Touring Championship, Yvan Muller był szósty w 1999 oraz czwarty w 2000 roku w British Touring Car Championship. Vectra B w latach 2000-2003 była samochodem sztandarowym marki Chevrolet w brazylijskich wyścigach "Campeonato Brasileiro de Stock Car".
Trzecia generacja.
Opel Vectra III został zaprezentowany po raz pierwszy w marcu 2002 roku.
Auto zbudowane zostało na płycie podłogowej GM Epsilon I, dzielonej m.in. z Fiatem Croma, Cadillaciem BLS oraz Saabem 9-3 II. W 2003 roku wprowadzono do oferty luksusową wersję hatchback pojazdu, którą nazwano Signum.
W 2005 roku auto przeszło face lifting. Zmodernizowano m.in. przednie reflektory oraz zderzak. Przy okazji liftingu zwiększono moc silnika benzynowego 1.8 16V ze 122 KM do 140 KM. W tym samym roku zaprezentowano usportowioną wersję pojazdu - OPC przygotowaną przez oddział Opel Performance Center, którą wyposażono w 24-zaworowy silnik benzynowy o pojemności 2.8 l i mocy 255 KM, którą następnie zwiększono do 280 KM.
W 2008 roku podczas targów motoryzacyjnych w Londynie zaprezentowano następcę modelu Vectra - Opla Insignię.
Wersje wyposażeniowe.
Standardowe wyposażenie pojazdu obejmuje m.in. 4 poduszki powietrzne, dwie kurtyny powietrzne oraz aktywne zagłówki przednie.

</doc>
<doc id="190137" url="https://pl.wikipedia.org/wiki?curid=190137" title="William H. Rehnquist">
William H. Rehnquist

William Hubbs Rehnquist (ur. 1 października 1924 w Milwaukee, Wisconsin, zm. 3 września 2005 w Arlington, Wirginia) – amerykański prawnik, wieloletni prezes Sądu Najwyższego USA ("Chief Justice").
Jego przodkowie pochodzili ze Szwecji. Rehnquist służył w wojsku w czasie II wojny światowej; studiował prawo na Stanford University i na Uniwersytecie Harvarda. W latach 1951-1952 odbywał praktykę przy Sądzie Najwyższym, następnie prowadził własną kancelarię w Phoenix (Arizona). Zaangażował się w działalność Partii Republikańskiej, był doradcą prawnym kandydata na prezydenta w 1964, konserwatysty Barry’ego Goldwatera. W 1969, po wyborze na prezydenta Nixona, przeniósł się do Waszyngtonu, gdzie został zastępcą prokuratora generalnego.
W grudniu 1971 Nixon powołał go na sędziego Sądu Najwyższego ("associate justice") w miejsce przechodzącego na emeryturę Johna Marshalla Harlana II; po uzyskaniu zatwierdzenia senackiego Rehnquist objął funkcję 7 stycznia 1972. Zyskał sobie opinię najbardziej konserwatywnego członka Sądu Najwyższego. W 1986 z funkcji prezesa Sądu Najwyższego zrezygnował Warren Earl Burger (ze względu na podeszły wiek) i prezydent Ronald Reagan powołał w jego miejsce Rehnquista; został on zaprzysiężony 26 września 1986.
W 1999 Rehnquist był drugim w historii prezesem Sądu Najwyższego USA, przewodzącym procedurze impeachmentu wobec prezydenta (Billa Clintona).
Z tytułu pełnienia funkcji prezesa Sądu Najwyższego dokonywał zaprzysiężenia Prezydentów USA: George’a H.W. Busha (1989), Billa Clintona (1993 i 1997) oraz George’a W. Busha (2001 i 2005).
W październiku 2004 Rehnquist ukończył 80 lat; w ostatnich latach ciężko chorował (zdiagnozowano chorobę nowotworową), ale zajmował jedno z najbardziej wpływowych stanowisk w USA do końca życia. Był wymieniany jako jedna z osób, mogących być informatorem w aferze Watergate ("Głębokie Gardło"), ale w maju 2005 ujawniono, że informatorem tym był Mark Felt.
Z małżeństwa z Natalie Cornell (od 1953, zm. 17 października 1991) miał troje dzieci, syna Jamesa i córki Nancy i Janet.
Ciekawostka.
W czasie studiów prawniczych był osobiście związany z uczelnianą koleżanką Sandrą Day O’Connor, z którą potem zasiadał też w Sądzie Najwyższym.

</doc>
<doc id="190138" url="https://pl.wikipedia.org/wiki?curid=190138" title="William Rehnquist">
William Rehnquist



</doc>
<doc id="190139" url="https://pl.wikipedia.org/wiki?curid=190139" title="Kraśnik Fabryczny">
Kraśnik Fabryczny

Kraśnik Fabryczny, zwany też dzielnicą Fabryczną (do 1954 "Dąbrowa Bór") – dzielnica Kraśnika położona w północno-zachodniej części miasta, w latach 1954–1975 będąca samodzielnym miastem. 
Historia.
Obecny Kraśnik Fabryczny powstał na terenach gromady Wyżnianka przed II wojną światową jako niewielkie osiedle dla pracowników pobliskiej "Fabryki Amunicji nr 2". Obszary te włączono 1 kwietnia 1939 do Kraśnika, konkretnie grunta leśne pod nazwą "Bór", stanowiące własność Skarbu Państwa o obszarze 380 ha, a także tereny, stanowiące własność Edmunda i Wacława Gruchalskich o obszarze 28,56 ha. 
W latach 1942–1944 na terenie dzielnicy znajdował się niemiecki obóz koncentracyjny "Budzyń" (filia KL Lublin), zlokalizowany między ulicą Adama Mickiewicza i na południe od ul. Juliusza Słowackiego.
Po wojnie osiedle, któremu nadano nazwę Dąbrowa Bór, się rozbudowywało. Powstały tu blokowiska, na budowę których wycięto dużą część lasu. 1 stycznia 1954 osiedle Dąbrowa Bór wyłączono z Kraśnika, nadając mu status miasta o nazwie Kraśnik Fabryczny. Od lat 60. na południu dzielnicy powstawało osiedle domków jednorodzinnych. Dzielnica rozwinęła się dzięki Fabryce Łożysk Tocznych. Władze miasta i Miejski Komitet Polskiej Zjednoczonej Partii Robotniczej znajdowały się w budynku przy ul. Aleja Niepodległości 41 (dawniej al. Włodzimierza Iljicza Lenina).
W związku z reformą administracyjną kraju 1 stycznia 1973 granice Kraśnika Fabrycznego uległy zwiększeniu. Włączono do niego ze znoszonej gromady Dzierzkowice-Rynek części wsi Wyżnianka-Kolonia (117 ha) i części wsi Wodne (27 ha), natomiast z miasta Kraśnika większą część Budzynia (150 ha), będącego w granicach Kraśnika od 1939 roku.
O zwiększonych granicach Kraśnik Fabryczny przetrwał zaledwie dwa lata i dziewięć miesięcy, bo już 1 października 1975 miasto Kraśnik Fabryczny zniesiono i włączono je (wraz z m.in. Budzyniem) do (Starego) Kraśnika, tworząc współczesne miasto Kraśnik.
Współczesność.
Obecnie ludność dzielnicy to około 20 000 osób. Posiada bardzo rozbudowane osiedle domków jednorodzinnych na południu dzielnicy, na północy znajdują się największe w mieście blokowiska zarządzane przez Spółdzielnię Mieszkaniową "Metalowiec". W dzielnicy znajdują się 2 parafie rzymskokatolickie: pw. Św. Józefa Robotnika oraz pw. Matki Bożej Bolesnej, a także Zbór Kościoła Zielonoświątkowego "Dobra Nowina" oraz Sala Królestwa miejscowego zboru Świadków Jehowy.
Dzielnicę przecinają trzy główne trasy ze wschodu na zachód: ul. Aleja Niepodległości (zwana też "aleją jabłoni"); ul. Zygmunta Krasińskiego/ul. Juliusza Słowackiego (jeden ciąg); ul. Graniczna. W dzielnicy znajduje się "Park 1000-lecia" z oświetlaną fontanną, Miejski Ośrodek Sportu i Rekreacji wraz z krytą i odkrytą pływalnią i klubem sportowym FKS Stal Kraśnik, Centrum Kultury i Promocji z kinem "Metalowiec". Przy ul. Aleja Niepodległości 25 i przy ul. Gen. Władysława Sikorskiego 15 są zlokalizowane oddziały Szpitala Powiatowego w Kraśniku, a przy ul. Aleja Niepodległości 20 jest budynek Starostwa Powiatowego powiatu kraśnickiego. W "Kraśniku Fabrycznym" funkcjonują supermarkety: dwie Biedronki oraz Stokrotka, Lidl, Carrefour Express, Kaufland i Galeria Handlowa "Londyn" oraz "Julia i Szymon". Wszystkie linie komunikacyjne Miejskiego Przedsiębiorstwa Komunikacyjnego (MPK) i przewoźników prywatnych mają swój początek w "dzielnicy Fabrycznej".
Dzielnicę otaczają: od północy las zwany "fabrycznym" (granica z gminą Urzędów); od wschodu tereny przemysłowe i Fabryka Łożysk Tocznych (granica z gminą wiejską Kraśnik); od południa rzeka Wyżnica i wieś Wyżnianka-Kolonia (granica z dzielnicą Budzyń oraz z gminą Dzierzkowice); od zachodu cmentarz (również granica z gminą Dzierzkowice).

</doc>
<doc id="190140" url="https://pl.wikipedia.org/wiki?curid=190140" title="Prerie Kanadyjskie">
Prerie Kanadyjskie

Prerie Kanadyjskie (ang. Canadian Prairies, fr. Prairies canadiennes), także: prowincje preriowe (ang. Prairie provinces, fr. Provinces des Praires) – region w zachodniej Kanadzie, obejmujący prowincje Alberta, Manitoba i Saskatchewan. Te trzy prowincje łączy wspólnota historyczna i częściowo gospodarcza oraz – w znacznej mierze – cechy geograficzne. Razem z prowincją Kolumbia Brytyjska tworzą tzw. prowincje zachodnie.
Historia.
Tereny wchodzące w skład tego regionu do 1897 zarządzane były przez Kompanię Zatoki Hudsona, a po tej dacie zostały włączone do Kanady. Do tego czasu to terytorium, z wyjątkiem niewielkich obszarów południowo-wschodniej Manitoby (tzw. Koncesja Selkirka), zamieszkane były jedynie przez niewielkie grupy Indian. Intensywna akcja kolonizacyjna, jaka rozpoczęła się na przełomie XIX i XX wieku, spowodowała gwałtowny rozwój demograficzny i gospodarczy regionu oraz doprowadziła do powstania dwóch prowincji - Alberty i Saskatchewan – oraz znacznego poszerzenia miniaturowej Manitoby.
Od 1867 do 1914 roku, zachodnia Kanada była otwarta na masowy napływ osadników, stając się w tym czasie domem dla milionów imigrantów poszukujących nowego życia. Ten boom imigracyjny stworzył kluczowe branże, wciąż ważne dla utrzymania wysokiej międzynarodowej pozycji Kanady, takie jak rolnictwo, górnictwo oraz wydobycie ropy naftowej. W tych latach liczba mieszkańców prowincji preriowych – Manitoby, Saskatchewanu i Alberty – gwałtownie wzrosła, a napływający osadnicy rozpoczęli przekształcanie jałowych, równinnych prerii, zakładając nowe osady o unikalnej kulturze.
Okres bardzo intensywnego wzrost liczby osadników w latach 1867–1914 był jednocześnie jednym z najbardziej dynamicznych okresów wzrostu populacji w historii Kanady. Po 1867 roku w państwie tym zaszły bardzo istotne zmiany, które sprawiły, że emigracja do prowincji preriowych okazała się możliwa: zakończenie budowy kolei transkontynentalnej (7 listopada 1885 roku wbito ostatni gwóźdź) sprawiło, że transport towarów i ludzi na duże odległości stały się możliwe; uchwalenie ustawy Dominion Lands Act (1872 r.), która miała na celu zachęcenie do zasiedlania prowincji preriowych przez przybyszów zarówno z Europy, Stanów zjednoczonych, jak i ze wschodniej Kanday; ustanowienie w 1873 r. Północno-Zachodniej Policji Konnej (ang. North-West Mounted Police) gwarantującej bezpieczeństwo mieszkańców prerii; oraz utworzenie Departamentu Spraw Wewnętrznych w (1873 r.), który m.in. zajmował się zachęcaniem imigrantów do osiedlania się w tym regionie.
O skali imigracji mogą świadczyć poniższe dane. Pomiędzy rokiem 1891 a 1911 populacja prowincji Saskatchewan wzrosła o 1124,77% . Liczba mieszkańców głównego miasta prowincji Manioba – Winnipeg – wzrosła z 20 000 w 1886 roku do 150,000 w roku 1911.
Gospodarka.
Mniej więcej do połowy lat siedemdziesiątych podstawą gospodarki Prerii Kanadyjskich było rolnictwo. Po rozpoczęciu eksploatacji bogatych złóż ropy naftowej w Albercie oblicze tej prowincji uległo radykalnej zmianie. Pozostałe dwie prowincje utrzymały swój głównie rolniczy charakter. Sercem przemysłu wydobycia ropy naftowej i gazu ziemnego jest położone w Albercie miasto Fort McMurray. W prowincji tej operuje wiele przedsiębiorstw związanych z tymi branżami, w tym: Syncrude, Suncor Energy, Canadian Natural Resources, BP Canada Shell Canada, Cenovus Energy, Encana, Imperial Oil, Husky Energy, TransCanada Corporation, Nexen.

</doc>
<doc id="190141" url="https://pl.wikipedia.org/wiki?curid=190141" title="Florian Oksza Stablewski">
Florian Oksza Stablewski



</doc>
<doc id="190142" url="https://pl.wikipedia.org/wiki?curid=190142" title="Screamer">
Screamer

Screamer (także jump scare) – rodzaj animacji, filmu lub aplikacji stworzonej specjalnie po to, aby przestraszyć widza. Pierwsze screamery pojawiły się około 2002 roku.
Pierwsze screamery pojawiły się w horrorach, które miały na celu przestraszenie skupionego widza.
Z pozoru screamery przypominają proste gry-zabawy typu „znajdź 10 różnic” lub też są filmami, które wymagają skupienia przez użytkownika. Często w tle słychać cichy dźwięk lub piosenkę, co ma nakłonić widza, aby zwiększył głośność. Po kilku chwilach wyświetla się nieprzyjemna lub krwawa fotografia oraz głośny dźwięk.
Jednym z popularniejszych screamerów jest gra "Scary Maze Game" stworzona przez Jeremy’ego Winterrowda. W "Scary Maze Game" gracz ma za zadanie pokonać labirynt, nie dotykając ścian. W przypadku dotknięcia ściany na poziomie pierwszym i drugim, rozpoczyna grę od początku. Na trzecim poziomie niezależnie do tego, czy dotknie ściany czy przejdzie poziom, zobaczy zdjęcie Regan MacNeil z filmu "Egzorcysta" oraz usłyszy krzyk. W internecie pojawiło się wiele filmów na YouTube, które pokazują reakcję graczy po zobaczeniu zdjęcia.

</doc>
<doc id="190143" url="https://pl.wikipedia.org/wiki?curid=190143" title="OHC">
OHC

OHC (od ang. "Overhead Camshaft" – „głowicowy wałek rozrządu” lub „górny wałek rozrządu”) – rodzaj układu rozrządu, w którym wałek rozrządu służący do napędzania zaworów znajduje się w głowicy silnika. Napędzany jest on zwykle za pomocą koła zębatego, elastycznego paska rozrządu lub w innych typach i mocnych silnikach łańcuchem. Wyjątkowo zdarza się również napęd za pomocą kół zębatych. Dla tego typu rozwiązania stosuje się dwa układy:
SOHC.
SOHC (od ang. "single overhead camshaft", pojedynczy górny wałek rozrządu) oznacza silnik z jednym wałkiem rozrządu umieszczonym w głowicy cylindrów.
Charakterystyka.
Zaletą układu jest brak pośrednich elementów rozrządu (popychaczy, dźwigni zaworowych) wymagających smarowania i mogących ulec awarii oraz dobra szybkobieżność silnika wynikająca z braku zwłoki w napełnianiu silnika ładunkiem i opróżnianiu go ze spalin. Wadą jest złożona konstrukcja głowicy silnika. Opanowanie technologii produkcji silników OHC, w połączeniu z ich zaletami, sprawiło, że nowych konstrukcyjnie silników spalinowych małej i średniej mocy z innym rodzajem rozrządu (OHV lub, tym bardziej, SV) praktycznie się nie spotyka.

</doc>
<doc id="190145" url="https://pl.wikipedia.org/wiki?curid=190145" title="Erika">
Erika



</doc>
<doc id="190146" url="https://pl.wikipedia.org/wiki?curid=190146" title="The Andrews Sisters">
The Andrews Sisters

The Andrews Sisters – grupa wokalna składająca się z trzech śpiewających sióstr: LaVerne Andrews (kontralt; ur. 6 lipca 1915, zm. 8 maja 1967), Maxene Andrews (drugi głos; ur. 3 stycznia 1918, zm. 21 października 1995) i Patty Andrews (głos prowadzący; ur. 16 lutego 1920, zm. 30 stycznia 2013).
Życiorys.
Przyszłe piosenkarki urodziły się w Minneapolis (Minnesota), jako córki Petera Andrewsa, właściciela restauracji oraz Ollie Sollie. Trzy siostry to: LaVerne, Maxene i Patty (Patricia). W Minneapolis w epoce jazzu rozeszła się wieść, że lokalna siostrzana drużyna może sprawić, że Amerykanie zapomnieli o Boswellach (na przykład o: Connee Boswell). W dziecięcym radiu i drapieżnej wytwórni Victor Records, LaVerne, Maxene i Patty Andrews słuchali Connee, Marthy i Helvetii Boswell i jako nastolatki naśladowali ich styl wokalny. Żadna z dziewczyn nie potrafiła czytać nut. W szkolnych produkcjach muzycznych i na lokalnych amatorskich przedstawieniach dziewczęta budowały swoją muzyczną reputację. Patty zaśpiewała główną rolę; Maxene był wysokim sopranem; a LaVerne wziął udział w partii altowej. Dziewczyny zdobyły I nagrodę w konkursie amatorskim w Minneapolis Orpheum Theatre, pokonując Edgara Bergena i jego manekina Charliego McCarthy'ego. Ukończyli studia muzyczne dla nieletnich, a w 1931, kiedy depresja zniszczyła działalność restauracyjną ich ojca, porzuciły szkołę i dołączyły na pełny etat do zespołu wodewilowego z Larrym Richem i jego orkiestrą. Pozostały z Richem przez następne 18 miesięcy.
Rozpoczęły karierę naśladując inne śpiewające siostry, które odniosły sukces – Boswell Sisters. Towarzyszyły różnym orkiestrom tanecznym i objeżdżały z nimi tournée śpiewając arie wodewilowe. Zostały zauważone po nagraniach i transmisjach radiowych w 1937. Śpiewały dla żołnierzy podczas drugiej wojny światowej, wspierały kombatantów, wystąpiły w kilku filmach. Podczas tego okresu zarejestrowały dużo piosenek z Bingiem Crosby. O ich popularności może świadczyć fakt, że po wojnie odkryto, iż kilka z ich nagrań było przemyconych do Niemiec pod zmienionymi etykietami pod nazwą „Piosenki Marszowe Hitlera”.
Po krótkiej przerwie po wojnie, siostry występowały w klubach Stanów Zjednoczonych i Europy. Ostatni raz pojawiły się razem w 1962 podczas The Dean Martin Show. Laverne, zachorowała na raka i umarła pięć lat później w 1967.
Po długim milczeniu, pozostałe dwie siostry powróciły do śpiewania, kiedy Bette Midler zarejestrowała cover ich piosenki „Boogie Woogie Bugle Boy”. Maxine i Patti pojawiały się razem i oddzielnie przez lata 70., a Maxine nagrała solowy album w 1986. W okresie ich długiej kariery siostry sprzedały ponad 60 mln płyt. Grupa została wprowadzona do Vocal Group Hall of Fame w 1998.
W 2005 ich piosenka „Oh Johnny, Oh Johnny, Oh!” została wykorzystana w filmie Andrew Adamsona "", natomiast w 2010 twórcy gry Mafia II wykorzystali w tejże grze piosenki „Rum and Coca-Cola”, „Boogie Woogie Bugle Boy”, „Strip Polka” i inne.
Dodatkowe informacje.
Postaci The Andrews Sisters, a także wielu innych przedwojennych amerykańskich gwiazd, pojawiły się w filmie animowanym "The Autograph Hound" z 1939, gdzie Kaczor Donald włamuje się do studia filmowego, aby zdobyć autografy.

</doc>
<doc id="190148" url="https://pl.wikipedia.org/wiki?curid=190148" title="Zabełków">
Zabełków

Zabełków (niem. "Zabelkau") – wieś w Polsce położona w województwie śląskim, w powiecie raciborskim, w gminie Krzyżanowice.
Położenie.
Wieś leży w pobliżu ujścia rzeki Olzy do Odry. Liczy około 750 mieszkańców (występuje stosunkowo liczna mniejszość niemiecka). Sąsiaduje z przygranicznymi wioskami: Chałupki i Rudyszwałd oraz Olzą w powiecie wodzisławskim. Wieś położona jest przy skrzyżowaniu dwóch dróg krajowych DK45 i DK78. Najbliższymi miastami w pobliżu Zabełkowa są Bogumin oraz Wodzisław Śląski i Racibórz. Przez Zabełków przepływa, mający swoje źródła w Czechach, potok Bełk (Bečva).
Historia.
Jeszcze przed pierwszą wzmianką miejscowości istniało tu grodzisko. Pierwsza wzmianka pochodzi z roku 1340, kiedy to wymieniany jest tutejszy zamek "Barutswerde", który należał prawdopodobnie do Sigfrieda von Barutha – posiadacza pobliskiego miasteczka Hulczyn.
Kolejna wzmianka pochodzi z 6 stycznia 1373 roku, kiedy to książę Jan I Raciborski nadaje miasto Bogumin i wsie: Grunau (być może Gruszów) i Zabełków rycerzowi Pasco von Barutswerde. W 1420 roku wieś nabył Andreas von Tworkau (z Tworkowa) a w roku 1428 jego syn Ernst sprzedał wieś ówczesnemu posiadaczowi Bogumina – rycerzowi Bielikowi von Kornitz.
Od około 1490 do 1523 roku wieś należała do książąt raciborskich. Od roku 1623 aż do XVIII wieku Bogumin z Zabełkowem i innymi wsiami należał do rodziny Henckel von Donnersmarck. Do tego czasu część zabełkowian należała do parafii Bogumin a inna do parafii w Tworkowie. Po zakończeniu wojen śląskich między Prusami a Austrią, nowa granica przecięła więź pomiędzy Boguminem a Zabełkowem. Bogumin został przy Habsburgach a Zabełków znalazł się w państwie pruskim. Do roku 1818 wieś należała do okręgu pszczyńskiego, a następnie do powiatu raciborskiego. Wieś należała w tym okresie m.in. do rodów Lichnowskich i Rotschildów.
Około roku 1799 zbudowano we wsi kapliczkę i założono cmentarz. W roku 1850 zabełkowianie doczekali się kościoła: zakupili zbudowany ok. 1657 roku przez majstra ciesielskiego Nowaka z Zakrzowa w Sławikowie kościół pw. św. męczenników Wojciecha i Jerzego, zabełkowianie natomiast poświęcili kościół Matce Bożej Anielskiej.
W latach 1936-1937, kiedy to wieś znajdowała się w granicach III Rzeszy, mieszkańcy budują drugi kościół, a patronką kościoła została św. Jadwiga Śląska. Konsekracji nowego kościoła dokonał wrocławski kardynał Adolf Bertram. Podczas akcji germanizacyjnej nazw miejscowych i fizjograficznych historyczna nazwa niemiecka "Zabelkau" została w 1936 r. zastąpiona przez administrację nazistowską nazwą "Schurgersdorf". Od roku 1945 wieś należy do Polski.
W latach 1975–1998 miejscowość administracyjnie należała do województwa katowickiego.
W roku 1976 w niewyjaśnionych okolicznościach spłonął doszczętnie stary drewniany kościół. Dzisiaj na tym miejscu stoi dom przedpogrzebowy, a nieopodal znajdują się pomniki poległych mieszkańców wsi w I i II wojnie światowej. We wsi stoi również zabytkowa kaplica św. Floriana. W Zabełkowie działają Ochotnicza Straż Pożarna (założona w 1903 r.), Koło Gospodyń Wiejskich i LKS z sekcją piłki nożnej. We wsi znajduje się Szkoła Podstawowa im. Józefa Rymera, Przedszkole im. Kubusia Puchatka, oraz parafia rzymskokatolicka pw. św. Jadwigi Śląskiej, gdzie proboszczem do roku 2009 był ks. Hubert Mikołajec. Nowym proboszczem jest ks. dr Franciszek Grabelus. 
9 lutego 1882 w Zabełkowie urodził się Józef Rymer – polski górnik, działacz społeczny, polityk, jeden z przywódców III powstania śląskiego, poseł na Sejm Ustawodawczy RP, pierwszy wojewoda śląski mianowany w 1922.
Turystyka.
Przez Zabełków przebiega międzynarodowa trasa rowerowa EuroVelo 4 (Szlak Europy Centralnej) - w Polsce wyznakowana jako R-4 , obecnie od granicy polsko-czeskiej do Krakowa. Trasa ta ma w gminie wspólny przebieg z czerwoną trasą rowerową nr 24, tzw. Pętlą rowerową Euroregionu Śląsk Cieszyński. Przez Zabełków przebiega także zielona trasa rowerowa nr 355, która ma wspólny przebieg z edukacyjną ścieżką przyrodniczą Graniczne Meandry Odry.

</doc>
<doc id="190149" url="https://pl.wikipedia.org/wiki?curid=190149" title="Szczakowa">
Szczakowa

Szczakowa – dzielnica i część miasta Jaworzna w województwie śląskim. W latach 1933–1956 była samodzielnym miastem, a w latach 1934–1954 także siedzibą wiejskiej gminy Szczakowa.
Toponimia.
Pierwsze wzmianki o Szczakowej pochodzą z XV wieku (1427, "Sczacowa"). Nazwa pochodzi od średniowiecznej nazwy osobowej "Szczak".
Nazwę miejscowości w obecnej polskiej formie "Sczakowa" wymienia w latach (1470–1480) Jan Długosz w księdze "Liber beneficiorum dioecesis Cracoviensis". Długosz wymienia ją jako osobną miejscowość.
Historia.
Z dokumentu rozgraniczającego wsie królewskie i biskupie, wydanego przez Zygmunta Starego w 1519 r., wiadomo że Szczakowa była wsią królewską i należała do starostwa będzińskiego. W 1767 r. powstała tu pierwsza w ówczesnej Polsce kopalnia węgla kamiennego. Rozwój miejscowości związany był z budową linii kolejowej, przejazdem pierwszego pociągu i powstaniem dworca w 1847 r. Dwa lata później powstał posterunek pocztowy. Niedaleko zbiegały się granice trzech mocarstw. Każdy, kto przekraczał w owym czasie granice, musiał przenocować lub chociaż przejechać przez Szczakową. W 1903 r. – staraniem społeczeństwa został zbudowany kościół. Przy jego budowie zgromadzili się ludzie różnych wyznań i narodowości, którzy mieszkali wówczas w Szczakowej. W Szczakowej były zainstalowane pierwsze latarnie gazowe w parafii jaworznickiej. Powstało wiele zakładów, np. Fabryka Portland Cementu Szczakowa (w 1952 r. pod nazwą Cementownia Szczakowa), Kopalnia Piasku „Szczakowa”, huta szkła, rozlewnia gazu, fabryka amoniaku, garbarnia, zakłady dolomitowe. W zalanym kamieniołomie tych ostatnich obecnie znajduje się ośrodek nurkowy "Koparki" – słynny w całej Europie ze względu na czystość i przejrzystość wody. W 1924 r. z inicjatywy społecznej został zbudowany budynek Polskiego Towarzystwa Gimnastycznego "Sokół", później Dom Kultury im. Zdzisława Krudzielskiego. Od 2000 r. działa Koło Miłośników Szczakowej przy Towarzystwie Przyjaciół Miasta Jaworzna, prowadzące działalność społeczno-kulturalną, kultywujące tradycje historyczne i propagujące wiedzę o historii miejscowości wśród młodzieży i dorosłych. W 1956, w wyniku ustawy przyłączeniowej, Szczakowa została przyłączona do Jaworzna jako jedna z dzielnic.
Nawiązania w literaturze.
Losy fikcyjnego mieszkańca Jaworzna Szczakowej opisał Michał Witkowski w książce pt. "Barbara Radziwiłłówna z Jaworzna-Szczakowej" (wyd. "W.A.B.", Warszawa 2007). Sam autor odwiedził tę dzielnicę, by dobrze się jej przyjrzeć i na tej podstawie oprzeć swoją powieść. Nie jest to dokładne odzwierciedlenie dzielnicy, a jedynie kilka detali zawartych w książce, jak chociażby ulica Kablowa, która znajduje się w zupełnie innym miejscu niż opisana w książce.

</doc>
<doc id="190151" url="https://pl.wikipedia.org/wiki?curid=190151" title="Andrews Sisters">
Andrews Sisters



</doc>
<doc id="190153" url="https://pl.wikipedia.org/wiki?curid=190153" title="Maxene Andrews">
Maxene Andrews



</doc>
<doc id="190155" url="https://pl.wikipedia.org/wiki?curid=190155" title="Sonia">
Sonia



</doc>
<doc id="190157" url="https://pl.wikipedia.org/wiki?curid=190157" title="LaVerne Andrews">
LaVerne Andrews



</doc>
<doc id="190158" url="https://pl.wikipedia.org/wiki?curid=190158" title="Szymon Gawłowicki">
Szymon Gawłowicki

Szymon Gawłowicki (zm. po 1686) – student i absolwent Uniwersytetu Padewskiego, duchowny związany z Płockiem i tamtejszą kapitułą katedralną, poeta religijny. 
Życiorys.
Był księdzem, w roku 1678 występował jako kanonik pułtuski. W 1686 był kanonikiem płockim i pułtuskim. Zabiegał o względy zwierzchników duchownych, lecz prawdopodobnie pozostał na wymienionych godnościach. Zmarł po roku 1686.
Twórczość.
Znany jako autor obszernej epopei oktawą (poemat w 20 pieśniach), "Jezus Nazareński, Syn Ojca Przedwiecznego wcielony albo Jeruzalem niebieska przezeń wyzwolona". Utwór, napisany na wzór "Gofreda" Piotra Kochanowskiego (przekład z T. Tassa, "Jerozolima wyzwolona") jest wierszowaną przeróbką biblijnych dziejów zbawienia, reprezentuje tzw. mesjadę, religijną odmianę eposu, popularną w Polsce w dobie baroku. Wydana w Warszawie w roku 1686, drukarnia K. F. Schreiber (fragmenty przedr. K. Dąbrowski "Mysterium Christi" 1931/1932, nr 1).

</doc>
<doc id="190160" url="https://pl.wikipedia.org/wiki?curid=190160" title="Patty Andrews">
Patty Andrews



</doc>
<doc id="190162" url="https://pl.wikipedia.org/wiki?curid=190162" title="Twardość metali">
Twardość metali

Twardość metali – cecha metali świadcząca o odporności na deformację lub zadrapania pod wpływem działanie sił punktowych (skupionych). Efektami oddziaływania sił skupionych mogą być odkształcenia powierzchni, zgniecenie jej lub zarysowanie.
Najczęściej stosowanymi metodami pomiaru twardości metali są:
Rzadziej stosowane metody badania twardości metali:

</doc>
<doc id="190163" url="https://pl.wikipedia.org/wiki?curid=190163" title="SOHC">
SOHC



</doc>
<doc id="190164" url="https://pl.wikipedia.org/wiki?curid=190164" title="Randy Bachman">
Randy Bachman

Randy Bachman (ur. 27 września 1943) – kanadyjski muzyk rockowy, gitarzysta.
Bachman urodził się w Winnipeg w Manitobie. Karierę muzyka rozpoczął w grupie Chad Allen and the Expressions, z której ostatecznie wyewoluowała bardzo popularna w Kanadzie i znana na świecie grupa The Guess Who. W grupie pełnił rolę prowadzącego gitarzysty. Wraz z Burtonem Cumingsem był kompozytorem większości wielkich przebojów zespołu. Już w czasie współpracy z The Guess Who rozpoczął karierę solową. Grupę tę opuścił w 1977, by założyć inny popularny zespół Bachman-Turner Overdrive. W 1979 założył, lecz już bez większego sukcesu inną grupę Ironhorse. Od tego czasu dzielił swój czas między karierę solową a pracę w na przemian reaktywowanych The Guess Who i BTO. W 2005 wystąpił na kanadyjskiej scenie Live 8.

</doc>
<doc id="190167" url="https://pl.wikipedia.org/wiki?curid=190167" title="Karabin Ljungman m/42">
Karabin Ljungman m/42

Automatgevär m/42 (Ag m/42) - szwedzki karabin samopowtarzalny.
Historia konstrukcji.
Pod koniec lat trzydziestych rozpoczął się proces modernizacji armii szwedzkiej. Proces ten uległ przyśpieszeniu po wybuchu drugiej wojny światowej. Między innymi podjęto decyzję o zastąpieniu karabinów powtarzalnych m/96 karabinami samopowtarzalnymi.
Do uzbrojenia postanowiono przyjąć karabin skonstruowany w 1941 roku przez Erika Eklunda. Produkcję karabinu przyjętego do uzbrojenia jako Automatgevär m/42 (Ag m/42) rozpoczęto w 1942 roku w zakładach C.J. Ljungmans Verstader AB. Karabin Ag m/42 był pierwszą konstrukcją działającą na zasadzie odprowadzania gazów prochowych, w której zastosowano bezpośrednie doprowadzenie gazów prochowych na suwadło.
Od 1953 roku wyprodukowane karabiny zmodernizowano. Nowa wersja m/42B wyposażona była w umieszczony za oknem wyrzutowym odbijacz zapobiegający wyrzucaniu łusek w kierunku twarzy strzelającego.
Produkcję karabinu Ag m/42 wstrzymano we wczesnych latach pięćdziesiątych. Dokumentację techniczną i oprzyrządowanie służące do produkcji sprzedano do Egiptu (Ag m/42 był tam produkowany jako Hakim).
Karabin Ag m/42 został zastąpiony przez karabin automatyczny Ak4 (licencyjny G3).
Opis konstrukcji.
Ag m/42 był indywidualną bronią samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (układ bez tłoka gazowego, z bezpośrednim oddziaływaniem gazów prochowych na suwadło). Zamek ryglowany przez przekoszenie. Mechanizm spustowy tylko do ognia pojedynczego. Zasilanie z magazynków o pojemności 10 naboi (możliwość doładowywania magazynka z łódek. Przyrządy celownicze składały się z muszki (w osłonie pierścieniowej) i celownika regulowanego o nastawach od 100 do 700 m (co 100 metrów). Bezpiecznik na tyle komory zamkowej. Pod lufą podstawa bagnetu nożowego.

</doc>
<doc id="190170" url="https://pl.wikipedia.org/wiki?curid=190170" title="Kanadyjskie Prowincje Preriowe">
Kanadyjskie Prowincje Preriowe



</doc>
<doc id="190173" url="https://pl.wikipedia.org/wiki?curid=190173" title="Sojuz T-11">
Sojuz T-11

Sojuz T-11 – radziecka załogowa misja kosmiczna, stanowiąca szóstą załogową ekspedycję na pokład stacji kosmicznej Salut 7 w ramach programu Interkosmos. Na pokładzie znajdował się pierwszy kosmonauta z Indii.
Misja.
3 kwietnia 1984 wystartował z Ziemi statek Sojuz T-11 z załogą: Jurij Małyszew, Giennadij Striekałow i Rakesh Sharma. Dzień później Sojuz przycumował do bazy Salut 7. Na pokładzie stacji kosmicznej znalazło się 6 kosmonautów. Zadaniem Rakesha Sharmy było przeprowadzenie programu badań terytorium Indii, o nazwie Terra (Ziemia), dla potrzeb gospodarki hinduskiej. Obserwacje miały na celu wykrywanie złóż gazu i ropy naftowej, zwłaszcza w przybrzeżnych rejonach Indii. W ramach tego programu wykonano 1000 fotografii Indii kamerą MKF6M i 300 fotografii kamerą KATE 140. Wśród różnorodnych eksperymentów naukowych na uwagę zasługują doświadczenia metalurgiczne nad uzyskaniem metali i ich stopów o strukturze szkła, które nazwano "szkłem metalowym". Specjaliści hinduscy przygotowali w tym celu próbki stopu srebra z germanem. Po zakończeniu programu kosmonauci wrócili na Ziemię w dniu 11 kwietnia 1984 r. w statku kosmicznym Sojuz T-10.

</doc>
<doc id="190176" url="https://pl.wikipedia.org/wiki?curid=190176" title="Flaga Czeczenii">
Flaga Czeczenii

Flaga Czeczenii – jest prostokątem podzielonym na trzy poziome pola. Największe zielone symbolizuje islam, wąski biały pas czystość, natomiast pole czerwone przelaną krew niewinnych Czeczenów. W lewej części flagi występuje ornament czeczeński. Proporcje wynoszą 2:3.
Obecna flaga Czeczenii została przyjęta w 2004 roku przez prorosyjski rząd republiki. 
Przed 2004 władze czeczeńskie używały flagi Czeczeńskiej Republiki Iczkerii z odwróconym układem barw.
Flaga Czeczeńskiej Republiki Iczkerii.
2 listopada 1991 przyjęto flagę Czeczeńskiej Republiki Iczkerii, zieloną z biało-czerwono-białym pasem w dolnej części flagi. 

</doc>
<doc id="190178" url="https://pl.wikipedia.org/wiki?curid=190178" title="Sojuz T-12">
Sojuz T-12

Sojuz T-12 – radziecka załogowa misja kosmiczna, będąca siódmą załogową ekspedycją na pokład stacji kosmicznej Salut 7, a czwartą załogą, która na krótko odwiedziła ten naukowy kompleks orbitalny.
W tym czasie na stacji znajdowała się trzecia załoga podstawowa w składzie: Leonid Kizim, Władimir Sołowjow i Oleg At´kow. Podczas pobytu na pokładzie Saluta 7 szóstka kosmonautów przeprowadziła wiele eksperymentów naukowych.
W skład załogi wchodzili: weteran Władimir Dżanibekow, druga kobieta w kosmosie Swietłana Sawicka i pilot programu Buran, Igor Wołk. Ten ostatni leciał w kosmos, aby zbadać zdolność kosmonauty do pilotowania powracającego pojazdu kosmicznego po długim pobycie na orbicie. Po wylądowaniu Wołk pilotował samolot i śmigłowiec, aby wyrobić u siebie właściwe nawyki niezbędne podczas pilotowania przyszłego radzieckiego promu kosmicznego. 25 lipca 1984 Dżanibekow i Sawicka wykonali spacer kosmiczny trwający 3 godziny i 35 minut, podczas którego testowali narzędzie wielofunkcyjne URI. Cięli i spawali próbki metali oraz napylali na nie pokrycia ochronne. Po raz pierwszy spacer kosmiczny przeprowadziła załoga wizytująca. Przeprowadzono także testy powietrza stacji. Pobyt tej trzyosobowej załogi w bazie satelitarnej Salut 7 nie był jednak długotrwały. Wrócili oni na Ziemię w statku Sojuz T-12 29 lipca 1984, a więc niespełna po dwóch tygodniach.
Swietłana Sawicka została pierwszą kobietą na świecie, która przebywała w otwartej przestrzeni kosmicznej.

</doc>
<doc id="190186" url="https://pl.wikipedia.org/wiki?curid=190186" title="Sojuz T-13">
Sojuz T-13

Sojuz T-13 (ros. Союз Т-13) – radziecki załogowy lot kosmiczny, stanowiący ósmą ekspedycję na pokład stacji kosmicznej Salut 7. Kontynuując lot bez załogi stacja 7 marca 1985 przestała reagować na sygnały radiowe z Ziemi. W związku z tym 6 czerwca 1985 wysłano do niej Sojuz T-13.
W 2017 nakręcono rosyjski film "Salut 7" opowiadający o misji ratunkowej Sojuz T-13.
Przebieg lotu.
Dowódca misji kosmonauta Władimir Dżanibekow nie mógł przypuszczać, że powróci na pokład stacji Salut 7 tak szybko po locie na pokładzie kapsuły Sojuz T-12. Sojuz T-13 był pierwszą kapsułą, która przeprowadziła dokowanie z bezwładną stacją Salut. Kapsułę nieco zmodyfikowano, dodając systemy sterowania w module lądownika dla przeprowadzania manewrów w małej odległości. Załoga Sojuza uratowała stację Salut, cierpiącą z powodu poważnych problemów z panelami słonecznymi.
Próba ratowania stacji okazała się jednym z najefektowniejszych wyczynów w historii napraw na orbicie. Podczas zbliżania do stacji, Władimir Dżanibekow i Wiktor Sawinych spostrzegli, że panele słoneczne ustawione były w przypadkowy sposób, a stacja obracała się wzdłuż własnej osi. Wykorzystując ręczny dalmierz laserowy do oceny odległości oblecieli stację i wykonali inspekcję jej poszycia zewnętrznego, aby upewnić się, że kadłub jest nienaruszony. Po zadokowaniu – po raz pierwszy Sojuz połączył się z nieaktywną stacją – załoga potwierdziła, że systemy elektryczne stacji nie działają. Powietrze wewnątrz było bardzo zimne, lecz zdatne do oddychania. Ściany i urządzenia pokrywał szron. Kosmonauci wchodząc na stację mieli na sobie zimowe ubrania.
Z ośmiu akumulatorów stacji, sześć było rozładowanych, a dwa całkowicie zniszczone. Dżanibekow ustalił, że za problem z ustawieniem paneli słonecznych i w konsekwencji za rozładowanie akumulatorów odpowiada zepsuty czujnik, który stale sygnalizował, że akumulatory stacji są naładowane. Doprowadził w ten sposób do całkowitego ich rozładowania, blokując równocześnie dopływ energii z baterii słonecznych. Gdy kosmonauci przywrócili sprawność systemu energetycznego, odżyły i inne systemy stacji. Salut 7 wznowił kontakt radiowy z Ziemią. Problemy z łącznością uniemożliwiły kontroli naziemnej wcześniejsze rozpoznanie usterki.
Przy pomocy silników Sojuza kosmonauci obrócili stację i rozpoczęli ładowanie baterii. 10 czerwca udało się uruchomić system ogrzewania stacji. 13 czerwca udało się ponownie uruchomić system kontroli orientacji Saluta. Dzięki temu do stacji mógł dokować pojazd Progress, wiozący na pokładzie części zamienne. Woda w zbiornikach stacji roztopiła się 16 czerwca i kosmonauci przenieśli się do pomieszczeń stacji, stając się jej czwartą stałą załogą. Dotychczas mieszkali w swoim statku transportowym. Dżanibekow i Sawinych przyjęli dwa statki towarowe: Progress 24 i Kosmos 1669 (zmodyfikowana wersja Progressa). 2 sierpnia odbyli pięciogodzinny spacer kosmiczny w nowych skafandrach Orłan DM, które dostarczono im w Kosmosie 1669. W czasie tego spaceru założyli dodatkowe baterie słoneczne na ostatniej, najtrudniej dostępnej płaszczyźnie.
Sawinych pozostał w kosmosie przez 169 dni, wracając 21 listopada 1985 na pokładzie kapsuły Sojuz T-14. Dżanibekow wrócił wcześniej (26 września), z Gieorgijem Grieczką, po 110 dniach na stacji. Przed wejściem w atmosferę, Sojuz T-13 spędził około 30 godzin na testach zbliżania i dokowania.

</doc>
<doc id="190191" url="https://pl.wikipedia.org/wiki?curid=190191" title="Karabin Hakim">
Karabin Hakim

Hakim – egipski karabin samopowtarzalny
We wczesnych latach pięćdziesiątych Egipt kupił w Szwecji dokumentację techniczną i oprzyrządowanie służące do produkcji karabinu samopowtarzalnego Ag m/42.
W Egipcie karabin przystosowano do zasilania amunicją 7,92 × 57 mm i rozpoczęto jego produkcję. W następnych latach wyprodukowano ok. 70 000 karabinów Hakim. Produkcję zakończono pod koniec lat sześćdziesiątych po wprowadzeniu do uzbrojenia karabinu szturmowego AK.
Karabin Hakim stał się także podstawą do opracowania karabinka kalibru 7,62 x 39 mm oznaczonego jako Rasheed.
Opis konstrukcji.
Karabin Hakim był indywidualną bronią samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (układ bez tłoka gazowego, z bezpośrednim oddziaływaniem gazów prochowych na suwadło). Zamek ryglowany przez przekoszenie. Mechanizm spustowy tylko do ognia pojedynczego. Zasilanie z magazynków o pojemności 10 naboi (możliwość doładowywania magazynka z łódek. Przyrządy celownicze składały się z muszki (w osłonie pierścieniowej) i celownika regulowanego. Bezpiecznik na tyle komory zamkowej. Lufa zakończona tłumikiem płomieni, wyposażona w podstawę bagnetu.

</doc>
<doc id="190193" url="https://pl.wikipedia.org/wiki?curid=190193" title="Sojuz T-14">
Sojuz T-14

Sojuz T-14 – radziecka załogowa misja kosmiczna, stanowiąca dziewiątą załogową ekspedycję na pokład stacji kosmicznej Salut 7. Zmuszona do wcześniejszego powrotu na skutek choroby dowódcy Władimira Wasiutina.
Problemy podczas misji załogi Sojuza T-14 wykazały słuszność pozostawiania stale zadokowanej do stacji kapsuły Sojuz, mającej służyć jako awaryjny transport dla załogi. Dowódca misji Władimir Wasiutin zachorował w trakcie trwania misji, i był zmuszony do powrotu przed ukończeniem planowanej 6-miesięcznej misji.
Głównym celem misji było odebranie ładunku pojazdu Kosmos 1686 i wykonanie serii spacerów kosmicznych celem zbadania procedur do wykorzystania w przyszłych stacjach kosmicznych. Kosmos 1686 dokował do stacji 2 października, wioząc 4500 kg ładunku, w tym duże urządzenia, takie jak kratownica do zamontowania na zewnątrz stacji, i urządzenie do przetwarzania materiałów "Kristallizator". Drugiego celu nie udało się jednak zrealizować przez chorobę dowódcy, który od drugiej połowy października nie był w stanie pomagać w realizacji eksperymentów. Od 13 listopada łączność ze stacją została zakodowana. W tydzień później nastąpił powrót na Ziemię.

</doc>
<doc id="190194" url="https://pl.wikipedia.org/wiki?curid=190194" title="Współczynnik refrakcji">
Współczynnik refrakcji



</doc>
<doc id="190195" url="https://pl.wikipedia.org/wiki?curid=190195" title="Kocham cię, Alicjo B. Toklas">
Kocham cię, Alicjo B. Toklas

Kocham Cię, Alicjo B. Toklas "(I Love You, Alice B. Toklas)" – film z 1968 ukazujący amerykańską obyczajowość i zmieniające się wzorce kulturowe pod wpływem młodzieżowego fermentu końca lat 60.
Harold Fine jest 35 letnim ustatkowanym prawnikiem o żydowskim pochodzeniu, który traci głowę dla dziewczyny hippiski, z którą zapoznaje go jego brat, też hippis. Pod jej wpływem porzuca pracę, ustatkowane życie, narzeczoną i zostaje hippisem.
Zobacz też.
Alice B. Toklas

</doc>
<doc id="190196" url="https://pl.wikipedia.org/wiki?curid=190196" title="Aron Heppner">
Aron Heppner

Aron Heppner (ur. 22 lipca 1865 w Pleszewie, zm. 3 grudnia 1938 we Wrocławiu) – żydowski i niemiecki judaista i historyk.
Edukacja.
Urodził się w rodzinie kupieckiej. Podczas pobytu w Pleszewie pobierał nauki m.in. u znamienitych przedstawicieli społeczności żydowskiej - znawcy Talmudu Mosze Gellerta oraz doktora Silberberga. Maturę zdał w 1885 roku w Królewskiego Gimnazjum w Ostrowie. Podczas nauki gimnazjum poznał m.in. Otto Landsberga, późniejszego pierwszego ministra Republiki Weimarskiej, a także Heimanna Kottka, późniejszego rabina i historyka w Bad Homburg. Pobierał też równolegle nauki w zakresie teologii u Israela Meira Freimanna, ostrowskiego rabina i judaisty. Po zdaniu matury uczył się w Berlińskim Seminarium Rabinicznym. Jednocześnie studiował filozofię, historię i języki orientalne na Wydziale Filozoficznym Uniwersytetu Berlińskiego. Dyplom rabina otrzymał w Berlinie w 1890. Doktoryzował się na uniwersytecie w Halle na podstawie wyróżnionej dysertacji "Die Scholien des Bar - Hebräus zu Ruth un den apokryphischen Zusätzen zum Buche Daniel". Jego praca doktorska została opublikowana w 1888 roku w Berlinie.
Działalność rabinacka na terenie Wielkopolski.
W roku ukończenia studiów osiadł na stanowisku rabina w Koźminie. Udzielał się społecznie, przewodząc lokalnym organizacjom filantropijnym: "Armen Verein" ("Towarzystwo Dobroczynne") oraz, wraz z żoną, "Jungfrauen Verein" ("Towarzystwo Panien"). Był nauczycielem w szkole wyznaniowej, później także szkolnym inspektorem powiatowym szkół żydowskich na powiaty koźmiński i jarociński. Założył w Koźminie żydowską bibliotekę wyznaniową. Od 1906 pełnił równolegle funkcję rabina w Jaraczewie i w Jarocinie. Podkreślano jego skromność oraz przyjazne nastawianie do otoczenia. Miarą szacunku, jakim go darzono, może być fakt, że zgłaszali się do niego po radę nawet chrześcijanie.
Pobyt we Wrocławiu.
W 1920 roku wyjechał na teren Niemiec - jak większość Żydów z regionu identyfikował się z tym krajem. Osiadł we Wrocławiu. Pełnił tam posługę duchową, był nauczycielem religii, wykładowcą w szkole talmudycznej. W latach 1923-1924 zajmował się, na zlecenie wrocławskiej gminy żydowskiej, porządkowaniem jej zasobów archiwalnych. Zadanie to uwieńczył sukcesem.
Działalność naukowa.
Był autorem popularnego żydowskiego kalendarza "Jüdisches - Literarisches Abreiß Kalendar", wydawanego w Wielkopolsce w latach 1900-1918, a potem w latach międzywojennych we Wrocławiu.
W latach 1904-1929 pracował (cz. I i II wspólnie z Isaakiem Herzbergiem (Herzbergerem) z Bydgoszczy, cz. III samodzielnie) nad publikacją o historii i teraźniejszości Żydów wielkopolskich: "Aus Vergangenheit und Gegenwart der Juden und der jüdischen Gemeinden in der Posener Länder" ("Z przeszłości i teraźniejszości gmin żydowskich w Poznańskiem"). Wydawana ona była w postaci zeszytów (w sumie 26) od 1909 roku, kolejno, w Koźminie i we Wrocławiu. Było to monumentalne, 1000-stronicowe dzieło obejmujące historię Żydów wielkopolskich od osiedlenia na terenie Polski do 1795 roku (cz. I), statystyki wszystkich gmin żydowskich Wielkiego Księstwa Poznańskiego (cz. II) oraz opis tych gmin z czasów współczesnych Aronowi Heppnerowi (cz. III). Po osiedleniu się we Wrocławiu publikował teksty historyczne w prasie wrocławskiej i berlińskiej. W 1931 roku wydał we Wrocławiu dzieło pt. "Jüdische Persönlichkeiten in und aus Breslau" ("Wybitni Żydzi pochodzący z Wrocławia i działający na terenie miasta").
Ostatnie lata życia.
W 1935 roku gmina żydowska, z okazji 70. rocznicy jego urodzin, wydała poświęconą mu publikację.
W starczym wieku ciężko chorował. Na wieść o aresztowaniu i uwięzieniu w obozie w Buchenwaldzie dwóch jego zięciów stan zdrowia Aron Heppnera pogorszył się jeszcze bardziej. Zmarł wkrótce potem w wieku 73 lat. Pochowano go na starym cmentarzu żydowskim we Wrocławiu, a na jego nagrobku znajduje się (zgodnie z jego wolą) tylko skromny napis: "rabin w Koźminie 1890-1920". 23 grudnia 1938 ostatnia legalnie ukazująca się w Niemczech żydowska gazeta zamieściła nekrolog podkreślający zasługi i przyjazne usposobienie zmarłego.

</doc>
<doc id="190197" url="https://pl.wikipedia.org/wiki?curid=190197" title="Panhellenizm">
Panhellenizm

Panhellenizm – idea zjednoczenia Greków w granicach starego Cesarstwa Bizantyjskiego.
XIX/XX w. nacjonalistyczny ruch nowogrecki dążący do zjednoczenia Greków na ziemiach dawnego Cesarstwa Bizantyjskiego. Niepodległa Wielka Grecja miała objąć Tesalię, Epir, Macedonię, Wyspy Egejskie (z Kretą i Cyprem) oraz wybrzeże Azji Mniejszej.

</doc>
<doc id="190200" url="https://pl.wikipedia.org/wiki?curid=190200" title="Alice B. Toklas">
Alice B. Toklas

Alice Babette Toklas (ur. 30 kwietnia 1877 w San Francisco, zm. 7 marca 1967 w Paryżu) - partnerka pisarki Gertrude Stein.
Poznała Gertrude Stein w Paryżu w 1907. Prowadziły razem dom otwarty, odwiedzany przez amerykańskich pisarzy, takich jak Ernest Hemingway czy Sherwood Anderson i awangardowych malarzy, m.in. Picassa, Matisse'a i Braque'a.
Będąc dla Stein powierniczką, kochanką, kucharką, sekretarką, muzą, korektorem i krytykiem zarazem, długo pozostawała w jej cieniu. W 1933 Gertrude Stein wydała swój pamiętnik, w którym Toklas była narratorem i opatrzyła go tytułem "The Autobiography of Alice B. Toklas" ("Autobiografia Alice B. Toklas"). Była to najlepiej sprzedająca się książka Stein. Do śmierci Gertrude Stein w 1946 żyły w stałym związku.

</doc>
<doc id="190202" url="https://pl.wikipedia.org/wiki?curid=190202" title="Bronsław">
Bronsław



</doc>
<doc id="190204" url="https://pl.wikipedia.org/wiki?curid=190204" title="Brunisław">
Brunisław



</doc>
<doc id="190205" url="https://pl.wikipedia.org/wiki?curid=190205" title="Sojuz T-15">
Sojuz T-15

Sojuz T-15 – radziecka załogowa misja kosmiczna, stanowiąca ostatnią załogową wyprawę na stację kosmiczną Salut 7 i pierwszą ekspedycję na stację kosmiczną Mir. Jako pierwsza wyprawa, ekspedycja odwiedziła podczas pobytu na orbicie dwie stacje kosmiczne.
Kapsuła bez problemów dotarła na nowo wyniesioną stację Mir. 5 maja załoga przeniosła się na pokład stacji Salut 7. Stacje znajdowały się w odległości 4000 kilometrów – Salut znajdował się przed Mirem, na niższej orbicie. w przygotowaniu do wyprawy, 4 maja Mir obniżył orbitę o 13 kilometrów, aby skrócić drogę na Saluta i oszczędzić cenne paliwo kapsuły Sojuz. Przygotowując się do wyprawy, załoga zabrała ze sobą przedmioty osobiste, rośliny hodowane na Mirze i inne przedmioty. Przelot zajął 29 godzin.
Na pokładzie Saluta, kosmonauci musieli dokończyć eksperymenty pozostawione przez poprzednią załogę, która musiała powrócić awaryjnie na Ziemię na skutek choroby dowódcy. Załoga nie była w stanie wykonać spacerów kosmicznych, aby przeprowadzić testy potrzebne do realizacji programu Mir. 28 maja 1986 przeprowadzono spacer, aby odzyskać eksperymenty wystawione na działanie otwartej przestrzeni kosmicznej i wypróbować działanie kratownicy konstrukcyjnej. W ciągu zaledwie kilku minut kratownica wysunęła się na długość 15 metrów. Przed zakończeniem eksperymentu zwinięto ją z powrotem. Spacer trwał 3 godziny 50 minut. 31 maja 1986 Leonid Kizim i Władimir Sołowjow wykonali kolejny spacer, przymocowując przyrządy pomiarowe do zwiniętej kratownicy i rozwinęli ją, aby wypróbować jej sztywność. Następnie wykonali testy spawania w otwartej przestrzeni. Ten spacer trwał 5 godzin. 25 czerwca Sojuz T-15 odłączył się od Saluta i rozpoczął 29-godzinną podróż na Mira. Załoga zabrała z Saluta 20 urządzeń o łącznej masie 350-400 kilogramów.
Między 19 sierpnia a 22 sierpnia stacja Salut 7 została wyniesiona przez silniki zacumowanego pojazdu Kosmos 1686 na rekordowo wysoką orbitę o średniej wysokości 475 km, aby opóźnić jej wejście w atmosferę. Opór powietrza spowodował jednak, że stacja weszła w atmosferę nad Ameryką Południową. 54. miesiące później. Fragmenty stacji i pojazdu Kosmos 1686 znaleziono w Argentynie.
Zamierzano zacumować kapsułę Sojuz do przedniego portu stacji Mir, pozostawiając tylny port dla pojazdów Progress. Sojuz T-15 był jednak wyposażony w stary system dokowania "Igła", a nie w system "Kurs", wykorzystywany przez przedni port stacji. Kosmonauci wykorzystali więc system "Igła" do zbliżenia się do stacji od tyłu na odległość 200 m, po czym wyłączyli system i, oblatując stację, ręcznie zadokowali do portu przedniego. Wykorzystali w tym celu ręczne dalmierze laserowe, takie same jak te, którymi posługiwała się załoga Sojuza T-13 podczas dokowania z uszkodzoną stacją Salut 7 w 1985 roku.
3 lipca Kizim pobił rekord Walerija Riumina łącznego czasu przebywania w przestrzeni kosmicznej. 6 lipca jako pierwszy człowiek świętował pełny rok łącznego czasu przebywania na orbicie.

</doc>
<doc id="190206" url="https://pl.wikipedia.org/wiki?curid=190206" title="Ciemna strona Mocy">
Ciemna strona Mocy



</doc>
<doc id="190207" url="https://pl.wikipedia.org/wiki?curid=190207" title="Brosław">
Brosław

Brosław – staropolskie imię męskie, stanowiące formę skróconą imion Bronisław i Zbrosław. Chorwacki odpowiednik imienia Brosław to Braslav.

</doc>
<doc id="190208" url="https://pl.wikipedia.org/wiki?curid=190208" title="Brocsław">
Brocsław



</doc>
<doc id="190209" url="https://pl.wikipedia.org/wiki?curid=190209" title="Barcław">
Barcław



</doc>
<doc id="190210" url="https://pl.wikipedia.org/wiki?curid=190210" title="Barcsław">
Barcsław



</doc>
<doc id="190212" url="https://pl.wikipedia.org/wiki?curid=190212" title="Sojuz TM-2">
Sojuz TM-2

Sojuz TM-2 – radziecka załogowa misja kosmiczna, stanowiąca drugą ekspedycję na stację kosmiczną Mir. Jurij Romanenko pozostał na pokładzie stacji ponad 326 dni. Ławiejkin został zmuszony do powrotu przez problemy z sercem.
Na wczesnym etapie pobytu na stacji załogi Sojuza TM-2, ze stacją miał połączyć się automatycznie moduł Kwant-1. Kwant składał się z 11-tonowego modułu stacji kosmicznej i 9,6-tonowego pojazdu, nazywanego Funkcjonalnym Modułem Serwisowym (FSM). 5 kwietnia system naprowadzania modułu rozpoczął manewr dokowania ze stacją. Załoga przeniosła się na pokład kapsuły TM-2 na wypadek, gdyby manewr nie powiódł się i konieczna byłaby ewakuacja stacji. Na 200 metrów przed stacją, system naprowadzania "Igła" zgubił sygnał rufowego portu Mira. Kosmonauci zamknięci w kapsule obserwowali, jak ponad 20-tonowy Kwant mija stację o zaledwie 10 metrów.
Moduł odleciał 400 kilometrów od stacji, zanim zawrócono go w celu ponowienia próby dokowania. 9 kwietnia doszło do miękkiego połączenia, jednak ze względu na nieschowaną sondę dokowania Kwanta, niemożliwe było trwałe połączenie pojazdów. Dopóki kontrola lotów nie znalazła rozwiązania, niemożliwe były żadne manewry stacji, gdyż Kwant/FSM przechylał się, obijając o stację uprząż dokowania.
11 kwietnia Romanienko i Ławiejkin wyszli na zewnątrz stacji, aby zbadać i w miarę możliwości naprawić problem. Odkryli obce ciało zaklinowane w module dokowania, prawdopodobnie torbę ze śmieciami, która ugrzęzła między Progresem 28 a portem Mira. Na zdalne polecenie kontroli lotów, Kwant wysunął swoją sondę cumowniczą, umożliwiając kosmonautom usunięcie i wyrzucenie obiektu. Kwant dokończył dokowanie na zdalną komendę z ziemi. Spacer kosmiczny trwał 3 godziny i 40 minut. FSM odłączył się od stacji 12 kwietnia, zwalniając rufowy port Kwanta, który od tej pory pełnił rolę rufowego portu stacji.

</doc>
<doc id="190213" url="https://pl.wikipedia.org/wiki?curid=190213" title="Daewoo Nexia">
Daewoo Nexia

Daewoo Nexia – samochód osobowy klasy kompaktowej produkowany pod południowokoreańską marką Daewoo w latach 1994 – 2006 oraz 1996 – 2016 w Uzbekistanie.
Historia i opis pojazdu.
W 1994 roku Daewoo zaprezentował nowy kompaktowy model Nexia podczas salonu motoryzacyjnego w Pekinie. Pojazd nie był całkowicie nową konstrukcją, a jedynie głęboko zmodernizowanym poprzednikiem, modelem LeMans, w stosunku do którego pojawił się nowy, bardziej wyraziście ukształtowany pas przedni z podłużnymi reflektorami i wyraźnie zaznaczonymi zderzakami. Mniej obszerny zakres zmian przeszła tylna część nadwozia, gdzie zmieniono wypełnienie lamp i uformowanie zderzaków.
Daewoo Nexia oferowany był zarówno jako 3 i 5-drzwiowy hatchback, jak i 4-drzwiowy sedan. Podobnie jak poprzednik, samochód był głęboko zmodernizowaną pochodną postacią Opla Kadetta.
Sprzedaż.
Na wewnętrznym rynku południowokoreańskim, a także m.in. w Indiach, Australii i Rumunii samochód oferowano pod inną nazwą jako Daewoo Cielo. Na wybranych rynkach Ameryki Południowej takich jak Chile i Peru samochód nosił z kolei taką samą nazwę, jak oferowany tam poprzedni model LeMans - Daewoo Heaven.
Sprzedaż w Europie Zachodniej rozpoczęto w marcu 1995 roku, a w Polsce w maju. Początkowo import i sprzedaż prowadziła firma Ticar z Warszawy, działającą w ramach holdingu Polmot. 
23 listopada 1995 roku w fabryce Daewoo Motor Polska w Lublinie uruchomiono montaż Nexii w uproszczonym systemie SKD. Zestawy montażowe przygotowywali w Słowenii oddelegowani z Polski pracownicy Daewoo, którzy demontowali sprowadzone z Korei Południowej kompletne samochody na kilka komponentów. Po przetransportowaniu koleją elementów montażowych do fabryki w Lublinie, auto ponownie składano. W kwietniu 1998 roku zakończono montaż Nexii w DMP, w sumie zmontowano 40 880 sztuk, natomiast do polskich klientów latach 1995–1998 trafiły 43 802 egzemplarze. Od 1996 do 2006 roku samochody produkowano również w fabryce Daewoo Automobile Romania w mieście Krajowa w Rumunii.
Spośród państw kontynentu europejskiego, najszybciej Nexia zniknęła ze sprzedaży w jej zachodnim regionie - już 2 lata po premierze, we wrześniu 1997 roku, ustępując miejsca nowszemu modelowi Nubira.
Wersje wyposażeniowe.
Pojazd standardowo wyposażono w barwione szyby, tylny podłokietnik w wersji sedan, składane tylne siedzenia w wersji hatchback, zegar elektroniczny, blokadę tylnych drzwi przed dziećmi, zdalnie sterowaną klapę bagażnika i korka wlewu paliwa, zapalniczkę, trzy popielniczki, instalację radiową z czterema głośnikami. Auto wyposażyć można było dodatkowo w: przednie światła przeciwmgłowe, wspomaganie kierownicy, regulację kierownicy w obu płaszczyznach, poduszkę gazową kierowcy, ABS, klimatyzację manualną, szyberdach, elektryczne szyby, czasowy regulator wycieraczek, centralny zamek, autoalarm, elektrycznie sterowaną antenę w wersji sedan oraz skórzaną tapicerkę.
Dane techniczne.
Oba silniki są usytuowane poprzecznie z przodu. Są one wyposażone w wielopunktowy wtrysk paliwa sterowany elektronicznie i w elektroniczny układ zapłonowy, zaś układzie wylotowym zastosowano trójfunkcyjny reaktor katalityczny.
Nadwozie jest samonośne, wykonane z blachy stalowej (częściowo ocynkowanej), zgrzewane elektrycznie, punktowo. W samochodzie zastosowano silnik czterosuwowy, czterocylindrowy, o zapłonie iskrowym, o pojemności 1498 cm³, umieszczony poprzecznie z przodu i napędzający koła przednie. Ma on dwie odmiany. W silniku 1,5 SOHC zastosowano jeden wałek rozrządu w głowicy sterujący pracą 8 zaworów, natomiast w silniku 1,5 DOHC - dwa wały rozrządu w głowicy oraz 16 zaworów (po 8 zaworów dolotowych i wylotowych). Jednostka SOHC rozpędzała auto do 100 km/h w ciągu 12,5 sekundy, zaś katalogowa prędkość maksymalna wynosiła 163 km/h. Jednostka DOHC nie miała dużo lepszych osiągów od SOHC. Do 100 km/h rozpędzała pojazd w 12,2 sekundy, licznikowa prędkość maksymalna oscylowała w granicach 175 km/h.
Układ przeniesienia napędu.
W układzie przeniesienia napędu samochodu Daewoo Nexia zastosowano jednotarczowe sprzęgło suche sterowane mechanicznie za pośrednictwem cięgła lub sterowane hydraulicznie. Tarcza sprzęgła z tłumikiem drgań skrętnych wraz z zespołem oprawy i łożyskiem wyciskowym mogą być wymienione bez konieczności wymontowania całej skrzynki przekładniowej. Standardowym wyposażeniem modelu Nexia jest pięciobiegowa mechaniczna skrzynka przekładniowa zamocowana z tyłu silnika poprzecznie do osi podłużnej pojazdu. Jako wyposażenie dodatkowe samochodu może być stosowana czterobiegowa automatyczna skrzynka przekładniowa (na niektórych rynkach oferuje się także odmianę wyposażoną w trzybiegową automatyczną skrzynkę przekładniową). Wersje samochodów sprzedawanych na rynku polskim dotychczas nie były wyposażone w automatyczne skrzynki przekładniowe.
Układ kierowniczy.
W układzie kierowniczym zastosowano zębatkową przekładnie kierowniczą. W odmianach wyposażenia GLE, GLX, GTX układ kierowniczy jest wyposażony we wspomaganie hydrauliczne.
Zawieszenie przednie.
Zawieszenie przednie jest niezależne, typu MacPherson. Zawiera poprzeczne wahacze trójkątne (dolne) zamocowane do nadwozia za pomocą elementów metalowo-gumowych oraz połączone zwrotnicami z kolumnami. Kolumny zawierają sprężyny śrubowe o zmiennej średnicy nawinięcia oraz amortyzatory teleskopowe dwustronnego działania. Kolumny są zamocowane do nadwozia w części górnej za pomocą łączników elastycznych z łożyskami oporowymi. Zawieszenie jest wyposażone w stabilizator poprzeczny prętowy.
Zawieszenie tylne.
Zawieszenie tylne jest pół niezależne. Składa się z osi (utworzonej z dwóch wahaczy wleczonych połączonych trwale z poprzeczną belką skrętną), dwóch sprężyn śrubowych oraz dwóch amortyzatorów. Oś jest przymocowana do nadwozia z przodu za pośrednictwem dwóch tulei metalowo-gumowych, umieszczonych w przedniej części każdego z wahaczy. Pomiędzy wahaczami jest umieszczony poprzeczny stabilizator prętowy.
Wersja uzbecka.
UzDaewoo Nexia zostało zaprezentowane po raz pierwszy w 1996 roku.
Produkcja ubeckiego wariantu Nexii w mieście Asaka rozpoczęła się w połowie 1996 roku w zakładach UzDaewoo, obejmując wyłącznie 4-drzwiowego sedana. Poza rynkiem wewnętrznym, samochód eksportowano także do ościennych państw byłego Związku Radzieckiego, na czele z Ukrainą, Rosją, Mołdawią, Kazachstanem czy Armenią.
Samochód oferowany był z silnikami 1.5 SOHC 75 KM, 1.5 DOHC 85 KM i 1.6 108 KM wyłącznie z pięciobiegową skrzynią manualną. Wyposażenie seryjne pojazdu obejmowało m.in. automatyczną klimatyzację, czujniki parkowania oraz radio CD z MP3.
Restylizacje.
Pierwszą modernizację uzbeckie Daewoo Nexia przeszło w 2002 roku, zyskując nową chromowaną atrapę chłodnicy z dwiema pionowymi poprzeczkami nawiązującymi do nowszych konstrukcji Daewoo. Z tyłu z kolei pojawiła się odblaskowa nakładka na klapie bagażnika optycznie łącząca lampy. Ponadto zamontowano także zmodernizowany, 1,5-litrowy silnik benzynowy.
W lipcu 2008 roku zaprezentowano Nexię po drugiej, znacznie obszerniejszej restylizacji, w ramach której samochód zyskał przydomek Daewoo Nexia II na rynkach eksportowych oraz nową markę na wewnętrznym rynku uzbeckim, Chevrolet Nexia. Pod kątem stylistycznym pojawił się bardziej szpiczasty pas przedni z większymi reflektorami i obszerniejszą atrapą chłodnicy z chromowaną poprzeczką. Tylna część nadwozia zyskała z kolei bardziej obły zderzak i ścięte od dołu, mniejsze powierzchniowo lampy. Deska rozdzielcza zyskała wstawki o srebrnym lakierze i zmodyfikowaną konsolę centralną.
Koniec produkcji.
Po 20 latach produkcji, UzDaewoo zdecydowało się zakończyć produkcję modelu Nexia w grudniu 2016 roku i zastąpić ją nowszym modelem utworzonej rok wcześniej marki Ravon pod nazwą Ravon Nexia R3 opartym na Chevrolecie Aveo.

</doc>
<doc id="190219" url="https://pl.wikipedia.org/wiki?curid=190219" title="Sojuz TM-3">
Sojuz TM-3

Sojuz TM-3 – radziecki załogowy lot kosmiczny, stanowiący trzecią ekspedycję na stację kosmiczną Mir w ramach programu Interkosmos. Na pokładzie znajdował się pierwszy kosmonauta z Syrii, Muhammad Achmed Faris. Aleksandr Pawłowicz Aleksandrow zastąpił na pokładzie stacji Aleksandra Ławiejkina.
Misja.
22 lipca 1987 r. na pokładzie Sojuza TM-3 wystartowała na orbitę międzynarodowa załoga w składzie: Aleksandr Wiktorienko (dowódca), Aleksandr Pawłowicz Aleksandrow (inżynier pokładowy) i astronauta badacz, obywatel Arabskiej Republiki Syrii, Mahammed Faris. 24 lipca załoga Sojuza TM-3 dokowała do stacji kosmicznej Mir. Podczas sześciodniowej pracy na pokładzie zrealizowano program badań naukowych, przygotowany przez specjalistów z Syrii i ZSRR. Po zakończeniu prac na pokładzie stację Mir opuścili kosmonauci w składzie: A. Wiktorienko, M. Faris i A. Ławiejki, którego zastąpił A. Aleksandrow. 30 lipca 1987 roku na pokładzie statku Sojuz TM-2 wylądowali na Ziemi.
Muhammed Faris.
Nowy astronauta z Syrii urodził się w 1951 r. w Aleppo. Od 1973 r. służył w lotnictwie wojskowym. Szkolenie w Centrum Wyszkolenia Kosmonautów im. J. Gagarina rozpoczął w 1985 r. Był pułkownikiem służby czynnej. Drugim Syryjczykiem który pełnił funkcję rezerwowego był ppłk Munir Habib.
Uwaga.
Przedterminowy powrót A. Ławiejkina spowodowany był jego niedyspozycją związaną z układem krążenia.

</doc>
<doc id="190221" url="https://pl.wikipedia.org/wiki?curid=190221" title="Sojuz TM-4">
Sojuz TM-4

Sojuz TM-4 – radziecka załogowa misja kosmiczna, stanowiąca czwartą ekspedycję na stację kosmiczną Mir. Manarow i Titow zastąpili na pokładzie stacji Romanienkę i Aleksandrowa. Anatolij Lewczenko był kosmonautą programu Buran, przygotowującym się do lotów orbitalnych. Powrócił na Ziemię w Sojuzie TM-3 razem z Romanienką i Aleksandrowem.
Przed opuszczeniem stacji, Romanienko i Aleksandrow zademonstrowali nowej załodze działanie sprzętu wykorzystywanego do spacerów kosmicznych. Nowa załoga dostarczyła na stację eksperymenty przyrodnicze, w tym aparat do hodowli kryształów "Ajnur", zainstalowany na pokładzie modułu Kwant. Obie załogi przeprowadziły symulację ewakuacji stacji.
Titow i Manarow przeprowadzili badania galaktyk i grup gwiezdnych w spektrum ultrafioletowym przy pomocy teleskopu "Głazar" na pokładzie modułu Kwant. Ze względu na długie - do 8 minut - czasy naświetlania, na czas eksperymentów zabroniono kosmonautom wykonywać nawet najdrobniejszych ruchów.

</doc>
<doc id="190222" url="https://pl.wikipedia.org/wiki?curid=190222" title="Karol Lanckoroński">
Karol Lanckoroński

Karol Antoni Lanckoroński hrabia herbu Zadora (ur. 4 listopada 1848 w Wiedniu, zm. 15 lipca 1933 tamże) – polski historyk sztuki, członek PAU, kawaler maltański od 1873 roku, baliw Wielkiego Krzyża Honorowego i Dewocyjnego zakonu, kawaler orderu Złotego Runa, dziedziczny członek austriackiej Izby Panów.
Życiorys.
Był synem Kazimierza (szambelana dworu cesarskiego, założyciela linii kolejowych w Austrii) i Leonii z Potockich. Uczęszczał do gimnazjum w Wiedniu, w latach 1866–1870 studiował prawo na miejscowym uniwersytecie. Studia uwieńczył doktoratem prawa (1870). Całe życie spędził poza Polską, ale nie zerwał kontaktów z krajem; zasiadał w sejmie austriackim jako członek Koła Polskiego, dbał o polskie wychowanie dzieci. W 1914 otrzymał godność Wielkiego Szambelana ("Oberst-Kämmerer") dworu austriackiego.
Jego zainteresowania naukowe obejmowały historię sztuki renesansowej, manierystycznej i wczesnobarokowej, konserwację zabytków oraz archeologię śródziemnomorską. Odbywał liczne podróże naukowe (np. na przełomie 1882/1883 do Grecji i Azji Mniejszej z udziałem Hipolita Neuwirtha, a także podróż dookoła świata w latach 1888–1889). Zbadał i opisał ruiny starożytnych miast rzymskich – Pamfilii i Pizydii ("Staedte Pamphylien und Pisidiens", 1890). Prowadził prace konserwatorskie starochrześcijańskiej bazyliki romańskiej w Akwilei; Akwileja nadała mu za to w 1906 honorowe obywatelstwo. Był pionierem ochrony zabytków i nowoczesnej służby konserwatorskiej w Polsce.
W 1891 został członkiem korespondentem Akademii Umiejętności (późniejszej Polskiej Akademii Umiejętności). Był w gronie założycieli Towarzystwa Przyjaciół Sztuki w Wiedniu, należał do Akademii Umiejętności w Wiedniu, Akademii Sztuk Pięknych w Wiedniu (członek honorowy), Towarzystwa Geograficznego i Towarzystwa Archeologicznego w Wiedniu, Towarzystwa Archeologicznego w Rzymie. Odebrał doktoraty "honoris causa" Uniwersytetu Berlińskiego (1890), Uniwersytetu Jagiellońskiego (1907), był odznaczony m.in. austriackim Orderem Złotego Runa (1903) i Wielką Wstęgą Orderu Odrodzenia Polski (3 maja 1928).
Zbudował on pałac w Wiedniu przy Jacquingasse 16-18, który mieścił w swych murach unikatowe zbiory sztuki oraz który z czasem stał się miejscem spotkań wiedeńskich elit. Podczas Drugiej Wojny Światowej budynek mocno ucierpiał, a w latach 60. podjęto decyzję o jego rozbiórce. 4 listopada 2014 r., w rocznicę urodzin i imienin hrabiego, na miejscu byłego pałacu została z inicjatywy Stacji Naukowej Polskiej Akademii Nauk w Wiedniu odsłonięta tablica upamiętniająca ówczesny Pałac oraz znajdujące się w nim zbiory. Tablica powstała dzięki wydatnemu wsparciu Fundacji Lanckorońskich. Hrabia Lanckoroński był właścicielem licznych dóbr ziemskich w Małopolsce Wschodniej (Rozdół, Komarno, Jagielnica), Królestwie Polskim (Wodzisław k. Jędrzejowa) i Styrii (Frauenwald). Dbał o kształcenie synów chłopskich w swoich dobrach, w Wiedniu ufundował zakład rekonwalescencyjny dla dziewcząt (w czasie I wojny światowej przekazany na potrzeby żołnierzy polskich). Lanckoroński był również właścicielem bogatej kolekcji dzieł sztuki; znajdowały się w niej dwa obrazy Rembrandta, po jednym obrazie Tycjana, Fra Angelico, Botticellego, Uccella i Masaccia, obrazy i rysunki m.in. Piotra Michałowskiego, Artura Grottgera, Jacka Malczewskiego, Jana Matejki, freski, dzieła sztuki starohinduskiej, chińskiej i japońskiej. W Bieszczadach założył skansen cerkiewny. Zaprzyjaźniony z wieloma artystami, m.in. Malczewskim, Rodinem i Rilkem, dla Malczewskiego stworzył pracownię malarską w jednej ze swoich rezydencji w Rozdole; wspólnie z artystą odbywał wyprawy wysokogórskie.
W katedrze na Wawelu ufundował sarkofag królowej Jadwigi i płytę nagrobkową kardynała Zbigniewa Oleśnickiego; o pracach konserwatorskich i artystycznych na Wawelu wyrażał się raczej krytycznie, występował m.in. przeciwko projektom witraży Wyspiańskiego oraz pseudogotyckiemu baldachimowi nad sarkofagiem Władysława Łokietka. Z powodzeniem działał na rzecz usunięcia z Wawelu wojsk austriackich. Na rzecz ochrony zabytków pracował aktywnie także w Wiedniu. W 1918 brał udział w pracach Głównego Urzędu Likwidacyjnego w Warszawie, zajmując się sprawą zwrotu Polsce zbiorów i archiwów zabranych w okresie zaborów przez Austrię.
Opublikował relację z podróży dookoła świata "Na około ziemi 1888–1889" (1893), był autorem sonetów. Ogłosił także kilka prac naukowych, m.in. "Nieco o nowych robotach w katedrze na Wawelu" (1903), "Einiges ueber italienische bemalte Truhen" (1905), "Dom von Aquileia" (1906), "Künstler und Kunsthistoriker" (1924).
Otrzymał tytuły c. k. tajnego radcy oraz w 1914 wielkiego ochmistrza dworu austriackiego.
Był trzykrotnie żonaty. Z drugiego małżeństwa miał syna Antoniego (1893–1965). Z trzeciego małżeństwa z księżniczką Małgorzatą von Lichnowsky miał dwie córki: Karolinę (1898–2002) i Adelajdę (1903–1980).
Przodkowie.
Karol Antoni Lanckoroński był w 8 pokoleniu potomkiem Samuela Lanckorońskiego, starosty małogoskiego i Zofii Firlej. Obrazuje to poniższy schemat:

</doc>
<doc id="190227" url="https://pl.wikipedia.org/wiki?curid=190227" title="Licz">
Licz

Licz (ang. "lich") – rodzaj nieumarłego w grach i literaturze fantasy, posiadający własną wolę i znaczną moc magiczną.
Licz powstaje poprzez rytuał przeprowadzony przez nekromantę w celu osiągnięcia nieśmiertelności. W procesie tym dusza nekromanty zaklęta zostaje w odpowiednim pojemniku (zwanym relikwiarzem, „naczyniem duszy” lub filakterium), a sam nekromanta umiera, stając się nieumarłym. Rytuał ten są w stanie przeprowadzić jedynie najpotężniejsi nekromanci. Licza unicestwić można jedynie poprzez zniszczenie filakterium, gdyż nawet po kompletnym zniszczeniu jego ciała licz jest w stanie odtworzyć swoją postać.
Licze najczęściej przedstawiani są jako szkielety, niekiedy mające na swoim ciele ścięgna i resztki mięśni, czy świecące punkty w oczodołach zastępujące oczy.
Nazwa ta po raz pierwszy pojawiła się w grze "Dungeons &amp; Dragons", później zaś zapożyczona została przez inne gry i książki fantasy, takie jak "Warhammer Fantasy", "Might and Magic" czy też seriach "Warcraft" i "Disciples" i "Mad Dragon Defender" jako „lisz” lub "licz".

</doc>
<doc id="190230" url="https://pl.wikipedia.org/wiki?curid=190230" title="Gruszewo">
Gruszewo

Gruszewo (niem. "Grüssow") – wieś sołecka w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 wieś należała do województwa koszalińskiego. .
Geografia.
Wieś leży ok. 6 km na południowy zachód od Białogardu, przy drodze z Białogardu do Rąbina, ok. 1,5 km od stacji kolejowej w Czarnowęsach. Założenie przypomina swym kształtem krzyż, jedną oś stanowi droga, przy której zlokalizowana jest kolonia mieszkalna. Drugą poprzeczną stanowi podwórze gospodarcze w kształcie prostokąta podzielone na dwie części. Wokół obu części podwórza gospodarczego zlokalizowane są budynki gospodarcze. Nieco dalej od założenia i zabudowań wsi malowniczo położona była część rezydencjonalna.
Toponimia.
Nazwa wsi wskazuje na pochodzenie z łużyckiego i oznacza drzewo gruszę.
Historia.
Gruszewo było starym lennem rodziny Hechthausen. W pierwszej poł. XVIII wieku majątek przeszedł w ręce rodziny Münchow. Następnie w roku 1741 król Fryderyk II nadał Gruszewo rodzinie Kemke. Oni sprzedali majątek Fryderykowi Wilhelmowi von Grolman. W wieku XIX posiadłość często zmieniała właścicieli: von Massow od 1804 r., Kruger od 1823 r., Bugenhagen od 1849 r. (potomkowie Jana Bugenhagena. W 1884 r. wieś otrzymał za zasługi w wojnach pruski generał August von Werder, który cztery lata później tutaj umiera. W roku 1910 jako właściciel figuruje Frau von Schaumann. Ogólna powierzchnia majątku wynosiła wtedy 899 ha, z tego grunty orne 485 ha, łąki 105 ha, pastwiska 56 ha, lasy 233 ha, nieużytki 20 ha. W 1928 roku dziedziczką posiadłości była Ilse von Schaumann z domu von Werder. W roku 1939 w miejscowości mieszka 377 osób. Po II wojnie światowej majątek upaństwowiono. Przez krótki czas stacjonowali wojska rosyjskie. Następnie utworzono PGR. Od 1 lipca 1971 roku Gruszewo stanowiło Zakład Rolny w ramach Kombinatu Państwowego Gospodarstwa Rolnego Stanomino. Od 1992 roku Zakład został przekazywany do zasobów Agencji Własności Rolnej Skarbu Państwa.
Zabytki.
Do wojewódzkiego rejestru zabytków wpisana jest:
inne zabytki:
Przyroda.
Na zespół parkowo-pałacowy składa się ruina pałacu oraz 15-hektarowy park dworski z dwoma stawami (częściowo bez wody), położony na wzniesieniu - dominuje nad miejscowością. W parku na szczególną uwagę zasługują:
Wiek drzewostanu szacuje się na 150 - 200 lat. Zespół parkowy obecnie stanowi integralną całość z lasami Nadleśnictwa Białogard rozciągający się w kierunku wschodnim i południowo-wschodnim. 
W runie dominuje bluszcz, barwinek, konwalia i gnieźnik leśny. Rośnie tutaj również ekspansywny, groźny dla człowieka kenofit - barszcz Sosnowskiego.
W parku istnieją dwa nieczynne cmentarze ewangelickie, założone w XIX wieku:
Aleje:
W okolicy występują torfowiska niskie. 
Turystyka.
Przez Gruszewo wiodą dwa lokalne szlaki turystyczne:
Wzniesienie Świerkowiec (96,3 m n.p.m.) to pagórek kemowy w okolicy wsi. 
Kultura i sport.
W miejscowości jest świetlica wiejska.
W 2007 roku założono we wsi Ludowy Zespół Sportowy "Markus" Gruszewo, należący do Gminnego Zrzeszenia LZS.
Komunikacja.
W Gruszewie znajduje się przystanek komunikacji autobusowej.

</doc>
<doc id="190235" url="https://pl.wikipedia.org/wiki?curid=190235" title="Frydolin z Säckingen">
Frydolin z Säckingen

Frydolin z Säckingen, niem. "Fridolin von Säckingen" (ur. w Irlandii, zm. 6 marca 538 w Säckingen) – benedyktyn (OSB), opat, misjonarz, święty Kościoła katolickiego, zwany apostołem Górnego Renu, czczony również przez niektórych wyznawców prawosławia.
Życie.
Jego pochodzenie jest niepewne, ale prawdopodobnie pochodził z Irlandii. Udał się na grób św. Hilarego do Poitiers we Francji, lecz miejsce to zastał zniszczone, więc wybudował nowy kościół i grobowiec. Tamtejszy biskup mianował go wtedy opatem miejscowego klasztoru. Według legendy we śnie objawił mu się św. Hilary i polecił mu iść na misje do Germanów, odnaleźć wyspę na Renie i założyć klasztor. Frydolin udał się na misje poprzez Alzację i dolinę Mozeli aż do Badenii. Po drodze zakładał kościoły pod wezwaniem św. Hilarego w ten sposób przyczyniając się do wzmacniania kultu galijskiego biskupa. Następnie przybył na wyspę na Renie, którą darował mu król Franków Chlodwig I w Górnej Badenii, gdzie założył klasztor i kościół świętego Hilarego, później powstało tam miasto Säckingen ("Saeckingen").
Legenda.
Urso, który podarował Frydolinowi wielki kawałek ziemi (w dzisiejszym szwajcarskim kantonie Glarus) miał zostać przywołany do życia i wyciągnięty z grobu przez Frydolina ażeby potwierdził swoją darowiznę w sądzie, ponieważ brat Ursa - Landolf chciał zagarnąć ziemię po swym bracie. Przed tym wydarzeniem Frydolin modlił się gorliwie o sprawiedliwe rozwiązanie sprawy na kamieniu przy kościele w Rankweil, nagle święty wtopił się w kamień i usłyszał głos, że ma iść po Ursa a on potwierdzi podarunek w sądzie (kamień, w który wtopił się Frydolin znajduje się do dzisiaj w kościele w Rankweil). Frydolin z Ursem udali się do sądu w Rankweil. Gdy Landolf zobaczył w sądzie swego niedawno grzebanego brata z Frydolinem, ogarnął go taki strach i zawstydzenie, że zrezygnował z procesu i podarował Frydolinowi jeszcze swój kawał ziemi (również w kantonie Glarus). W tych okolicach Frydolin zakładał liczne kościoły pw. św. Hilarego i stąd wzięła się dzisiejsza nazwa kantonu Glarus.
Kult.
Frydolin zmarł w opinii świętości w VI albo VII wieku w Säckingen, gdzie go pochowano. Jego relikwie znajdują się obecnie w kościele pod jego wezwaniem.
Już w 1347 roku obchodzone było święto ku czci misjonarza. Obecnie w tym mieście nazajutrz po święcie Frydolina (6 marca) ma miejsce uroczysta procesja, po mszach pielgrzymkowych ośmiu mężczyzn w średniowiecznych strojach obnosi po mieście barokowy relikwiarz świętego. W dniu wspomnienia św. Frydolina odbywa się również jarmark i festyn ludowy. Św. Frydolin jest również świętym dla niektórych wyznawców prawosławia.
Święty Frydolin jest patronem miasta Bad Säckingen w Niemczech, szwajcarskiego kantonu Glarus, optyków, bydła, jest wzywany w chorobach dzieci, bólach rąk i nóg, zagrożeniach od wody i ognia, jest patronem dobrej pogody.
Wspomnienie liturgiczne w Kościele katolickim obchodzone jest w dzienną pamiątkę śmierci.
W prawosławiu kult nie jest powszechny. Niektórzy wyznawcy wspominają świętego 6/19 marca, tj. 19 marca według kalendarza gregoriańskiego.
W ikonografii święty Frydolin jest przedstawiany jako wędrowny mnich albo też jako opat, ze szkieletem, z torbą czasem też laską lub z dokumentem.

</doc>
<doc id="190237" url="https://pl.wikipedia.org/wiki?curid=190237" title="Ustronie Morskie">
Ustronie Morskie

Ustronie Morskie (dawniej niem. "Henkenhagen", "Ostseebad Henkenhagen", "Ustronie Nadmorskie") – wieś letniskowa w Polsce, położona w woj. zachodniopomorskim, powiat kołobrzeski, gmina Ustronie Morskie, nad Morzem Bałtyckim. Miejscowość z letnim kąpieliskiem morskim i z przystanią morską, położona nad Zatoką Pomorską, na Wybrzeżu Słowińskim, pomiędzy Kołobrzegiem i Koszalinem.
Miejscowość jest siedzibą gminy Ustronie Morskie.
Według Narodowego Spisu Powszechnego Ludności i Mieszkań z 2011 roku liczba ludności we wsi Ustronie Morskie to 2 417 z czego 52,9% mieszkańców stanowią kobiety, a 47,1% ludności to mężczyźni. Miejscowość zamieszkuje 66,2% mieszkańców gminy.
Położenie.
Wieś jest położona nad Zatoką Pomorską, w zachodniej części Wybrzeża Słowińskiego. Na wschód od Ustronia do morza uchodzi rzeka Czerwona.
Przez południową część miejscowości przebiega droga krajowa nr 11. 
Integralnymi częściami wsi są także: Chróstowo, Krasnobrzeg, Stęszyce.
W latach 1950–1998 miejscowość administracyjnie należała do województwa koszalińskiego.
Teren Ustronia Morskiego został objęty obszarem chronionego krajobrazu Koszaliński Pas Nadmorski.
Infrastruktura.
Dojazd samochodem ze wschodu przez Koszalin drogą do Kołobrzegu, z zachodu odwrotnie. W miejscowości znajduje się stacja kolejowa Ustronie Morskie na linii z Koszalina do Kołobrzegu.
W miejscowości znajduje się jednonawowy kościół neogotycki z II poł. XIX w. (najstarszym elementem jest pochodzący z 1592 roku renesansowy dzwon), dom kultury z biblioteką gminną (liczba woluminów przekracza 30 tys.) i galerią sztuki, park nadmorski, urząd pocztowy, przystań rybacka, plaża, amfiteatr kino (czynne latem) oraz stadion sportowy. Znajdują się tu także liczne restauracje, kawiarnie, ogródki piwne, smażalnie ryb. 
Zabudowę miejscowości charakteryzuje wielodrożnicowy układ przestrzenny w części przymorskiej, ulicowy w pozostałej części oraz skupiska osiedlowe. Jeździł tutaj do niedawna miejski autobus z Kołobrzegu, jednakże od 2014 kursy zostały zawieszone.
Turystyka.
Wieś o charakterze typowo turystycznym. Większość zakładów, hoteli i punktów gastronomicznych oferuje swoje usługi w sezonie letnim.
Ustronie Morskie to jedna z miejscowości wypoczynkowych polskiego wybrzeża. W miejscowości znajduje się wiele miejsc noclegowych w pensjonatach, sanatoriach (całorocznych), domach prywatnych i kempingach.
W niewielkiej odległości od centrum Ustronia znajdują się niszczejące umocnienia wojskowe z okresu PRL; w nadmorskich lasach ukryte są potężne schrony i działobitnie. 
W gminie Ustronie Morskie znajduje się najstarszy dąb w Polsce – Bolesław (800 lat – sto lat starszy od dębu Bartka), a zaraz obok Warcisław (640 lat).
Letnie kąpielisko Ustronie Morskie obejmuje 2100 m linii brzegowej z wyłączeniem 3 odcinków torów wodnych. W 2012 r. kąpielisko spełniało obowiązkowe wymogi jakościowe dla wody w kąpielisku Unii Europejskiej. Kąpielisko Ustronie Morskie w sezonach 2006, 2007, 2010–2013 zostało wyróżnione Błękitną Flagą.
Historia.
Do końca XIX w. wieś rybacka. W okresie powstawania kąpielisk i sanatoriów powoli nabierała charakteru miejscowości wypoczynkowej. Przez pewien czas Ustronie Morskie było bardzo znaną miejscowością wypoczynkową. Dynamiczny rozwój miejscowości rozpoczął się z chwilą oddania do użytku linii kolejowej Koszalin-Kołobrzeg w roku 1899, co umożliwiło łatwy dojazd ze Szczecina i Berlina. Uprawnienia gminy wieś uzyskała w roku 1905. W tym czasie zbudowano zburzony na przełomie 2007 i 2008 roku Pałac Nadbrzeżny (Almirę). 
Liczba gości stale rosła – w roku 1899 zanotowano 360, w roku 1905 – około 1200, na krótko przed I wojną światową ok. 3000. W latach 20. XX wieku miejscowość była już jednym z bardziej znanych kąpielisk w Niemczech. W roku 1939 mieszkało tu 1681 stałych obywateli w przeszło 400 gospodarstwach. 
Od 1945 należy do Polski, początkowo nosiło nazwę "Ustronie Nadmorskie".
W okresie ostatnich kilku dziesięcioleci rozwinęła się baza turystyczno-wypoczynkowa, powstała duża liczba ośrodków wypoczynkowych i obiektów sanatoryjnych. 
W latach pięćdziesiątych XX w. w ramach budowy systemu obrony wybrzeża w nadmorskim lesie na wschód od miejscowości powstały cztery stanowiska baterii artylerii nadbrzeżnej. Powstała 31 Bateria Artylerii Stałej. Na żelbetowych podstawach zamontowano cztery sowieckie działa kalibru 130 mm. Miały one bronić dostępu do kołobrzeskiego portu. W latach 1961–1965 jednostkę skadrowano, na początku lat 70. wycofano ze służby, a działa pozostawiono samym sobie. 
Natomiast nieco dalej na wschód, tuż za rzeką Czerwoną na pozostałościach poniemieckich dróg i budowli ośrodka rehabilitacyjnego Luftwaffe zbudowano stanowiska ogniowe 42. Dywizjonu Rakietowego 26. Gryfickiej Brygady Wojsk Obrony Powietrznej Kraju. W 1995 dywizjon rozformowano. W 1996 roku obiekty przejęła Baza Techniczna Marynarki Wojennej. W okresie PRL wzdłuż plaż, na wydmach stały stalowe wieże obserwacyjne Wojsk Ochrony Pogranicza wyposażone w duże profesjonalne lornety i radary morskie.
10 lipca 2020 r. przez miejscowość przeszła trąba powietrzna.
Oświata i sport.
W Ustroniu mieści się Szkoła Podstawowa im. Marii Konopnickiej.
Swoją siedzibę ma tutaj klub sportowy "Astra" Ustronie Morskie (III liga, grupa pomorsko-zach. pomorska).
Przystań morska.
W 1994 r. w Ustroniu wyznaczono przystań morską dla rybaków. Przystań obejmuje dalbę wyciągową, plażę do bazowania łodzi oraz akwatorium o szerokości 100 m liczonej od linii brzegu. Przystań posiada slip (pochylnię) o powierzchni 967,33 m² oraz plac utwardzony o pow. 326 m². Dostęp do przystani i jej nadzór zapewnia Urząd Morski w Słupsku. Kutry miejscowych rybaków pływają z sygnaturą USM na burcie.
Społeczność.
Gmina Ustronie Morskie utworzyła jednostkę pomocniczą sołectwo "Ustronie Morskie", obejmujące miejscowości: Grąbnica, Ustronie Morskie i Wieniotowo. Mieszkańcy tych trzech wsi wybierają sołtysa oraz radę sołecką, która składa się z minimum 3 osób.

</doc>
<doc id="190241" url="https://pl.wikipedia.org/wiki?curid=190241" title="Królowie Tonga">
Królowie Tonga

Dynastia Tupou panuje na Tonga od ustanowienia Konstytucji 4 listopada – 1875.
Władcy królestwa Tonga:

</doc>
<doc id="190242" url="https://pl.wikipedia.org/wiki?curid=190242" title="Piłka nożna plażowa">
Piłka nożna plażowa

Piłka nożna plażowa (ang. "beach soccer") - gra zespołowa, wariant piłki nożnej rozgrywany na piasku. Celem gry jest zdobycie jak największej liczby bramek. Nie jest to dyscyplina olimpijska, ale beach soccer jest rozgrywany na Światowych Igrzyskach Sportów Plażowych, Plażowych igrzyskach azjatyckich oraz Igrzyskach Europejskich.
Historia.
Pierwsze profesjonalne zawody w beach soccera (turniej towarzyski) rozegrane zostały w Miami w 1993, zaś premierowe Mistrzostwa świata w piłce nożnej plażowej odbyły się w 1995 na plaży Copacabana w Rio de Janeiro. Od 2009 Mistrzostwa rozgrywane są co dwa lata. Kolejnym krokiem w promocji tej dyscypliny sportu na świecie jest seria pokazowych imprez, przeprowadzonych od 1996 pod nazwą Pro Beach Soccer Tour. W 1998 rozegrano w Monako premierową edycję Europejskiej Ligi Beach Soccera nad którą patronat objął 14. książę Monako - Albert II Grimaldi. W 2000 do życia powołana została świata organizacja Beach Soccer Worldwide. W 2005 (na mocy umowy podpisanej pomiędzy BSWW i FIFA) - przy tej drugiej organizacji powstała komórka o nazwie "FIFA Beach Soccer", odpowiedzialna za organizację Mistrzostw Świata.
Zasady gry.
Oficjalne zasady zostały przyjęte w 1992 roku.
"Źródła":
Zawodnicy.
Gra rozgrywana jest pomiędzy dwiema drużynami, każda z nich jest złożona z czterech zawodników w polu i bramkarza. Aby mecz mógł się rozpocząć obie drużyny muszą mieć minimum pięciu graczy.
Liczba zmian jest nieograniczona, zmiany są lotne. Na ławce zmian powinno być od 5 do 7 zawodników. Gracz rezerwowy może wejść na boisko tylko po tym, jak gracz, którego zmienia otrzymał plastron przekazany od rezerwowego. Stroje zawodników składają się ze spodenek oraz koszulki. Zawodnicy nie mogą nosić butów, ale dozwolone jest użycie miękkich ochraniaczy na kostki, ściągaczy, skarpetek lub bandaży. Bramkarz nie musi mieć obowiązku noszenia rękawic. Golkiperzy powinni nosić stroje kontrastujące od kolorów koszulek zawodników lub sędziów.
Dozwolone jest dotykanie piłki każdą częścią ciała z wyjątkiem rąk, bramkarz może dotykać piłki ręką tylko w swoim polu karnym. Bramkarz nie może posiadać piłki w polu karnym dłużej niż 4 sekundy. Bramkarz może złapać piłkę podaną przez zawodnika swojej drużyny tylko jeden raz, dopóki piłki nie dotknie zawodnik drużyny przeciwnej.
Czas gry.
Gra trwa 36 minut i składa się z 3 tercji, z których każda ma 12 minut. Przerwa między tercjami wynosi 3 minuty. Jest on odmierzany przez oficjalny zegar i jest zatrzymywany podczas przerw w grze. Każdy mecz musi mieć swojego zwycięzcę (nie ma remisów). W razie remisu po 3 tercjach jest zarządzana trzyminutowa dogrywka. W razie remisu po dogrywce następuje seria rzutów karnych, która jest rozgrywana według zasady złotego gola (rzuty karne są rozgrywane do momentu osiągnięcia jednobramkowej przewagi po jakiejkolwiek kolejce).
Czas jest zatrzymywany w momencie, gdy zostaje strzelony gol, zawodnik odniesie kontuzję wymagającą interwencji służb medycznych, jest rzut wolny lub rzut karny. Czas nie jest zatrzymywany, gdy piłka wyjdzie na aut.
Sędziowie.
Mecz kontroluje 3 sędziów, z których 2 znajduje się przy liniach bocznych, a 1 kontroluje zmiany. Sędziowie nie sygnalizują końca tercji, ale zatrzymują czas podczas przerw w grze. Tylko pierwszy sędzia ma prawo do oceny stanu piłki.
Stałe fragmenty gry.
Po faulu, zagraniu ręką, błędzie zmiany lub przetrzymaniu przez bramkarza piłki w swoim polu karnym przez okres dłuższy niż 4 sekundy następuje rzut wolny. W przypadku rzutu wolnego po faulu rzut wolny musi być wykonywany przez zawodnika sfaulowanego, chyba że ten zszedł z boiska. Podczas wykonywania rzutu wolnego żaden zawodnik z wyjątkiem bramkarza nie może zasłaniać bramki. W przypadku rzutu wolnego na połowie ataku wszyscy zawodnicy w grze znajdują się maksymalnie na linii strzału. Kiedy faul odgwizdany jest na połowie obrony, zawodnicy tworzą wizualny szpaler prowadzący na szerokość narożnych chorągiewek. Po wejściu zawodnika rezerwowego przed zejściem zawodnika zmienionego (błąd zmiany) drużyna przeciwna wykonuje rzut wolny ze środka boiska.
Po wyjściu piłki poza pole gry piłka może być wprowadzana do gry poprzez wrzut piłki rękoma zza głowy lub poprzez kopnięcie piłki położonej na piasku.
Rzut karny jest zarządzany po faulu dokonanym przez zawodnika w swoim polu karnym lub zagraniu ręką w swoim polu karnym. Jest on wykonywany z odległości 9 metrów od bramki na środku wizualnej linii wyznaczającej pole karne.
Po wyjściu piłki za linię końcową (po dotknięciu piłki przez zawodnika tej drużyny, której jest linia) zarządzany jest rzut rożny, który jest wykonywany przez drużynę przeciwną. Jeśli jako ostatni piłkę dotknął zawodnik drużyny przeciwnej, to grę wznawia bramkarz poprzez wyrzut piłki z własnego pola karnego.
Po strzelonej bramce gra jest wznawiana od środka boiska przez drużynę, która straciła bramkę. Rozpoczęcie pierwszych dwóch tercji jest naprzemienne. Przed rozpoczęciem meczu oraz przed trzecią tercją zarządzane jest losowanie. Gola nie można strzelić bezpośrednio kopnięciem rozpoczynającym mecz. Piłka powinna być podana przynajmniej raz i musi być zagrana minimum na odległość równą jej średnicy zanim dotknie jej inny gracz.
Kartki.
Sędzia może pokazać zawodnikowi żółtą lub czerwoną kartkę. Żółta kartka oznacza ostrzeżenie. Dwie żółte kartki skutkują kartką czerwoną. Żółta kartka jest przyznawana zawodnikowi, który drugi raz będąc rezerwowym wszedł na boisko przed zejściem gracza zmienianego.
Jeżeli drużyna pozostanie z mniej niż trzema graczami zdolnymi do gry (w związku z akcjami dyscyplinarnymi), zostanie uznana za drużynę przegraną niezależnie od wyniku gry sprzed momentu, kiedy gra została zatrzymana. W tym wypadku zarządzony będzie wynik meczu 10:0 dla drużyny wygrywającej.
Natomiast przy dostaniu kartki czerwonej zawodnik musi opuścić boisko do końca meczu. Po dwóch minutach (lub w przypadku straconej bramki w tym okresie) drużyna może w jego miejsce wprowadzić innego zawodnika.
Boisko.
Boisko jest pokryte piaskiem i ma 35-37 metrów długości i 26-28 metrów szerokości, a bramki mają 2,2 metra wysokości i 5,5 metra szerokości. Bramki są umieszczone pośrodku końcowych linii boiska. Do jej poprzeczki i słupków zamontowana jest siatka.
Na boisku nie ma linii wyznaczających pole karne i środek boiska, są tylko linie ograniczające boisko. Linie ograniczające boisko mają 10 cm szerokości i powinny być zrobione z taśmy w kolorze kontrastującym z piaskiem. Powinny być one przymocowane przy pomocy kotwic piaskowych i zaczepione do bramek i słupków. Boisko powinno być otoczone strefą dwumetrowej szerokości.
Linia środkowa i linia końca pola karnego jest wyznaczona przez dwie chorągiewki, które są poza boiskiem (w odległości 1 m za linią). Pole karne rozpoczyna się w odległości 9 metrów od bramki. W narożnikach boiska są 4 czerwone chorągiewki. Chorągiewki wyznaczające środek boiska również są czerwone, a chorągiewki z pola karnego są żółte. Chorągiewki powinny mieć 1,5 m wysokości (licząc od powierzchni piasku), nie powinny mieć ostrych zakończeń oraz powinny być wykonane z niełamliwego plastiku. Mogą być wbite w piasek albo osadzone w specjalnej podstawie.
Rozgrywki międzynarodowe.
Poniższa tabela przedstawia zwycięzców międzynarodowych imprez w beach soccerze.

</doc>
<doc id="190251" url="https://pl.wikipedia.org/wiki?curid=190251" title="Mordowia">
Mordowia

Mordowia, Republika Mordowii (ros. Республика Мордовия, mordw. Мордовия Республикась), dawniej: "Mordwa" – republika położona w europejskiej części Federacji Rosyjskiej.
Geografia.
Mordowia położona jest we wschodniej części Niziny Wschodnioeuropejskiej. Zachodnie obszary republiki znajdują się w obrębie Niziny Ocko-Dońskiej. Części środkowa i wschodnia położone są w obrębie Wyżyny Nadwołżańskiej.
Mordowia graniczy na północy z obwodem niżnonowogrodzkim, na północnym wschodzie – z Czuwaszją, na wschodzie – z obwodem uljanowskim, na południu – z obwodem penzeńskim i na zachodzie – z obwodem riazańskim.
Strefa czasowa.
Mordowia należy do moskiewskiej strefy czasowej (MSK). UTC +3:00 przez cały rok. Wcześniej, przed 27 marca 2011 roku, obowiązywał czas standardowy (zimowy) strefy UTC+3:00, a czas letni – UTC+4:00.
Demografia.
Według rosyjskiego spisu ludności z 2010 roku narody mordwińskie stanowią w republice 40% ludności, co stanowi najwyższy odsetek od II połowy XIX wieku. Liczebność przedstawicieli grupy Erzja, którzy zamieszkują głównie na wschodzie Mordowii, wynosi 160 tysięcy osób. Przedstawiciele grupy Moksza zamieszkują na zachodzie republiki w liczbie około 180 tysięcy osób. Języki moksza i erzja, czasami uważane za dialekty języka mordwińskiego, są ze sobą spokrewnione, aczkolwiek występują między nimi wyraźne różnice zarówno w fonetyce, jak i słownictwie. Większość ludności stanowią Rosjanie (53%), a język rosyjski jest językiem codziennej komunikacji. Oprócz tego republikę zamieszkuje duża grupa Tatarów, którzy stanowią 5% ludności. Obecni są ponadto m.in. Czuwasze i Ukraińcy.
Należy zauważyć, że obecnie tylko jedna trzecia Mordwinów zamieszkuje w granicach Republiki Mordowia. Pozostali są rozproszeni na wielkim obszarze, obejmującym obwody samarski, penzeński, orenburski i niżnonowogrodzki oraz republikę Tatarstan. Na skutek stalinowskiej polityki deportacyjnej duża ich część znalazła się także w Azji Środkowej i na Syberii, jednak w ciągu ostatnich lat widoczny staje się znaczny przyrost naturalny wśród Mordwinów i duży spadek ludności rosyjskiej
Miasta i osiedla typu miejskiego.
Miasta i największe osiedla typu miejskiego (stan na 1 stycznia 2005)
Podział administracyjny Mordowii.
Okręgi miejskie.
Sarańsk
Historia.
Autochtoniczni mieszkańcy republiki należą do rodziny ludów ugrofińskich. Trudno jest mówić o jednej narodowości mordwińskiej. Zamieszkałe na terenie dzisiejszej Mordowii plemiona ugrofińskie rozdzieliły się na dwie dosyć wyraźnie różniące się od siebie grupy etniczne: Moksza (której przedstawiciele osiedlali się na południowo-zachodnim obszarze międzyrzecza Sury, Wołgi i Oki) oraz Erzja (którzy osiedlali się zwłaszcza na północno-wschodnich obszarach dzisiejszej republiki). Pierwsze pisemne wzmianki o Mordwinach pochodzą już z VI wieku n.e. Na początku II tysiąclecia n.e. zaczęły powstawać pierwsze mordwińskie organizmy państwowe (nad rzeką Moksza i górną Surą dla ludu Moksza oraz w międzyrzeczu Oki i Sury dla ludu Erzja). Ziemie, na których zamieszkiwali Mordwini nie były etnicznie jednorodne. Zamieszkiwały na nich także znaczne grupy ludności słowiańskiej, której osadnictwo datuje się na II połowę I tysiąclecia n.e. oraz Tatarzy. Na okres IX-XII wieku datuje się rozwój zależności feudalnych wśród mordwińskich plemion. W XIII wieku następują najazdy mongolsko-tatarskie, które powodują znaczące migracje Mordwinów oraz burzą stabilność ich bytu państwowego. Pod koniec XIV wieku mordwińskie ziemie stopniowo zaczęły być włączane w skład Wielkiego Księstwa Moskiewskiego. Książęta mordwińscy, którzy stali się wasalami władców Moskwy szybko utracili względną niezależność, a mordwińskie plemiona zaczęły rozpraszać się na coraz większym obszarze kraju. Mordwini, których religia początkowo opierała się na kulcie sił przyrody, zaczęli przyjmować prawosławie i stali się ludnością rolniczą.
Rewolucja październikowa przyniosła szereg zmian na obszarach dzisiejszej Mordowii. Na początku lat 20. XX wieku brutalne rekwizycje żywności oraz terror rewolucyjny przyniósł głód i w konsekwencji śmierć kilkudziesięciu tysięcy mieszkańców tych ziem. W 1928 powstał Okręg Mordowski w składzie Kraju Środkowowołżańskiego. 10 stycznia 1930 utworzono Mordwiński Obwód Autonomiczny, przekształcony 20 grudnia 1934 w Mordwińską ASRR. Posiadanie własnego państwa nie przyczyniło się jednak do rozwoju mordwińskich narodowości, między innymi ze względu na ogromne straty, jakie poniosły one w wyniki stalinowskich represji lat trzydziestych, kiedy w inne rejony Związku Radzieckiego deportowano, jak się szacuje, około 300 tys. osób, a władza jawnie występowała przeciwko jakimkolwiek przejawom narodowych ruchów kulturalnych. W rezultacie większość Mordwinów znalazła się poza terytorium republiki, a zataczający szerokie kręgi proces asymilacji doprowadził do zmniejszenia rangi miejscowych języków, które w codziennej komunikacji coraz wyraźniej zaczął zastępować rosyjski. W latach 60. XX w. na terenie Mordowii istniało 19 obozów pracy przymusowej (m.in. obóz nr 1, gdzie przetrzymywano ok. 600 osób). W 1990 Mordwińska ASRR została przemianowana na Mordwińską SRR. 22 grudnia 1991 odbyły się wybory prezydenta Mordowii, które wygrał Wasilij Gusliannikow, fizyk z wykształcenia, przewodniczący regionalnego oddziału partii Demokratyczna Rosja. W 1993 Rada Najwyższa Mordowii zlikwidowała stanowisko prezydenta republiki, w związku z czym Gusliannikow został odsunięty od władzy. Wkrótce jednak złożył on w Sądzie Konstytucyjnym Rosji odwołanie od decyzji Rady Najwyższej, który uznał ją jednakże za zgodną z Konstytucją Rosji. 25 stycznia 1994 powstała Republika Mordowia, jeden z podmiotów Federacji Rosyjskiej. 21 września 1995 roku Zgromadzenie Konstytucyjne przyjęło Konstytucję Republiki Mordowia oraz wybrało Nikołaja Mierkuszkina na analogiczne do prezydenckiego stanowisko Głowy Republiki. Później zwyciężył on dwukrotnie w ogólnonarodowych wyborach na stanowisko Głowy Republiki Mordwińskiej, które odbyły się 15 lutego 1998 oraz w 2003. 10 listopada 2005 Zgromadzenie Narodowe Mordowii przeprowadziło wybory prezydenta według nowego systemu. Mierkuszkin został przedstawiony Zgromadzeniu do akceptacji przez Siergieja Kirienkę, przedstawiciela prezydenta Władimira Putina w Nadwołżańskim Okręgu Federalnym. Za kandydaturą opowiedziało się 44 z 47 posłów mordwińskiego parlamentu (34 z Jednej Rosji i 10 z Agrarnej Partii Rosji).
Tablice rejestracyjne.
Tablice pojazdów zarejestrowanych w Mordowii mają oznaczenie 13 w prawym górnym rogu nad flagą Rosji i literami RUS.

</doc>
<doc id="190258" url="https://pl.wikipedia.org/wiki?curid=190258" title="Xbox 360">
Xbox 360

Xbox 360 – konsola gier wideo wyprodukowana przez przedsiębiorstwo Microsoft. Została opracowana we współpracy z IBM, ATI i NEC jako następca konsoli Xbox. Podobnie jak PlayStation 3 i Wii należy do siódmej generacji konsol. Platforma zintegrowana jest z usługą Xbox network, pozwalającą graczom na rywalizację w trybie online i pobieranie dodatkowych treści. . 20 kwietnia 2016 Microsoft poinformował o zaprzestaniu produkcji konsoli Xbox 360.
Specyfikacja techniczna.
Złącza AV.
Zintegrowane:
Za pośrednictwem złącza AV (nie dotyczy modelu E):
Dodatki.
Producent urządzenia zaprezentował również liczne dodatki do konsoli. Są to między innymi: pilot, gitara, perkusja, mikrofon, kierownica, kontroler deskorolka, Messenger Kit, Quick Charge Kit, karta WiFi oraz kontroler ruchu Kinect.
Porównanie wersji.
W momencie wprowadzenia do sprzedaży dostępne były 2 wersje konsoli: Core i Premium. Różniły się one wyglądem zewnętrznym (wersja Premium miała chromowaną tackę napędu) i wyposażeniem. Zestaw w wersji Core składał się z konsoli, przewodowego pada i kabla composite video. Zestaw Premium posiadał dodatkowo dysk twardy 20 GB, head set (słuchawka z mikrofonem), pad bezprzewodowy zamiast pada przewodowego i zamiast kabla composite video, kabel component video.
29 kwietnia 2007 na amerykański rynek została wprowadzona kolejna wersja konsoli o nazwie "Elite". Wyróżnia się przede wszystkim czarnym kolorem obudowy, dyskiem twardym o pojemności 120 GB oraz złączem HDMI. Cena konsoli wynosiła w chwili wypuszczenia na rynek 479,99 USD. Europejska premiera nowej wersji tego urządzenia miała miejsce 24 sierpnia 2007 roku.
W sierpniu 2007 pojawiła się w USA nowa wersja Xbox 360 Premium, która została wzbogacona o złącze HDMI.
W listopadzie 2007 roku pojawiła się kolejna wersja konsoli nazwana Xbox 360 Arcade, która zastąpiła wersję Core. Konsola od wersji Core różni się tym, że posiada port HDMI, bezprzewodowy kontroler oraz zestaw pięciu gier z oferty Xbox Live Arcade. Konsola w nowej wersji jest dostępna w Polsce od 26 listopada 2007. Wersja Core nie jest już produkowana.
W 2010 roku na targach E3 organizowanych od 15 do 17 czerwca Microsoft zaprezentował odświeżoną konsolę Xbox 360 zwaną Xbox 360 S, wzbogaconą o moduł WiFi z dyskiem twardym 250 GB, jeszcze mniejszym poborem energii i cichszym napędem. Nowa wersja trafiła do amerykańskich sklepów jeszcze tego samego dnia, a europejska premiera (w tym polska) odbyła się 16 lipca 2010 roku. Konsola posiada specjalny port pozwalający na podłączenie kontrolera Kinect bez dodatkowego zasilania.
10 czerwca 2013 na targach Electronic Entertainment Expo 2013 została przedstawiona kolejna, odświeżona wersja konsoli – Xbox 360 E. Model ten nawiązuje już swym wyglądem do Xbox One. Konsola jest dostępna w wersji 4 GB lub 250GB wraz z kontrolerem Kinect.
Xbox Live.
Xbox Live jest to wirtualna społeczność użytkowników podłączonych do sieci. Dzięki niej można czatować, prowadzić rozmowy głosowe, wideokonferencje, a także, na co został położony szczególny nacisk, grać z innymi użytkownikami konsoli Xbox 360, a także komputerów (usługa Games for Windows – Live), poprzez sieć Internet. Premiera XBL odbyła się w 2002 roku.
Xbox Live dostępny jest w dwóch wersjach:
Liczba użytkowników usługi Xbox Live wynosi ponad 40 milionów.
Konto i punkty.
Każdy gracz ma swój GamerTag, czyli unikalną nazwę (konto), do którego może przypisać państwo, własną grafikę i styl gry tj. Family (rodzina), Recreation (rekreacja), Underground (podziemie) i Professional (zawodowcy). Gamertagi użytkowników można oglądać na stronach internetowych usługi Xbox Live. Własne konto można edytować wykorzystując w tym celu przeglądarkę internetową, po zalogowaniu się poprzez Windows Live ID. Każdy gamertag jest opatrzony specjalnymi punktami, Gamerscore, które zbierane są poprzez spełnianie określonych kryteriów (osiągnięć) w grach. Wynik gracza ustala pozycję w światowym rankingu graczy. Punktów Gamerscore nie można wymieniać na wirtualną walutę i dokonywać nimi zakupów w sklepie Marketplace.
Xbox Live Marketplace.
Xbox Live Marketplace to sklep, w którym można pobrać wersje demo najnowszych gier i trailery filmów (także w HD), a także zakupić za Microsoft Points filmy, gry zręcznościowe, dodatki itp. Każdy z dodatków został umieszczony w odpowiedniej kategorii. Dodatki obejmują grywalny materiał oraz aktualizacje. Niektóre z nich są bezpłatne, za pozostałe należy zapłacić punktami.
Xbox Live Arcade.
Xbox Live Arcade to małe gry zręcznościowe pobierane z Internetu. Są to proste, niewielkie, zapewniające rozrywkę dodatki. Do konsoli Xbox 360 Arcade dodawana jest płyta z grami arcade. Każda pełna wersja takiej gry zawiera 12 osiągnięć wartych w sumie 200 Gamerscore.
Xbox Originals.
Xbox Originals było usługą, dzięki której istniała możliwość pobierania z Internetu pełnych wersji tytułów z pierwszego Xboksa na dysk twardy konsoli. Tym samym Microsoft zaprzestał dalszego wydawania gier na poprzednią konsolę. Usługa ta była dostępna tylko w przypadku posiadania dysku twardego. Każda gra kosztowała 1200 Microsoft Points, a prócz tego należało zainstalować darmowy emulator, który był pobierany podczas pierwszego uruchomienia gry. Usługa została wyłączona 15 kwietnia 2010 roku.
Kinect.
Kinect jest czujnikiem ruchowym, pozwalającym użytkownikowi na interakcję z konsolą bez konieczności używania kontrolera, poprzez interfejs wykorzystujący gesty wykonywane przy pomocy kończyn i całego ciała, jak i przez komendy głosowe. Został zaprezentowany 1 czerwca 2009 podczas targów Electronic Entertainment Expo.
Problemy techniczne.
Konsola Xbox 360 była podatna na wiele problemów natury technicznej. Od momentu wprowadzenia na rynek w 2005 roku, produkt zyskał wątpliwą markę pod względem sprawności i dużej wadliwości. W szczególności, często spotykanymi błędami są przegrzewanie się konsoli, błędy przy odczytywaniu dysków, a także zacinający się mechanizm otwierania i zamykania napędu DVD.
W odpowiedzi na dużą wadliwość Microsoft rozszerzył okres gwarancyjny na konsole Xbox 360 do trzech lat dla wszystkich błędów, które powodują wyświetlanie się trzech czerwonych lampek na konsoli (tzw. czerwony pierścień śmierci). Inne problemy techniczne nie są objęte rozszerzonym okresem gwarancji. Jednocześnie Microsoft wprowadził modyfikacje do nowo produkowanych konsoli, mające poprawić stabilność i zmniejszyć awaryjność działania. Należy również dodać, że konsole z 2009 r. mają poprawiony układ chłodzenia, co eliminuje problem „pierścienia śmierci”. Kolejna wersja konsoli, według Microsoftu wyeliminowała do końca problem z „RRoD”.
Problemem występującym w konsoli Xbox 360 (w modelu Jasper błąd praktycznie nie występuje) był E74, pod pozornym błędem kabla AV najczęściej stoi uszkodzenie lub przegrzanie chipu skalującego typu ANA/HANA. Jest to błąd ekranowy i w przypadku RROD-a na ekranie można ujrzeć planszę z numerem błędu (E XX), jak i informację: „Błąd systemu. Skontaktuj się z Pomocą Techniczną dla konsoli Xbox” w różnych językach.
Walka z piractwem.
W połowie stycznia 2010 roku ruszyła akcja Microsoftu przeciw piractwu w Polsce. Akcja pod hasłem „nie przerabiam – nie kradnę” zachęcała, aby nie przerabiać swojej konsoli i kupować oryginalne gry, a co za tym idzie napędzać polski rynek gier komputerowych. Kilka dni po rozpoczęciu tej akcji, polscy gracze uruchomili swoją pod hasłem „Nie sprzedaję wybrakowanego produktu. Nie kradnę”. Stwierdzili w niej, że Microsoft ignoruje polskich graczy i nie chce uruchomić usługi Xbox Live w Polsce. 21 stycznia odbyła się konferencja obydwu stron, na której uzgodniono wiele spraw na temat łączenia piractwa z brakiem Xbox Live w Polsce. 10 listopada 2010 roku Microsoft oficjalnie uruchomił usługę Xbox Live w Polsce, jednakże nie jest ona tak rozbudowana jak na zachodniej części globu.

</doc>
<doc id="190261" url="https://pl.wikipedia.org/wiki?curid=190261" title="Rajd na Dieppe">
Rajd na Dieppe

Rajd na Dieppe (operacja „Jubilee”, wcześniejszy kryptonim „Rutter”) – desant przeprowadzony przez aliantów 19 sierpnia 1942 na francuskim wybrzeżu w rejonie portowego miasta Dieppe.
Decyzja o lądowaniu.
Na początku 1942 roku sytuacja aliantów w Europie była bardzo trudna. Wehrmacht, mimo klęski pod Moskwą, nadal przeważał nad Armią Czerwoną. Józef Stalin wiedział, że bez pomocy sojuszników i otwarcia drugiego frontu w Europie jego armia nie wytrzyma długo walk z Niemcami. Pomysł inwazji został podchwycony przez Franklina Roosevelta, który nakazał rozpoczęcie przygotowań. Plan operacji o kryptonimie Sledgehammer, przygotowany przez George’a Marshalla, został przedstawiony 1 kwietnia 1942 roku prezydentowi Rooseveltowi, a następnie 10 kwietnia Brytyjczykom. Mimo nacisków zarówno Amerykanów, jak i Stalina, Winston Churchill sprzeciwił się tym zamierzeniom, uznając operację we wrześniu 1942 roku za nierealną do przeprowadzenia. Brakowało sprzętu desantowego, a wilcze stada na Atlantyku skutecznie uniemożliwiłyby przerzucenie oddziałów inwazyjnych. Obawiając się, że odmowa spowoduje, iż Stany Zjednoczone całkowicie zaangażują się w wojnę na Pacyfiku, zdecydował się jednak podjąć próbę lądowania na niewielkim odcinku francuskiego wybrzeża. Generał Marshall zrozumiał to jednak inaczej i poinformował Waszyngton, iż rozmowy w sprawie inwazji zakończyły się sukcesem. W końcu 21 czerwca doszło do bezpośredniego spotkania Churchilla z Rooseveltem, na którym ustalono, że jeśli okaże się, iż powodzenie operacji jest mało prawdopodobne, zostanie ona odłożona. Desant pod Dieppe miał być akcją, która miała ukazać nierealność amerykańskich przygotowań. Jednak 8 lipca premier Wielkiej Brytanii wysłał depeszę do Waszyngtonu, w której stwierdził, że operacja Sledgehammer nie jest możliwa do zrealizowania w 1942 roku. W celu załagodzenia sporu 18 lipca przyjechali do Londynu generał Marshall, Harry Hopkins i admirał Ernest J. King. W końcu 22 lipca udało się dojść do porozumienia. Z inwazji zrezygnowano. Przygotowania do rajdu nie zostały jednak zatrzymane. Wzbudziłoby to podejrzenia, że akcja ta miała być przeprowadzona tylko po to, by uświadomić Amerykanów o ich nieumiejętności prowadzenia działań wojennych. Poza tym operacja ta umożliwiłaby wypróbowanie technik desantowych oraz rozeznanie się w niemieckich umocnieniach Wału Atlantyckiego.
Plan.
Desant miał się odbyć w Dieppe, portowym miasteczku z kamienistą plażą otoczoną wysokim klifem. Plan akcji o kryptonimie „Rutter” stworzyli brytyjscy planiści z Dowództwa Operacji Połączonych pod kierownictwem lorda Mountbattena, przy współpracy Dowództwa Południowo-Wschodniego generała Montgomery’ego. W akcji miały wziąć udział dwie brygady z kanadyjskiej 2 Dywizji Piechoty, brytyjscy spadochroniarze, których celem miał być desant na obsadzone działami wzgórza w rejonie Berneval (na wschód od miasta) i Vasterival (na zachód od miasta). W operacji miało wziąć udział także 30 najnowszych czołgów Churchill (18 wersji Mk III, 5 Mk II i 7 Mk I, w tym 3 z miotaczem ognia). Jako wsparcie przydzielono 200 samolotów i 200 okrętów, z których największymi jednostkami miały być niszczyciele. Po udanym desancie, który poprzedzić miało huraganowe bombardowanie z morza i z powietrza i zdobyciu miasta, żołnierze mieli zniszczyć urządzenia portowe, zbadać umocnienia na wybrzeżu, zniszczyć baterie nabrzeżne i wraz z kilkoma jeńcami wrócić do Anglii. Ponadto RAF liczył na wciągnięcie Luftwaffe w wyniszczającą i zwycięską bitwę powietrzną, od której Niemcy uchylali się już od dawna. Rozpoczęcie operacji wyznaczono na początek lipca.
7 lipca ze względu na utrzymujące się złe warunki atmosferyczne operacja „Rutter” została odwołana, jednak Mountbatten naciskał na jej przeprowadzenie w późniejszym terminie. Dopiął swego i 22 lipca zapadła decyzja o przeprowadzeniu rajdu w sierpniu. W planie operacji nastąpiły pewne zmiany: zrezygnowano z desantu spadochroniarzy, ich zadania miały wykonać oddziały komandosów. Pospiesznie wznowiono przygotowania, lecz pod nowym kryptonimem – „Jubilee”. Nie udało się jednak zachować ich w tajemnicy przed Niemcami. Hitler już w lipcu, przeczuwając desant, nakazał przerzucenie z frontu wschodniego kilku jednostek (Dyw. SS „Das Reich”, Dyw. „Leibstandarte Adolf Hitler”, Dyw. Piech. „Grossdeutschland” oraz Brygady „Hermann Göring”).
Atak.
Akcją dowodzili komandor John Hughes Hallett (operacje morskie), generał John Hamilton Roberts (działania lądowe) oraz generał Trafford Leigh-Mallory (działania powietrzne). Zrezygnowano z długotrwałego przygotowania artyleryjskiego, uważając, że zaskoczenie ułatwi oddziałom wdarcie się na brzeg. Porzucono także pomysł uprzedniego bombardowania lotniczego z uwagi na mogące się pojawić straty wśród ludności cywilnej. Obawiano się także, iż zamiana miasta w gruzowisko utrudni działanie przewidzianych do akcji czołgów. O świcie 19 sierpnia rozpoczęło się lądowanie. Wzięło w nim udział 4961 Kanadyjczyków, 1075 Brytyjczyków i 50 Amerykanów. Na wschód i zachód od Dieppe wylądowały jednostki, których celem było zniszczenie baterii w Berneval i Varengeville i atak na miasto z flanki. Półtorej godziny później na plaży w Dieppe pojawiły się pierwsze jednostki.
Na lewej flance, w Varenville (plaża „Orange”) wylądowali żołnierze z brytyjskiego No 4 Commando. Bez większych problemów o godz. 6.40 zdobyto, a później zniszczono baterie, tracąc 11 zabitych i 46 zaginionych. O 7.30 rozpoczęli powrót do Anglii. W Pourville (plaża „Green”) barki desantowe osiągnęły brzeg o 4.52. Zanim Niemcy zorganizowali obronę, South Saskatechwan Regiment był już na plaży. Desant odbył się za daleko na zachód. Żołnierze musieli przedostać się na drugą stronę rzeki Scie. Jedyny most szybko został obsadzony przez Niemców i mimo pomocy Cameron Highlanders Kanadyjczykom nie udało się już przebić. Atakującym nie udało się także dotrzeć do radaru w Pourville i jedynie przecięli kable.
Sytuacja na prawej flance już na godzinę przed lądowaniem wyglądała tragicznie. Statki mające dostarczyć żołnierzy w rejonie Berneval (plaża „Yellow”; 420 komandosów, 42 rangersów, 6 komandosów francuskich międzyalianckiego Commando oraz 4 żołnierzy specjalnej jednostki rozpoznania i łączności Kwatery Głównej) natknęły się na niemiecki konwój, który rozproszył alianckie jednostki. Okręty eskorty, niszczyciele ORP „Ślązak” i HMS „Brocklesby”, widziały walkę, lecz uznały, że ogień pochodzi z lądu i nie podjęły działań. Tylko 7 z 23 statków desantowych dotarło do brzegu. Załogi bunkrów, zaalarmowane wystrzałami, nie dały szans aliantom. Jeden z ocalałych okrętów desantowych z 18 komandosami na pokładzie dobił do brzegu po drugiej stronie Berneval, tuż koło baterii dział 150 mm. Nie mając odpowiedniego sprzętu, by ją zniszczyć, komandosi rozpoczęli ostrzał, skutecznie przeszkadzając załodze. Z tego oddziału na statek powrócił tylko jeden żołnierz.
Royal Regiment of Canada i oddział Black Watch wylądowali pod Puys (plaża „Blue”). Niemcy byli już przygotowani, gdyż kilka jednostek desantowych przypłynęło za wcześnie. Ogień był tak silny, że nie było możliwości ewakuacji. Większość żołnierzy zginęła bądź dostała się do niewoli.
O godz. 5.15 pięć dywizjonów Hurricane’ów, w tym dwa polskie 302 i 303, rozpoczęło bombardowanie pozycji obronnych poprzednio ostrzeliwanych przez niszczyciele. Po pięciu minutach pod osłoną granatów dymnych na plaży w Dieppe wylądowali żołnierze z Essex Scottish Regiment (plaża „Red”) i Royal Hamilton Light Infantry (plaża „White”). Kanadyjczycy po wylądowaniu zasypani zostali ogniem niemieckiej obrony. Część niemieckich stanowisk usytuowana była na dwóch górujących znacznie nad plażami przylądkach, co wybitnie ułatwiało im prowadzenie skutecznego ognia. Dziesiątkowani ogniem karabinów maszynowych, dział i moździerzy Kanadyjczycy praktycznie nie wyszli z plaży. Jedynie Royal Hamilton Light Infantry udało się zdobyć ufortyfikowany budynek kasyna miejskiego, a dwie kilkunastoosobowe grupki żołnierzy przedarły się do miasta, gdzie zostały szybko rozbite. Czołgi Churchill z 14. Batalionu Pancernego Calgary Tanks miały lądować na plaży jednocześnie z piechotą, jednakże dotarły z opóźnieniem. Z 30 maszyn udało się wyładować 28, z czego 13 ugrzęzło na plaży. Pozostałe czołgi dotarły do nadmorskiego bulwaru, jednakże nie były się w stanie przebić do miasta przez betonowe zapory i jedynie jeździły po promenadzie. Część z nich wróciła na plażę, gdzie służyły jako ruchome bunkry.
Generał Roberts, który razem z kapitanem Hallettem przebywał na HMS „Calpe”, nie do końca orientował się w rozwoju sytuacji. W końcu wysłał rezerwowy batalion Les Fusiliers Mont-Royal na plażę „Red”. Barki desantowe przewożące Kanadyjczyków pod ostrzałem niemieckiej artylerii zboczyły mocno w prawo i jedynie część batalionu dotarła w rejon walk (na plażę „White”) o 7.04. Większość Fusiliers Mont-Royal trafiła na małą, ograniczoną klifami plażę, skąd nie mogli się ani wydostać, ani uczestniczyć w walce. W końcu zmuszeni zostali do poddania się Niemcom.
Generał Roberts, do którego docierały kolejne raporty o klęskach jego oddziałów, wydał rozkaz odwrotu, który rozpoczął się o godz. 11.00. Samoloty postawiły zasłonę dymną, a okręty podpłynęły do plaż, aby zabrać żołnierzy. W trakcie ewakuacji, prowadzonej pod ciężkim ogniem nieprzyjaciela, zatonęła część okrętów; zginęło także wielu próbujących uciec żołnierzy. O 12.20 wydano rozkaz zaprzestania ewakuacji.
Po zakończeniu ewakuacji alianckie okręty były nadal atakowane przez niemieckie lotnictwo. Samolotom Luftwaffe udało się m.in. zatopić niszczyciel HMS „Berkeley”. W bitwie powietrzno-morskiej wyróżnił się ORP „Ślązak”, który zestrzelił cztery samoloty wroga.
Ogółem podczas bitwy zginęło bądź dostało się do niewoli 3367 żołnierzy kanadyjskich (w tym ok. 907 zostało zabitych), 270 brytyjskich, 550 marynarzy Royal Navy. Straty w sprzęcie to 30 czołgów i 106 samolotów. Po stronie niemieckiej poległo bądź odniosło rany ponad 600 żołnierzy (333 żołnierzy piechoty, 113 marynarzy i 162 członków personelu latającego i naziemnego Luftwaffe).
Alianci przecenili swoje siły także w kwestii bitwy powietrznej. Zmodernizowane niemieckie samoloty Focke-Wulf Fw 190 wzięły górę nad siłami RAF-u, które w przeciwieństwie do swojego przeciwnika nie miały możliwości uzupełniania z pobliskich, francuskich lotnisk paliwa oraz amunicji i utraciły 106 samolotów, przy zestrzeleniu 48 niemieckich maszyn.
Teoria „wyszabrowania Enigmy”.
Badania przeprowadzone w ciągu 15 lat przez historyka wojskowego Davida O’Keefe’a ujawniły 100 000 stron tajnych brytyjskich archiwów wojskowych, które udokumentowały misję „szaber” („pinch”), którą nadzorował Ian Fleming (znany później jako autor powieści Jamesa Bonda), zbiegającą się z najazdem na Dieppe. Do Dieppe wysłano 30 komandosów, aby ukraść z siedziby niemieckiej admiralicji, mieszczącej się w hotelu „Moderne”, jedną z nowych niemieckich 4-wirnikowych maszyn kodujących Enigma wraz z książkami kodowymi i arkuszami ustawień wirnika. Wydział Wywiadu Marynarki (NID) zaplanował akcję w celu przekazania tego sprzętu kryptografom w Bletchley Park, aby pomóc w projekcie Ultra. O’Keefe twierdzi, że obecność innych żołnierzy lądujących w Dieppe miała rozproszyć uwagę Niemców, zapewnić wsparcie jednostkom komandosów próbującym dotrzeć do niemieckiej kwatery głównej admiralicji i przechwycić maszynę Enigma, a cała przesłanka ataku Dieppe była w rzeczywistości „przykrywką” dla rzeczywistego celu.
Plan przewidywał przedarcie się oddziałów lądujących na plażach na tyły portu Dieppe i obezwładnienie znajdujących się tam na wysokim klifie niemieckich pozycji obronnych, po czym 30. Jednostka Szturmowa (30th Commando Assault Unit), operująca jako 40. Komando Królewskiej Marynarki (40RM Commando) pod wodzą Herberta Oliviera Huntington-Whitleya (który uczęszczał do Eton College wraz z Ianem Flemingiem, wnuka premiera Stanleya Baldwina i kuzyna Rudyarda Kiplinga) miała wpłynąć do portu na statku „HMS Locust” i zdobyć budynek niemieckiej admiralicji, jako łup zabierając maszyny Enigma i związane z nimi dokumenty. „HMS Locust” był kanonierką płaskodenną typu „Dragonfly”, dostosowaną do nawigacji po rzekach. Następnie dokumenty miały być dostarczone na znajdujący się na morzu, niedaleko Dieppe, statek „HMS Fernie”, gdzie miały być przekazane Ianowi Flemingowi, jednemu z pomysłodawców i organizatorów 30. Jednostki Szturmowej – elitarnej jednostki brytyjskich komandosów powołanej do gromadzenia informacji wywiadowczych, współpracującemu z admirałem Johnem Godfreyem, dyrektorem Wywiadu Królewskiej Marynarki Wojennej. Po uzyskaniu zdobyczy „HMS Fernie” miał natychmiast dostarczyć je do najbliższego portu brytyjskiego, skąd miały być przetransportowane w tajemnicy do Bletchley Park.
Po wyposażeniu niemieckich okrętów podwodnych oraz marynarki wojennej na Morzu Śródziemnym w czterorotorowe Enigmy, brytyjscy kryptolodzy utracili zdolność odczytywania wiadomości kodowanych nową wersją maszyny. Skutkiem tego alianci zaczęli przegrywać bitwę na Atlantyku, gdzie niemieckie okręty podwodne zatapiały konwoje z zaopatrzeniem dla Wysp Brytyjskich, a kampania w Afryce Północnej zaczęła się przechylać na stronę niemiecką.
Rajd nie osiągnął zaplanowanego celu, komandosom ze statku „HMS Locust” nie udało się dotrzeć do portu ani na statku, ani na łodziach, na które przesiedli się, po nieudanej z powodu niemieckiego ostrzału artyleryjskiego, próbie wpłynięcia do portu statkiem. Miało się tak stać z powodu złej koordynacji działań i utraty elementu zaskoczenia przez kilkunastominutowe spóźnienie desantu na plażach, o co O’Keefe obwiniał głównodowodzących akcją, a nawet samego Churchilla.
Ostatecznie brytyjscy kryptolodzy uzyskali potrzebne do złamania kodu informacje pół roku później.
Podsumowanie.
Dowództwo sprzymierzonych wysunęło z przebiegu operacji szereg wniosków na temat przygotowania operacji desantowych. Stwierdziło ono, że powodzenie w lądowaniu uzależnione jest od spełnienia pięciu warunków:
Operacja ta wykazała, że alianci nie są w stanie przeprowadzić operacji lądowania na kontynencie bez długotrwałych przygotowań i odpowiedniego sprzętu desantowego. Należało zwrócić szczególną uwagę na poprawę łączności, która w czasie operacji zawiodła, uniemożliwiając dowódcom ocenę sytuacji, oraz udoskonalić techniki niszczenia przeszkód dla czołgów i piechoty. Okazało się także, że w początkowej fazie przyszłej inwazji nie można było liczyć na zdobycie portów, trzeba więc było znaleźć alternatywny sposób dostarczenia zaopatrzenia. Z tymi i innymi problemami musieli się uporać alianccy stratedzy przed przystąpieniem do podboju Francji.
We współczesnej ocenie historyków operacja pod Dieppe była aktem natury politycznej, a nie militarnej. W interesie aliantów było zaspokojenie żądań Stalina rozpoczęcia działań przeciwko III Rzeszy, przy jednoczesnym wykazaniu, że nie są oni przygotowani do utworzenia drugiego frontu w Europie. Tym można tłumaczyć zarówno słabe przygotowanie samej operacji, jak i symboliczny udział wojsk amerykańskich w rajdzie, mimo iż prezydent Roosevelt był głównym zwolennikiem operacji po stronie aliantów.

</doc>
<doc id="190267" url="https://pl.wikipedia.org/wiki?curid=190267" title="Operacja Jubilee">
Operacja Jubilee



</doc>
<doc id="190269" url="https://pl.wikipedia.org/wiki?curid=190269" title="Brzoskwinia (manga)">
Brzoskwinia (manga)

 – manga z gatunku shōjo autorstwa Miwy Uedy. Komiks ukazuje się w Japonii od października 1997 na łamach magazynu "Bessatsu Friend". Poza pierwszą serią, zatytułowaną "Brzoskwinia", ukazały się również kontynuacje: "Change of Heart" oraz "Sae's Story".
Bohaterowie.
w kolejnych sagach również:
Opis fabuły.
Manga opowiada historię piętnastoletniej Momo Adachi, uczennicy pierwszej klasy liceum, od lat kochającej się w koledze - Tojim (Kazuya Tojigamori) Momo ma kłopoty z powodu swojego wyglądu - farbowana blondynka, ciemna cera, lekko skośne oczy - często jest brana za łatwą dziewczynę. Jest nieśmiała i zamknięta w sobie, wygląda na to, że nie ma powodzenia u chłopaków, dlatego swoje uczucie do Tojiego skrywa głęboko w sercu. W szkole też nie ma zbyt wielu przyjaciół, na dobrą sprawę zadaje się tylko z Sae Kashiwagi - ładną, szczupłą i rozchwytywaną przez chłopaków dziewczyną, która na pierwszy rzut oka wygląda na bardzo sympatyczną i godną zaufania, w rzeczywistości jest jednak zazdrosną intrygantką, która udaje przyjaciółkę, a tak naprawdę robi wszystko, by zniszczyć innym życie. Pewnego dnia Momo poznaje Kairi Okayasu - najpopularniejszego chłopaka z pierwszego roku. Sae widząc zainteresowanie, jakim Kairi darzy Momo, próbuje zwrócić na siebie jego uwagę. Bezskutecznie jednak - Okayasu okazuje się być zakochany w Momo. Od tej pory staje się najwierniejszym przyjacielem tytułowej Brzoskwini, choć ta z początku odrzuca jego towarzystwo. Chcąc pozbyć się natręta, wyjawia mu swój największy sekret - miłość do Tojiego. Dziwnym trafem, tuż obok znajduje się sam zainteresowany wraz z Sae. Toji jest bardzo zaskoczony, jednak odważa się prosić Momo o chodzenie. Zdawałoby się, że od tego momentu sprawy wreszcie potoczą się tak, jak trzeba - i tak, jak życzyłaby to sobie główna bohaterka. Jednak zawistna Sae knuje już misterną intrygę, by rozbić związek Momo i Tojiego.
Change of Heart.
Pierwsza seria kończy się ostatecznym zerwaniem Momo i Tojiego, które Sae wymusza szantażem. W kolejnej sadze, zatytułowanej Change of Heart (Odmiana Serca), główna bohaterka zaczyna spotykać się ze swoim wielbicielem i przyjacielem zarazem - Kairim. Sae, dla której Kairi to naturalny wróg, postanawia przestać znęcać się nad Momo i w komiksie pojawia się już rzadziej. Niestety, pojawia się inny problem - okazuje się bowiem, iż Okayasu owszem, kocha Adachi, jednak wciąż zakochany jest w Misao, szkolnej pielęgniarce, niegdyś jego korepetytorce. Momo nie umie pogodzić się z faktem, że nie jest jedyną, którą Kairi darzy takim uczuciem. W międzyczasie swoją pierwszą nieszczęśliwą miłość przeżywa Sae. Zakochuje się w starszym bracie Kairi - Ryo, osobniku obdarzonym niesamowitą charyzmą i umiejętnością dopasowania się do najskrytszych marzeń kobiet, jednocześnie będącym postacią równie zakłamaną, dwulicową i przebiegłą, co sama Sae. Dodatkowo okazuje się być zamieszany w ciemne interesy, jest jednym z głównych menedżerów firmy funkcjonującej na zasadzie piramidy finansowej. Próbuje wykorzystać uczucie Sae dla zysków swojej firmy, wielokrotnie oszukuje ją i wykorzystuje.
Historia Sae.
Sae's Story (Historia Sae) rozpoczyna się w momencie, kiedy Kairi i Momo idą na uniwersytet, tymczasem Sae nie zdaje ostatniej klasy w liceum z powodu opuszczonych godzin lekcyjnych. Nasza bohaterka nie może się z tym pogodzić, postanawia więc udawać studentkę - regularnie przychodzi do kampusu, bierze udział w sesji zdjęciowej do studenckiego magazynu, zaczyna umawiać się ze studentami. Jednocześnie ma nadzieję wreszcie poznać mężczyznę, który pokocha ją taką, jaka jest. W tym samym czasie po wielu latach mieszkania w Malezji, do miasta wraca Kanji Saruwatari, zwany również Saru albo chłopcem-małpą, przyjaciel Sae z czasów dzieciństwa. Saru wciąż pamięta swoją małą przyjaciółkę - wówczas nieśmiałą, spokojną i słabą astmatyczkę i wierzy, że uda mu się przekonać ją, że nie musi udawać nikogo innego, bo najlepsza jest właśnie taka, jaka jest.

</doc>
<doc id="190270" url="https://pl.wikipedia.org/wiki?curid=190270" title="Ghirlandaio">
Ghirlandaio



</doc>
<doc id="190273" url="https://pl.wikipedia.org/wiki?curid=190273" title="Benito">
Benito



</doc>
<doc id="190274" url="https://pl.wikipedia.org/wiki?curid=190274" title="Rogoźno">
Rogoźno

Rogoźno () – miasto w woj. wielkopolskim, w powiecie obornickim, siedziba władz gminy miejsko-wiejskiej Rogoźno. Położone na Pojezierzu Wielkopolskim, nad rzeką Wełną i jeziorem Rogoźno.
31 grudnia 2012 r. miasto miało 11 345 mieszkańców.
Miasta Stare Rogoźno i Nowe Rogoźno były miastami królewskimi Korony Królestwa Polskiego. Rogoźno należące do starostwa rogozińskiego, pod koniec XVI wieku leżało w powiecie poznańskim województwa poznańskiego. W okresie II Rzeczypospolitej oraz w latach 1945–1975 miasto administracyjnie należało do województwa poznańskiego, a od 1975 do 1998 do województwa pilskiego.
Położenie.
Rogoźno położone jest nad rzekami Wełną i Małą Wełną oraz nad jeziorem Rogoźno (długie 4750 m, szerokie 350 m, 136 ha, do 6 m głębokości), na wysokości ok. 63 m n.p.m., przy drodze krajowej nr 11 Katowice – Poznań – Piła – Koszalin – Kołobrzeg, 40 km na północ od Poznania i ok. 52 km na południe od Piły. W mieście bierze początek droga wojewódzka nr 241 Rogoźno – Tuchola. Przez Rogoźno przebiega linia kolejowa Poznań – Piła – Kołobrzeg ze stacją kolejową oraz nieczynna już linia Inowrocław – Krzyż Wlkp.
Według danych z 1 grudnia 2011 r. powierzchnia miasta wynosiła 11,24 km².
Ludność.
Według danych Głównego Urzędu Statystycznego stan z dnia 31 grudnia 2012 r. miasto Rogoźno liczyło 11 345 mieszkańców czyli gęstość zaludnienia na obszarze miasta wynosiła 1009 osób/km².
Struktura wiekowa ludności Rogoźna przedstawia się następująco – stan na 31 grudnia 2012 r..
Obliczony na podstawie tych danych współczynnik feminizacji wskazuje, że na 100 mężczyzn przypadają 104 kobiety.
Ludność w wieku nieprodukcyjnym na 100 osób w wieku produkcyjnym wynosi 55,2
Przyrost naturalny na 1000 mieszkańców wynosi 1,8.
Saldo migracji wynosi -48
Historia.
Nazwa miasta pochodzi od rogoży, czyli ludowej nazwy pałki – rośliny szuwarowej. Najstarsze ślady grodziska wczesnośredniowiecznego pochodzą z VIII-IX wieku. Pierwsza wzmianka pisana z 1192 ("Roguezno").
Początki kasztelanii rogozińskiej przypadają najpewniej na połowę XII wieku, a więc na okres powstania nowego grodu na lewym brzegu Wełny (u wyjścia Małej Wełny z Jeziora Rogozińskiego) udokumentowanego badaniami archeologicznymi. Pod koniec 1. połowy XIII wieku Rogoźno było siedzibą dobrze funkcjonującej kasztelanii, potwierdza to dokument z 1248 w którym wymieniony jest kasztelan Gniewomir – „Gneomir castelanus de Rogozna”. Kasztelania rogozińska posiadała charakter terytorialny. Graniczyła, rozpoczynając od północy, z kasztelaniami: ujską, żońską, gnieźnieńską, radzimską, obrzycką i czarnkowską. Dokładny przebieg jej granic, z uwagi na skąpe materiały źródłowe, jest jednak trudny do określenia.
Pomimo upadku znaczenia urzędu kasztelańskiego, rogozińscy kasztelanowie występowali aż do rozbiorów w XVIII wieku, choć stanowisko miało tu już jedynie charakter tytularny. Ostatnim kasztelanem rogozińskim był wspomniany w źródłach 22 stycznia 1787 Adam Jan Malczewski (zmarły w 1804). Kasztelanowie rogozińscy mieli prawo zasiadania w Senacie I Rzeczypospolitej, jako kasztelanowie mniejsi, zwani drążkowymi. W hierarchii senackiej plasowali się między innymi przed kasztelanami radomskimi, wieluńskimi, przemyskimi, chełmskimi, bydgoskimi czy warszawskimi.
Kasztelanowie rogozińscy:
Dokument lokacyjny Kostrzyna z 1251 wspomina o grupie „gości” książęcych z Rogoźna, historycy wątpią jednak, by tworzyli oni zorganizowaną społeczność miejską. Przyjmuje się, że właściwa lokacja miasta w Rogoźnie nastąpiła dopiero w 1280 wraz z odpowiednim dokumentem wystawionym przez Przemysła II. W przywileju tym wspomina się, że zasadźcami są Jan i Piotr Dedz, ówcześni właściciele miasta. Miasto lokowane było na prawie niemieckim, jakie obowiązywało też w Poznaniu. Przemysł II wybudował w Rogoźnie zamek modrzewiowy, o którym wspomina Jan Długosz w swej pracy pod tytułem „Annales seu cronicae incliti Regni Poloniae”. Król Przemysł II często przebywał w Rogoźnie, o czym świadczą dokumenty z lat 1284 i 1286. Miejscowość jako miasto pod zlatynizowaną staropolską nazwą "Rogoszna" wymieniona jest w jednym z łacińskich dokumentów wydanym w Gnieźnie w 1278 roku sygnowanym przez Przemysła II. Miasto na trwale weszło do historii Polski 8 lutego 1296, kiedy Przemysł zginął tu zamordowany w zasadzce (prawdopodobnie dokonanej z inicjatywy bądź z udziałem margrabiów brandenburskich). Przywileje nadane miastu przez Przemysła II zostały dwukrotnie potwierdzone przez innych władców. Po raz pierwszy już w roku 1296 potwierdził je dla rogozińskiego wójta Dobrogosta książę Władysław Łokietek. W 1427 roku prawa przyznane mieszkańcom Rogoźna zostały potwierdzone i w znaczny sposób poszerzone w dokumencie relokacyjnym wystawionym miastu przez króla Władysława Jagiełłę.
Z 1507 roku pochodzi pierwsze świadectwo istnienia osiedla żydowskiego w Rogoźnie.
W 1750 roku starosta Jakub Szołdrski lokował Nowe Miasto Rogoźno. Przy tej okazji sprowadzono liczną grupę niemieckich sukienników. W XVIII wieku był to jeden z najznaczniejszych wielkopolskich ośrodków sukienniczych. W roku 1794 na mocy reskryptu króla pruskiego, formalnie połączono Nowe Miasto Rogoźno i Stare Miasto Rogoźno w jeden organizm miejski.
W okresie Księstwa Warszawskiego w trakcie odwrotu Wielkiej Armii miała miejsce bitwa w Rogoźnie (1813) 10 lutego 1813. Rosyjskie oddziały pod dowództwem Woroncowa zaatakował 4 Pułk Nadwiślański polskiej piechoty zmuszając go do cofania się w kierunku na Parkowo i Oborniki.
Mieszkańcy brali aktywny udział w powstaniu wielkopolskim 1918/1919. Podczas II wojny światowej hitlerowcy zamordowali w pobliskich lasach rożnowickich ok. 12 tysięcy osób, m.in. pacjentów szpitala psychiatrycznego w podpoznańskich Owińskach i 100 jeńców angielskich.
Edukacja.
Żłobki:
Przedszkola:
Szkoły podstawowe:
Gimnazja:
Szkoły ponadgimnazjalne:
Współpraca krajowa i międzynarodowa.
Miasta i gminy partnerskie:

</doc>
<doc id="190276" url="https://pl.wikipedia.org/wiki?curid=190276" title="Rogoźno Wielkopolskie">
Rogoźno Wielkopolskie



</doc>
<doc id="190277" url="https://pl.wikipedia.org/wiki?curid=190277" title="Beatris">
Beatris



</doc>
<doc id="190278" url="https://pl.wikipedia.org/wiki?curid=190278" title="Antoni Baraniak">
Antoni Baraniak

Antoni Baraniak (ur. 1 stycznia 1904 w Sebastianowie, zm. 13 sierpnia 1977 w Poznaniu) – polski biskup rzymskokatolicki, salezjanin, kapelan i sekretarz prymasów Polski Augusta Hlonda (1933–1948) oraz Stefana Wyszyńskiego (1949–1951), biskup pomocniczy gnieźnieński w latach 1951–1957, arcybiskup metropolita poznański w latach 1957–1977. Pośmiertnie odznaczony Orderem Orła Białego.
Życiorys.
1 września 1917 przyjechał do Oświęcimia i rozpoczął naukę w szkole średniej jako wychowanek salezjański. W 1920 wstąpił do nowicjatu Towarzystwa Salezjańskiego w Kleczy Dolnej i 28 lipca 1921 złożył pierwszą profesję zakonną. W 1921–1924 przebywał na studiach filozoficznych w Studentacie Filozoficznym w Krakowie. 30 maja 1924 zdał maturę i 15 marca 1925 złożył śluby wieczyste w Zgromadzeniu Salezjańskim. W latach 1924–1927 pracował jako wychowawca w Kleczy Dolnej, Czerwińsku i Warszawie.
Przełożeni zakonni skierowali go na studia teologiczne, które w latach 1927–1931 odbył na Papieskim Uniwersytecie Gregoriańskim w Rzymie. Święceń prezbiteratu udzielił mu 3 sierpnia 1930 w kościele Sióstr Karmelitanek w Krakowie arcybiskup Adam Stefan Sapieha.
1 września 1933 został sekretarzem i kapelanem prymasa Polski kardynała Augusta Hlonda. 14 września 1939 wraz z prymasem Hlondem opuścił terytorium Polski i udał się do Rzymu. Następnie od 9 czerwca 1940 do 1943 mieszkał w Lourdes, a w latach 1943–1945 wraz z kardynałem Hlondem w klasztorze cysterskim w Hautecombe w Sabaudii. W maju 1945 udał się przez Paryż do Rzymu, aby pracować u boku kardynała Hlonda. 20 lipca 1945 wraz z prymasem Hlondem powrócił do Polski do Poznania. Po jego śmierci został sekretarzem i kapelanem prymasa Stefana Wyszyńskiego.
Pełnił tę funkcję do 26 kwietnia 1951, kiedy to został nominowany biskupem pomocniczym archidiecezji gnieźnieńskiej i biskupem tytularnym teodozjopolitańskim. Święceń biskupich udzielił mu 8 lipca 1951 prymas Wyszyński. Za swoje zawołanie biskupie przyjął słowa „"Da mihi animas, caetera tolle"” ("Daj mi dusze, resztę zabierz").
W okresie od 1951 do 1953 pracował w sekretariacie Prymasa Polski.
W nocy z 25 na 26 września 1953 został aresztowany razem z prymasem Wyszyńskim. Osadzono go w Areszcie Śledczym na Mokotowie. Tam przez 3 lata poddawany był brutalnemu śledztwu przez oprawców z Urzędu Bezpieczeństwa. Był m.in. 145 razy przesłuchiwany, niekiedy po kilkanaście godzin, zrywano mu paznokcie, przetrzymywano przez wiele dni bez ubrania w lodowatej, pełnej fekaliów celi. Mimo okrutnych tortur nie dał się złamać i nie obciążył prymasa, na czym zależało komunistycznym służbom. Uzyskanie takich zeznań umożliwiłoby wytoczenie Stefanowi Wyszyńskiemu procesu o zdradę państwa i działalność kontrrewolucyjną. Zwolniony 30 października 1956, ponownie podjął obowiązki kierownika sekretariatu.
30 maja 1957 został mianowany przez papieża Piusa XII arcybiskupem metropolitą poznańskim. 2 lipca 1957 objął rządy w archidiecezji. Paliusz przyjął 8 września 1958 z rąk infułata Bolesława Filipiaka w archikatedrze poznańskiej.
W latach 1962–1965 uczestniczył we wszystkich czterech sesjach soboru watykańskiego II. Zasiadał w soborowej Komisji do Spraw Kościołów Wschodnich. 16 i 17 kwietnia 1966 wraz z całym Episkopatem Polski przeżywał w Poznaniu uroczystości milenijne Chrztu Polski. 1 stycznia 1968 w bazylice archikatedralnej zainaugurował rok Tysiąclecia Biskupstwa Poznańskiego. 29 i 30 czerwca tego roku przewodniczył uroczystościom milenijnym, a 12 października w trakcie III sesji Synodu Archidiecezji Poznańskiej koronował w katedrze obraz Matki Boskiej Różańcowej z kościoła jezuitów.
6 grudnia 1972 otrzymał pismo Stolicy Apostolskiej potwierdzające tytuł metropolitalny dla archidiecezji poznańskiej, a 2 czerwca 1974 zostały uwieńczone sukcesem jego długoletnie starania o utworzenie Papieskiego Wydziału Teologicznego w Poznaniu.
Po długotrwałej i ciężkiej chorobie zmarł 13 sierpnia 1977. Został pochowany w podziemiach poznańskiej katedry.
Jest kandydatem do wyniesienia na ołtarze. W październiku 2017 arcybiskup Stanisław Gądecki poinformował o zamiarze rozpoczęcia procesu beatyfikacyjnego.
Odznaczenia, upamiętnienie.
W 100. rocznicę odzyskania niepodległości przez Polskę (2018) postanowieniem prezydenta RP Andrzeja Dudy został pośmiertnie odznaczony Orderem Orła Białego.
12 grudnia 2016 r. w areszcie śledczym przy ul. Rakowieckiej otwarto celę abp. Antoniego Baraniaka.
W 2017 w 40. rocznicę jego śmierci Sejm RP przyjął upamiętniającą go uchwałę.
O jego życiu opowiadają filmy dokumentalne Jolanty Hajdasz: "Zapomniane męczeństwo" (2012), "Żołnierz Niezłomny Kościoła" (2016) i "Powrót" (2018).
Jego pomnik znajduje się w Mchach, a popiersie w archikatedrze poznańskiej. Jego imieniem nazwano Zespół Szkół im. ks. abp. Antoniego Baraniaka w Mchach oraz ponadtrzykilometrową arterię biegnącą wzdłuż południowego brzegu Jeziora Maltańskiego.

</doc>
<doc id="190282" url="https://pl.wikipedia.org/wiki?curid=190282" title="Sabrina (imię)">
Sabrina (imię)

Sabrina jest angielskim imieniem żeńskim. Pochodzi od nazwy walijskiej rzeki – Severn (oryg. Habren). Błędną teorią jest, że Sabrina to forma pochodna imienia Sabina. Patronką tego imienia w Kościele katolickim jest św. Sabrina, męczennica z Galii.
Sabrina imieniny obchodzi 29 stycznia.
Znane osoby noszące to imię:

</doc>
<doc id="190284" url="https://pl.wikipedia.org/wiki?curid=190284" title="Giosue Carducci">
Giosue Carducci



</doc>
<doc id="190285" url="https://pl.wikipedia.org/wiki?curid=190285" title="Jose Carreras">
Jose Carreras



</doc>
<doc id="190286" url="https://pl.wikipedia.org/wiki?curid=190286" title="Dom Biegańskiego">
Dom Biegańskiego

Dom Biegańskiego – parterowy wolno stojący budynek w typie pałacyku położony w Częstochowie przy al. Wolności 16. Późnoklasycystyczny.
Zbudowany w 1880 na planie litery C. Północna (prawa) oficyna przed 1903 przedłużona. Pierwotnie własność Karola Henryka Rosenfelda, później jego zięcia, Władysława Biegańskiego. Po II wojnie światowej siedziba założonego przezeń Towarzystwa Lekarskiego Częstochowskiego.
Niegdyś otoczony ogrodem, którego resztki zachowane od strony północnej i zachodniej. W podwórzu znajduje się zdrój.
Obecnie na frontowej ścianie domu widnieje tablica upamiętniająca Władysława Biegańskiego. Część pomieszczeń zajmuje klub bilardowy.

</doc>
<doc id="190288" url="https://pl.wikipedia.org/wiki?curid=190288" title="Lockheed C-5 Galaxy">
Lockheed C-5 Galaxy

Lockheed C-5 Galaxy – ciężki, wojskowy samolot transportowy zbudowany przez amerykańską wytwórnię Lockheed Corporation, zaprojektowany w celu zapewnienia strategicznego, międzykontynentalnego transportu wojska i sprzętu wojskowego jako następca wycofanego ze służby C-141 Starlifter. C-5 Galaxy jest największym amerykańskim wojskowym samolotem transportowym i jedną z największych tego typu maszyn na świecie (większe od niego są w kolejności od największego: Airbus A380 i An-124 Rusłan). Jedynym użytkownikiem C-5 Galaxy na świecie są Siły Powietrzne Stanów Zjednoczonych.
Zadania.
Samoloty C-5 Galaxy wraz z mniejszymi Boeing C-17 Globemaster III są wykorzystywane przez amerykańskie Dowództwo Transportu Powietrznego "Air Mobility Command" do globalnego transportu wyposażenia wojskowego dla amerykańskich sił zbrojnych. C-5 jest zdolny do przewożenia całych w pełni wyposażonych jednostek wojskowych wraz z ciężkim sprzętem, włączając w to czołgi, w dowolne miejsce na świecie, zapewniając konieczne wsparcie dla walczących sił.
Historia.
W 1961 roku kilka amerykańskich wytwórni lotniczych przystąpiło do opracowywania ciężkiego samolotu transportowego o napędzie odrzutowym, który miałby zastąpić ówcześnie wykorzystywane Douglas C-133 Cargomaster i Lockheed C-141 Starlifter. Pod koniec 1963 roku przedstawiono projekt maszyny oznaczonej jako CX-4, ale ze względu na to, że Armia Stanów Zjednoczonych zgłosiła zapotrzebowanie na transportowiec większy niż C-141, a proponowany samolot nie oferował znacznego wzrostu ładowności w porównaniu do Starliftera, został on odrzucony. Do końca 1963 roku opracowano nową koncepcję transportowca CX-X o masie własnej 250 000 kg, maksymalnej ładowności 82 000 kg i prędkości 919 km/h (0,75 Ma). Wymiary przestrzeni ładunkowej wynosiły: 5,2 m szerokości × 4,1 m wysokości × 30 m długości, z dostępem zarówno przez przednie, jak i tylne drzwi ładunkowe.
Oferta na maszynę CX-HLS (od ang. "Heavy Logistics System") poprzednio oznaczoną jako CX-X została przedstawiona w 1964 roku, a nowy samolot był wyposażony w cztery silniki zamiast sześciu proponowanych we wcześniejszych wersjach CX-X. Pod koniec 1964 roku wysłano specyfikację transportowca do wytwórni lotniczych Boeing, Douglas, General Dynamics, Lockheed i Martin Marietta. Konstrukcję silników zaproponowano wytwórniom General Electric, Curtiss-Wright Corporation i Pratt &amp; Whitney. W kwietniu 1965 roku ostatecznie wybrano samolot projektu Lockheeda z silnikami opracowanymi przez General Electric.
Budowę pierwszego egzemplarza rozpoczęto w sierpniu 1966 roku. Ukończony C-5A Galaxy został uroczyście wytoczony z hangaru 2 marca 1968 roku w celu przeprowadzenia testów naziemnych. Podczas uroczystości, która odbyła się w zakładach w Marietta Georgii obecnych było 10 000 pracowników Lockheeda oraz prezydent Stanów Zjednoczonych Lyndon B. Johnson. 30 czerwca 1968 roku maszyna została oblatana, a po zakończeniu testów w grudniu 1969 roku przekazana do bazy sił powietrznych Altus w Oklahomie, gdzie 17 grudnia tego samego roku rozpoczęto szkolenie personelu. Pierwsza seryjna maszyna trafiła do bazy lotniczej w Charleston w Karolinie Południowej 6 czerwca 1970 roku, a kolejne do następnych baz sił powietrznych i Gwardii Narodowej.
W połowie lat 70. pojawił się problem ze zmęczeniowym pękaniem struktury skrzydeł, co doprowadziło do ograniczenia ładowności maszyn do 22 700 kg, a docelowo wymiany skrzydeł na znacznie wytrzymalsze zbudowane z nowo opracowanych stopów aluminium niedostępnych w chwili konstruowania pierwszych egzemplarzy C-5 Galaxy. W latach 1981–1986 objęto programem wymiany skrzydeł 77 samolotów C-5A, z których ostatni przebudowano w lipcu 1986 roku.
W styczniu 1986 roku rozpoczęto badania w locie unowocześnionej wersji C-5B Galaxy o wzmocnionej strukturze skrzydeł i unowocześnionej awionice. Łącznie wprowadzono ponad 100 usprawnień poprawiających zwrotność i niezawodność maszyny. Zbudowano 50 egzemplarzy tej wersji, z których ostatnie przekazano do służby w kwietniu 1989 roku.
Dwa specjalnie zmodyfikowane C-5C Galaxy zbudowano dla NASA, gdzie miały pełnić rolę transportowców przewożących bardzo duże ładunki do kosmodromu, takie jak satelity, oraz inne elementy niemożliwe do przetransportowania mniejszymi samolotami. W wersji C-5C wprowadzono szereg modyfikacji, z których największą było zainstalowanie drugiego wlotu powietrza dla dodatkowych źródeł zasilania, które mogą stanowić niezależne źródło mocy dla przewożonego ładunku. Samoloty C-5C są pilotowane przez załogi USAF oddelegowane do NASA.
C-5 Galaxy jest największym samolotem, który kiedykolwiek wylądował na Antarktydzie. Na lotnisku Williams Field niedaleko stacji badawczej McMurdo po raz pierwszy przeprowadzono lądowanie C-5 w 1989 roku.
Ocenia się, że resurs płatowców został wykorzystany w około 20%, dlatego w 1998 roku rozpoczęto kolejny program modernizacji maszyn polegający na zaimplementowaniu nowego globalnego systemu zarządzania ruchem lotniczym GATM (Global Air Traffic Management), unowocześnionych systemów nawigacyjnych i zabezpieczających, a także nowego systemu autopilota. Kolejną planowaną modyfikacją jest wymiana silników na nowe, mocniejsze i bardziej niezawodne General Electric CF6-80, oraz nowocześniejsze jednostki APU. Silniki CF6-80 generują o 22% większy ciąg niż standardowe jednostki napędowe C-5, co skutkuje skróceniem rozbiegu o 30% i wzrostem prędkości wznoszenia o 38%. Wzrośnie również maksymalny udźwig maszyny oraz jej zasięg. Program modernizacji oznaczony jako C-5M został zaplanowany na 40 lat i zakłada utrzymanie co najmniej 75% obecnej floty C-5 w stanie zdolnym do użytkowania, a prawdopodobne oszczędności związane z modernizacją maszyn oceniono na 20 miliardów dolarów. Modernizacja pierwszej ze 111 maszyn C-5M została ukończona 16 maja 2006 roku.
Od momentu wprowadzenia C-5 Galaxy do służby, wycofano 15 egzemplarzy wersji C-5A. Wszystkie maszyny przeznaczono do badań wytrzymałościowych struktur płatowca, kierując 13 z nich do AMARC ("Aerospace Maintenance and Regeneration Center" – centrum utrzymania i regeneracji statków powietrznych). Maszyny te są poddawane destrukcyjnym badaniom mającym określić wpływ korozji i zmęczenia materiału na wytrzymałość konstrukcji.
Konstrukcja.
C-5 Galaxy jest samolotem transportowym zbudowanym w konfiguracji górnopłatu z charakterystycznym statecznikiem pionowym w kształcie litery T i skośnymi pod kątem 25 stopni skrzydłami. Napęd maszyny stanowią cztery silniki turbowentylatorowe General Electric CF6 zainstalowane na pylonach pod skrzydłami, a kształt C-5 jest podobny do jej mniejszego poprzednika C-141 Starlifter. C-5 Galaxy posiada 12 zbiorników paliwa wewnątrz skrzydeł z możliwością tankowania w powietrzu. Z tankowaniem w locie zasięg maszyny jest ograniczony jedynie wytrzymałością załogi. Galaxy posiada dwoje drzwi załadunkowych, jedne pod ogonem, a drugie pod unoszoną częścią dziobową, które umożliwiają załadunek z obu stron.
Sylwetka C-5 Galaxy jest podobna do poprzedniego transportowca Lockheeda C-141 Starlifter, ale znacznie od niego większa. Zastosowano ten sam układ usterzenia ogonowego w kształcie litery T i skrzydła o 25-stopniowym skosie, na których zainstalowano 4 turbowentylatorowe silniki. C-5 Galaxy jest zdolny do przeniesienia prawie każdego rodzaju sprzętu wojskowego włączając w to 74-tonowy most nożycowy lub jeden czołg ciężki typu Abrams w dowolny punkt na świecie.
Wersje C-5 Galaxy.
C-5A.
Pierwszą wersją C-5 Galaxy jest C-5A, a w latach 1969–1973 dostarczono dla amerykańskich sił powietrznych 81 maszyn tego typu. W połowie lat 70. na skutek wykrytych w strukturze skrzydeł mikropęknięć ograniczono maksymalną ładowność maszyn, a później opracowano nowy typ skrzydeł. W ramach programu wymiany skrzydeł prowadzonego od 1981 do 1987 roku zmodernizowano 77 samolotów C-5A. Zmiany w skrzydłach polegały na zastosowaniu nowych stopów aluminium, które nie były dostępne w momencie projektowania i budowy pierwszych maszyn.
C-5B.
C-5B jest zmodernizowaną wersją C-5A z wszystkimi modyfikacjami wprowadzonymi podczas eksploatacji takimi jak nowe skrzydła, unowocześnione silniki TF-39-GE-1C czy nowsza awionika. Od 1986 do 1989 roku dostarczono do baz USAF 50 maszyn tego typu.
C-5C.
Specjalnie zmodyfikowana wersja samolotu do przenoszenia dużych ładunków. Dwie maszyny C-5 Galaxy zostały przebudowane poprzez zdemontowanie pokładu pasażerskiego nad ładownią, a ich przeznaczeniem jest przenoszenie wielkogabarytowych ładunków, takich jak satelity, dla potrzeb NASA. Poza demontażem pokładu przeprowadzono kilka mniejszych modyfikacji takich jak dodanie drugiego gniazda zasilania energią z generatorów lotniskowych, dla potrzeb urządzeń będących ładunkiem samolotu. Załogi obu maszyn stanowią piloci amerykańskich sił powietrznych. Oba C-5C Galaxy stacjonują w bazie lotniczej Travis w Kalifornii. W styczniu 2007 roku jedna z maszyn przeszła program modernizacji awioniki.
C-5M.
Badania stopnia zużycia płatowców C5 Galaxy wykazały, że były one zużyte w 20%, dlatego postanowiono rozpocząć program gruntownej modernizacji awioniki maszyn. Unowocześnieniu poddano wszystkie samoloty typów C-5B i C-5C, oraz niektóre C-5A. Program modernizacji awioniki rozpoczęto w 1998 roku i objął on unowocześnienie systemów GATM i komunikacji, zastosowanie nowych wyświetlaczy LCD, instalację nowego autopilota, oraz nowoczesnych systemów nawigacyjnych i zabezpieczających.
Kolejnym etapem modernizacji C-5 Galaxy była wymiana silników wraz z mocującymi je do skrzydeł pylonami na General Electric CF6-80C2, wymiana APU, wzmocnienie podwozia, poszycia i konstrukcji kadłuba, unowocześnienie kokpitu oraz systemu ciśnieniowego. Silniki CF6 generują o 22% większy ciąg (240 kN) niż pierwotnie wykorzystywane, co skutkuje o 30% krótszym rozbiegiem maszyny i 38% większą prędkością wznoszenia. Dzięki mocniejszym silnikom znacznie wzrosła również ładowność maszyny i jej zasięg bez tankowania.
Samoloty C-5 Galaxy, które poddano wszystkim powyższym modernizacjom są oznaczone jako C-5M Super Galaxy.
Wypadki.
Od wprowadzenia C-5 do służby katastrofom uległy 4 maszyny, dwie kolejne zostały zniszczone na skutek pożarów, a kolejna od innych uszkodzeń na ziemi.

</doc>
<doc id="190290" url="https://pl.wikipedia.org/wiki?curid=190290" title="Lockheed C-141 Starlifter">
Lockheed C-141 Starlifter

C-141 Starlifter – wojskowy samolot transportowy wytwórni Lockheed. W latach 1965-1968 wyprodukowano 285 egzemplarzy, 284 dla USAF (dla zastąpienia Douglas C-124 Globemaster II) i jeden dla NASA. Między 1977 i 1982 270 samolotów zmodernizowano do wersji B, wydłużając ich kadłub o 7,11 m. W latach 90. 63 sztuki zmodernizowano do wersji C z nową awioniką. Samoloty służyły przez około 40 lat, ostatni został wycofany 5 maja 2006.

</doc>
<doc id="190291" url="https://pl.wikipedia.org/wiki?curid=190291" title="Lockheed Constellation">
Lockheed Constellation

Lockheed Constellation – śmigłowy samolot pasażerski wytwórni Lockheed Corporation produkowany w latach 1943–1958. Podczas okresu produkcji zbudowano 856 egzemplarzy, użytkowanych zarówno jako samoloty cywilne, jak i wojskowe samoloty transportowe. Samolot zwany był "Connie".
Historia.
Od 1937 Lockheed pracował nad czterosilnikowym samolotem pasażerskim z kabiną ciśnieniową, nazwanym L-044 "Excalibur". W 1939 linie lotnicze Trans World Airlines złożyły zamówienie na 40-miejscowy samolot o zasięgu powyżej 5600 km. Wymagania te wykraczały poza możliwości "Excalibura". Wobec tego inżynierowie Clarence Johnson i Hall Hibbard opracowali projekt L-049 "Constellation". Inżynier Willis Hawkins powiedział, że program "Excalibura" był tylko przykrywką dla projektu "Constellation". Nowy samolot miał skrzydło zbliżone do samolotu myśliwskiego Lockheed P-38 Lightning, różniące się tylko skalą wykonania. Charakterystyczny ogon o trzech pionowych statecznikach był wystarczająco mały, aby zmieścić samolot w istniejących hangarach. W nowej konstrukcji zastosowano wszystkie najnowsze osiągnięcia techniczne lotnictwa, w tym wzmocnioną kontrolę układów hydraulicznych, systemy odladzania skrzydeł i ogona samolotu. Jego prędkość maksymalna ponad 550 km/h sprawiała, że miał to być samolot pasażerski szybszy od większości istniejących myśliwców marynarki.
Po przystąpieniu Stanów Zjednoczonych w grudniu 1941 do II wojny światowej całość zamówienia złożonego przez Trans World Airlines została przekształcona w wojskową wersję samolotu transportowego Lockheed C-69 "Constellation". W ten sposób United States Army Air Forces otrzymały 202 samoloty. Pierwszy prototyp (cywilny numer NX25600) został oblatany 9 stycznia 1943 przez pilotów testowych Edmunda T. „Eddie” Allena i Milo Burchama. Dla potrzeb wojska produkowano wersje transportowe i pasażerskie C-69 w kilkunastu różnych modyfikacjach. Duża prędkość, daleki zasięg i wysoki pułap lotu sprawiły, że C-69 były szczególnie cenione przy dostarczaniu zaopatrzenia do oddalonych rejonów działań wojennych. Lockheed przedstawił także projekt ciężkiego samolotu bombowego Lockheed XB-30, nie został on jednak oblatany. Wraz z końcem wojny w 1945 armia anulowała pozostałą część zamówienia.
Po wojnie Lockheed powrócił do swojej pierwotnej koncepcji rozwoju "Constellation" jako szybkiego samolotu pasażerskiego. Będące już w produkcji samoloty wojskowe C-69 zostały ukończone jako cywilne samoloty pasażerskie. W dniu 1 października 1945 linie lotnicze Trans World Airlines otrzymały pierwszy samolot "Constellation". Podczas okresu produkcji samolot poddawany był szeregowi modyfikacji, obejmującymi zmianę typu silników, ilości zabieranego paliwa i wielkości kadłuba. 14 marca 1947 do eksploatacji wszedł model L-749, zabierający ilość paliwa wystarczającą na odbycie lotu przez Ocean Atlantycki bez międzylądowań. Pierwszy transatlantycki lot odbył się 3 grudnia 1945 na trasie z Waszyngtonu do Paryża. Pierwsze stałe połączenie obsługiwane przez L-749 zostało zainaugurowane między Nowym Jorkiem a Paryżem w dniu 6 lutego 1946. 17 czerwca 1947 linie Pan American World Airways uruchomiły pierwsze regularne loty samolotem L-749 „Clipper America”. Jako pierwszy samolot pasażerski z kabiną ciśnieniową, "Constellation" pozwolił zapoczątkować niedrogie i komfortowe podróże lotnicze świadczone przez operatorów na całym świecie. 14 lipca 1951 wprowadzono model L-1049 "Super Constellation" o dłuższym kadłubie, pozwalającym na zabranie 109 pasażerów. Późniejsze egzemplarze L-1049G wyposażone były w zbiorniki paliwa na końcach skrzydeł.
Po wprowadzeniu odrzutowych samolotów pasażerskich, takich jak De Havilland Comet czy Boeing 707, znaczenie L-049 zaczęło maleć. Ostatni rozkładowy lot w Stanach Zjednoczonych miał miejsce 11 maja 1967. Był to również ostatni w Stanach rozkładowy lot samolotu pasażerskiego z silnikami tłokowymi. W roku 1978 ostatni egzemplarz został skreślony ze służby w United States Air Force.

</doc>
<doc id="190292" url="https://pl.wikipedia.org/wiki?curid=190292" title="Anarchizm kolektywistyczny">
Anarchizm kolektywistyczny

Anarchizm kolektywistyczny (anarchokolektywizm) – anarchistyczna doktryna polityczna i ekonomiczna, której twórcą był Michaił Bakunin i która zastąpiła mutualizm Proudhona jako czołowy nurt w dziewiętnastowiecznym ruchu anarchistycznym.
Kolektywizm Bakunina.
Bakunin odszedł od proudhonizmu około 1868 r., odrzucając poglądy Proudhona na własność prywatną, której ten ostatni był zwolennikiem. W koncepcji Bakunina kwestią podstawową była wolność jednostki, rozumiana jako pełny i swobodny rozwój potencjału fizycznego, intelektualnego i moralnego. Jednostka jednak zawsze jest jednostką żyjącą w społeczeństwie; człowiek jest według niego istotą społeczną, która może być wolna tylko w społeczeństwie, gwarantującym jej tę wolność. Problem więc polega na tym, jakie społeczeństwo jest w stanie zapewnić jednostce pełny i swobodny rozwój.
Dodatkowo zdaniem Bakunina wolność powinna być nieograniczona: „nie można człowieka pozbawić cząstki wolności, nie pozbawiając go wolności całkowicie. Ta mała cząstka, którą mi zabieracie, stanowi istotę mojej wolności, jest wszystkim” – jak pisał. Stąd postulat zastąpienia państwowego przymusu dobrowolnym stowarzyszaniem się ludzi. Ponadto uważał, że człowiek może być naprawdę wolny tylko wśród wolnych ludzi – ponieważ negacja wolności choćby jednego człowieka stanowi negację wolności w ogóle. Z tym łączył się postulat równości społecznej i ekonomicznej, bowiem tylko ona może w takich okolicznościach gwarantować wolność wszystkim.
Podstawowym postulatem bakuninowskiego kolektywizmu stało się więc po pierwsze zniesienie państwa: „Jesteśmy wrogami wszelkiej rządowej, państwowej władzy, wrogami ustroju państwowego w ogóle i sądzimy, że lud może być tylko wówczas szczęśliwy i wolny, gdy sam stworzy swoje życie, gdy sam zorganizuje się od dołu ku górze poprzez samodzielne i całkowicie swobodne zrzeszenia bez żadnej oficjalnej kurateli, choć oczywiście mogą nań swobodnie oddziaływać najróżniejsze osoby i partie”.
Po drugie, celem bakuninowskiego kolektywizmu było zniesienie kapitalizmu, zniesienie własności prywatnej środków produkcji (ziemi, narzędzi pracy) i ich uspołecznienie – przejęcie przez dobrowolne stowarzyszenia produkcyjne, zarówno w miastach, jak i na wsi (w tym ostatnim przypadku gminy). Stąd właśnie nazwa tego nurtu – właścicielami środków produkcji miały stać się kolektywy (w odróżnieniu np. od anarchokomunizmu, gdzie środki produkcji nie mają należeć do jakiejś konkretnej grupy).
Wszystkie osoby miały uczestniczyć w decyzjach podejmowanych przez stowarzyszenie. Udział w wytworzonych przez stowarzyszenie produktach miał być proporcjonalny do wkładu pracy danej jednostki, z czym związek miał również nacisk Bakunina na zniesienie dziedziczenia własności, bowiem dziedziczy się wówczas coś, w czego wytworzeniu nie brało się udziału. Zniesienie dziedziczenia miało być także sposobem na zniesienie własności prywatnej.
Ekonomiczny aspekt anarchokolektywizmu był zarazem podstawą ustroju politycznego. Stowarzyszenia rolnicze i przemysłowe miały łączyć się ze sobą w federacje regionalne, krajowe i międzynarodowe (a ostatecznie w federację ogólnoświatową), gdzie federacje krajowe zastępować miały dotychczasowe państwa (anarchia). Zasada oddolnego stowarzyszania się gmin (komun) zastępowała odgórnie tworzone, scentralizowane państwo. Była to druga cecha charakterystyczna anarchokolektywizmu, odróżniająca go od poglądów Proudhona, dla którego ustrój federacyjny miał być tylko etapem na drodze do „pełnego anarchizmu” – w kolektywizmie był to jeden z głównych elementów składowych ustroju anarchistycznego.
Ukoronowaniem tej wizji była idea zastąpienia państw i narodów przez luźne federacje komun (gmin) z formą systemu przedstawicielskiego, lecz pozbawione elementów władzy wykonawczej.
W 1874 r. w Brukseli, De Paepe jako delegat miejscowej sekcji Międzynarodówki, podczas kongresu przedstawił raport „O organizacji służb publicznych”. Akceptował powszechnie uznawany trójczłonowy model przyszłego społeczeństwa:
Komuna pomyślana była w tym systemie jako podstawowa jednostka organizacji politycznej porewolucyjnego społeczeństwa, organizująca wszystkich członków i samowystarczalna w swoich funkcjach ustawodawczych, sądowniczych i policyjnych. Transport i komunikacja tj. poczta, koleje, żegluga miały podlegać regionom, zaś kompetencje federacji ogólnoświatowej sprowadzałyby się do ogólnej koordynacji działań oraz podejmowania przedsięwzięć naukowych lub gospodarczych o skali globalnej.
Przyszły ustrój by uniknąć niebezpieczeństw centralizacji miał być organizowany od dołu ku górze przez dobrowolne zrzeszenia, federacje kolektywów lokalnych, krajowych, a w końcu wielkiej federacji światowej.
W ramach federacji, Bakunin postuluje wprowadzenie kolektywów/rad, powszechne szkolnictwo jako inicjacja ku wolności, domy opieki nad starymi, chorymi i niezdolnymi do pracy. „Rewolucyjna federacja” jest bowiem tworem dobrowolnych uzgodnień. Żaden człowiek, nawet żyjąc na terenie tej federacji, nie ma obowiązku przynależenia do niej, ani do zrzeszonej w niej gminy, prowincji czy kraju. Tak samo, jak i żadna gmina, prowincja czy kraj nie mają obowiązku przynależenia do federacyjnych struktur wyższego rzędu. Rzecz jasna iż taka jednostka, nie należąca do żadnej społeczności nie korzysta z jej praw politycznych oraz gwarancji ochrony. Może ona jednak organizować swe własne niezależne struktury, bądź korzystać z ochrony innych osób.
Ponadto nawet takim osobom, członkowie bakuninowskich kolektywów nie mogliby ograniczać wolności. Podatki zaś w jego systemie miały mieć charakter dobrowolnych opłat za usługi świadczone ze strony federacji. Jednostki mogłyby same wybierać za jakie usługi chcą płacić, eliminując w ten sposób świadczenia niepotrzebne. Choć może być też tak, że w anarchistycznym społeczeństwie wszelkie organizacje zażądałby od swoich członków pewnych ograniczeń w zamian za przynależność.
Anarchokolektywizm w I Międzynarodówce.
Międzynarodowy Alians Demokracji Socjalistycznej.
Kwestia zniesienia dziedziczenia oraz poglądy anarchokolektywistyczne pojawiły się w programie założonego przez Bakunina Międzynarodowego Aliansu Demokracji Socjalistycznej w 1869 r. Po rozwiązaniu tej organizacji i wstąpieniu jej członków do I Międzynarodówki wniosek o takiej treści został zgłoszony na kongresie Międzynarodówki w Bazylei w tym samym roku, gdzie uzyskał większe poparcie niż analogiczny wniosek Karola Marksa, zakładający iż sposobem stopniowej likwidacji własności może być wysoki podatek spadkowy (zniesienie dziedziczenia nie weszło jednak do programu Międzynarodówki, bowiem to poparcie było wciąż zbyt małe, by zaczęło obowiązywać jako zasada).
Belgijska sekcja I Międzynarodówki.
Podobne do bakuninowskich kolektywistyczne poglądy zaczęła głosić już w 1868 r. grupa belgijskich działaczy Międzynarodówki, której głównym przedstawicielem był Cesar De Paepe (wcześniej także zwolennik proudhonizmu). W liście z 11 stycznia 1869 r. skierowanym do Międzynarodowego Aliansu Demokracji Socjalistycznej i podpisanym przez 17 czołowych działaczy belgijskich, padło stwierdzenie, iż „wszystkie obecnie istniejące państwa, polityczne i autorytarne, powinny zostać zredukowane do funkcji czysto administracyjnych w usługach publicznych w swoich krajach, a ostatecznie zniknąć w powszechnym związku wolnych stowarzyszeń, zarówno rolniczych, jak i przemysłowych” De Paepe przedstawił to stanowisko na kongresie w Bazylei.
Koncepcja De Paepe, jak się jednak okazało, różniła się od innych wersji kolektywizmu. W 1874 r. na kongresie Międzynarodówki w Brukseli De Paepe w referacie pt. „O organizacji służb publicznych” zaprezentował co prawda powszechnie uznawany model federacji komun, ale
nie wykluczał jednak ewentualności „odgórnej” rewolucji, która doprowadziłaby do przejęcia władzy przez proletariat i ustanowienia tymczasowej „kolektywnej dyktatury”. Mogłoby to pociągnąć za sobą nawet upaństwowienie usług oraz środków produkcji. Koncepcja ta spotkała się z krytyką anarchistów hiszpańskich, szwajcarskich, a także części delegacji belgijskiej. Uznano ją za próbę przemycenia „socjalizmu państwowego”; dopatrywano się autorytarnych zagrożeń także w formie zarządzania na poziomie komun i federacji.
Federacja Jurajska.
Inną koncepcję stawiającą nie na komuny, ale na stowarzyszenia wytwórcze, prezentowali czołowi ideolodzy szwajcarskiej Federacji Jurajskiej – James Guillaume, Adhemar Schwitzguébel i August Spichiger. Kolektywizm w ich wersji był ściśle powiązany z syndykalizmem i starał się pogodzić ze sobą rozwiązania ekonomiczne Proudhona i Bakunina, proponując pewien rodzaj gospodarki mieszanej. Obok przedsiębiorstw uspołecznionych, koniecznych jeśli chodzi o produkcję w dużej skali, miałyby także funkcjonować małe, indywidualne gospodarstwa rolne i warsztaty rzemieślnicze. Stowarzyszenia wytwórcze nastawione na tę samą produkcję powinny zawrzeć ze sobą pakt solidarności, dający wszystkim pełny dostęp do wszystkich środków produkcji i takie same uprawnienia. Zbiorowym właścicielem miały więc być tutaj korporacje zawodowe, a nie poszczególne stowarzyszenia.
Guillaume postulował również zakładanie w poszczególnych komunach „banków wymiany” (podobnych do obecnej praktyki clearingu) skupujących towary od producentów i odsprzedających je konsumentom przy pomocy specjalnych kuponów zastępujących pieniądze. Komuny miały także zajmować się wychowywaniem dzieci, usługami publicznymi i wytwarzaniem żywności. Artykuły pierwszej potrzeby, jak chleb, mięso, produkty mleczne czy wino miałyby być darmowe.
Był to kolektywizm o charakterze internacjonalistycznym. Podstawę ustroju politycznego miały stanowić „pakty federacyjne” gwarantujące poszczególnym komunom i federacjom komun pełną autonomię.
Podobne poglądy reprezentowali emigranci francuscy w Szwajcarii, tworzący odrębne sekcje Międzynarodówki antyautorytarnej. Jean Louis Pindy oraz Paul Brousse silnie akcentowali rolę grup wytwórczych. W ich pojęciu kolektywizm mógł się wspierać jedynie na takich związkach grup, gdyż uważali, iż komuny terytorialne groziły powieleniem wad normalnego państwa.
Z Federacją Jurajską współpracowała jedyna polska stricte anarchokolektywistyczna organizacja – Towarzystwo Polskie Socjalno-Rewolucyjne, istniejąca w 1872 r.
Hiszpania.
Teorie kolektywistyczne trafiły jednak na najbardziej podatny grunt w Hiszpanii. To właśnie tam przyjęły się najbardziej powszechnie i istniały najdłużej, z uwagi na silne lokalne tradycje federalistyczne w tym kraju. Anarchokolektywistyczny charakter miała założona w 1870 r. Hiszpańska Federacja Regionalna (hiszp. "Federación Regional Española"), powstała po wizycie w Hiszpanii wysłannika I Międzynarodówki Giuseppe Fanellego; działająca w konspiracji i rozwiązana po 10 latach, dając początek Federacji Robotników Regionu Hiszpanii, w której anarchokolektywizm ścierał się z anarchokomunizmem, zaczynającym właśnie dominować w ruchu anarchistycznym. Idee anarchokolektywistyczne odegrały też niebagatelną rolę w Rewolucji hiszpańskiej w 1936 r.
Generalnie jednak dominacja idei kolektywistycznych w ruchu anarchistycznym nie była długotrwała, ponieważ zamyka się ona w latach 1868–1876. Przez następne cztery lata krytykowano anarchokolektywizm i powoli odchodzono od niego, by w końcu opowiedzieć się za anarchokomunizmem.
Obecnie koncepcją nawiązującą do anarchistycznego kolektywizmu jest ekonomia uczestnicząca.

</doc>
<doc id="190293" url="https://pl.wikipedia.org/wiki?curid=190293" title="Lichnowscy">
Lichnowscy

Lichnowscy (niem. "Lichnowsky", czes. "Lichnovští z Voštic") – ród nie do końca znanego pochodzenia, prawdopodobnie z Górnego Śląska, Polski lub Czech, ale możliwe również, że z Burgundii.
Historia rodu.
Pierwsze informacje historyczne o rodzie pochodzą z końca XV wieku, gdy „(...) Janusz z Woszczyc koło Pszczyny, w latach 1498–1507 sędzia ziemski księstwa karniowskiego, ożenił się z Zofią z możnego rodu morawsko-śląskiego Drahotuszów, wdową po Mikołaju z Lichnova. Żona wniosła mu w posagu majątek swojego pierwszego męża – Lichnov koło Bruntálu (Czechy). Miał czterech synów: Henryka, Piotra, Kaspra i Bernarda, którzy zaczęli posługiwać się nazwiskiem 'Lichnowski z Woszczyc'”.
Znaczenie rodu Lichnowskich znacznie wzrosło w XVIII i XIX wieku. W 1702 Franciszek Bernard Lichnowski otrzymał dyplom czeskiego barona z tytułem „wielmożny”. W roku 1727 baron Franciszek Bernard von Lichnovski, starosta księstwa opawskiego, otrzymał dyplom czeskiego hrabiego z tytułem „Jaśnie wielmożny”. Hrabia Jan Karol Lichnowski został w 1760 roku tajnym radcą apelacyjnym i podkomorzym cesarskim. Tajny cesarski radca Ferdinand Karl Johannes von Lichnovski w roku 1773 otrzymał tytuł pruskiego księcia dla primogenitury, a w roku następnym (1774) tytuł księcia Rzeszy Niemieckiej. Książę Edward Lichnowski otrzymał w 1824 roku tytuł księcia dziedzicznych ziem Habsburgów. W 1854 roku ród zyskał członkostwo w pruskiej Izbie Panów, a w 1861 roku tytuł „Książęca Mość”.
Ród był jednym z największych pracodawców na Górnym Śląsku i Śląsku czeskim i posiadaczem wielkiej własności ziemskiej na terenie Austrii, Czech, Moraw i Śląska. Lichnowscy utrzymywali bliskie kontakty z muzykami, takimi jak Beethoven, Mozart, Liszt i Chopin.
Posiadłości rodu na Śląsku.
Na Śląsku w skład majątku Lichnowskich wchodziły m.in.: Chuchelná koło Hulczyna, Hradec nad Moravicí, Krzyżanowice niedaleko Raciborza (od 1775), majątek Grabówka (od 1730), Łubowice (od połowy XVII w. do 1723). W 1788 Jan Karol Lichnowski założył ordynację z następujących dóbr (w nawiasie lata przynależności do rodu Lichnowskich):
Lichnowscy rządzili ordynacją (majoratem) do roku 1941. Ostatnim panem majoratu był Wilhelm Lichnowski, ur. 1 lipca 1905 roku w Grodźcu.
Rodowy herb Lichnowskich.
Herb Lichnowskich stanowią dwie zielone gałązki winorośli z fioletowymi kiściami winogron i liśćmi, w klejnocie – na koronie szlacheckiej powtórzona figura heraldyczna z tarczy oraz czerwono-zielone labry. Podobnie wygląda herb i flaga Chuchelnej.

</doc>
<doc id="190295" url="https://pl.wikipedia.org/wiki?curid=190295" title="Artemis Fowl">
Artemis Fowl

Artemis Fowl – seria książek fantasy autorstwa Eoina Colfera, irlandzkiego pisarza i nauczyciela, poświęcona przygodom nastoletniego geniusza Artemisa Fowla Drugiego, parającego się działalnością przestępczą. Seria napisana jest w tonie humorystycznym, przeplatając motywy poważne z parodią i czarnym humorem. Składa się z ośmiu tomów, z których pierwszy opublikowano w 2001 r.
Książki o Artemisie Fowlu.
W Polsce książki ukazały się nakładem wydawnictwa W.A.B.:
Ponadto ukazały się:
Artemis Fowl.
Dwunastoletni Artemis Fowl, przestępca-geniusz, odkrywa istnienie wróżek. Sprytnie zdobywa tajemniczą Księgę, dzięki której dowiaduje się wszystkiego o tej magicznej rasie. Wraz z pomocą kamerdynera Butlera porywa elficzkę Holly Niedużą i żąda w zamian za jej uwolnienie okupu. Wróżki nie zamierzają co prawda ulegać szantażowi, ale Artemis nie podda się przecież bez walki.
Siły starcia nr 1 – Genialny Człowiek kontra Technologia Wróżek będą wyrównane, a wynik odbije się echem po całym nadziemnym i podziemnym świecie.
Artemis Fowl: Arktyczna przygoda.
Zdegradowany oficer Sił Krasnoludzkiego Reagowania, Wrzosiec Pałka, planuje wraz z właścicielką firmy zbrojeniowej Opal Koboi dokonanie przewrotu w Małym Ludzie. Zaczynają nielegalnie dostarczać goblinom broń. Holly i jej komendant Juliusz Bulwa uznają, że macza w tym palce Artemis Fowl. Ten udowadnia swoją niewinność, ale proponuje swą pomoc w tej sprawie. W zamian sam jednak oczekuje pomocy w odbiciu swego ojca z rąk rosyjskiej mafii.
Artemis Fowl: Kod wieczności.
Ojciec Artemisa wraca do zdrowia i wykazuje niesamowitą metamorfozę – nie chce się już parać przestępczą działalnością! Od syna oczekuje tego samego, jednak tego nie za bardzo kusi uczciwe życie. W ramach jednego ze swoich ostatnich przekrętów szantażuje milionera Jona Spira, że wypuści na rynek Kostkę "K", superkomputer "mogący niemal wszystko" (zbudowany oczywiście z użyciem technologii wróżek). Plan kończy się jednak porażką. Spiro kradnie Kostkę, a Butler zostaje śmiertelnie ranny. Od zgonu ratuje go Holly Nieduża, ale zabieg ratowania życia postarza Butlera o piętnaście lat. Elfy zawiązują wraz z Artemisem, Butlerem i Julią (siostrą Butlera i służącą rodziny Fowlów) sojusz w celu odzyskania Kostki K. Będzie to ich jednak kosztowało wymazanie pamięci o podziemnym świecie.
Artemis Fowl: Fortel wróżki.
Po wymazaniu pamięci, Artemis Fowl zupełnie zapomniał o wydarzeniach mających miejsce przez ostatnie dwa lata. Razem z Butlerem kradnie impresjonistyczne arcydzieło – "Uprowadzenie". Tymczasem Opal Koboi klonuje samą siebie i ucieka z kliniki, planując odwet na wszystkich, którzy przyczynili się do jej klęski przed rokiem. Na pierwszy ogień idą Bulwa i Holly – Opal tak wszystko organizuje, że wychodzi na to, że to kapitan Nieduża zamordowała swojego zwierzchnika. Będąc ścigana ucieka na powierzchnię i ratuje Artemisa przed zamachem na jego życie. Opowiada mu o wszystkim, co do niedawna wiedział. Niestety, chłopiec zupełnie nic nie pamięta. Chwilę potem obydwoje zostają porwani przez Opal Koboi i zamknięci w "wesołym miasteczku" pod powierzchnią ziemi, wraz ze stadem rozwścieczonych trolli. Z opresji ratują ich jednak Butler i Mierzwa Grzebaczek. Razem muszą udaremnić szalony plan Opal polegający na konfrontacji dwóch światów – ludzi i wróżek.
Artemis Fowl: Zaginiona kolonia.
W prawdziwym świecie zaczynają pojawiać się demony – istoty, które zniknęły z powierzchni ziemi przed dziesięcioma tysiącleciami. Odznaczają się ogromną nienawiścią wobec ludzi. Artemis Fowl odkrywa, gdzie pojawi się następny i razem z Holly usiłują go powstrzymać. Okazuje się jednak, że uprzedza ich Minerwa Paradizo, dwunastoletnia dziewczynka-geniusz. Tym razem Artemis trafia na równego przeciwnika... bądź sprzymierzeńca. Jakby jednak nie było, obydwoje świetnie się dogadują. Sprawy komplikują się przez niejakiego Billy'ego Konga, współpracownika Minerwy i czarnego charakteru...
Artemis Fowl: Paradoks czasu.
Angielina Fowl, matka Artemisa zaczyna chorować na tajemniczą chorobę, niszczącą jej organizm. Wszystko wskazuje na czarotropię. Najlepsi lekarze z całego świata nie potrafią jej wyleczyć. Jedyny lek mogący pomóc to wyciąg z mózgu małego lemura sifaka, ostatniego przedstawiciela gatunku, który parę lat wcześniej wyginął za sprawą Artemisa. Młody Fowl decyduje się wyruszyć razem ze swoją przyjaciółką Holly w niebezpieczną podróż w czasie, by dla swojej matki dokonać tego, co niemożliwe. Będzie musiał też stoczyć walkę z samym sobą – młodszym i bardziej bezwzględnym.
Kartoteka Artemisa Fowla.
Jest to zbiór dwóch krótkich historii: "SKRZAT" ("Artemis Fowl: LEPrecon") oraz "Siódmy krasnal" ("Artemis Fowl: The Seventh Dwarf"). Ponadto umieszczono tu tłumaczenia alfabetu gnomickiego, quizy, parę słów od autora, świadectwo szkolne Artemisa, projekty wynalazków Ogierka, mapę szybów transportowych z Oazy na Ziemię i wywiady z bohaterami. Przygody opisane w "SKRZAT" mają miejsce jeszcze przed pierwszą wydaną książką ("Artemis Fowl") i opowiadają o tym, jak Holly dostała się do "Specjalnego Korpusu Rozpoznawczego do Zadań Tajemnych" oraz jak komendant Juliusz Bulwa musiał zmierzyć się ze swoim bratem Przewrotem. "Siódmy krasnal" natomiast opisuje współpracę Artemisa z Mierzwą Grzebaczkiem dotyczącą kradzieży bezcennego klejnotu, tiary "Lady Fei Fei" (akcja ma miejsce po wydarzeniach z pierwszej części cyklu).
Artemis Fowl: Kompleks Atlantydy.
W celu uchronienia świata przed globalnym ociepleniem, Artemis wzywa przyjaciół z Niższej Krainy na pewien islandzki lodowiec. Jednym z efektów ubocznych misji okazuje się Kompleks Atlandydy, w efekcie którego młody Fowl zaczyna ulegać paranoi oraz swojej nowej, zaskakująco pozytywnej osobowości. Nowe "ja" Artemisa, które ma na imię Orion, skutkuje również dziwnym i niepokojącym zainteresowaniem względem Holly, oraz obsesją na temat liczby cztery, która według chińskich legend zwiastuje śmierć, oraz liczby pięć, którą zaś młody Fowl uważa za szczęśliwą. Obsesja, zaburzenie osobowości i skrajna paranoja Artemisa to niestety dopiero początek kłopotów. 
Artemis Fowl. The Graphic Novel.
Seria komiksów jest napisana przez Eoina Colfera, a pomagają mu Andrew Donkin i Giovanni Rigano.
Artemis Fowl. Ostatni Strażnik (The Last Guardian).
Opal Koboi opracowuje piekielny plan przejęcia władzy i zemsty na swoich wrogach. Artemis wraz z przyjaciółmi próbuje ją powstrzymać. 
Nieścisłości tłumaczeniowe.
W różnych książkach występuje kilka nieścisłości i błędów popełnionych przez tłumaczy polskiej wersji, m.in.:
Nieścisłości i błędy tłumaczeniowe w książce "Artemis Fowl: Zaginiona kolonia":
Adaptacja filmowa.
Film "Artemis Fowl", wyprodukowany przez Walt Disney Pictures i w reżyserii Kennetha Branagha, miał początkowo pojawić się w kinach 9 sierpnia 2019 roku, lecz ostatecznie udostępniono go na Disney+ 12 czerwca 2020.

</doc>
<doc id="190296" url="https://pl.wikipedia.org/wiki?curid=190296" title="Anarchosyndykalizm">
Anarchosyndykalizm

Anarchizm syndykalistyczny (anarchosyndykalizm) – doktryna polityczna i ekonomiczna powstała pod koniec XIX w. z inicjatywy Fernanda Pelloutiera i Georges’a Sorela, będąca syntezą anarchizmu, wolnościowego socjalizmu i komunizmu.
Charakterystyka.
Anarchosyndykalizm stanowi teorię anarchizmu, która łączy w sobie pogląd o znaczącej roli rewolucyjnych związków zawodowych lub syndykalizmu i traktuje je jako metodę uzyskania w systemie kapitalistycznym kontroli nad gospodarką i osiągnięcia wpływów w społeczeństwie przez pracowników. Zwolennicy tej teorii ekonomicznej uważają, że ułatwia ona samozatrudnienie pracowników i stanowi alternatywny, oparty na współpracy system gospodarczy o wartościach demokratycznych i produkcji skoncentrowanej na zaspokajaniu ludzkich potrzeb.
Podstawowymi zasadami anarchosyndykalizmu są solidarność, akcja bezpośrednia (działania podejmowane bez interwencji stron trzecich, takich jak politycy, biurokraci i arbitrzy) oraz bezpośrednia i uczestnicząca demokracja, a także samorządność robotnicza. Ostatecznym celem syndykalizmu jest zniesienie systemu płac, uznając go za niewolnictwo płacowe. Teoria anarchosyndykalistyczna w większości koncentruje się na ruchu robotniczym.
Anarchosyndykaliści uważają, że głównym celem państwa jest obrona własności prywatnej, a zatem przywileju gospodarczego, społecznego i politycznego, odmawiając większości jego obywateli możliwości korzystania z materialnej niezależności i wynikającej z niej społecznej autonomii. Odzwierciedlając filozofię anarchistyczną, z której czerpie swą pierwotną inspirację, anarchosyndykalizm koncentruje się na idei, że władza niszczy, a każda hierarchia, która nie może być etycznie uzasadniona, musi zostać zlikwidowana lub zastąpiona zdecentralizowaną egalitarną kontrolą.
Według anarchosyndykalistów, akcja bezpośrednia podejmowana przez robotników, w przeciwieństwie do działań pośrednich, takich jak wybór przedstawiciela na stanowisko rządowe, pozwoliłaby pracownikom osiągnąć prawdziwe wyzwolenie.
W teorii anarchosyndykalistycznej, organizacje robotnicze, które sprzeciwiają się systemowi wynagrodzeń, ostatecznie stworzą podstawę nowego społeczeństwa. Powinny one być samorządne, funkcjonować bez szefów ani „przedstawicieli związków zawodowych”; wyłącznie pracownicy powinni decydować o tym, co ich dotyczy. Rudolf Rocker jest jedną z najbardziej wpływowych postaci w ruchu anarchosyndykalistycznym.
Noam Chomsky, na którego wpływ miał Rocker, napisał wprowadzenie do nowoczesnego wydania "anarcho-syndykalizmu: teoria i praktyka". Chomsky, często wyrażający swoją sympatię do anarchosyndykalisty, uważa za właściwe zastosowanie klasycznej liberalnej teorii politycznej we współczesnym społeczeństwie przemysłowym:
Historia ruchu.
Syndykalizm jako ruch robotniczy sięga swymi początkami okresu szybkiej industrializacji lat 1850–1914, związanej również ze wzrostem liczebności robotników przemysłowych. Stosunek anarchistów do syndykalizmu, poza Hiszpanią i Szwajcarią, był nacechowany rezerwą i obojętnością. Anarchiści nie mogli się pogodzić z wykorzystywaniem robotników przez partie polityczne szukające sobie w nich, za cenę pozornej poprawy sytuacji proletariatu, zaplecza wyborczego. Postrzegano również syndykaty jako twory zbyt duże w stosunku do niewielkich wspólnot wytwórczych, do których dążyli XIX-wieczni anarchiści. Sam Piotr Kropotkin, mając złe doświadczenia z angielskimi związkami, widział w nich jedynie forum propagandowe i możliwość stworzenia międzynarodowych grup oporu. Również sami związkowcy postrzegali anarchistów głównie jako rewolucjonistów, dążących do wszelkich zmian na drodze radykalnych działań.
Anarchiści przejęli z komunizmu ideę dobrowolnego zrzeszenia wytwórców i rzemieślników, pozostawiając ideę braku państwa i parlamentaryzmu. Anarchosyndykalizm aż do roku 1920 był tylko jedną z odmian wewnątrz ruchu anarchistycznego. Wnosił on skrajną negację wszelkich przejawów państwowości oraz centralnego sterowania, przeciwstawiając się również komunizmowi i występując z ostrą krytyką rządów w ZSRR po rewolucji październikowej. Sytuacja powoli zmieniała się pod koniec stulecia, w związku z wyrwaniem się związków spod wpływów partii politycznych i narastającego przenikania do nich anarchistów i socjalistów. Sam charakter syndykalizmu stał się z czasem coraz bardziej radykalny, zmierzając do celu, którym miał być strajk generalny, a następnie nowy porządek, w którym główną rolę decyzyjną miały sprawować syndykaty robotnicze. Pojawiają się wtedy pierwsze związki zawodowe (syndykaty). W wyniku braku poparcia ze strony społeczeństwa, anarchiści postanowili zwrócić się w stronę rosnącego w siłę ruchu związkowego.
Kluczowe dla ukonstytuowania się ruchu było utworzenie w 1895. Powszechnej Konfederacji Pracy (CGT). Organizacja zrzeszająca wszystkich francuskich wytwórców zaczęła działać dopiero w 1902. Cztery lata później syndykaliści ogłosili tzw. Kartę z Amiens, która stała się manifestem nowej ideologii i programem działania syndykalistów na całym świecie.
Rozwój.
Poprzez ulotki, plakaty, liczne wiece zachęcano ludzi, aby przyłączyli się do ruchu. Dzięki znajomościom w lewicowych wydawnictwach, syndykaliści zamieszczali tam swoje artykuły, gdzie dawali wykładnię nowej ideologii. Do włączenia się do ruchu zachęcano przede wszystkim: chłopów, emigrantów, młodych ludzi, robotników, rzemieślników, osoby wyrzucone z partii robotniczych, a także miejską bohemę, cyganerię, artystów i środowiska twórcze.
Ruch wyodrębnił się w końcu, w roku 1922, tworząc anarchosyndykalistyczne Międzynarodowe Stowarzyszenie Pracowników. Opierał się na przynależności robotników do dwóch związków zawodowych: zrzeszającego wytwórców z danego regionu (lokalnego) i zrzeszającego wytwórców z danej gałęzi gospodarki (zawodowego).
Okres schyłkowy.
Na powolny zanik ruchu anarchosyndykalistów złożył się szereg przyczyn. Rozrost ruchu pod koniec XIX i na początku XX wieku przyczynił się do zmniejszenia jego spójności. Niepowodzeniem skończyły się próby włączenia syndykalistów do II Międzynarodówki. Radykalizm pewnych grup i ich „postępowe” tezy skazały cały ruch na społeczną izolację. Powstawanie społeczeństwa obywatelskiego, tworzenie – obok związków zawodowych – stowarzyszeń spowodowało, że włączano się w akcje pozbawione silnego zabarwienia ideologicznego.
W Polsce.
Jedną z pierwszych osób, które popularyzowały idee anarchosyndykalizmu w Polsce oraz wśród polskiej emigracji, był Józef Zieliński. Współtworzył wiele inicjatyw społecznych w kraju i na emigracji. Był aktywnym działaczem Warszawskiego Koła Oświaty Ludowej i kluczową postacią paryskiego Towarzystwa Robotniczego „Solidarność”. Wraz z żoną stworzył Polski Uniwersytet Ludowy, współtworzył polską sekcję Ligi Wolnej Myśli. Opublikował kilkanaście broszur o mocnej wymowie społeczno-politycznej, redagował i wydawał pismo anarchistyczne „Najmita”, współpracował z Jeanem Gravem przy redagowaniu „Les Temps Nouveaux” – jednego z największych pism anarchistycznych we Francji. Po I wojnie światowej odszedł od anarchizmu. Jako urzędnik ministerialny działał na rzecz poprawy warunków pracy polskiego proletariatu.
W okresie międzywojennym ideologia anarchosyndykalizmu była obecna w Anarchistycznej Federacji Polski oraz niektórych oddziałach Związku Związków Zawodowych (ZZZ), gdzie działał m.in. Tomasz Pilarski. 13–14 marca 1938 odbył się IV Kongres ZZZ, który przyjął nową Deklarację Ideową, wykładnię polskiego syndykalizmu. Program związku postulował teraz bezklasowe społeczeństwo wytwórców, społeczny zarząd nad zakładami pracy, bezpartyjne związki zawodowe, strajk generalny jako metodę urzeczywistnienia celów związku i budowę nowego ustroju na podłożu polskim. Zarazem podkreślał swój patriotyzm głosząc troskę o los narodu i państwa, „budowanie nowego ustroju na podłożu polskim”, zachowanie niezależności od Międzynarodówek. Pomimo odwołań do patriotyzmu, owa deklaracja ideowa zbliżała związek coraz wyraźniej w stronę anarchosyndykalizmu.
II wojna światowa.
We wrześniu 1939 anarchosyndykaliści wzięli udział w obronie Warszawy, wstępując do tworzonych przez partię socjalistyczną ochotniczych batalionów. Na front wyruszył też 30-osobowy oddział utworzony przez członków warszawskiego ZZZ, wywodzących się ze środowiska dawnych zwolenników Piłsudskiego. O utworzeniu antyhitlerowskiej konspiracji ZZZ zaczęto rozmawiać w październiku tego samego roku. Lecz już podczas pierwszego spotkania doszło do kłótni, kiedy jeden z liderów ZZZ Stefan Szwedowski sprzeciwił się projektowi kontynuowania współpracy z anarchistami. Jędrzej Moraczewski nie uczestniczył w zebraniu, ponieważ zdecydował się pozostawać poza konspiracją. Postanowiono zatem powołać dwie organizacje: Związek Syndykalistów Polskich (ZSP), zrzeszający ludzi akceptujących instytucję państwa i Syndykalistyczną Organizację „Wolność” (SOW), w której znaleźli się przedwojenni anarchosyndykaliści. Oddziały bojowe obu organizacji miały okazywać sobie pomoc. Część anarchosyndykalistów trafiła również do konspiracji na terenach okupowanych przez Związek Radziecki. W lutym 1940 po rozbiciu przez NKWD działającego we Lwowie Rewolucyjnego Związku Niepodległości i Wolności, musieli uciekać na tereny okupowane przez Niemców.
SOW była organizacją liczącą prawdopodobnie kilkuset zaprzysiężonych członków w Warszawie, Kielcach, Niewachlowie, Jędrzejowie, Skarżysku, Częstochowie i Krakowie. Należeli do niej głównie robotnicy fabryczni i inteligenci. Kierownictwo stanowił Komitet Centralny tworzony przez Zofię Hajkowicz-Brodzikowską, Wiesława Protschke, Jerzego Leszczyńskiego, Zygmunta Dymka i Kazimierza Zielińskiego. Dysponowano własną drukarnią, wydawano w Warszawie dwutygodnik „Walka Ludu” z poradnikiem wojskowym „Towarzysz Pancerny” i broszury programowe, a w Kielcach „Rewolucyjną Agencję Prasową”. Publicystyka organizacji była jednoznacznie antypaństwowa. Zarządzanie uspołecznionymi przedsiębiorstwami miało przejść w ręce rad zakładowych, a w miejsce państwowej administracji proponowano federację wolnych gmin. Władza byłaby sprawowana przez zebrania mieszkańców i delegatów z wiążącymi mandatami. Uspołeczniony miał być przemysł, handel, surowce, ziemia, banki i domy czynszowe. Armię miały zastąpić milicje ludowe. O policji pisano w następujący sposób: „Nie widzimy żadnej różnicy między aparatami policyjnymi pod wszystkimi szerokościami i długościami geograficznymi. Gdzie jest aparat policyjny, tam jest przywilej i ucisk, a z drugiej strony nędza i krzywda”.
Działalność bojowa przybrała największe rozmiary w Kielcach, gdzie dowodzony przez Stanisława Janysta oddział partyzancki SOW przeprowadzał napady na pociągi i posterunki żandarmerii. W maju 1943 anarchosyndykalistyczne oddziały wojskowe podporządkowały się Armii Krajowej, co uzasadniono potrzebą jedności w walce z nazizmem. Poprawnie układała się współpraca SOW z ZSP. Kiedy 5 lutego 1944 policja niemiecka po kilkugodzinnym oblężeniu zlikwidowała drukarnię SOW w Warszawie, ZSP oddała do dyspozycji anarchosyndykalistów jedną z własnych drukarni. 
Najważniejszym wydarzeniem w dziejach opisywanych organizacji było niewątpliwie Powstanie warszawskie. Członkowie SOW i ZSP walczyli w dwóch dzielnicach miasta. Na Starówce już 1 sierpnia 1944 została sformowana Samodzielna 104 Kompania Syndykalistów ZSP/AK, licząca 280 żołnierzy. Byli jedynym oddziałem w dzielnicy, który posiadał własną wytwórnię broni, szpital, piekarnię, własny transport żywności i leków. Kuchnia kompanii wydawała darmowe posiłki dla ludności cywilnej. Kontynuowano też druk „Iskry” i „Sprawy”. Podczas powstania część żołnierzy 104. kompanii ZSP nosiło czerwono-czarne opaski na rękawie oraz czasem na hełmie(na drugim rękawie była opaska w barwach narodowych). Opaski syndykalistyczne występowały jednak tylko u części żołnierzy 104 kompanii(nie miał jej i nie wspomina o nich Stanisław Komornicki z 2 plutonu szturmowego w książce "Na barykadach Warszawy") jako że był to oddział zbiorczy podobnie jak wiele innych w powstaniu warszawskim). Anarchosyndykalistyczne opaski spowodowały konflikt z żandarmerią AK, żądającą zaprzestania ich noszenia i zmiany nazwy oddziału na 104. kompanię AK Kompania syndykalistów broniła kilku barykad, a jej żołnierzy wysyłano na najbardziej zagrożone punkty oporu. Po 32 dniach walki przy życiu pozostało zaledwie 70-80 członków kompanii. 2 września byli ostatnim oddziałem, który kanałami wycofał się z dzielnicy.
Pod koniec sierpnia utworzono w dzielnicy Śródmieście Brygadę Syndykalistyczną, do której wstąpili członkowie SOW, ZSP i uratowani z getta członkowie Anarchistycznej Federacji Polski (AFP), wcześniej walczący w oddziałach AK i Polskiej Armii Ludowej (PAL). Czarno-czerwoną flagę uznano za oficjalną barwę oddziału. 2 września dołączyły do nich niedobitki Kompanii Syndykalistów ZSP i grupa węgierskich Żydów. Stan osobowy brygady wzrósł do 256 ludzi. Utworzono kolegialne kierownictwo w ramach Syndykalistycznego Porozumienia Powstańczego (SPP), w którym przewagę uzyskali anarchosyndykaliści (Tomasz Pilarski, Edward Wołłonciej, Paweł Lew Marek). Wydawano gazetę „Syndykalista”, której redaktorem był Paweł Lew Marek, przedwojenny sekretarz krajowy AFP. Dowództwo AK powierzyło brygadzie jedną z barykad do obrony. W połowie września z inicjatywy SOW odbyła się konferencja z udziałem partii lewicowych oraz stalinowskiej Polskiej Partii Robotniczej (PPR). Anarchosyndykaliści próbowali przekonać pozostałych do swojej „Platformy ruchu zawodowego w Polsce” i zasad demokracji bezpośredniej. Bezskutecznie.
Polska Ludowa.
Z ocalałych anarchistów i najbardziej zaufanych działaczy SOW utworzono pod koniec 1945 tajną Federację Polskich Anarcho-Syndykalistów (FPAS). Członkowie tej niewielkiej organizacji wstępowali do partii politycznych i związków zawodowych, żeby tam prowadzić wolnościową propagandę. Założono legalną spółdzielnię wydawniczą „Słowo” w Łodzi, która do 1949 publikowała książki Piotra Kropotkina. Członkowie dawnego ZZZ, któremu nie pozwolono na wznowienie działalności, zdobywali zaś mandaty w wyborach do rad zakładowych na Śląsku i w Łodzi, gdzie startowali jako kandydaci bezpartyjni. W latach 1945–1947 rząd zadecydował o odebraniu radom wszystkich uprawnień, przekazując je dyrekcjom i uległym wobec władz związkom zawodowym.
W latach 1947–1949 władze spacyfikowały ruch pracowniczy, opozycję polityczną wystrzelano lub powsadzano do więzień, a spółdzielnie upaństwowiono. Od 1950 obowiązywała ustawa „O karach za naruszenie socjalistycznej dyscypliny pracy”. Tylko w 1952 aresztowano na jej podstawie 2 tysiące robotników. FPAS rozwiązała się około 1950, nie widząc dalszej możliwości działania. W tym samym czasie dobiegła końca działalność kooperatywistów. Zamknięto prowadzoną przez nich Szkołę Spółdzielczości w Krakowie, rozwiązano Federacyjną Spółdzielnię Pracy „Portowiec” na wybrzeżu i krakowską Spółdzielnię „Czytelnik”, a czołowych przedstawicieli tego nurtu objęto zakazem publikowania. Przez następne 30 lat nie było w Polsce ruchu anarchistycznego. „Zagrożenie anarchosyndykalistyczną utopią” pojawiało się natomiast w wypowiedziach pierwszych sekretarzy partii komunistycznej, którzy straszyli nim przy okazji robotniczych strajków i demonstracji.
Współczesność.
Współcześnie największe anarchosyndykalistyczne organizacje działają w Hiszpanii w postaci Powszechnej Konfederacji Pracy (CGT) i CNT. Liczba członków w samym CGT wynosiła 100 000 w 2018. Regionami o największej liczbie zrzeszonych w CNT są: Madryt i okolice, Północ (kraj Basków), Andaluzja, Katalonia oraz Baleary. CNT sprzeciwia się modelowi wyborów związkowych i komitetów zakładowych, jest krytyczny wobec reform pracy oraz działań Unión General de Trabajadores (UGT) i Komisji Robotniczych (CC.OO.).
Obecnie największymi międzynarodowymi federacjami zrzeszającymi związki i organizacje o orientacji anarchosyndykalistycznej są Międzynarodowe Stowarzyszenie Robotników (IWA) oraz Czerwono-Czarna Koordynacja (RBC).
Współcześnie w Polsce do ideologii anarchosyndykalizmu odwołują się Ogólnopolski Związek Zawodowy „Inicjatywa Pracownicza” oraz Związek Syndykalistów Polski.
Przykłady współcześnie działających organizacji anarchosyndykalistycznych (poza wyżej wymienionymi):

</doc>
<doc id="190298" url="https://pl.wikipedia.org/wiki?curid=190298" title="Tadeusz Łomnicki">
Tadeusz Łomnicki

Tadeusz Łomnicki (ur. 18 lipca 1927 w Podhajcach, zm. 22 lutego 1992 w Poznaniu) – polski aktor teatralny i filmowy, reżyser teatralny, dramaturg, pedagog oraz założyciel i pierwszy dyrektor warszawskiego Teatru na Woli.
Dorobek artystyczny Łomnickiego obejmuje 82 role sceniczne, 51 ról filmowych, 26 ról w spektaklach teatru telewizji, 12 reżyserii teatralnych. Dwie spośród napisanych przez niego sztuk – „Noe i jego menażeria” i „Kąkol i pszenica” doczekały się realizacji. Uznawany za jednego z najwybitniejszych aktorów w historii polskiej kinematografii.
Życiorys.
Po ukończeniu Gimnazjum Handlowego w Dębicy (1942), przybył do Krakowa, gdzie łączył pracę zarobkową (robotnik kolejowy, praca w banku) z nauką gry na skrzypcach. W czasie II wojny światowej Łomnicki należał do Szarych Szeregów, później był żołnierzem Armii Krajowej. Po wkroczeniu w 1945 roku Armii Czerwonej do Krakowa wstąpił do Milicji Obywatelskiej, którą opuścił niespełna rok później, aby urzeczywistnić swoje artystyczne marzenia. W 1946 ukończył Studio Teatralne przy Starym Teatrze w Krakowie. W sezonie 1946/47 występował w Teatrze Miejskim w Katowicach. Po powrocie do Krakowa, w latach 1947–1949 występował w funkcjonujących wtedy Miejskich Teatrach Dramatycznych (Kraków), gdzie zadebiutował jako dramaturg (sztuka "Noe i jego menażeria"). Od 1949 grał w Warszawie, zaangażowany do Teatru Współczesnego. Od roku 1952 był w zespole Teatru Narodowego. W 1954 ukończył studia na Wydziale Reżyserskim PWST w Warszawie (dyplom w 1965). W 1957 ponownie przeszedł do zespołu Teatru Współczesnego i pozostał tam do 1974. Jako reżyser zadebiutował w 1965 na Małej Scenie Teatru Współczesnego. W 1969 został prorektorem, a w następnym roku rektorem warszawskiej PWST i był nim w latach 1970–1981. W 1976 założył i objął dyrekcję oraz kierownictwo artystyczne Teatru Na Woli. Zagrał tu m.in. Goyę w "Gdy rozum śpi" Vallejo w reżyserii Andrzeja Wajdy, Bukara w "Przedstawieniu „Hamleta” we wsi Głucha Dolna", Fantazego w "Fantazym" Słowackiego i Salieriego w "Amadeuszu" Shaffera. W 1981 zrezygnował z dyrekcji Teatru Na Woli, zakończył też drugą kadencję rektora PWST.
Kiedy ciężko zachorował, operację serca w Londynie zorganizował i zapłacił za nią Roman Polański, u którego później przez kilka miesięcy mieszkał w Paryżu. Choroba serca i operacja w Londynie spowodowały blisko dwuletnią przerwę w jego życiu zawodowym.
W roku 1984 przeszedł do zespołu aktorskiego Teatru Studio. Od roku 1988, niezwiązany etatowo z żadną sceną, występował nadal gościnnie w teatrach: Dramatycznym, Powszechnym i Współczesnym. Pisał także wiersze, nowele, eseje i wspomnienia („Spotkania teatralne”, 1984).
Tadeusz Łomnicki zagrał wiele ról filmowych – w takich produkcjach jak "Pokolenie", "Niewinni czarodzieje" i "Człowiek z marmuru" Andrzeja Wajdy, "Eroica" Andrzeja Munka, "Kontrakt" Krzysztofa Zanussiego, "Przypadek" i "Dekalog VIII" Krzysztofa Kieślowskiego oraz "Pan Wołodyjowski" i "Potop" Jerzego Hoffmana, gdzie zagrał postać pułkownika Michała Wołodyjowskiego.
W ostatnich miesiącach życia pochłaniała go praca nad szekspirowskim "Królem Learem" w Teatrze Nowym w Poznaniu. Zmarł na atak serca, w czasie jednej z prób do tej sztuki. Ostatnie jego słowa były słowami Leara: „Więc jakieś życie świta przede mną. Dalej, łapmy je, pędźmy za nim, biegiem, biegiem!”. Po jego śmierci Jan Kott napisał: "odszedł jeden z największych aktorów w jego pokoleniu. W Polsce i na świecie".
Pochowany w Alei Zasłużonych na cmentarzu Powązki Wojskowe w Warszawie (kwatera A30-tuje-14).
Życie prywatne.
Brat reżysera i scenarzysty Jana Łomnickiego, ojciec operatora filmowego Jacka Łomnickiego. Aktor był pięciokrotnie żonaty. Jego ostatnią żoną była Maria Bojarska.
Działalność polityczna.
W 1951 roku złożył deklarację o przystąpienie do Polskiej Zjednoczonej Partii Robotniczej. (Jego piąta żona Maria Bojarska w książce "Król Lear nie żyje" wspomina o zaświadczeniu, z którego wynika, że należał do partii już w 1948 roku). Początkowo odmawiano mu zgody na wstąpienie do partii z powodu jego AK-owskiej przeszłości, której zresztą nie ukrywał. W grudniu 1971 roku zasiadł w Prezydium VI Zjazdu PZPR, a na jego zakończenie został zastępcą członka Komitetu Centralnego PZPR. Na VII Zjeździe, w grudniu 1975 roku, ponownie na VIII Zjeździe w 1980 roku oraz po Nadzwyczajnym IX Zjeździe PZPR w lipcu 1981 r. Łomnicki był wybierany członkiem KC PZPR. Po wprowadzeniu stanu wojennego oddał legitymację członkowską (17 XII 1981 roku). Mimo propozycji: najpierw Mieczysława Rakowskiego, a po 1989 roku – Lecha Wałęsy, do świata polityki nie wrócił. Od 1974 był także członkiem Prezydium Zarządu Głównego Towarzystwa Przyjaźni Polsko-Radzieckiej.
Ocena kariery aktorskiej.
Był aktorem o nieograniczonych, jak pisano, możliwościach wyrazu i umiejętnościach przeistaczania się. Do historii teatru przeszły jego role Orestesa w "Ifigenii w Taurydzie" Goethego, Artura Ui w "Karierze Artura Ui" Brechta, Solonego w "Trzech siostrach" Czechowa, Łatki w "Dożywociu" Fredry, Kapitana Edgara w "Play Strindberg" Dürrenmatta w reżyserii Andrzeja Wajdy – wszystkie w Teatrze Współczesnym, a także jego Prysypkin w "Pluskwie" Majakowskiego w Teatrze Narodowym oraz Horodniczy w "Rewizorze" Gogola i Sager w "Stalinie" Salvatore’a w Teatrze TV.
Nagrody i upamiętnienie.
Laureat Nagrody im. Tadeusza Boya-Żeleńskiego (1963) za rolę Artura Uli w Teatrze Współczesnym w Warszawie. 22 lipca 1968 otrzymał nagrodę państwową I stopnia.
Dwukrotny laureat Nagrody im. Aleksandra Zelwerowicza – przyznawanej przez redakcję miesięcznika „Teatr”. Najpierw otrzymał ją w pierwszej edycji nagrody, za sezon 1984/1985, za rolę Krappa w przedstawieniu "Ostatnia taśma Krappa" Samuela Becketta w Teatrze Studio w Warszawie. Natomiast drugi raz otrzymał ją pośmiertnie, za sezon 1991/1992, za rolę Icyka Sagera w przedstawieniu „Stalin” Gastona Salvatore’a w Teatrze TV.
Jego imieniem w 1996 roku nazwano warszawski Teatr Na Woli, a w 2002 roku Teatr Nowy w Poznaniu. W ankiecie tygodnika „Polityka” przeprowadzonej w 1998 roku czytelnicy tego tygodnika uznali go za największego polskiego aktora XX wieku.

</doc>
<doc id="190300" url="https://pl.wikipedia.org/wiki?curid=190300" title="Brojce (gmina)">
Brojce (gmina)

Brojce (dawniej "gmina Broniszewo") – gmina wiejska w północno-zachodniej Polsce, w północnej części województwa zachodniopomorskiego, w powiecie gryfickim, położona na Pobrzeżu Szczecińskim. Siedzibą gminy jest wieś Brojce.
Według danych z 31 grudnia 2016 r. gmina miała 3801 mieszkańców.
Miejsce w województwie (na 114 gmin):
powierzchnia 86., ludność 98.
Położenie.
Gmina Brojce znajduje się w północno-zachodniej Polsce, w woj. zachodniopomorskim, we wschodniej części powiatu gryfickiego.
Według danych z 1 stycznia 2009 powierzchnia miasta wynosi 117,97 km². Gmina stanowi 11,6% powierzchni powiatu.
Sąsiednie gminy:
Do 31 grudnia 1998 r. wchodziła w skład województwa szczecińskiego.
Miejscowości i podział administracyjny.
Gmina Brojce utworzyła 11 jednostek pomocniczych gminy, będących sołectwami.
Demografia.
Według danych z 31 grudnia 2016 r. gmina miała 3801 mieszkańców. Gminę zamieszkuje 6,2% ludności powiatu gryfickiego.
Dane z 31 grudnia 2016 r.
Przyroda i turystyka.
Gmina leży na Równinie Gryfickiej. Przez rzekę Mołstowę (dopływ Regi) prowadzi szlak kajakowy. Tereny leśne zajmują 19% powierzchni gminy, a użytki rolne 72%.
Transport.
Przez gminę prowadzi droga wojewódzka nr 105, łącząca Brojce z Gryficami (12 km) i ze skrzyżowaniem z drogą krajową nr 6 w Skrzydłowie (10 km).
Obecnie na terenie gminy nie ma czynnej stacji kolejowej – najbliższe znajdują się w Gryficach, Trzebiatowie oraz w Gąbinie (2,5 km od Żukowa).
W gminie czynny jest 1 urząd pocztowy w Brojcach (nr 72-304).
Historia kolei wąskotorowej.
Gmina Brojce została objęta połączeniem Gryfickiej Kolei Wąskotorowej w 1898 r. po wybudowaniu wąskotorowej linii kolejowej z Gryfic Wąsk. przez Tąpadły do Dargosławia. W 1900 r. zmieniono szerokość toru z 750 na 1000 mm. W 1907 r. linię przedłużono do Trzebiatowa Wąsk., a do 1913 r. jeszcze do Niechorza. W 1899 r. połączono Tąpadły ze Skrzydłowem, a zarazem połączono Gryficką Kolej Wąskotorową z Kołobrzeską Koleją Wąskotorową. W 1961 r. przestały kursować pociągi do Kołobrzegu. Do 1962 r. kursowały pociągi pasażerskie na trasie Gryfice – Gościno, a do 1966 r. w skróconej relacji do Rymania. Na pozostałych liniach pozostał ruch towarowy który przez długie lata, do 1990 r. odgrywał jeszcze dużą rolę. Później, do 1995 r. odbywały się coraz mniejsze przewozy na trasie Rymań – Tąpadły. W 1991 r. zamknięto odcinek Trzebiatów Wąsk.- Dargosław, a w 1996 r. z Dargosławia do Gryfic Wąsk. Odcinek Tąpadły – Skrzydłowo – Resko Płn. do 1996 r. służył do przewozu taboru na naprawy do Reska. Cała sieć straciła spójność w czerwcu 1999 r. gdy zdemontowano przęsła torów na przejazdach kolejowych w ciągu szosy E28 w Wicimicach, Rymaniu i Ramlewie. W okolicach Gościna (układ torowy stacji, linia w kierunku Sławoborza i częściowo linia w kierunku Rymania) oraz tory na odcinku Skrzydłowo – Tąpadły zdemontowano na przełomie lat 2006/2007.
Oświata.
Na terenie gminy funkcjonuje Szkoła Podstawowa w Brojcach oraz Szkoła Podstawowa w Dargosławiu.
Kultura i sport.
Na terenie gminy funkcjonuje Gminna Biblioteka Publiczna w Brojcach. Życie społeczne i kulturalne w gminie skupia się głównie wokół szkół, Biblioteki Gminnej, drużyn OSP, Kół Gospodyń Wiejskich. W Brojcach znajduje się Izba Muzealna prowadzona przez Stowarzyszenie Historyczne "Pamięć i Tożsamość", w której gromadzone są artefakty związane z historią gminy Brojce.
W gminie Brojce działa klub piłkarski LKS Wicher Brojce (północna grupa szczecińskiej klasy okręgowej).
Religia.
Teren gminy obejmuje parafia rzymskokatolicka pw. Najświętszego Serca Pana Jezusa w Brojcach.
Bezpieczeństwo.
Teren gminy patrolują dzielnicowi z Komendy Powiatowej Policji w Gryficach.
Na terenie gminy działa 5 jednostek Ochotniczej Straży Pożarnej (Brojce, Dargosław, Kiełpino, Darżewo, Tąpadły), w tym jedna włączona w skład krajowego systemu ratowniczo-gaśniczego (Brojce). Akcje wspomaga Komenda Powiatowa Państwowej Straży Pożarnej w Gryficach dysponująca specjalistycznym sprzętem.
Administracja.
Wójtowie Gminy Brojce:
W 2016 r. wykonane wydatki budżetu gminy Brojce wynosiły 16,5 mln zł, a dochody budżetu 16,5 mln zł. Zobowiązania samorządu (dług publiczny) według stanu na koniec 2016 r. wynosiły 8,1 mln zł, co stanowiło 48,9% poziomu dochodów.
Gmina Brojce jest obszarem właściwości Sądu Rejonowego w Gryficach i Sądu Okręgowego w Szczecinie. Gmina (właśc. powiat gryficki) jest obszarem właściwości miejscowej Samorządowego Kolegium Odwoławczego w Szczecinie.
Gmina Brojce należy do Unii Miast i Gmin Dorzecza Regi oraz Celowego Związku Gmin R-XXI.
Polityka.
Mieszkańcy gminy Brojce razem z mieszkańcami gminy Płoty wybierają 4 radnych do Rady Powiatu Gryfickiego i radnych do Sejmiku Województwa Zachodniopomorskiego w okręgu nr 2. Posłów na Sejm wybierają z okręgu wyborczego nr 41, senatora z okręgu wyborczego nr 98, a posłów do Parlamentu Europejskiego z okręgu wyborczego nr 13.

</doc>
<doc id="190302" url="https://pl.wikipedia.org/wiki?curid=190302" title="Rutter">
Rutter



</doc>
<doc id="190305" url="https://pl.wikipedia.org/wiki?curid=190305" title="Anarchizm bezprzymiotnikowy">
Anarchizm bezprzymiotnikowy

Anarchizm bezprzymiotnikowy – termin, który „odnosi się do ujednoliconej formy anarchizmu, czyli doktryny bez żadnych szczegółowych określeń, takich jak komunistyczny, kolektywistyczny czy indywidualistyczny. Według innych (...) to po prostu postawa akceptująca współistnienie różnych szkół anarchistycznych”.
Historia.
Autorem pojęcia (hiszp. „anarquismo sin adjetivos”) był urodzony na Kubie Fernando Tarrida del Mármol, który po raz pierwszy użył go w listopadzie 1889 r. w Barcelonie. Swoje zastrzeżenia kierował pod adresem komunistycznych i kolektywistycznych anarchistów hiszpańskich, którzy spierali się wówczas o zalety obydwu teorii. „Bezprzymiotnikowy anarchizm” był próbą wprowadzenia większej tolerancji pomiędzy różnymi kierunkami anarchistycznymi i podkreślał fakt, że anarchiści nie powinni nikomu narzucać wcześniej obmyślonego planu funkcjonowania gospodarki – nawet w teorii. Poglądy ekonomiczne anarchistów powinny mieć „drugorzędne znaczenie” wobec obalenia kapitalizmu i państwa, a swobodne eksperymentowanie winno stać się jedyną regułą wolnego społeczeństwa.
Podczas gdy w Hiszpanii trwał spór pomiędzy anarchokolektywistami a anarchokomunistami, w USA podobnie było z anarchokolektywistami i anarchoindywidualistami. Analogiczne próby pogodzenia tych ruchów podjęli anarchiści czy anarchistki w rodzaju Voltairine de Cleyre.
Stanowisko teoretyczne znane jako bezprzymiotnikowy anarchizm było więc jednym z produktów ubocznych szeroko zakrojonych dyskusji w obrębie samego ruchu anarchistycznego. Korzenie sporu tkwią w przemianach anarchokomunizmu po śmierci Bakunina w 1876 r. Pomiędzy anarchokolektywizmem i anarchokomunizmem było wiele podobieństw (o czym można się przekonać czytając słynną pracę Jamesa Guillaume "O budowaniu nowego porządku społecznego"), kolektywiści w istocie uważali, że ich system ekonomiczny będzie ewoluował w kierunku wolnego komunizmu), ale komunistyczni anarchiści rozwinęli, pogłębili i wzbogacili dzieło Bakunina, tak samo jak Michaił Bakunin rozwinął, pogłębił i wzbogacił dzieło Proudhona.

</doc>
<doc id="190306" url="https://pl.wikipedia.org/wiki?curid=190306" title="Philip José Farmer">
Philip José Farmer

Philip José Farmer (ur. 26 stycznia 1918 w Terre Haute, zm. 25 lutego 2009 w Peorii) – amerykański pisarz science fiction i fantasy.
W wielu utworach Farmera pojawiają się znane postacie literackie (jak Tarzan, Doc Savage, Sherlock Holmes) i historyczne. Przykładem tego typu utworów jest "The Other Log of Phileas Fogg", będący uzupełnieniem powieści "W osiemdziesiąt dni dookoła świata" Jules’a Verne’a.
Najsłynniejszy cykl pisarza, "Świat Rzeki", przywołuje m.in. postaci Richarda F. Burtona, Hermanna Göringa czy Marka Twaina w dziwacznym życiu pozagrobowym, w którym wszyscy żyjący kiedykolwiek ludzie zostali równocześnie ożywieni w jednej dolinie rzeki rozciągającej się na całą planetę.
Farmer pod pseudonimem Kilgore Trout wydał powieść "Venus on the Half-Shell". Kilgore Trout to nazwisko fikcyjnego pisarza pojawiającego się w utworach Kurta Vonneguta.
Twórczość.
Świat Rzeki ("Riverworld").
Krótkie opowiadania:
We wczesnych latach 90. autor zdecydował wprowadzić Świat Rzeki do kanonu zapraszając do współpracy wielu znanych autorów. Zostały wydane tylko dwa tomy:
Fan fiction.
Niektóre opowiadania rozgrywające się w Świecie Rzeki – napisane przez fanów serii – są publikowane na oficjalnej stronie internetowej Philipa Jose Farmera.

</doc>
<doc id="190308" url="https://pl.wikipedia.org/wiki?curid=190308" title="Jan Vermeer van Delft">
Jan Vermeer van Delft



</doc>
<doc id="190314" url="https://pl.wikipedia.org/wiki?curid=190314" title="Architektura secesji">
Architektura secesji

Architektura secesji – kierunek w architekturze, który rozwijał się w latach 1890–1925, lecz zasadniczy rozkwit trwał od około 1905. Secesja była rezultatem poszukiwań wyzwolenia formy budynku z czystego naśladownictwa dawnych epok (historyzmu) i wytworzenia nowego stylu. 
W Polsce secesja przyjęła się nieco wcześniej niż w większości krajów Europy, głównie ze względu na wpływy architektury niemieckiej, austriackiej i francuskiej. Kraje te jako pierwsze wykształciły ten styl, a Polska będąca pod ich wpływem przejęła bardzo szybko nowe trendy, szybciej niż reszta Europy. Szybciej też odeszła od tego stylu na rzecz modernizmu. Nie wykształciła jednak typowego stylu secesji, a budowle z tego okresu przypominają bardziej neobarok.
Nazwa.
Okres secesji w architekturze jest bardzo różnie określany w poszczególnych krajach, jednak nazwano go prawie równocześnie z powstaniem stylu. Popularna w Polsce nazwa "secesja", używana także m.in. w Austrii ("Sezession") wywodzi się z nazw grup artystycznych: "secesji wiedeńskiej" i "monachijskiej". W Niemczech i krajach skandynawskich używa się raczej nazwy "Jugendstil" („styl młodzieżowy”), we Francji "Art nouveau" („nowa sztuka”), w Hiszpanii i Włoszech mówi się o "modernismo" (nie mylić z modernizmem). W Wielkiej Brytanii nowy styl propagował ruch artystyczny Arts and Crafts. Wszelkie te lokalne prądy dotyczą jednak zasadniczo, oceniając z perspektywy XXI w., jednego zjawiska.
Historia.
Źródła stylu secesyjnego.
Najwcześniej tendencje do wysublimowania się nowego stylu pojawiły się we Francji, częściowo pod wpływem École des beaux-arts, Viollet-le-Duca. Niektórzy doszukują się źródeł "art nouveau" w prezentowanej przez niego i przez Anglika Williama Morrisa odmianie neogotyku. Dalszymi czynnikami, które zapoczątkowały rozwój nowej architektury były racjonalistyczne nurty filozoficzne oraz zetknięcie się z japońską grafiką i kaligrafią. Awangardowa dążność do postępu miała podłoże etyczne. Niejednorodność stylistyczna początkowej secesji wywodziła się stąd, że miała ona podłoże intelektualne, a nie formalno-artystyczne. Secesja była owocem kultury swoich czasów.
Wykształcenie się stylu na przełomie XIX i XX wieku.
Ogniska rozwoju architektury secesyjnej wytworzyły się w kilkunastu dużych miastach Europy o tradycjach artystycznych. Secesja szybko staje się modna, a jej elementy pojawiają się w historyzującym budownictwie przełomu XIX i XX w.
Schyłek.
U schyłku drugiej dekady XX w. pojawia się, szczególnie w architekturze domów towarowych, redukcyjna odmiana secesji, w której wielkim przeszkleniom i płaszczyznom towarzyszą stosunkowo proste i rygorystycznie rozmieszczone pilastry, zaś ornament koncentruje się na zwieńczeniu i wejściu do budynku. Po 1918 secesja w architekturze stopniowo zanika, stapiając się z eklektycznym "stylem 1920", łączącym w sobie klasycyzm, neobarok i wczesny modernizm.
Po I wojnie światowej secesja, która już wcześniej wydawała się przeżytkiem, spotykała się prawie wyłącznie z surową krytyką ze strony ówczesnej awangardy. Wielu architektów, którzy tworzyli początkowo w stylu secesyjnym, stało się radykalnymi zwolennikami funkcjonalizmu.
Secesja w porównaniu z innymi stylami była jedynie epizodem w historii architektury, lecz doprowadziła do trwałych przekształceń w pojmowaniu roli architektury i sposobie projektowania.
Cechy architektury secesyjnej.
Secesja stanowiła próbę stworzenia nowego stylu bez odniesienia do historii, lecz wyłącznie na podstawie motywacji estetycznej i natchnienia twórcy. Ten sposób tworzenia spotkał się z silną krytyką wielu współczesnych, podkreślających, że wcześniejsze style powstawały w inny sposób – rzekomo drogą ewolucji wynikającej z czynników środowiskowych.
Secesję cechowała forma stosunkowo abstrakcyjna, lecz jednocześnie o bogatej ornamentyce. Poza czołowymi architektami, wyznaczającymi rozwój kierunku, styl ograniczał się zasadniczo do zdobnictwa, sprawy funkcji i konstrukcji pozostawiając inżynierom budowlanym. Szczególnie jest to widoczne w budownictwie mieszkaniowym, gdzie rozwiązania urbanistyczne i rzuty mieszkań pozostały zgodne z praktyką XIX w. Budynki użyteczności publicznej, choć wykazujące się innowacyjnością, korzystały z wątków romantycznych i elementów zarówno neoromańskich, jak i neogotyckich.
Respekt wobec natury przejawiał się w ornamencie i strukturze budynku. Ornament secesyjny miał nie tylko podkreślać konstrukcję i tektonikę budynku, lecz także stanowił symboliczne przedstawienie jego funkcji. Wśród ornamentyki secesyjnej pojawiają się stylizowane formy roślinne, postacie i maski długowłosych kobiet, formy przypominające niekiedy draperie lub skórę, reliefy wypełniają niekiedy całą powierzchnię ścian zewnętrznych. Elewacje posiadają ciągłą i płynnie przechodzącą powierzchnię, widoczne jest zamiłowanie do miękkich i krzywych linii i wyobleń. Ornament obejmuje także detale wykończenia budynku, takie jak klamki czy balustrady schodów.

</doc>
<doc id="190318" url="https://pl.wikipedia.org/wiki?curid=190318" title="Philip Jose Farmer">
Philip Jose Farmer



</doc>
<doc id="190319" url="https://pl.wikipedia.org/wiki?curid=190319" title="Samuel Clemens">
Samuel Clemens



</doc>
<doc id="190320" url="https://pl.wikipedia.org/wiki?curid=190320" title="UEFA Intertoto Cup">
UEFA Intertoto Cup



</doc>
<doc id="190323" url="https://pl.wikipedia.org/wiki?curid=190323" title="Piotr Kubatkin">
Piotr Kubatkin

Piotr (Nikołajewicz) Kubatkin (ros. Пётр Николаевич Кубаткин, ur. w listopadzie 1907 we wsi Kolbierowski Rudnik w ówczesnej guberni jelizawetgradzkiej (obecnie obwód kirowohradzki), zm. 27 października 1950) – generał porucznik, oficer radzieckich organów bezpieczeństwa i wywiadu, m.in. od czerwca do września 1946 roku szef I Zarządu (wywiad zagraniczny) Ministerstwa Bezpieczeństwa Państwowego ZSRR.
Życiorys.
Zanim wstąpił do organów bezpieczeństwa, od 1921 do 1927 roku pracował w kopalni, następnie od 1927 do 1929 roku działał w Komsomole.
Do organów bezpieczeństwa wstąpił we wrześniu 1929 i do 1932 służył w pogranicznych wojskach ("PO") przy Zjednoczonym Państwowym Zarządzie Politycznym (OGPU). Następnie od 1932 do 1937 roku służył w oddziałach wojsk OGPU (od 1934 Głównego Zarządu Bezpieczeństwa Państwowego) obwodu odeskiego. 22 marca 1936 mianowany młodszym porucznikiem bezpieczeństwa państwowego. W 1937 roku ukończył główną szkołę Ludowego Komisariatu Spraw Wewnętrznych i rozpoczął pracę w centralnych organach NKWD ZSRR; od 25 lipca 1938 porucznik, od 4 kwietnia 1939 starszy porucznik, a od 13 czerwca 1939 starszy major bezpieczeństwa państwowego. W 1939 roku sekretarz Głównego Zarządu Bezpieczeństwa Państwowego NKWD, a w latach 1939–1941 stał na czele zarządu bezpieczeństwa państwowego obwodu moskiewskiego, zaś od sierpnia 1941 do 1946 roku, obwodu leningradzkiego (Głównego Zarządu Bezpieczeństwa Państwowego-Ludowego Komisariatu Bezpieczeństwa Państwowego) (od 31 lipca do 23 sierpnia 1941 szef 3 Wydziału Specjalnego NKWD ZSRR), od 14 lutego 1943 komisarz bezpieczeństwa państwowego III rangi, a od 9 lipca 1945 generał porucznik. Następnie w lipcu 1946 zastąpił na stanowisku szefa "I Zarządu" (wywiad) Ministerstwa Bezpieczeństwa Państwowego, majora bezpieczeństwa państwowego Pawła Fitina. Od września 1946 do 1949 roku pełnił służbę szefa MGB obwodu charkowskiego.
23 lipca 1949 roku aresztowany w związku z tzw. "sprawą leningradzką", 27 października 1950 skazany na śmierć przez Wojskowe Kolegium Sądu Najwyższego ZSRR pod zarzutem udziału w kontrrewolucyjnej organizacji destrukcyjnej i rozstrzelany. Jego prochy złożono na Cmentarzu Dońskim. 26 maja 1954 został pośmiertnie zrehabilitowany.
Odznaczenia.
I 3 inne medale.

</doc>
<doc id="190325" url="https://pl.wikipedia.org/wiki?curid=190325" title="Łysobyki">
Łysobyki

Łysobyki – wieś sołecka w Polsce położona w województwie mazowieckim, w powiecie wołomińskim, w gminie Tłuszcz.
W 2011 roku wieś miała 186 mieszkańców.
Historia.
W latach 1975–1998 miejscowość administracyjnie należała do województwa ostrołęckiego.

</doc>
<doc id="190326" url="https://pl.wikipedia.org/wiki?curid=190326" title="Szwajcarski Nóż Oficerski">
Szwajcarski Nóż Oficerski



</doc>
<doc id="190329" url="https://pl.wikipedia.org/wiki?curid=190329" title="Sojuz TM-5">
Sojuz TM-5

Sojuz TM-5 – radziecki załogowy lot kosmiczny, stanowiący piątą ekspedycję na stację kosmiczna Mir w ramach programu Interkosmos. Aleksandyr Aleksandrow został pierwszym Bułgarem na pokładzie radzieckiej stacji kosmicznej (misja Sojuz 33 nie zdołała zacumować do stacji Salut 6).
Przebieg misji.
Lot bułgarskiego kosmonauty w programie Interkosmos przebiegł według jawnego scenariusza. Aleksandr Aleksandrow
37-letni major lotnictwa, dziewięć lat wcześniej był rezerwowym innego kosmonauty Georgija Iwanowa, któremu nie udało się zrealizować w całości programu lotu. W czasie pobytu na stacji kosmicznej Mir kosmonauta bułgarski przeprowadził czterdzieści doświadczeń, posługując się dziewięcioma urządzeniami przygotowanymi przez specjalistów z Bułgarii. Oprócz aparatury naukowe-badawczej, w tym przeznaczonej do teledetekcji, również żywność zabrana na pokład trzyosobowego Sojuza pochodziła z Bułgarii. Przygotowano ją w Centralnym Laboratorium Kriobiologii i Liofilizacji w Sofii. Powrót nastąpił 17 września 1988 roku w statku Sojuz TM-4.
Start misji przyspieszono o dwa tygodnie, aby poprawić warunki oświetleniowe dla eksperymentu astronomicznego "Rożen". 5 września Władimir Lachow i Abdul Ahad Mohmand odłączyli się od stacji, odrzucili moduł orbitalny Sojuza i rozpoczęli przygotowania do wejścia w atmosferę nie wiedząc, że komputer pokładowy uruchomił oprogramowanie dokowania dla bułgarskiej misji z czerwca. Nie doszło do odpalenia w wyznaczonym czasie silników hamujących, gdyż podczerwony czujnik horyzontu nie mógł potwierdzić, że statek osiągnął właściwe położenie. Siedem minut po przewidzianym czasie czujnik poinformował o prawidłowym położeniu kapsuły i komputer pokładowy uruchomił silnik, lecz Lachow wyłączył go po trzech sekundach. Drugie odpalenie silnika trzy godziny później trwało tylko sześć sekund. Lachow natychmiast spróbował ręcznie sprowadzić statek z orbity, lecz komputer wyłączył silnik po 60 sekundach. Kosmonauci zostali zmuszeni do pozostania na orbicie przez kolejną dobę w ciasnym pomieszczeniu, z minimalnymi zapasami wody i żywności i bez żadnych instalacji sanitarnych. Nie byli w stanie powrócić na Mir, nawet gdyby posiadali dostateczne zapasy paliwa, gdyż system dokujący odrzucili wraz z modułem orbitalnym. Kapsuła powróciła ostatecznie na Ziemię 7 września. Od tej pory moduł orbitalny był odrzucany dopiero po udanym odpaleniu silników hamujących, tak jak to robiono podczas lotów kapsuł drugiej generacji.

</doc>
<doc id="190330" url="https://pl.wikipedia.org/wiki?curid=190330" title="Kamionka (powiat lubartowski)">
Kamionka (powiat lubartowski)

Kamionka – miasto w Polsce, położone w województwie lubelskim, w powiecie lubartowskim, na Wysoczyźnie Lubartowskiej. Siedziba miejsko-wiejskiej gminy Kamionka. Leży w historycznej Małopolsce, w ziemi lubelskiej.
Prywatne miasto szlacheckie, lokowane ok. 1450–1458. W drugiej połowie XVI wieku Kamionka leżała w powiecie lubelskim, w województwie lubelskim. Prawa miejskie utraciła 13 stycznia 1870 r.. Miejscowość uzyskała ponownie status miasta 1 stycznia 2021 r..
1874–1954 siedziba gminy Kamionka, 1954–1972 gromady Kamionka, a od 1973 ponownie gminy Kamionka. W latach 1975–1998 miejscowość należała administracyjnie do województwa lubelskiego.
Historia.
Najstarsza zachowana wzmianka o mieście Camon’ka pochodzi z 1415 roku.
W 1450 r. Jan z Oleśnicy za zgodą króla Kazimierza IV Jagiellończyka przekształcił system prawny miasta z prawa polskiego na niemieckie, co bardzo poprawiło sytuację ekonomiczną i prawną mieszkańców.
W 1656 r. Kamionka została splądrowana i spalona przez wojska szwedzkie. Wtedy straciła m.in. dawne przywileje królewskie. Jacek Michałowski – ówczesny właściciel, starosta krzepicki, przywilejem Jana II Kazimierza z 1659 r. przywrócił miastu prawo magdeburskie. Nękające miasteczko epidemie zdziesiątkowały ludność, a pożary w 1806 i 1845 r. zniszczyły jego zabudowania. Powstanie styczniowe było dla miasta wielkim ciosem: wielu mieszkańców zginęło w bitwach i potyczkach, wielu innych aresztowano i wywieziono na Syberię.
13 stycznia 1870 r. pozbawiono Kamionkę praw miejskich. Otrzymała status osady i stała się siedzibą gminy.
27 stycznia 2020 roku, Radni Rady Gminy Kamionka podjęli uchwałę w sprawie przeprowadzenia konsultacji społecznych, w przedmiocie odzyskania praw miejskich przez Kamionkę, które zakończyły się 16 marca 2020. 72,04% głosujących opowiedziało się za odzyskaniem praw miejskich, 12,73% przeciw, 14,60% wstrzymało się od głosu, 0,63% głosów nieważnych. Kamionka uzyskała ponownie status miasta 1 stycznia 2021 r.

</doc>
<doc id="190331" url="https://pl.wikipedia.org/wiki?curid=190331" title="Aspartam">
Aspartam

Aspartam – organiczny związek chemiczny, ester metylowy dipeptydu Asp-Phe. Na produktach spożywczych oznaczany jest kodem E951.
Stosowany jako sztuczny środek słodzący (słodzik) w produktach spożywczych, zwłaszcza takich, jak napoje niskokaloryczne, guma do żucia, drażetki odświeżające oddech. Można go też znaleźć w wielu wędlinach i rybach (zarówno w folii, jak i konserwach). Ostatnio coraz częściej pojawia się w produktach farmaceutycznych, np. w większości tabletek musujących. Jest też dostępny w formie tabletek, które można stosować zamiast cukru, pod kilkudziesięcioma nazwami handlowymi (m.in.: "NutraSweet, Equal, Sugar Free, Canderel"). W 2009 roku producent Ajinomoto zdecydował o zmianie nazwy swojego produktu na AminoSweet, aby zmienić negatywną reputację kojarzoną z dotychczasową nazwą. Jest też stosowany przez diabetyków (chorych na cukrzycę), podobnie jak wiele innych słodzików, nie wpływających na wytwarzanie insuliny po spożyciu.
Bezpieczeństwo.
Bezpieczeństwo stosowania aspartamu było przedmiotem wielu badań naukowych i licznych kontrowersji społecznych. Chemicznie aspartam jest estrem metylowym dipeptydu zbudowanego z dwóch reszt aminokwasowych – fenyloalaniny i kwasu asparaginowego. W organizmie człowieka rozkłada się on na te dwa naturalne aminokwasy, stąd długo wydawało się, że jego spożycie nie wiąże się z żadnym ryzykiem, oprócz osób chorych na fenyloketonurię, które nie metabolizują fenyloalaniny. Poza ww. aminokwasami podczas hydrolizy aspartamu powstaje też metanol (w ilości ok. 0,1 g na każdy gram spożytego aspartamu; jest to znacznie mniejsza ilość niż przyjmowana z różnych produktów spożywczych w codziennej diecie, np. soku pomidorowego, soku z winogron, czerwonego wina).
Decyzja FDA z 1974 roku o wstępnej akceptacji aspartamu była poprzedzona ponad 100 badaniami. W roku 1987 amerykańskie urzędy (GAO i FDA) opublikowały wyniki dodatkowych badań podjętych w celu zbadania zastrzeżeń co do bezpieczeństwa aspartamu. Stwierdzono, że zgłaszane efekty uboczne jego stosowania (np. bóle i zawroty głowy, wahania nastroju) były zwykle łagodne i nie miały w pełni potwierdzonego związku z konsumpcją aspartamu. Niemniej jednak stwierdzono, że u nielicznych osób może występować szczególna wrażliwość na ten związek.
Pod koniec lat 90. XX w. opublikowano wyniki kilku badań, które sugerowały występowanie związków między spożywaniem aspartamu i chorób takich jak nowotwory mózgu i układu limfatycznego. Nie ma jednak dowodów naukowych świadczących o tym, że aspartam powoduje nowotwory w ludzkim organizmie. Badania na dużych populacjach ludzi, jak i większość badań na zwierzętach, nie znalazły związku aspartamu z nowotworami. Podobnie inne zagrożenia dla zdrowia związane z używaniem słodzika, w obliczu dostępnego obecnie materiału naukowego, są uważane za minimalne lub nieistniejące.
Sugestie dotyczące związku z nowotworami pochodzą z trzyletnich badań na szczurach "European Ramazzini Foundation (ERF)" (wrzesień 2005) prowadzonych przez grupę badaczy z Bolonii, która określiła aspartam jako substancję rakotwórczą, chociaż więcej szczurów odżywianych aspartamem dożywało starości niż w próbie kontrolnej. Badania te zostały zrecenzowane przez Europejski Urząd ds. Bezpieczeństwa Żywności, który wytknął szereg błędów takich jak: brak dokładnych danych o wykorzystanych zwierzętach doświadczalnych (pożywienie, waga etc.), podawanie wysokich dawek aspartamu na kilogram masy ciała zwierzęcia, które nie są możliwe do konsumpcji. Nawet jeśli cały cukier w artykułach spożywczych zostałby zastąpiony aspartamem, to jego spożycie wynosiłoby około 10 mg/kg mc., przy dopuszczalnym limicie 40 mg/kg mc., podczas gdy w badaniach użyto dawek do 5000 mg/kg mc. Wytknięto, że szczury żyły do naturalnej śmierci, co jest niezgodne z wytycznymi badań nad rakotwórczością, ponieważ prowadzi to do porównania szczurów zmarłych w różnym wieku, a starzeniu towarzyszy powstawanie zmian. FDA otrzymała od RFA tylko część danych z badań o które prosiła i spotkała się z odmową dostarczenia do weryfikacji patologicznych preparatów szczurów. Późniejsza analiza danych z szeregu badań klinicznych wykazała, że "nie ma dowodu, że sacharyna i inne słodziki (głównie aspartam) zwiększają ryzyko wystąpienia nowotworów u człowieka".
Aspartam jest uważany za bezpieczny przez ponad 100 organizacji zajmujących się bezpieczeństwem żywności, wliczając w to EFSA, UK Food Standards Agency, Health Canada i Food Standards Australia New Zealand. National Cancer Institute uważa, że nie ma wyraźnych dowodów na związek aspartamu z rakiem.
W styczniu 2013 roku EFSA opublikowała wstępną analizę ponad 600 badań, konkludując, że aspartam jest bezpieczny. Analiza ta była krytykowana za niejasne kryteria wyboru badań i ich interpretację, a także za powiązania jej 13 (na 17) autorów z koncernami spożywczymi. W grudniu 2013 roku panel EFSA (powiększony o 2 naukowców w stosunku do poprzedniego panelu) opublikował 263-stronicową analizę, z której wynika, że aspartam w dawkach nie przekraczających 40 mg/kg mc. dziennie jest nieszkodliwy. Raport na zlecenie Departamentu Rolnictwa USA stwierdza, iż Dietary Guidelines Advisory Committee po przeanalizowaniu dostępnych metaanaliz zgadza się z EFSA co do dopuszczalnych dawek aspartamu. Zaznacza równocześnie, iż istnieją niespójne i ograniczone dowody na możliwy związek aspartamu z nowotworami krwi u mężczyzn oraz poronienia i zaleca dalsze badania w tej kwestii. Ponadto "z powodu bardzo ograniczonych dowodów nie można wysnuć żadnej konkluzji" o związku aspartamu z bólami głowy.
Chemia.
Chemicznie aspartam jest estrem metylowym dipeptydu składającym się z dwóch występujących naturalnie reszt aminokwasowych – fenyloalaniny i kwasu asparaginowego. W silnie kwaśnym lub alkalicznym środowisku, jakie występuje w różnych częściach układu pokarmowego człowieka, hydrolizuje on najpierw do wolnego dipeptydu i metanolu. Dipeptyd rozkłada się następnie na wolne aminokwasy, a metanol utlenia się do formaldehydu i kwasu mrówkowego.
Poniżej pH=3 aspartam hydrolizuje do dipeptydu aspartylo-fenyloalaniny, zaś powyżej pH=6 cyklizuje do formy diketopiperazyny.
Właściwości i użycie.
Atrakcyjność aspartamu jako słodzika wynika z faktu, że jest on ok. 180 razy bardziej słodki od cukru i przy tym jego kaloryczność, przy stężeniach dających wrażenie słodyczy, jest niemal zerowa. Smak aspartamu nie jest identyczny ze smakiem zwykłego cukru. Słodycz aspartamu jest odczuwana wolniej od słodyczy cukru, dłużej jednak jest zachowywana w ustach. Kombinacja aspartamu z innym słodzikiem, acesulfamem, w smaku jest nieodróżniana u większości ludzi od cukru.
Aspartam, ze względu na to, że w podwyższonych temperaturach rozkłada się na wolne aminokwasy, nie nadaje się do słodzenia wypieków. Czasami jednak podnosi się jego stabilność przez mieszanie z tłuszczami i maltodekstryną. Trwałość aspartamu w wodzie wzrasta ze zmniejszaniem się pH. W środowisku kwaśnym, które występuje w większości gazowanych napojów, trwałość aspartamu jest zadowalająca. Przy pH=4,3, jakie występuje w Coca Coli Light czas półtrwania aspartamu wynosi ok. 300 dni. W środowisku obojętnym (przy pH=7) czas półtrwania aspartamu wynosi już tylko kilka dni.
W produktach silnie aromatyzowanych grupy aminowe aspartamu mogą ulegać reakcji Maillarda z grupami aldehydowymi, występującymi często w związkach zapachowych, co powoduje zarówno utratę słodyczy, jak i przyjemnego zapachu tych produktów. Problem ten rozwiązuje się poprzez unikanie aldehydowych związków zapachowych lub zamienianie ich grup aldehydowych w acetalowe.
Wynalezienie i produkcja.
Aspartam został wynaleziony w 1965 r. przez Jamesa M. Schlattera pracującego dla firmy farmaceutycznej G.D. Searle &amp; Company. Schlatter otrzymał ten związek w ramach badań nad poszukiwaniem leków przeciwwrzodowych. Odkrył jego słodycz zupełnie przypadkowo, liżąc wbrew zasadom BHP swój własny palec ubrudzony tym związkiem. Po początkowych perturbacjach z legalizacją tego związku jako dodatku do żywności, rozpoczęto jego produkcję i sprzedaż na wielką skalę od 1981 r.
W 1985 r. firma G.D. Searle została przejęta przez koncern Monsanto i przyjęła nazwę NutraSweet Company, kontynuując produkcję aspartamu. Patent amerykański na jego produkcję wygasł w 1992 r. i od tej pory jego produkcją zajęło się kilka innych koncernów chemicznych, m.in. japońskie Ajinomoto, francuskie Merisant oraz Holland Sweetener Company.

</doc>
<doc id="190333" url="https://pl.wikipedia.org/wiki?curid=190333" title="Nosferatu wampir">
Nosferatu wampir

Nosferatu wampir (niem. "Nosferatu: Phantom der Nacht") – erefenowsko-francuski film grozy z 1979 roku, wyreżyserowany przez Wernera Herzoga. Film jest zarówno ekranizacją powieści "Dracula" Brama Stokera jak i remakiem filmu "Nosferatu – symfonia grozy" z 1922 roku.
Film Herzoga spotkał się z pozytywną oceną krytyki i połączył sukces artystyczny z komercyjnym.
Fabuła.
Wismar, XIX wiek. Jonathan Harker otrzymuje list od hrabiego Draculi z Transylwanii z prośbą o jak najszybszy przyjazd. Jego żona Lucy, mając złe przeczucia, początkowo nie zgadza się na wyjazd, jednak w końcu ulega. Wbrew pozorom to nie strach stanowi motyw przewodni filmu, lecz samotność. Wampir jest na wskroś ludzki; pragnie miłości i zrozumienia.

</doc>
<doc id="190337" url="https://pl.wikipedia.org/wiki?curid=190337" title="Unia Protestancka">
Unia Protestancka



</doc>
<doc id="190339" url="https://pl.wikipedia.org/wiki?curid=190339" title="Bergen auf Rügen">
Bergen auf Rügen

Bergen auf Rügen – miasto w Niemczech, w powiecie Vorpommern-Rügen, siedziba związku gmin Bergen auf Rügen w kraju związkowym Meklemburgia-Pomorze Przednie. Leży w centrum wyspy Rugii, na historycznym Pomorzu Zachodnim, liczy ok. 14 tys. mieszkańców (2008).
Toponimia i historia.
Niemiecka nazwa "Bergen" jest bezpośrednią adaptacją wcześniejszej słowiańskiej nazwy "Gora", zapisanej w takiej formie w 1232 roku. W języku polskim oddawana w formie "Góra", "Górsko Rańskie".
W średniowieczu wyspę zamieszkiwali słowiańscy Ranowie. W 1168 powstało księstwo rugijskie pozostające pod zwierzchnictwem Danii. Do 1325 pod władzą rodzimej dynastii Wisławiców, następnie część księstw zachodniopomorskich dynastii Gryfitów. W 1445 miał miejsce pożar miejscowości. W 1613 otrzymała prawa miejskie. Po wygaśnięciu dynastii Gryfitów i wojnie trzydziestoletniej od 1648 część Szwecji, następnie od 1815 w granicach Prus, a w 1871 Niemiec. W latach 1949-1990 część NRD.
1 stycznia 2011 do miasta przyłączono gminę Thesenvitz.
Komunikacja.
W mieście znajduje się stacja kolejowa.

</doc>
<doc id="190341" url="https://pl.wikipedia.org/wiki?curid=190341" title="Bergen a. Rügen">
Bergen a. Rügen



</doc>
<doc id="190343" url="https://pl.wikipedia.org/wiki?curid=190343" title="System filozoficzny">
System filozoficzny

System filozoficzny jest terminem funkcjonującym w co najmniej trzech znaczeniach:
Wyróżnia się dwie, wzajemnie się wykluczające, odmiany systemów: system zamknięty i system otwarty. 
Dla pierwszych dwóch znaczeń w obu przypadkach istotę myślenia systemowego przedstawić można w postaci następujących ośmiu tez wraz z ich rozwinięciami. 
Przeciwieństwem tak opisanego sposobu filozofowania jest filozofia analityczna. Analityczna i systemowa forma filozofowania są niewspółmierne w sensie wzajemnej nieredukowalności i nieprzekładalności. 
Są one niewspółmierne w dwóch dziedzinach: a) ontologii, która dla filozofów analitycznych jest dziedziną analizy (formalnologicznej bądź nieformalnologicznej) najogólniejszych pojęć wiążących się z pojęciem bytu, zaś filozofowie nieanalityczni skłonni są raczej utrzymywać, że badają sam byt, b) języka - mimo tego, że obydwie formy filozofowania posługują się pojęciem analizy, to dla filozofów analitycznych, najogólniej rzecz biorąc, znaczy ona tyle co przekład jednych wyrażeń na drugie za pomocą ściśle określonych metod rodem z logiki, zaś dla filozofów nieanalitycznych rozkład jakiegoś pojęcia na pojęcia mniej ogólne, przebiegający w nie zawsze jasno wyartykułowany, a przez to podlegający intersubiektywnej kontroli, sposób. Analiza nie jest tu ani uzależniona ani obiektywnie powiązana z językiem - najczęściej oparta jest na indywidualnym i osobowym doświadczeniu. 
Zadania stawiane filozofii w ramach ujęcia systemowego zawsze są maksymalistyczne. Celem filozofowania jest stworzenie, przez jednego autora, systemu, który odnosił się będzie do wszelkich, najbardziej znaczących w danym momencie historycznym form istnienia. Przeciwstawnym względem niego jest ujęcie analityczne postulujące minimalistyczny punkt wyjścia i rozwiązywanie drobnych problemów przez poszczególnych filozofów. Pozostaje z tym w ścisłym związku forma ujmowania zagadnień filozofii. Z jednej strony będzie nią system, który niekiedy przybiera postać syntezy, z drugiej zaś analiza badany problem ujmująca z perspektywy tworzących go podproblemów. Filozofowie poprzednich stuleci, pomimo tego, że zwracali uwagę na wyjątkową rolę języka w filozofii, filozofowali w taki sam sposób jak ci, którzy nie wyrażali żadnego zainteresowania językiem. Standardy jasności nigdzie nie były jasno precyzowane. Wraz z pojawieniem się ruchu analitycznego sytuacja ulega radykalnej zmianie. Wyraźnie wyartykułowane standardy jasności stają się niezbywalnym elementem działalności filozoficznej. Po ukazaniu się niemieckiego przekładu rozprawy Alfreda Tarskiego Pojęcie prawdy w językach nauk dedukcyjnych (1935) w ramach ujęcia analitycznego jedyną koncepcją prawdy jest koncepcja klasyczna, zaś w ujęciu systemowym odnaleźć można wszystkie koncepcje prawdy. 

</doc>
<doc id="190345" url="https://pl.wikipedia.org/wiki?curid=190345" title="Pomorze Nadodrzańskie">
Pomorze Nadodrzańskie



</doc>
<doc id="190346" url="https://pl.wikipedia.org/wiki?curid=190346" title="MAF (broń)">
MAF (broń)

MAF – włoski przenośny zestaw przeciwpancerny zaprojektowany we włoskiej firmie OTO Melara SpA.
Na początku lat dziewięćdziesiątych XX wieku we włoskie firmie zbrojeniowej OTO Melara zaprojektowano przenośny zestaw przeciwpancerny III generacji przeznaczony do zwalczania celów na odległość od 75 m do ponad 3000 m, który oznaczono jako "MAF".
Zestaw ten składa się z zasobnika z pociskiem, podstawy z naziemną aparaturą sterującą i zespołu celownika z nadajnikiem wiązki laserowej. Zestaw wyposażony jest również w celownik termowizyjny umożliwiający strzelanie w nocy.
Półautomatyczny system naprowadzania ogranicza rolę operatora do utrzymywania krzyża celownika na celu. Dzięki sprzężeniu z celownikiem nadajnika promieniowania laserowego oś emitowanej wiązki jest skierowana na cel. Nadajnik pracuje w zakresie bliskiej podczerwieni. Umieszczony w tylnej części pocisku detektor odbiera zmodulowane częstotliwościowo promieniowanie laserowe i na tej podstawie określa odległość pocisku od osi wiązki, aparatura wypracowuje sygnał sterujący korygujący lot pocisku. Takie rozwiązanie zapewnia dużą odporność systemu na zakłócenia stosowane przez przeciwnika.
Pocisk wyrzucany jest z zasobnika za pomocą silnika startowego, a następnie uruchamiany jest silnik marszowy umożliwiający osiągnięcie maksymalnej prędkości około 300 m/s. Pocisk w czasie lotu obraca się dookoła osi podłużnej. Zmianę kierunku lotu zapewniają stery aerodynamiczne w układzie kaczki umieszczone w przedniej części pocisku, a rozkładane po starcie stateczniki umożliwiają odpowiednią stabilizację. Pocisk ma głowicę kumulacyjną zapewniającą dużą przebijalność pancerza.
System naprowadzania zapewnia prawdopodobieństwo trafia do 95% oraz zasięg do 2000 m w dowolnych warunkach atmosferycznych oraz do 3000 m w warunkach dobrej widoczności.
Zestawy te produkowane są we włoskiej wytwórni OTO Melara oraz na licencji w brazylijskiej wytwórni ORBITA.
Znajdują się one na wyposażeniu armii włoskiej i brazylijskiej. W ten zestaw wyposażone są oddziały włoskie w Iraku. Zainteresowane kupnem tych zestawów były również Libia, Irak, Iran i Wietnam, lecz brak jest danych czy je zakupiły.

</doc>
<doc id="190347" url="https://pl.wikipedia.org/wiki?curid=190347" title="Pomorze Wschodnie">
Pomorze Wschodnie



</doc>
<doc id="190348" url="https://pl.wikipedia.org/wiki?curid=190348" title="Pomorze Nadwiślańskie">
Pomorze Nadwiślańskie

Pomorze Nadwiślańskie, Pomorze Wschodnie, Pomerelia (kasz. "Pòrénkòwô Pòmòrskô", niem. "Pommerellen" – dosł. „Małe Pomorze”, forma zdrobniała od "Pommern") - kraina historyczna w Polsce. 
W jej skład wchodzą:

</doc>
<doc id="190351" url="https://pl.wikipedia.org/wiki?curid=190351" title="Rajd Argentyny 2005">
Rajd Argentyny 2005

Rezultaty Rajdu Argentyny w 2005 roku:
Klasyfikacja po 9 rundach.
Tabele przedstawiają tylko pięć pierwszych miejsc.

</doc>
<doc id="190353" url="https://pl.wikipedia.org/wiki?curid=190353" title="Ruch Społeczny">
Ruch Społeczny



</doc>
<doc id="190356" url="https://pl.wikipedia.org/wiki?curid=190356" title="PCI-Express">
PCI-Express



</doc>
<doc id="190357" url="https://pl.wikipedia.org/wiki?curid=190357" title="Obwodnica śródmiejska Wrocławia">
Obwodnica śródmiejska Wrocławia

Śródmiejska Obwodnica Wrocławia – obwodnica we Wrocławiu obiegająca centralne dzielnice miasta w odległości od 3 do 5,5 km od Rynku. Trasa budowana i otwierana jest etapami, ponad 17 km przebiegu oddano już do ruchu. Jej całkowita długość wyniesie około 25 km.
Obwodnica jest drogą dwujezdniową o klasie głównej ruchu przyspieszonego (GP) z normalnymi skrzyżowaniami jednopoziomowymi, poza bardzo nielicznymi wyjątkami zabezpieczonymi sygnalizacją świetlną. Wielopoziomowe węzły występują jednak w sąsiedztwie wiaduktów i mostów. Obwodnica śródmiejska naniesiona jest w miejskim planie ogólnym zagospodarowania przestrzennego, a później studium uwarunkowań i kierunków zagospodarowania przestrzennego od lat 60. XX wieku, aczkolwiek przebieg jej południowego, południowo-wschodniego i południowo-zachodniego odcinka ustalono już w 1921.
Obwodnica śródmiejska wraz z obwodnicą staromiejską służyć ma głównie rozprowadzeniu ruchu wewnętrznego między osiedlami miasta, dla ruchu tranzytowego przewidziano zaś obwodnicę autostradową i budowaną obwodnicę wschodnią. Na dwóch odcinkach obwodnicy śródmiejskiej pasem rozdzielającym jezdnie poprowadzono wydzielone torowiska tramwajowe.
Przebieg i historia obwodnicy.
Aleja Armii Krajowej.
Najwcześniej oddany do ruchu odcinek obwodnicy stanowi aleja Armii Krajowej. Na całej długości aleja składa się obecnie z dwóch jezdni rozdzielonych pasem zieleni, chodników i dróg rowerowych po obu stronach jezdni. Przebiega częściowo śladem wschodniego odcinka ul. Pięknej, dalej przez dawne ogródki działkowe oraz w miejscu dawnej ul. Proletariackiej, wcześniej niem. "Hercher Straße". Początkowo zbudowany odcinek obwodnicy nosił również nazwę ulicy Proletariackiej (na pamiątkę założonej przez L. Waryńskiego partii socjalistycznej), następnie od 1 stycznia 1991 ulicy Armii Krajowej, zaś mocą uchwały z dnia 16 stycznia 1997 roku przemianowano ją na aleję Armii Krajowej.
W 1984 otwarto wiadukt nad linią kolejową Wrocław–Opole wraz z węzłem drogowym typu "trąbka" z ul. Krakowską. Już w latach 2006–2007 wiadukt ten przeszedł kompleksowy remont, spowodowany przez złe wykonawstwo w okresie budowy. Następnie do roku 1991 stopniowo oddawano do ruchu odcinki poprzez Tarnogaj wraz z wydzielonym dwutorowym torowiskiem tramwajowym pomiędzy ulicami Tarnogajską a Bardzką (przeniesionym z ul. Pięknej), odcinek rozdzielający między sobą osiedla Gaj i Huby od Bardzkiej do Borowskiej oraz odcinek do skrzyżowania z ulicą Ślężną. Ostatni z wymienionych odcinków przebiega przez dawne ogródki działkowe oraz zlikwidowane po II wojnie światowej cmentarze, których drzewostan przekształcono w Park Generała Władysława Andersa we Wrocławiu i Park Skowroni. Początkowo ze względu na problemy z przejęciem gruntów na odcinku zaczynającym się na zachód od ul. Orzechowej zrealizowano jedynie południową jezdnię.
Aleja Wiśniowa.
Trasa przebiega dalej na zachód przebudowana aleją Wiśniową. Początkowo jedynie zachodni odcinek (między ul. Sudecką a ul. Powstańców Śląskich) stanowił dwujezdniową aleję, wschodnia część drogi była wąską jednokierunkową ulicą.
Między pasami jezdni, na wysokości skrzyżowania z Sudecką znajduje się zabytkowa wieża wodna, zwana powszechnie "Wieżą Ciśnień", stanowiąca jeden z rozpoznawalnych symboli Wrocławia. Po północnej stronie alei, której środkowy pas na odcinku zachodnim jest obsadzony zabytkowymi platanami, znajduje się ponadto Szpital Kolejowy (dawniej "Israelisches Krankenhaus", czyli po prostu Szpital Żydowski).
Aleja Generała Józefa Hallera.
Powstała jeszcze w końcu XIX w. aleja gen. Hallera nosiła pierwotnie (od 1876 r.) niemiecką nazwę "Kürassierstrasse", czyli ulicy „Kirasjerów”, nawiązującą do zbudowanych w latach 1867–1872 po jej południowej stronie koszar kirasjerów "Großer Kurfürst" („Wielki Elektor”). W roku 1900 ulica kończyła się na linii kolejowej, za nią przechodziła w „drogę kirasjerską” albo „Ścieżka konna do Grabiszyna” – "Reitweg nach Gräbschen" (takie określenia pojawiały się na planach miasta jeszcze w 1905 r.). Na planie z roku 1908 widnieje już wytyczony dalszy bieg ulicy, opisany jako "(Kurassierstrasse) Oberweg", a na innym z tego samego roku cały ten odcinek nosi już także docelową nazwę "Kürassierstrasse". 
Podczas oblężenia Wrocławia w 1945 roku koszary kirasjerów zdobyte zostały przez Armię Czerwoną już 21 lutego, a kilka dni później broniące się oddziały niemieckie musiały wycofać się także z pozostałych odcinków ulicy; największe zniszczenia dotknęły okolice w sąsiedztwie "Straße der SA" (taką nazwę nosiła pod koniec istnienia III Rzeszy ulica wcześniej nazwana "Kaiser Wilhelm Straße", obecnie ul. Powstańców Śląskich), czyli początek ulicy Kirasjerów. Po II wojnie światowej nosiła do 1946 zapożyczoną z niemieckiej przedwojennej nazwę „Kirasjerów”, potem krótko nazwę ulicy Benedykta Polaka (obecnie nazwę tę nosi inna ulica Wrocławia), zaś później ulicy Przodowników Pracy, co powszechnie skracano na „Przodowników”. Od 1991 nosi obecną nazwę, na cześć generała Józefa Hallera von Hallenburga. Aleja jest dwujezdniowa, z wydzielonym torowiskiem tramwajowym na całej długości oraz ścieżkami rowerowymi, prowadzonymi częściowo pasem środkowym, częściowo na zewnątrz jezdni. Po południowej stronie ulicy, na wysokości ul. Księgowej znajduje się pętla tramwajowa, obecnie niewykorzystywana w ruchu liniowym. Jeszcze w latach 80. poszerzono w ramach przygotowań do inwestycji wiadukt kolejowy w okolicach ul. Mieleckiej. W toku budowy obwodnicy ulicę gruntownie przebudowano i zbudowano łącznik w kierunku ul. Klecińskiej trasą, którą już znacznie wcześniej kursowały tramwaje.
Przy alei Hallera wznosi się budynek kina "Lwów" nazwanego tak na cześć ojczystego miasta wielu Wrocławian, które do lat 90. nosiło nazwę „Przodownik”. Obecny budynek kina powstał w latach 1925–1927 na potrzeby loży paramasońskiej "Odd Fellows" na podstawie projektu znanego architekta Adolfa Radinga, w kino przekształcono go w latach 1936–1937 po delegalizacji masonerii przez nazistów. Budynki mieszkalne przy skrzyżowaniu z aleją Pracy zaprojektował zaś miejski radca budowlany Max Berg, bardziej znany jako autor Hali Stulecia.
Ulice Klecińska, Na Ostatnim Groszu i most Milenijny.
Odcinek zachodni biegnie w ciągu ul. Klecińskiej. Ulica ta powstała jako połączenie ul. Grabiszyńskiej z ul. Strzegomską w latach 30. XX w. Przez wiele lat przejazd kolejowo-drogowy na skrzyżowaniu z linią kolejową do Świebodzic i Wałbrzycha oraz jednojezdniowa ulica stanowiły poważną przeszkodę dla ruchu; zamknięcie rogatek wywoływało kilkusetmetrowe zatory. Dopiero w październiku 2007 otwarto ostatecznie wiadukty nad torami oraz nowe jezdnie. Dalej na północ obwodnica wiedzie przez ukończoną w 2003 estakadę „Gądowiankę” nad kolejową stacją rozrządową Wrocław-Gądów w kierunku ul. Na Ostatnim Groszu, a następnie jako ul. Milenijna koło Hali Orbita i przez most Milenijny do ul. Osobowickiej.
Północna część obwodnicy.
29 października 2010 roku, na trzy miesiące przed planowanym terminem, oddany został do eksploatacji nowy odcinek o długości 4,2 km. Od ul. Osobowickiej obwodnica biegnie nasypem przez dawne pola irygacyjne wzdłuż torów kolejowych linii do Poznania, po czym w rejonie ul. Ćwiczebnej skręca na wschód przechodząc długim wiaduktem nad terenami wojskowymi, nad linią kolejową, nad ul. Obornicką i nad terenem Targpiastu. Na ul. Obornickiej pod obwodnicą zbudowano rondo, pozwalające na wjazd i zjazd z obwodnicy w tę ulicę. Również nad ul. Żmigrodzką wybudowano wiadukt, a w jego sąsiedztwie węzeł drogowy łączący obwodnicę z tą ulicą. Za nim droga zwęża się i przechodzi w ul. Poświęcką. Zjazdy i najazdy za wiaduktem zostały już wybudowane z myślą o przyszłej budowie kolejnego odcinka.
Prezydent Rafał Dutkiewicz otwierając ten odcinek obwodnicy zapowiedział wnioskowanie o nazwanie jej imieniem Jana Nowaka-Jeziorańskiego; wniosek ten został zaakceptowany. Na odcinku tym (dwujezdniowym, po dwa pasy ruchu na każdej jezdni) obowiązuje ograniczenie prędkości do 70 km/h.
Planowane odcinki.
Odcinek północny (od ul. Żmigrodzkiej do ul. Bolesława Krzywoustego).
Od ulicy Żmigrodzkiej trasa obwodnicy będzie budowana pomiędzy ulicami Poświęcką i Milicką by następnie przez tereny poligonu i ogródki działkowe przy Lesie Sołtysowickim ominąć osiedle na Sołtysowicach i połączy się ze wschodnim odcinkiem przy wjeździe do Psiego Pola z ulicą Bolesława Krzywoustego.
Odcinek wschodni – aleja Wielkiej Wyspy.
Planowany wschodni odcinek, przeznaczony dla ruchu lokalnego łącznik o klasie ulicy zbiorczej określany jako "aleja Wielkiej Wyspy" rozpocznie się na ulicy Armii Krajowej na istniejącym węźle nad ulicą Krakowską, dalej biegnąc przez planowany most nad Oławą i planowany Most Wschodni nad Odrą w kierunku ul. 8 Maja, do skrzyżowania z ul. Mickiewicza.
29 września 2017 spółka Wrocławskie Inwestycje ogłosiła przetarg w formule „zaprojektuj i zbuduj” na ten odcinek obwodnicy. Oddanie do użytku planowane jest na rok 2023.

</doc>
<doc id="190358" url="https://pl.wikipedia.org/wiki?curid=190358" title="Breguet (lotnictwo)">
Breguet (lotnictwo)

Breguet ("Société Anonyme des Ateliers d'Aviation Louis Breguet") – francuska wytwórnia lotnicza założona w 1911 przez Louisa Bregueta. W 1973 połączyła się z firmą Dassault, tworząc koncern Dassault-Breguet.

</doc>
<doc id="190359" url="https://pl.wikipedia.org/wiki?curid=190359" title="Powstanie Machny">
Powstanie Machny

Powstanie Machny – chłopskie anarcho-komunistyczne powstanie pod przywództwem Nestora Machno, które miało miejsce w latach 1918-1921 na terenach południowo-wschodniej Ukrainy. Obszar kontrolowany przez powstańców nazywany był Machnowszczyzna (ukr. Махновщина).
"Zarys ogólny".
Ukraińskie anarchistyczne grupy partyzanckie działały podczas rosyjskiej wojny domowej. Niektórzy twierdzili, że są lojalne wobec państwa ukraińskiego, ale inne nie uznawały lojalności wobec żadnej ze stron; wszyscy walczyli zarówno z czerwoną, jak i białą armią z równą zaciekłością w początkowej fazie wojny domowej. Ze wszystkich grup anarchistycznych, najbardziej znanym i odnoszącym sukcesy był przywódca chłopskich anarchistów Nestor Machno, który rozpoczął działania na południowo-wschodniej Ukrainie przeciwko władzy hetmanatu w lipcu 1918. We wrześniu utworzył Rewolucyjną Powstańczą Armię Ukrainy (RPAU; ukr. Революцио́нная повста́нческая а́рмия Украи́ны, РПАУ) z uzbrojeniem i wyposażeniem głównie uzyskanym z wycofujących się sił austro-węgierskich i niemieckich. Podczas wojny domowej Armia Powstańcza, w zależności od momentu, liczyła od 15 000 do 100 000 żołnierzy i była zorganizowana na konwencjonalnych liniach, z oddziałami piechoty, kawalerii i artylerii; baterie artyleryjskie były dołączone do każdej brygady piechoty. Kawaleria Machno obejmowała zarówno regularne, jak i nieregularne (partyzanckie) siły konne i była uważana za jedną z najlepiej wyszkolonych i najzdolniejszych jednostek kawalerii podczas rosyjskiej wojny domowej.
Rząd bolszewicki i dowódcy Armii Czerwonej często nazywali Czarną Armię „siłami machnowców”, ponieważ wyraźnie odmawiali przyznania ukraińskim anarchistom statusu posiadania armii lub legalnego ruchu politycznego. Wolin opisał powstańczą Czarną Armię tamtych czasów (bez kawalerii, która normalnie walczyła daleko) w następujący sposób: „Piechota, kiedy nie walczyła, prowadziła marsz armii. Poruszała się na taczankach. Każdy z tych pojazdów, zaprzężonych w dwójkę koni, miał woźnicę na przednim siedzeniu i dwóch żołnierzy za nim. W niektórych oddziałach instalowano pomiędzy nimi karabin maszynowy. Artyleria szła w straży tylnej. Nad pierwszym wozem powiewała wielka, czarna flaga. Po obu stronach miała srebrne hasła „Wolność albo śmierć” i „Ziemia w ręce chłopów, fabryki w ręce robotników”".
Historia.
1918.
Kiedy po układzie w Brześciu Litewskim (1918) na terytorium Ukraińskiej Republiki Ludowej wkroczyły wojska niemieckie, Nestor Machno zorganizował anarchistyczną partyzantkę, która miała zatrzymać armię interwencyjną i stworzyć na zajętych przez nią terenach system anarchokomunistyczny. W czerwcu 1918 udał się do Moskwy, gdzie spotkał się z Piotrem Kropotkinem i Jakowem Swierdłowem. Do Hulajpoła (gdzie była siedziba "machnowców") wrócił w lipcu 1918 r. Machno dowodził całą partyzantką antyniemiecką między Dnieprem a Morzem Azowskim. We wrześniu 1918 rozbił Austriaków w bitwie o wieś Dibriwka. Zniszczył oddziały Symona Petlury w wielkiej operacji w okolicach Jekaterinosławia.
1919.
Hulajpołe było w pierwszej połowie 1919 całkowicie wolne od władzy zewnętrznej. Na terenie wsi powstały autonomiczne komuny, wolne od wpływów zewnętrznych. Doskonale zorganizowane komuny rolne dostarczały dużych ilości żywności, którą wywożono do wielkich miast. Najbardziej znana była komuna imienia Róży Luksemburg. Machno ściągnął do Hulajpoła czołowych anarchistów. Wraz z Arszinowem rozpoczął wydawanie gazety „Put' k swobodie" („Droga do wolności") i stworzył Komisję Kulturalno-Oświatową. Planowano powołanie do życia nowych szkół wzorowanych na „Escuela Moderna" („Nowoczesnej szkole") Francisco Ferrera. Armia Powstańcza walczyła przeciwko Antonowi Denikinowi w ramach działań Armii Czerwonej, lecz jako autonomiczna jej część, m.in. używając czarnych sztandarów. Według przeciwników anarchiści dopuszczali się grabieży na miejscowej ludności, a w późniejszym okresie na polecenie Machno powstał oddział kontrwywiadowczy walczący na terenie Zaporoża i Naddnieprza z wrogami machnowszczyzny, słynący według jej przeciwników z okrucieństwa.
10 kwietnia 1919 Zjazd chłopów, robotników i powstańców z Hulajpoła po raz kolejny ogłosił zerwanie kontaktów z bolszewikami. W tym samym czasie rząd Włodzimierza Lenina ostatecznie postanowił o zerwaniu dalszej współpracy z anarchistami. 4 czerwca 1919 oddziały Czeka zaatakowały Hulajpołe, przemocą likwidując Komunę im. Róży Luksemburg. Po wycofaniu się Czeka wkroczyły do Hulajpoła oddziały Denikina ostatecznie rozprawiając się z anarchistami. Tymczasem Machno przeniósł się na zachód terenów będących pod kontrolą URL, organizując tam partyzantkę przeciwko „białym", w październiku i listopadzie 1919 partyzanci okupowali Jekaterinosław (dzisiejszy Dniepr) i Aleksandrowsk. Machno nie zdobył większego poparcia ze strony miejscowych robotników, którzy opowiadali się za socjalistami lub komunistami, a dodatkowo zrażał ich niechętny stosunek machnowców do proletariatu.
W połowie czerwca 1919 Andriej Szkuro z Dywizji Kozaków Kubańskich wykorzystał chaos między bolszewikami a anarchistami i dokonał grabieży miasta Hulajpołe, w czasie której palono domy, zabijano mężczyzn, gwałcono kobiety i wywłaszczano łupy, podobnie jak to miało miejsce w innych wioskach. Rewolucyjna Powstańcza Armia Ukrainy i tysiące uchodźców wycofały się setki kilometrów na zachód. Przeszli przez Dniepr przy moście niedaleko Aleksandrowska, aby dotrzeć do Jelizawetgradu, gdzie dowództwo sprawował ataman Matwij Hryhorjew. Ich sojusz z nim trwał tylko miesiąc (25 czerwca – 27 lipca), gdy ataman został zabity za odmowę walki z armią Antona Denikina, a także jego udział w pogromach. Armia Powstańcza kontynuowała swoją działalność w Dobrowełyczkiwce na południu Ukrainy, gdzie z początkiem sierpnia pojednała się z Armią Czerwoną. Rozpoczęto kontratak, który tymczasowo zepchnął wroga na wschód, ale Denikin wkrótce wysłał posiłki. Armia Machno kontynuowała swój zachodni odwrót, kiedy Biała Armia przybyła do Kurska na północy.
Po miesiącu odwrotu i potyczek, pozostawiając ponad 8000 rannych, pod koniec sierpnia 1919 do Umania przybyła siły machnowskie. Będąc na granicy terytorium kontrolowanego przez siły Symona Petlury, anarchiści zdecydowali się na negocjacje. Petlurowcy byli również w stanie wojny z Białą Armią i nie chcieli mieć więcej wrogów. Postanowili zaprzestać działań wojennych, wymienić się jeńcami, a na dwa tygodnie przed osiedleniem się we wsi Tekucze, niedaleko Umania, w szpitalach petlurowców przebywało 3000 anarchistów. Z czasem jednak machnowcy przestali ufać siłom narodowym. Z wojskami Petlury na północy i zachodzie oraz Denikinem na południu i wschodzie, do 25 września, Biała Armia otoczyła Czarną Armię. Ta jednak dokonała zmieniła kierunek przemieszczania się z zachodu na wschód i uderzyła z zaskoczenia na białoarmistów, pokonując ich podczas bitwy pod Peregonowką dnia 26 września 1919.
1920.
We wrześniu 1920 Armia Czerwona ściągała rezerwy do walki z Polską, ale od strony południowej wciąż stanowiły dla nich zagrożenie oddziały Armii Ochotniczej gen. Piotra Wrangla, byłego oficera carskiego, który zastąpił Denikina na czele ruchu Białych. Na tych samych obszarach – Krymie, Kaukazie, w rejonie Donu i Kubania – podjął próbę zebrania i przegrupowania pozostałości wojsk Denikina. Udało mu się to, a dodatkowo wzmocnił swoje oddziały kilkukrotnym poborem. Pod jego rozkazami działała dobrze zorganizowana i lojalną armia.
Wiosną 1920 armia Wrangla zaczęła stanowić zagrożenie dla bolszewików. W połowie lata zdobył znaczną przewagę. Ze względu, że Armia Czerwona była zaangażowana na polskim froncie i ponosiła tam porażki, cała rewolucja znalazła się w niebezpieczeństwie. Armia Powstańcza w tym czasie postanowiła walczyć z Wranglem ze wszystkich sił. Jednak za każdym razem uderzały na ich tyły wojska bolszewików, musieli więc schodzić z linii ognia i wycofać się. Jednocześnie władze sowieckie nie przestawały oczerniać machnowców, określając ich m.in. „bandytami” i „obrońcami kułactwa”, a także rozpowszechniali fałszywe informacje o sojuszu między Machno i Wranglem, a przedstawiciele rządu w Charkowie nie wahali się oświadczyć, na sesji plenarnej rady Jekaterynosławia, że mają dowody tego sojuszu na piśmie. Wszystkie te działania miały stanowić „taktykę walki politycznej".
Machnowcy nie pozostali obojętni na coraz groźniejsze postępy Wrangla. Po wszechstronnym rozważeniu problemu, Rada Powstańcza i sztab armii postanowili, że mimo wszystko, wojska Wrangela stanowią największe zagrożenie i koniecznym jest dojście do porozumienia z bolszewikami. Decyzje zostały przedstawione oddziałom, a te ostatnie postanowiły na wielkim wiecu, że pokonanie wojsk Wrangela może stanowić istotne posunięcie w całej rewolucji. Zgromadzenie zgodziło się z opinią Rady i sztabu. Postanowiono, że przedstawi się bolszewikom propozycję zawieszenia broni, żeby razem zaatakować wojska Białych.
Obawy bolszewików wzbudzała możliwość przejścia wojsk Machno na stronę Białych, którzy mieliby ich przekonać do tego obietnicą nadania chłopom ziemi. Z tego powodu, Armia Czerwona zawarła z machnowcami porozumienie przeciwko gen. Wranglowi. Silny oddział pod dowództwem Siemiona Karietnikowa został wysłany na Krym aby walczyć ze wspólnym wrogiem. Bolszewicy jednak nie potrzebowali niezależnych oddziałów i po pokonaniu Wrangla 16 listopada 1920 Lew Trocki wydał rozkaz zabicia wziętych do niewoli białych oficerów, ale i również machnowców. 25 listopada 1920 podczas sojuszniczej uroczystości bolszewików i Czarnej Armii na Krymie, dowódcy anarchistów zostali aresztowani i rozstrzelani. W efekcie wymordowano ponad 50 tys. ludzi, wśród których znajdował się między innymi Siemion Karietnikow.
Michaił Frunze, dowódca Frontu Południowego, wydał rozkaz rozformowania pozostałych oddziałów Rewolucyjnej Powstańczej Armii i włączenia żołnierzy do zapasowych oddziałów sowieckich. Frunze ogłosił również Nestora Machnę oraz jego ludzi „wrogami ludu" i nakazał bezwzględnie ich rozbroić. Była to część działań mających na celu likwidację niezależnych ośrodków politycznych i wojsk, które pozostały jeszcze w bolszewickiej strefie wpływów. 26 listopada 1920 Czeka aresztowała w Charkowie ukraińskich anarchistów z federacji Nabat. Tego samego dnia Armia Czerwona zaatakowała Hulajpołe po raz trzeci i zniszczyły odbudowane anarchistyczne komuny. Produkcja rolna w Hulajpołu przestała istnieć.
1921.
W tak ciężkiej sytuacji Nestor Machno starał się wzniecić powstania chłopskie w całej Rosji. Wiosną 1921 roku niejacy Browa i Masłak podburzyli do buntu chłopów nad Donem, a w czerwcu na Syberię wysłano oddział ludzi pod dowództwem Głazunowa. Działania te jednak nie przyniosły oczekiwanych efektów i zakończyły się porażką. Armia Czerwona regularnie tropiła i wyniszczała oddziały machnowców. Ostatnia walkę Nestor Machno stoczył 17 marca 1921 pod Słobodą Nowospasówką nad Morzem Azowskim. Machno podczas starcia został ranny, ale udało mu się zbiec do Rumunii. Pozbawione głównego dowódcy oddziały szybko zaczęły się rozwiązywać. Jesienią 1921 na terenach Wolnego Terytorium walki ustały.
Organizacja.
Pod koniec 1918 Nestor Machno pod swoim dowództwem miał 400 ludzi (nie licząc miejscowych" "chłopów, którzy po walce wracali do domów). Został utworzony sztab powstańcy oraz zorganizowano łączność, dowodzenie i dostawy zaopatrzenia. Powstańcy posiadali bardzo sprawnie działający kontrwywiad, którym kierował Lewka Zińkowski-Zadow. Dowództwo trzymało twardą dyscyplinę. Między innymi karano śmiercią zdradę czy łupiestwo. W listopadzie wojsko zostało zorganizowane w pułki, które dysponowały karabinami maszynowymi i artylerią. Tak zorganizowane wojsko nazwano Rewolucyjną Powstańczą Armią Ukrainy
W połowie 1919 Armia Powstańcza liczyła około 15 000 żołnierzy, zorganizowanych w jedną kawalerię i cztery brygady piechoty, pułk karabinów maszynowych z 5000 dział i oddział artylerii. W szczytowym momencie w grudniu 1919 armia liczyła około 83 000 piechoty, 2 0135 kawalerii, 1435 karabinów maszynowych, 118 dział, a także siedem pociągów pancernych i kilka samochodów pancernych.  Został podzielony na cztery korpusy i rezerwę strategiczną. Każdy korpus miał jedną piechotę i jedną brygadę kawalerii; każda brygada miała 3-4 pułki odpowiedniego typu.
Struktura wojsk machnowskich nie wyglądała jak w tradycyjnej armii. Armia Powstańcza była właściwie milicją zarządzaną demokratycznie, opartą na komitetach żołnierskich i zgromadzeniach ogólnych. Oficerowie w klasycznym sensie zostali zniesieni; zamiast tego wszyscy dowódcy byli wybierani i odwoływani. W celu omówienia polityki odbywały się regularne masowe zgromadzenia. Armia opierała się na samodyscyplinie, a wszystkie jej przepisy dyscyplinarne zatwierdzało zgromadzenia żołnierzy.
Armia Powstańcza stanowiła poważną siłę, której liczebność w szczytowym okresie szacuje się na ok. 100 000 ludzi. Na skuteczność jej działania miały wpływ odpowiednio uzbrojone oddziały oraz dowództwo. Konnica Machnowców bardzo dobrze sprawdzała się podczas walk na rozległych terenach stepów. Jej ataki były wspierane przez karabiny maszynowe, które wraz z nią podążały na bryczkach (tzw. taczanki). Dzięki takiemu rozwiązaniu, armia łączyła ogromną siłę ognia oraz ruchliwość. Istotnym jej atutem było również wsparcie miejscowej ludności. Mieszkańcy dostarczali im żywność, a także informacje o przeciwniku, co umożliwiało przeprowadzenie niespodziewanego, zmasowanego ataku.
Główną przeszkodą dla armii anarchistycznej, której nigdy nie przezwyciężyła przez całe swoje istnienie, był brak dostępu do podstawowych przemysłowych zasobów produkcyjnych, a zwłaszcza fabryk zdolnych do produkcji dużych ilości broni i amunicji. W momentach sojuszu, rząd bolszewicki w Moskwie odmawiał dostaw broni na dużą skalę, a bez własnych ośrodków produkcji arsenału, machnowcy byli zmuszeni do polegania na przechwytywaniu składów amunicji i dostaw od sił wroga oraz do zaopatrywania się w żywność i konie od miejscowej ludności cywilnej.
Sprawa poboru.
Trwa historyczna debata na temat tego, czy Armia Powstańcza była w pełni dobrowolną milicją, czy też polegała w jakiejś części na poborze. Paul Avrich argumentował, że dobrowolna mobilizacja była w rzeczywistości poborem do wojska. Inni historycy nie zgodzili się z tym. Michael Malet wskazuje na zachowane ulotki machnowców, na których widnieją apele o przystąpienie, a nie rozkazy. Po długiej debacie kongres regionalny na Wolnym Terytorium Ukrainy postanowił odrzucić pobór do wojska i zamiast tego użyć argumentów moralnych. Innymi słowy, „przymusowa mobilizacja” została odrzucona na rzecz „obligatoryjnej mobilizacji”, co oznaczało, że każdy sprawny fizycznie człowiek powinien uznać za swój obowiązek przystąpienia do Rewolucyjnej Powstańcze Armii Ukrainy. Lew Trocki oświadczył również, że Czarna Armia była dobrowolną milicją: „Machno nie ma powszechnej mobilizacji i rzeczywiście byłaby ona niemożliwa, ponieważ brakuje mu niezbędnego aparatu”.
Sztandary.
Machnowcy używali wielu odmian czarnych i czerwonych flag podczas rosyjskiej wojny domowej. Widniały na nich hasła anarchistyczne i socjalistyczne lub nazwa jednostki używającej flagi. Ukraiński anarchista Wiktor Biłasz w swoich wspomnieniach przywołuje niektóre z haseł, jak: „Władza rodzi pasożyty, niech żyje Anarchia!” i „Cała władza w ręce rad!” były używane w kwaterze sowieckiej i Armii Powstańczej okręgu Hulajpołe. Zdjęcie przedstawiające dwóch mężczyzn trzymających sztandar z totenkopfem oraz motto „Śmierć wszystkim, którzy stoją na drodze zdobyciu wolności przez lud pracujący!” jest często przypisywany machnowcom. Stało się to po raz pierwszy w radzieckiej książce "Pogromy żydowskie 1917-1921" autorstwa Z. S. Ostrowskiego. Zaprzeczył temu jednak Nestor Machno, który powiedział, że zdjęcie „w ogóle nie przedstawia machnowców”.  Na odwrocie sztandaru znajdują się słowa, które można przetłumaczyć z grubsza na „Kisz Dniepru”. Słowo Kisz, oznaczające obóz kozacki, było w tym czasie używane przez Ukraińską Republikę Ludową w odniesieniu do batalionów Armii Ukraińskiej Republiki Ludowej.
Wiktor Biłasz, który przybył na początku stycznia 1919 do Hulajpoła, wspominał później: „Przy sztabie wisiały ciężkie, czarne sztandary z hasłami: „Pokój chatom, wojna pałacom"; „Z ucieśnionymi przeciwko ciemiężycielom"; „Wyzwolenie robotników, rękami robotników". Dalej widać było przemieszane czerwone i czarne flagi zawieszone najwyraźniej przy budynkach organizacji obywatelskich. Obok sztabu, przy wejściu do „Okręgowej rady robotniczych, chłopskich i powstańczych przedstawicieli" wisiały dwie flagi – jedna czarna, z napisem „Władza tworzy pasożytów. Wiwat anarchia!", druga – czerwona ze sloganem „Cała władza w ręce lokalnych rad".
Po zerwaniu sojuszu z Armią Czerwoną, co nastąpiło w czerwcu 1919, wojna machnowskie ponownie powróciły do anarchistycznej symboliki, a czarny kolor stał się niezmiennym symbolem machnowskiego ruchu powstańczego.
Ideologia machnowców.
Machnowcy określali siebie jako „chłopów i robotników, którzy powstali w 1918 roku, przeciw brutalności burżuazji, władzy Niemiec i Austro-Węgier oraz hetmanowi Ukrainy." Swój cel zamierzali osiągnąć poprzez walkę zbrojną z władzą monarchistyczną, republiką socjaldemokratyczną oraz bolszewickim rządem komunistycznym. W ich miejsce chcieli wprowadzić wyłonione w wolnych wyborach rady robotnicze, które jednak, w odróżnieniu od tych proponowanych przez komunistów i socjaldemokratów, miały być w pełni antyautorytarne i przeciwne państwowemu socjalizmowi, co wyrażało się poprzez wolną, niezależną od władz, organizację życia społecznego pracujących. Machnowcy podkreślali, że „pracujący sami muszą wybierać własne rady, które mają spełniać życzenia oraz instrukcje właśnie samych pracujących. Będą to więc rady wykonawcze, a nie rządzące." W kwestii własności, postulowano uspołecznienie środków produkcji, tzn. przekazanie w ręce pracujących ziemi, fabryk, farm, kopalń, transportu itp.
Podstawą koncepcji politycznej Nestora Machno był anarchizm, jednak zdaniem ukraińskiego historyka Jarosława Hrycaka był on zdecydowanie odmienny od idei głoszonych w tym samym okresie przez anarchistów rosyjskich. Zdaniem wymienionego badacza ważną inspiracją dla działalności machnowców była Kozaczyzna, zaś ruch ten w miarę swojego rozwoju w coraz większym stopniu łączył elementy anarchistyczne, równościowe, z narodowo-ukraińskimi.

</doc>
<doc id="190360" url="https://pl.wikipedia.org/wiki?curid=190360" title="Obwodnica staromiejska Wrocławia">
Obwodnica staromiejska Wrocławia

Staromiejska Obwodnica Wrocławia, zwana także Śródmiejską Trasą Południową lub Aleją Południową – znajdująca się w stadium projektu trasa drogowa obiegająca historyczne dzielnice Wrocławia i mająca odciążyć Trasę W-Z. Szczegółowy przebieg trasy o klasie drogi głównej uwzględniony jest w studium uwarunkowań i kierunków zagospodarowania przestrzennego Wrocławia jak również w poszczególnych planach miejscowych, a budowa pierwszych odcinków zaplanowana w wieloletnim planie inwestycyjnym.
Planowany przebieg trasy.
Planowany jest przebieg od pl. Strzegomskiego (u zbiegu ulic Legnickiej, Poznańskiej, Strzegomskiej i Braniborskiej) poprzez tzw. "klin kolejowy", czyli dawne tereny magazynów i dworców Świebodzkiego i Marchijskiego, do rozbudowanej ul. Szpitalnej, która wymaga znacznego poszerzenia. Dalej nowa trasa wieść będzie północnym odcinkiem ul. Zaporoskiej, pod wiaduktem kolejowym i aż do jej skrzyżowania z ulicami Gajowicką i Szczęśliwą, gdzie znajduje się Rondo Żołnierzy Wyklętych. Od ronda nowa droga (zwana roboczo "Nowoszczęśliwą") powiedzie w kierunku wschodnim do skrzyżowania ulic Ślężnej i Dyrekcyjnej, krzyżując się z ul. Powstańców Śląskich. Realizację tej trasy przewidziano już w latach 60. i 70. XX wieku, w czasie budowy wielkopłytowych osiedli Południe A-B-C-D, pozostawiając stosunkowo szeroki pas wolny od zabudowy. Kolejny odcinek trasy stanowić będą poszerzona ul. Dyrekcyjna i ul. gen. Kazimierza Pułaskiego. Pierwsze przygotowania do budowy tego odcinka trasy zostały poczynione (wyburzenie zachodniej pierzei ul. gen. Kazimierza Pułaskiego), jednak wymagać ona będzie dalszych wyburzeń i poszerzenia zbyt wąskiego wiaduktu kolejowego. Dalej w kierunku północnym trasa poprowadzi poprzez tzw. plac Społeczny oraz Mostem Pokoju, a następnie ul. kard. Stefana Wyszyńskiego, gdzie przechodzić będzie w Trasę Warszawską. Dawne planowane zamknięcie pierścienia obwodnicy od północy przez okolice dworca Nadodrze oraz ul. Poznańską jest obecnie traktowane jako rozwiązanie wariantowe. Trasa Warszawska będzie z kolei poszerzonym wyjazdem z miasta poprzez Mosty Warszawskie w kierunku północno-wschodnim.

</doc>
<doc id="190361" url="https://pl.wikipedia.org/wiki?curid=190361" title="Trasa W-Z">
Trasa W-Z



</doc>
<doc id="190362" url="https://pl.wikipedia.org/wiki?curid=190362" title="Breguet Atlantic">
Breguet Atlantic

Breguet Br.1150 Atlantic – francuski dwusilnikowy samolot rozpoznawczo–patrolowy, a także zwalczania okrętów podwodnych. Zaprojektowany w zakładach Breguet, prototyp oblatany 21 października 1961 roku. Samolot w służbie marynarki wojennej do końca lat 90., zastąpiony przez nowszy model Atlantique 2. 
Konstrukcja.
Wolnonośny dolnopłat konstrukcji metalowej. Podwozie samolotu z kołem przednim, chowane w locie. Usterzenie klasyczne. Dwa silniki turbośmigłowe, śmigła czterołopatowe.

</doc>
<doc id="190371" url="https://pl.wikipedia.org/wiki?curid=190371" title="Powstanie w Kronsztadzie">
Powstanie w Kronsztadzie

Powstanie w Kronsztadzie – jedno z największych powstań antybolszewickich podczas rosyjskiej wojny domowej. Przez samych marynarzy z Kronsztadu powstanie było określane jako „trzecia rewolucja”, zaś przez bolszewików jako kontrrewolucja.
W 1921 roku Kronsztad zajmował 1/3 powierzchni Wyspy Kotlin. Ludność składała się z załogi Floty Bałtyckiej, żołnierzy garnizonowych, kilku tysięcy robotników stoczni, oficerów, urzędników, rzemieślników i ich bliskich, w sumie ok. 50 tysięcy mieszkańców.
Tło historyczne wydarzeń.
We flocie rosyjskiej już znacznie wcześniej występowały nastroje radykalne. Znaczna część marynarzy pochodziła z południowoeuropejskich rejonów cesarstwa. W czasie pierwszej rewolucji w 1905 Kronsztad wystąpił przeciwko caratowi. Po pozornej pacyfikacji, marynarze ponownie zbuntowali się w lipcu 1906.
W czasie I wojny światowej marynarze byli niechętni wobec cara i wojny, o czym może świadczyć fragment raportu Ochrany: "Duża część Floty Bałtyckiej, ludzie, którzy z powodów politycznych znajdują się pod nadzorem policyjnym, zostali wysłani na front na lądzie, aby zagwarantować wewnętrzny spokój na statkach." Po rewolucji lutowej marynarze wybrali własnych przełożonych, a część carskich oficerów rozstrzelano (dwóch carskich admirałów i czterdziestu oficerów). Zniesiono stopnie wojskowe, a wszystkie polityczne decyzje miały być podejmowane kolektywnie, za pośrednictwem Kronsztadzkiej Rady Delegatów Robotniczych i Żołnierskich.
13 maja 1917 nastąpił tzw. incydent kronsztadzki. Był to spór dotyczący obsadzenia stanowisk administracyjnych w mieście między komisarzem Rządu Tymczasowego a Komitetem Wykonawczym Rady Kronsztadzkiej. Komitet Wykonawczy podjął wówczas uchwałę, w której za jedyną władzę w Piotrogrodzie uznał Radę, wymawiając posłuszeństwo Rządowi Tymczasowemu. Ostatecznie 24 maja Kronsztad podporządkował się jednak Rządowi Tymczasowemu z zastrzeżeniem możliwości krytykowania rządu i agitacji na rzecz przejęcia władzy przez Radę.
W czasie wydarzeń lipcowych dwanaście tysięcy uzbrojonych marynarzy i robotników poparło demonstrację w Piotrogrodzie przeciwko rządowi księcia Lwowa i dalszemu prowadzeniu wojny przez rząd. Demonstrowano pod hasłami: "Wojna wojnie!, Fabryki dla robotników, chłopom ziemi!, Precz z władzą polityczną i kapitałem!, Niech żyje rewolucja!" Po siłowym rozpędzeniu manifestacji, rząd zażądał rozwiązania Rad, co nie zostało jednak zrealizowane. Rząd Tymczasowy nie miał w owym czasie faktycznej władzy aby urzeczywistnić swoje groźby.
W sierpniu 1917 generał Korniłow, przy wsparciu prawicowych partii, dokonał puczu skierowanego przeciwko rządowi Aleksandra Kiereńskiego i wyruszył ze swoimi oddziałami na Piotrogród. Na pomoc stolicy przybyli marynarze z Kronsztadu aby uratować rewolucję przed prawicowym puczem. Po nieudanym zamachu Korniłowa marynarze odmówili powrotu do swoich oddziałów, żądając uwolnienia wszystkich więźniów politycznych i grożąc wyzwoleniem ich przemocą. Pod wpływem Rady Kronsztadzkiej, powrócili jednak do bazy na wyspie.
W okresie rewolucji październikowej kronsztadzcy marynarze stanęli po stronie bolszewików. Bez ich wsparcia Rewolucja Październikowa być może nigdy by nie zwyciężyła. Marynarze pomogli bolszewikom w czasie tzw. buntu Kiereńskiego i Krasnowa oraz w październiku 1918 r., w czasie ofensywy generała Nikołaja Judenicza i na innych frontach wojny domowej.
Lew Trocki napisał w "Historii Rosyjskiej Rewolucji": "...marynarze z Kronsztadu są dumą i chwałą rosyjskiej rewolucji".
Zgodnie z postulatami rewolucji lutowej powołano Zgromadzenie Ustawodawcze, którego obrady w Piotrogrodzie były ochraniane przez marynarzy kronsztadzkich z anarchistą Anatolem Żelezniakowem na czele. 18 stycznia (5 stycznia według kalendarza juliańskiego) 1918 w Pałacu Taurydzkim w Petersburgu odbyło się pierwsze posiedzenie Zgromadzenia Ustawodawczego Rosji ("Всероссийское учредительное собрание"), podczas którego przedstawiono opracowaną wcześniej przez Lenina Deklarację Praw Ludu Pracującego i Wyzyskiwanego ("Декларация прав трудящегося и эксплуатируемого народа"), która stanowiła konstytucję Republiki Radzieckiej. Deklaracja była kluczowym dokumentem z punktu widzenia budowania (w oparciu o dyktaturę proletariatu) socjalistycznego państwa. Większość deputowanych (prawe skrzydło eserowców oraz mienszewicy) odmówiła rozpatrzenia dokumentu, wobec czego bolszewicy i lewe skrzydło eserowców opuścili salę obrad. Następnego dnia Ogólnorosyjski Centralny Komitet Wykonawczy Rad na polecenie Lenina przyjął dekret o rozwiązaniu Zgromadzenia, określając je jako kontrrewolucyjne.
Lenin był przeciwny Zgromadzeniu, które nie chciało bez zastrzeżeń uznać „władzy radzieckiej”, tj. dyktatury bolszewików. W związku z tym, po jednodniowych obradach, zostało ono w nocy rozwiązane. Bolszewicy wykorzystali w tym celu wartę złożoną z kronsztadzkich marynarzy, na czele której stał anarchista Żelezniakow. Miał on wówczas powiedzieć: "Warta się zmęczyła. Proszę niezwłocznie opuścić salę". 
Uzbrojenie Kronsztadu.
W 1921 r. do podstawowych fortów należały umieszczone na wyspie baterie np. "Piotr I", czy "Rif", uzbrojone w 10-calowe działa oraz baterie umiejscowione na północnym brzegu zatoki, np.: "Siestrorieck", czy "Lisij Nos" oraz na południowym lądzie fort "Krasnaja Gorka"; miały one 12- i 12,5-calowe działa. Wszystkie miały działa umocowane na stałe i mogły prowadzić ostrzał tylko w kierunku zachodnim. Aby wzmocnić ewentualną obronę z innej strony posiadały ruchome baterie polowe. Tylko fort "Krasnaja Gorka" miał działa ruchome. Garnizon twierdzy liczył ok. 13-16 tysięcy ludzi, a ponadto na wyspie przebywali jeszcze robotnicy portowi, rzemieślnicy i urzędnicy, czyli grupy cywilów niezbędnych do sprawnego funkcjonowania bazy. Dodatkowym wzmocnieniem bazy były, oczywiście, okręty i ich załogi.
W marcu 1921 r. w porcie przebywały pancerniki typu "Gangut": „Pietropawłowsk”, „Siewastopol”, a także stary pancernik „Andriej I”, stawiacze min: „Łowat” i „Narowa” oraz dwa trałowce i kilka mniejszych jednostek. Pozostałe pancerniki „Gangut” i „Połtawa” stały na Newie w Piotrogrodzie.
Załoga.
Większość marynarzy miała wieloletni staż. Na pancernikach „Pietropawłowsk” i „Sewastopol” służyło 2028 marynarzy (nie licząc oficerów), których 20,2% wstąpiło do marynarki jeszcze przed 1913 r., 59% w latach 1914-1916, a do końca 1917 wstąpiło kolejne 14%, w latach 1918-1921 już tylko 6,8%, a w 1921 r. tylko dwóch. Dane te wskazują, że byli to ludzie doskonale pamiętający rok 1917, jego nadzieje oraz obietnice bolszewików.
W okresie wydarzeń kronsztadzkich przewodniczącym tamtejszej rady był P. D. Wasiljew, komendantem Floty Bałtyckiej – Fiodor Raskolnikow, a komisarzem tejże N. N. Kuźmin. Bolszewicy posiadali stosunkowo silną organizację partyjną, prawie co siódmy marynarz (nie wyłączając oficerów) był na „Pietropawłowsku” członkiem RKP (b)
Sytuacja na przełomie lat 1920/1921.
Sytuacja Rosji Radzieckiej przełomu 1920 i 1921 r. była bardzo ciężka. Biali zostali zwyciężeni na terenie europejskiej części Rosji, lecz wielkie rejony państwa pozostały zrujnowane w czasie kilkuletnich walk, na znacznych obszarach funkcjonowała chłopska partyzantka. Kraj był na skraju paraliżu komunikacyjnego. Poczucie krzywdy pchało chłopów do powstań, które wybuchały na terenie całej Republiki. Sytuacja mieszkańców miast również nie była lekka. Upaństwowiony handel nie spełniał swojego zadania, przez co tworzył się czarny rynek. Przydzielane kartki żywnościowe wystarczały na parę dni normalnego odżywiania.
Problemy zaopatrzeniowe Piotrogrodu zaostrzyły się na początku 1921 r. Pociągi z żywnością przychodziły bardzo nieregularnie. 3 stycznia 1921 normy żywnościowe zostały zaniżone, 20 stycznia obniżono je znowu na dziesięć dni, po upływie których nie zostały przywrócone. Kolejna obniżka, dla części mieszkańców, nastąpiła 17 lutego. Pomimo tych przedsięwzięć 3 marca bolszewicy obliczali, że zapasy chleba wystarczą na jeden dzień. 4 marca, po obniżeniu racji, chleba starczyło na cztery dni. Do braków żywnościowych doszły przerwy w dostawie energii elektrycznej i surowców niezbędnych do prawidłowego funkcjonowania fabryk, zaczęto je zamykać.
Strajki w Piotrogrodzie.
1 lutego, decyzją Rady Piotrogrodzkiej, zamknięto dziewięć przedsiębiorstw, zatrudniających 2 tys. ludzi. Dziesięć dni później Rada wydała rozporządzenie o likwidacji kolejnych 93 zakładów.
Niepokój o zaspokojenie podstawowych potrzeb ludności oraz chęć przeciwstawienia się coraz wyraźniejszej dyktaturze wywołały masowe strajki robotnicze. 22 lutego strajk rozpoczęli robotnicy fabryki Trubietska. Żądania strajkujących były skromne. Domagano się zwiększenia racji żywnościowych i rozdania butów. Jednak Rada piotrogrodzka odrzuciła możliwość negocjacji ze strajkującymi dopóki nie powrócą oni do swojej pracy. Rząd zamiast rozmawiać ze strajkującymi, wysłał kompanię uzbrojonych kadetów akademii wojskowej, by rozproszyć robotników demonstrujących przed bramami fabryk. Pomimo strzałów oddanych w powietrze, strajkujący nie dali się sprowokować. Oburzenie postępowaniem bolszewików wobec strajkujących wywołało manifestację robotniczą, została ona rozbita przez oddziały konne. Od 23 lutego nie pracowały największe fabryki Piotrogrodu – Trubacznyj, Bałtijsk, Patronnyj, Laferm i Putiłowsk. 24 lutego wprowadzono stan wojenny oraz powołano komitet obrony z Grigorijem Zinowjewem na czele, a dzień później Czeka przeprowadziła masowe aresztowania w Piotrogrodzie. Robotnicy prowokowani coraz ostrzejszym tonem władz bolszewickich, zaczęli stawiać żądania polityczne: "Jest nieodzownym, aby rząd zmienił swoje środki i metody. To czego robotnicy i chłopi potrzebują to wolność. Oni nie chcą być rządzeni przez bolszewików. Chcą sami kierować swym losem. Żądamy uwolnienia wszystkich uwięzionych socjalistycznych i bezpartyjnych robotników, zniesienia stanu wyjątkowego, wolności słowa, prasy, spotkań dla wszystkich. Żądamy wybranych przez nas rad robotniczych związków zawodowych i wolne Rady". Wydarzenia w Piotrogrodzie wywołały wzburzenie w Kronsztadzie, z którego 26 lutego przybyła delegacja marynarzy, która po dwóch dniach powróciła na wyspę.
Protesty trwały do 2 marca. Zostały one krwawo stłumione przez rządzących, do rozproszenia demonstrantów użyto czerwonych kursantów, ponieważ bolszewicy nie mogli liczyć na żołnierzy.
Wydarzenia marcowe.
1 marca na Placu Kotwicznym w Kronsztadzie odbył się tradycyjny mityng związany z upamiętnieniem rewolucji lutowej. Przybyło na niego 16 tysięcy marynarzy, czerwonoarmistów i cywilów. Z kierownictwa bolszewickiego oprócz Wasiljewa i Kuźmina, udział wziął również przewodniczący Wszechrosyjskiego Centralnego Komitetu Wykonawczego Rad – Michaił Kalinin. Leninowcy liczyli, że uda się wpłynąć na nastroje mas i uspokoić je, co nie powiodło się.
Wzburzony tłum przyjął jednomyślnie rezolucję załóg pancerników, którzy wysuwali żądania polityczne związane z ostatnimi wydarzeniami w Piotrogrodzie, przy dwóch głosach wstrzymujących się, Kalinina i Kuźmina. Rezolucja z 1 marca domagała się m.in. przeprowadzenia nowych tajnych wyborów rad robotniczo-chłopskich ze swobodą agitacji przedwyborczej, zapewnienia wolności słowa i druku dla "robotników, chłopów, anarchistów i lewych partii socjalistycznych", wolności zebrań, związków zawodowych i organizacji chłopów, uwolnienia więźniów politycznych, zniesienia przywilejów parti komunistycznej w propagandzie przez likwidację oddziałów politycznych, dania pełnego prawa chłopom do dysponowania ziemią i posiadania zwierząt gospodarskich, dopuszczenia produkcji rzemieślniczej. Następnego dnia trzystu delegatów marynarskich wybrało Tymczasowy Komitet Rewolucyjny ("Wriemiennyj Riewolucyjonnyj Komitiet"). Na jego czele stanął starszy mat z Pietropawłowska - Stepan Pietriczenko, wraz z nim wybrano telefonistę Jakowienkę i elektromechanika Tukina. 3 marca ukazał się pierwszy numer "Wiadomości TKR" (Известий Временного Революционного Комитета). Aby zabezpieczyć wyspę, TKR aresztował część bolszewików, z Kuźminem i Wasiljewem na czele. W tym samym czasie oddział Czeki, członkowie Trybunału Rewolucyjnego oraz grupa leninowców i czerwonych kursantów bez przeszkód, z bronią w ręku z 2 na 3 marca opuścili Kotlin i udali się do Oranienbaumu.
Bolszewicy już 3 marca wydali rozkaz, aby wszyscy komisarze Floty Bałtyckiej pozostali na swoich stanowiskach, zabroniono wieców i agitacji antybolszewickiej, a wszystkich, którzy sprzeciwiali się, kazano aresztować. Dwa dni później wyszły rozkazy o środkach operacyjnych w celu likwidacji powstania. Postanowiono reaktywować do służby 7 armię, a dowództwo powierzyć Michałowi Tuchaczewskiemu. Na 8 marca wyznaczono termin szturmu i zdobycia twierdzy, co zbiegło się z datą otwarcia X Zjazdu RKP (b). Tymczasem TKR 4 marca rozszerzył swój skład do 15 osób i zaczął wydawać proklamacje, wzywające ludność Rosji do przyłączenia się do trzeciej rewolucji i obalenia bolszewików. Nie przedsięwziął jednak żadnych konkretnych działań zbrojnych, wierząc, że żołnierze Armii Czerwonej nie zaatakują Kronsztadu.
Jeszcze 1 marca wysłano 30-osobową delegację do Piotrogrodu, która miała żądania marynarzy przedstawić Radzie Piotrogrodzkiej oraz spowodować przyjazd bezpartyjnej delegacji tego miasta. Delegacja kronsztadzka wyjechała, ale nie powróciła już nigdy. Pomimo znacznego utrudnienia kontaktów Piotrogrodu z Kronsztadem, mimo że w całym okręgu północnym obowiązywał stan wojenny, robotnicy Piotrogrodu poparli marynarzy, w fabryce Arsenał przegłosowali rezolucję o przyłączeniu się do rodzącej się rewolucji. Wybrano trzyosobową delegację, w skład której wchodzili anarchista, eserowiec i mienszewik, delegacja miała nawiązać łączność z Kronsztadem. By złamać robotników, Czeka rozpoczęła pacyfikację miasta. W ciągu 48 godzin aresztowano ponad 2 tysiące robotników, działaczy i sympatyków, anarchistycznych i socjalistycznych.
Oddziały Armii Czerwonej, biorące udział w walkach z marynarzami, wyraziły dla nich poparcie, nie tylko w słowach. W czasie pierwszego ataku bolszewików na Kronsztad – 8 marca, 561. pułk 187. brygady najpierw odmówił ataku, a gdy został zmuszony, znaczna część żołnierzy oddała się do niewoli. 13 marca wzburzenie objęło 236. pułk. Dowództwo bolszewickie podjęło bezwzględne środki, by przeciwstawić się możliwości przeniesienia buntu poza wyspę. Do 12 marca przeniesiono marynarzy z Piotrogrodu do innych baz, przy zachowaniu najwyższych środków ostrożności. Przeprowadzano masowe rozstrzeliwania żołnierzy, którzy odmawiali wykonywania rozkazów, lub „niepewnych” marynarzy, na podstawie wyroków doraźnych trybunałów. Rosyjski historyk N. Pawłowicz napisał: "Czerwonoarmiści, przeprowadzający egzekucje, zapisywali w aktach potwierdzanie rozstrzelania, jakby tym samym jednocząc się z wydającymi wyroki i brudząc ręce tą samą co oni krwią. Ci niepiśmienni przy swoim nazwisku stawiali krzyżyki." Bunty następowały dalej, wrzało w 235, 236. i 237. pułku 78. brygady. Znowu dochodziło do masowych rozstrzeliwań. Sytuację wyraźniej zmieniło dopiero przybycie wojsk złożonych z Kirgizów, Baszkirów i mieszkańców Syberii, a więc ludzi, dla których mit Kronsztadu nie znaczył wiele.
Tuchaczewski podzielił swe wojska na dwie grupy – północną, pod dowództwem J. S. Kazańskiego i południową, dowodzoną przez Aleksandra Siediakina.
Liczba atakujących żołnierzy jest nieznana, można przyjąć jednak z całą pewnością, że grupa atakujących była silniejsza od załogi Kronsztadu. Jednak i tu dochodzi do pewnych niejasności. Garnizon twierdzy liczył ok. 13 – 16 tysięcy ludzi, gdyby wziąć pod uwagę marynarzy, to liczba obrońców wyniesie 26 tysięcy. Do twierdzy kronsztadzkiej w marcu 1921 r. można było dostać się po lodzie. Działa fortów były skierowane na zachód, baza od wschodu mogła się bronić za pomocą armat polowych i luf pancerników. Ufając w solidarność ludów Rosji marynarze nie zgodzili się z propozycją oficerów by zaatakować Oranienbaum i Siestrorieck i w ten sposób rozszerzyć powstanie.
Przeprowadzali ataki wszelkimi dostępnymi środkami. Ostrzał Kronsztadu trwał prawie przez wszystkie dni oblężenia, tj. od 7 do 18 marca. Ataki prowadzono o każdej porze dnia i nocy. Oprócz walki militarnej trwała także walka ideologiczna i propagandowa. Tutaj również bolszewicy mieli przewagę. Oskarżali oni marynarzy o świadomą bądź nieświadomą agenturalność oraz polityczną krótkowzroczność. 10 marca, X zjazd partii wydelegował na apel Lenina 300 uczestników, którzy ruszyli na front w celu agitowania oddziałów; wśród nich był m.in. Kliment Woroszyłow. Powstańcy kronsztadzcy nie otrzymali pomocy w takim zakresie, w jakim by sobie tego życzyli. Ich ograniczone możliwości wyczerpywały się. Wreszcie w nocy z 17 na 18 marca, po ostrzale artyleryjskim zaczął się nowy, jak się okazało ostatni, szturm.
TKR, widząc niemożność dalszego stawiania oporu, poprosił rząd Finlandii o pozwolenie na przekroczenie, przez uciekających powstańców, granicy, na co Helsinki wyraziły zgodę. Bolszewicy nie chcieli pozwolić, aby ktokolwiek uciekł z twierdzy i, żeby odciąć odwrót, użyli kawaleryjskiej 27. dywizji, co nie powiodło się. Dzięki obronie baterii "Rif" i najbliższego jej prawego fortu, powstańcy mogli w miarę bezpiecznie wycofać się na fiński brzeg. Około 8000 ludzi zdołało uzyskać schronienie w Finlandii. Większość członków TKR z Pietriczenką oraz gen. Kozłowskim (oskarżanym przez leninowców o dowodzenie powstaniem) na czele zdołała uciec. Już 18 marca Lenin mianował nowego komendanta Kronsztadu, został nim dawny marynarz Pawieł Dybienko. 20 marca Radio Moskwa podało, że ostatecznie zdobyto wyspę Kotlin.
Następstwa.
Między kwietniem a czerwcem 1921 roku na śmierć skazano 2103 uczestników powstania, na inne kary skazano 6459. W 1922 r. Specjalna Komisja Ewakuacyjna zesłała na Syberię 2514 cywilów z Kronsztadu za pobyt w twierdzy w czasie powstania. Nie lepszy był los tych, którzy uwierzyli w bolszewicką amnestię i wrócili z emigracji. 13-18 tysięcy ludzi zostało zesłanych do łagrów na Wyspy Sołowieckie i do Chołmogorów w pobliżu Archangielska, przy tym część rozstrzelano jeszcze podczas transportu. Wiosną 1922 r. na 5 tysięcy zesłanych w 1921 r., przeżyć zdołało 1,5 tysiąca. Różne formy represji przeciw uczestnikom zajść zdarzały się jeszcze do lat 50. Bolszewicy zwyciężyli. Aleksander Berkman pisał: "Ostatnia iskra nadziei wygasła. Terror i despotyzm zdusiły wszystko, co zrodziło się w październiku. Hasła rewolucji zostały zdradzone, a jej ideały utopione we krwi. Wczorajsze ożywienie oznacza dziś śmierć dla milionów. Dyktatura zabiła rewolucję, jej duch płacze... Zdecydowałem się opuścić Rosję."
Przez dziesięciolecia w propagandzie radzieckiej powstanie w Kronsztadzie było przedstawiane jako kontrrewolucyjne antyradzieckie wystąpienie "przygotowane przez eserów, mienszewików, anarchistów i białogwardzistów, wspieranych przez imperialistów zagranicznych". Znacznie pomniejszano też skalę represji, kierowanych jakoby tylko wobec najbardziej aktywnych uczestników. Po tym, jak Michaił Tuchaczewski i Pawieł Dybienko sami zostali poddani represjom stalinowskim pod koniec lat 30., ich rola w piśmiennictwie dotyczącym tłumienia „kontrrewolucji” została pominięta, a centralną rolę przyznano Woroszyłowowi i Kalininowi. Tuchaczewskiego i zwolenników Trockiego wręcz obwiniano o celowe nieudolne działania podczas pierwszego szturmu.
Dopiero rozporządzeniem z 10 stycznia 1994 prezydent Rosji Borys Jelcyn rehabilitował ofiary powstania w Kronsztadzie i potępił stosowane wobec nich represje jako bezprawne i sprzeczne z prawami człowieka.

</doc>
<doc id="190376" url="https://pl.wikipedia.org/wiki?curid=190376" title="Ostrów Lubelski">
Ostrów Lubelski

Ostrów Lubelski – miasto w północnej części województwa lubelskiego, w powiecie lubartowskim, siedziba gminy miejsko-wiejskiej Ostrów Lubelski. Leży 25 km na wschód od Lubartowa, 21 km na południe od Parczewa, 25 km na północ od Łęcznej oraz 41 km na północny wschód od Lublina. Położone jest nad Tyśmienicą, na terenie Pojezierza Łęczyńsko-Włodawskiego. W granicach miasta w odległości 1 km od centrum znajduje się Jezioro Miejskie o powierzchni 49,5 ha i głębokości 2,2 m.
Swoją nazwę zawdzięcza położeniu geograficznemu, gdyż "ostrów" w języku starosłowiańskim oznaczało "wyspa".
Historycznie położony jest w Małopolsce (początkowo w ziemi sandomierskiej, a następnie w ziemi lubelskiej). Miasto królewskie Ostrów, położone było w drugiej połowie XVI wieku w powiecie lubelskim województwa lubelskiego. 
W średniowieczu w latach 1386 – 1611 przez miasto przebiegał Szlak Jagielloński.
W latach 1975–1998 miasto należało administracyjnie do województwa lubelskiego.
Demografia.
Według danych GUS z 31 grudnia 2019 r. Ostrów Lubelski liczył 2110 mieszkańców. Jest jednym z najmniej gęsto zaludnionych miast w Polsce (70,9 osób/km²).
Ostrów Lubelski jest siedzibą rzymskokatolickiej parafii Niepokalanego Poczęcia NMP.
Historia.
XV-XX wiek.
Pierwsze wzmianki o wsi Ostrów pochodzą z 1441 roku. Według relacji biskupa Zbigniewa Oleśnickiego, przed 1423 rokiem strony te, przez które jeździł z Władysławem Jagiełłą na Litwę, były wówczas bagniste, lesiste i niezaludnione. W 1442 roku powstała parafia.
Do 1531 roku należał do Zaklików, później własność Jana Gabriela Tęczyńskiego, który w 1547 roku zamienił m.in. Ostrów za wsie królewskie. 25 stycznia 1548 Zygmunt Stary nadał wsi Ostrów Lubelski prawa miejskie. Lokacja miasta miała być przeprowadzona na prawie magdeburskim. Od tej pory Ostrów – jako miasto królewskie podlegał władzy króla, którą w jego imieniu sprawował starosta parczewski. W 1657 r. Ostrów został niemal całkowicie spalony. Na przełomie lat 80. i 90. XVII w. Ostrów liczył ponad 2100 mieszkańców. Rozwijało się rzemiosło (wśród rzemieślników przeważali browarnicy, kramarze, kuśnierze, krawcy, szewcy i piekarze). Ostrów jako miasto królewskie dotrwał do 1864 r., kiedy to rząd rosyjski przemianował je na gminę osadzką.
W trakcie I wojny światowej, w 1915 r. podczas odwrotu armii rosyjskiej, miasto o zabudowie drewnianej zostało spalone: 512 budynków mieszkalnych, z 822 zaewidencjonowanych (wg stanu na 1914 r.) zostało zniszczonych. W wyniku wywołanego przez Rosjan pożaru uszkodzone zostały także kościół i cerkiew.
W 1918 r., już po odzyskaniu niepodległości, mieszkańcy wystąpili do władz polskich o przywrócenie praw miejskich. Ostrów odzyskał je 4 lutego 1919.
II wojna światowa.
W okresie II wojny światowej Ostrów znany był jako ośrodek działalności partyzanckiej oddziałów Gwardii Ludowej PPR (następnie Armii Ludowej) i Batalionów Chłopskich. 17 grudnia 1942 roku oddział GL im. gen. Józefa Bema (od wiosny 1943 im.Adama Mickiewicza) pod dowództwem byłego radzieckiego jeńca st. lejt. Fiodora Kowalewa ps. „Teodor Albrecht” zajął miasto rozbijając posterunek policji. W związku z zagrożeniem partyzanckim Niemcy przenieśli wszystkie swoje urzędy w mieście oraz posterunki żandarmerii i granatowej policji do jednego budynku – miejskiej szkoły. W październiku 1943 roku oddział GL pod dowództwem por. Jana Daduna ps. „Janusz” przeprowadził akcję uwolnienia z miejscowego więzienia grupy aresztowanych (w tym bojowników GL i działaczy Polskiej Partii Robotniczej). Niemcy pod groźbą wysadzenia siedziby aresztu wypuścili osadzonych. W odwecie hitlerowcy dokonali przed ratuszem miejskim publicznej egzekucji 9 mieszkańców miasta. 6 stycznia 1944 w mieście Niemcy urządzili zasadzkę na dowództwo IV Okręgu AL. W zaciętej walce zginęli komendant Okręgu Józef Szymanek ps. „Pochroń”, dowódca 1 Batalionu AL kpt. Jan Hołod ps. „Kirpiczny” i sekretarz okręgowy PPR Kazimierz Tkaczyk. 23 stycznia 1944 roku miasto zostało ponownie zajęte przez oddział AL, którym dowodził por. Franciszek Woliński ps. „Franek” (mianowany w lutym nowym komendantem Okręgu). Partyzanci w sile 30 ludzi zniszczyli pocztę, urząd gminy i ostrzelali posterunek żandarmerii. W marcu 1944 roku miasto stało się siedzibą podziemnej PPR-owskiej powiatowej i miejskiej Rady Narodowej. Na konspiracyjnego burmistrza miasta wybrany został Stanisław Pluch ps. „Lemiesz”. Jednym z pierwszych działań miejskiej Rady było rozwieszenie na mieście plakatów grożących śmiercią tym urzędnikom okupacyjnym, którzy biorą udział w akcji wyburzania domów pożydowskich w mieście. 6 maja 1944 roku doszło na przedpolach miasta do bitwy między oddziałami niemieckimi a kilkoma plutonami z Brygady AL Północnej Lubelszczyzny im. Jana Hołoda, które przybyły do miasta aby przerwać akcję podpalania przez Niemców zabudowań miejskich. W walkach Niemcy użyli artylerii i moździerzy ale w końcu wycofali się do Lubartowa. Tego samego dnia przez miasto przeszła udająca się na południe Lubelszczyzny Brygada im. Hołoda kpt. Aleksandra Skotnickiego ps. „Zemsta”, w której skład weszły na stałe pluton BCh Zygmunta Goławskiego „Niwy” i pluton AK „Zbyszka”. Komendę nad zgrupowaniem objął osobiście dowódca Obwodu II AL ppłk Mieczysław Moczar ps. „Mietek”. Miasto zostało ostatecznie wyzwolone spod okupacji hitlerowskiej 21 lipca 1944 roku.
Uchwałą Prezydium Krajowej Rady Narodowej z dnia 19 sierpnia 1946 roku Ostrów Lubelski „za wybitne zasługi w walce z wrogiem” został odznaczony Orderem Krzyża Grunwaldu III klasy.
Gospodarka.
Obecnie miasto i gmina posiadają korzystne warunki do rozwoju przetwórstwa rolno-spożywczego w oparciu o własną bazę surowcową. Duże znaczenie dla miasta ma turystyka.
Komunikacja.
Ostrów Lubelski ma bezpośrednie połączenia autobusowe z Lublinem i Lubartowem. Obsługiwane są przez przewoźników prywatnych.
Drogi wojewódzkie wiodące przez miasto:
Najbliższe stacje kolejowe:
Najbliższe lotniska:

</doc>
<doc id="190382" url="https://pl.wikipedia.org/wiki?curid=190382" title="Trasa W-Z (Wrocław)">
Trasa W-Z (Wrocław)

Trasa W-Z – wewnętrzna obwodnica Wrocławia, pozwalająca ominąć Rynek i wewnętrzną część Starego Miasta. Wbrew nazwie przebiega nie tylko w kierunku wschód-zachód, lecz zawiera odcinek pozwalający pojazdom poruszającym się w kierunku południkowym ominąć ścisłe śródmieście od zachodu. 
Przebieg trasy.
Trasa przebiega od mostu Grunwaldzkiego poprzez plac Społeczny, wschodni odcinek ul. Oławskiej, plac Dominikański, plac św. Krzysztofa, ul. Kazimierza Wielkiego, następnie ul. Ruską (ruch z zachodu na wschód) i ul. św. Mikołaja (ze wschodu na zachód) do skrzyżowania z Podwalem na pl. Jana Pawła II (do 2006 roku noszącego nazwę pl. 1 Maja). Północna odnoga biegnie ulicami Nowy Świat (ruch z północy na południe) i Białoskórniczą (z południa na północ), które mimo zjednoczenia w jeden ciąg uliczny utrzymały swe historyczne nazwy, stanowiąc dziś dwie jezdnie szerokiej trasy.
Trasa składa się z dwóch jezdni po 2-3 pasy ruchu, dwutorowego (lokalnie trójtorowego) wydzielonego torowiska tramwajowego oraz dwóch częściowo bezkolizyjnych skrzyżowań z przejściami podziemnymi i krótkimi tunelami drogowymi (plac Dominikański) lub estakadami (plac Społeczny). Dalsze przejścia podziemne znajdują się w ciągu ul. Świdnickiej, w ciągu Promenady Staromiejskiej na wysokości dawnej zewnętrznej Bramy Oławskiej i pod placem Jana Pawła II.
Historia.
Pierwsze plany budowy trasy o przebiegu niemal identycznym ze współczesnym pojawiły się krótko po I wojnie światowej, m.in. w projekcie sanacji centrum miasta opracowanym przez Maksa Berga, Richarda Konwiarza i Ludwiga Moshamera w 1919. Stała się ona odtąd trwałym elementem projektów urbanistycznych centrum Wrocławia przez cały okres międzywojenny, a także już po wojnie. 
Rozpoczęcie prac ogłosił prezydent Marian Czuliński 18 grudnia 1973 z obietnicą zakończenia na 30-lecie PRL, 22 lipca następnego roku. Pierwszy, południowy odcinek trasy między ulicami Mikołaja i Ofiar Oświęcimskich otworzono 22 lipca 1974. Północne odcinki oddano cztery lata później, co skutkowało usuwaniem linii autobusowych i tramwajowych z Rynku od maja 1978.
Zbudowaną według projektu m.in. Andrzeja Gretschela w latach 1977–1991 trasę poprowadzono szlakiem dawnej wewnętrznej fosy miejskiej. W tym celu usunięto ruiny zniszczonych w czasie II wojny światowej dwóch ciągów domów, stojących niegdyś nad fosą. Wyburzeniu uległo też jednak kilka nieuszkodzonych budynków. Poprzez budowę trasy przecięciu uległ historyczny ciąg ul. Świdnickiej.
Do czasu otwarcia nowego odcinka obwodnicy śródmiejskiej (ulice Klecińska i Na Ostatnim Groszu) arteria była częścią miejskiego przebiegu drogi krajowej nr 94, a przed reformą sieci drogowej w 2000 roku wchodziła w skład drogi krajowej nr 344.
Ważniejsze obiekty przy trasie.
Wzdłuż trasy W-Z znajdują się następujące znaczniejsze obiekty (w kolejności od wschodu na zachód, a następnie na północ):

</doc>
<doc id="190383" url="https://pl.wikipedia.org/wiki?curid=190383" title="Synteza filozoficzna">
Synteza filozoficzna

Synteza filozoficzna jest to próba ujęcia całości ludzkiej wiedzy dokonywana z perspektywy jakiegoś, uprzednio przyjętego aksjomatu lub (niewielkiej liczby) aksjomatów (np. system Hegla). Pojęcie bliskie znaczeniowo pojęciu system filozoficzny i konstruktywizm.

</doc>
<doc id="190388" url="https://pl.wikipedia.org/wiki?curid=190388" title="Testament heiligenstadzki">
Testament heiligenstadzki

Testament heiligenstadzki (niem. "Heiligenstädter Testament") – list napisany przez Ludwiga van Beethovena do braci podczas pobytu kompozytora w Heiligenstadt pod Wiedniem, 6 października 1802.
31-letni Beethoven w dokumencie tym opisał swoje zmagania z postępującą głuchotą. Nie jest to testament we właściwym znaczeniu tego słowa, raczej opis przeżyć, "katharsis", które kompozytor miał przejść, by wrócić do normalnego życia. 
"Testament" został znaleziony po śmierci Beethovena, razem m.in. z "listem do Nieśmiertelnej Ukochanej".

</doc>
<doc id="190390" url="https://pl.wikipedia.org/wiki?curid=190390" title="SPAD 51C1">
SPAD 51C1



</doc>
<doc id="190391" url="https://pl.wikipedia.org/wiki?curid=190391" title="Stefan Pawlikowski">
Stefan Pawlikowski

Stefan Pawlikowski (ur. 11 października 1896 w Kozłowie, zm. 15 maja 1943 we Francji) – pułkownik pilot Wojska Polskiego, pośmiertnie awansowany na generała brygady.
Życiorys.
Młodość i I wojna światowa.
Syn Władysława i Józefiny z domu Morawskiej. Uczył się w Wilnie, a maturę uzyskał w 1915 w Moskwie. Następnie studiował w Wyższej Szkole Technicznej w Moskwie.
Podczas I wojny światowej, w sierpniu 1916 został powołany do armii rosyjskiej i skierowany do lotnictwa. 1 lutego 1917 ukończył Szkołę Pilotów w Moskwie, po czym został wysłany do Wyższej Szkoły Pilotów w Pau we Francji. W związku ze zmienioną sytuacją polityczną nie wrócił już do Rosji, natomiast od 1 lipca 1918 został przydzielony do francuskiej 96. eskadry Spadów (Spa 96), latającej na myśliwcach SPAD XIII i zajmującej się w tym czasie m.in. zwalczaniem niemieckich balonów obserwacyjnych. Otrzymał stopień oficerski "adiutant". Niektóre źródła podają, że odniósł w tym okresie zwycięstwa powietrzne, jednakże brak jest ich potwierdzenia w danych francuskich. W listopadzie 1918 przeszedł w stopniu podporucznika do Armii Polskiej we Francji gen. Hallera.
Wojna polsko-bolszewicka.
W maju 1919 roku powrócił wraz z armią do Polski jako pilot eskadry Br.59, latającej na samolotach rozpoznawczych Breguet 14. Początkowo służył jako oblatywacz w Centralnych Warsztatach Lotniczych, a od kwietnia 1920 latał bojowo podczas wojny polsko-bolszewickiej jako pilot 19 eskadry myśliwskiej, na myśliwcach SPAD VII, między innymi walcząc nad Berezyną w okolicach Borysowa z samolotami eskadry Szyrinkina. 17 i 22 maja zestrzelił dwa balony obserwacyjne. Podczas wojny zestrzelił również samolot. Wysłany został do Włoch, skąd miał sprowadzić egzemplarz wzorcowy myśliwca Ansaldo A.1 Balilla, lecz na skutek niesprawności silnika zawrócił z trasy.
Dwudziestolecie międzywojenne.
Po wojnie służył w 1 Pułku Lotniczym w Warszawie, w stopniu porucznika, następnie kapitana, dowodząc 111 Eskadrą Myśliwską. Od października 1921 do marca 1922 latał jako cywilny pilot komunikacyjny na trasie Warszawa – Paryż. Uczestniczył także w rajdach lotniczych. We wrześniu 1922 zajął pierwsze miejsce z nawigatorem kpt. Bronisławem Wojtarowiczem w pierwszych polskich zawodach lotniczych – I Krajowym Locie Okrężnym na samolocie Breguet 14. Brał udział w grupowym przelocie nad Alpami samolotami Potez XV w 1924 roku. W 1926 roku został dowódcą dywizjonu liniowego i eskadry szkolnej w 2 pułku lotniczym w Krakowie. 29 czerwca 1926 roku, wracając po cywilnemu w towarzystwie oficerów i kobiet z przyjęcia w restauracji, po pijanemu, wdał się w kłótnię z taksówkarzem Henrykiem Stróżykiem, po czym po odprowadzeniu do warszawskiego X komisariatu policji, zastrzelił go tam z posiadanej broni, uznając, że został obrażony. 18 listopada 1926 roku został uznany za winnego i skazany na 3 lata twierdzy, wydalenie z wojska i pozbawienie odznaczeń, lecz w następnym roku został ułaskawiony przez prezydenta Mościckiego, z przywróceniem stopnia wojskowego oraz odznaczeń. 6 lipca 1929 roku został przeniesiony do 3 pułku lotniczego w Poznaniu. Początkowo dowodził eskadrą, a od 1932 roku III dywizjonem myśliwskim. W 1933 kierował polską ekipą na pokazach lotniczych w Bukareszcie. W kwietniu 1934 roku powrócił do 1 pułku lotniczego na stanowisko dowódcy IV dywizjonu myśliwskiego. W tym samym roku został wyznaczony na stanowisko zastępcy dowódcy pułku. W 1936 roku został awansowany na podpułkownika ze starszeństwem z dniem 1 stycznia 1936 roku. W sierpniu 1938 roku objął dowództwo 1 pułku lotniczego. W 1939 roku został awansowany na pułkownika ze starszeństwem z dniem 19 marca 1939 roku w korpusie oficerów lotnictwa.
II wojna światowa.
Po ogłoszeniu mobilizacji, przed wybuchem II wojny światowej, został wyznaczony dowódcą Brygady Pościgowej, współorganizując system informowania o atakach lotnictwa niemieckiego oparty na posterunkach obserwacyjnych. Po kampanii wrześniowej przedostał się do Francji, gdzie został komendantem polskiego Centrum Wyszkolenia Lotnictwa zorganizowanego 15 grudnia 1939 w bazie Lyon-Bron. Organizował tam polskie jednostki myśliwskie. Na skutek konfliktu z francuskim komendantem, 20 maja 1940 roku został jednak odwołany, a 23 maja przydzielony do polskiego dywizjonu I/145 w Villacoublay pod Paryżem, co usprawniło pracę jednostki dzięki kontaktom Pawlikowskiego we francuskim lotnictwie. Po klęsce Francji, organizował ewakuację żołnierzy dywizjonu z La Rochelle statkiem do Wielkiej Brytanii, w dniach 19-21 czerwca. Początkowo został komendantem Centrum Wyszkolenia Lotniczego w Blackpool, a od 6 listopada 1941 był polskim oficerem łącznikowym w brytyjskim dowództwie lotnictwa myśliwskiego ("RAF Fighter Command"), pełniąc faktycznie funkcję dowódcy polskiego lotnictwa myśliwskiego i uzyskując brytyjski stopień "Group Captain". Podobnie jak nieco starszy gen. inż. Ludomił Rayski był wyjątkowym przypadkiem pilota biorącego udział w walkach na obszarach obu wojen światowych.
Brał ochotniczo udział w lotach bojowych, m.in. 19 sierpnia 1942 podczas osłony desantu pod Dieppe (na Spitfire Mk. Vb, numer WX-C z 302 dywizjonu). Poległ 15 maja 1943, biorąc udział w locie bojowym 315 dywizjonu myśliwskiego „Dęblińskiego” nad Francją na myśliwcu Spitfire Mk.IX (numer PK-M), w osłonie operacji bombowej Circus 297, mającej atakować lotniska w Caen i Carpiquet. Samolot Pawlikowskiego spadł na wybrzeżu Atlantyku k. Meuvaines na zachód od Caen, pilot poniósł śmierć. Zestrzelenie Pawlikowskiego przypisywano w literaturze niemieckiemu asowi kpt. Erichowi Rudorfferowi na myśliwcu Fw 190A z jednostki II./JG 2, jednakże zgłosił on zestrzelenie dwóch Spitfire’ów ok. 200 kilometrów dalej, nad Senarpont. Prawdopodobnym zwycięzcą mógł być Uffz. Günther Paulus, również na Fw 190A z II./JG 2, który zgłosił zestrzelenie w tym rejonie, aczkolwiek mógł trafić również utracony samolot sierż. Piotra Lewandowskiego (który trafił do niewoli). Nie można wykluczyć także zestrzelenia przez artylerię przeciwlotniczą na wybrzeżu. Stefan Pawlikowski został pochowany w Meuvaines, po wojnie ekshumowany i przeniesiony na cmentarz w Grainville-Langannerie. Zestrzelił dwa balony i 1 samolot.
Naczelny Wódz gen. broni Władysław Anders mianował go pośmiertnie generałem brygady ze starszeństwem z dniem 1 stycznia 1964 roku w korpusie generałów.
Upamiętnienie.
Imię Stefana Pawlikowskiego nadano 15 maja 1993 roku 1 pułkowi lotnictwa myśliwskiego, którego tradycje następnie dziedziczyły 1 eskadra lotnictwa taktycznego i 23 Baza Lotnictwa Taktycznego.

</doc>
<doc id="190392" url="https://pl.wikipedia.org/wiki?curid=190392" title="Kassandra">
Kassandra



</doc>
<doc id="190393" url="https://pl.wikipedia.org/wiki?curid=190393" title="Cassandra">
Cassandra



</doc>
<doc id="190396" url="https://pl.wikipedia.org/wiki?curid=190396" title="Alfama">
Alfama

Alfama (wym. []; z arabskiego ألحمّة / "al-ḥamma" – źródło, łaźnie) – najstarsza dzielnica Lizbony, zbudowana na skalistym stoku nad brzegiem Tagu. Administracyjnie należy do kilku dzielnic.
W okresie panowania Maurów obszar ten stanowił centrum miasta. Po zdobyciu miasta przez chrześcijan w połowie XII w. stopniowo (w obawie przed trzęsieniami ziemi) zaczęto przeprowadzać się do innych dzielnic, w tym m.in. na tereny dzisiejszej Baixy. Alfama stała się wówczas dzielnicą zamieszkaną przez najniższą warstwę społeczną, m.in. rybaków. Jednak charakterystyczne położenie Alfamy przyczyniło się do tego, że w czasie wielkiego trzęsienia ziemi w 1755 roku zabudowania Alfamy przetrwały praktycznie w nienaruszonym stanie.
Na terenie Alfamy nie zachowała się zabudowa mauretańska, z wyjątkiem planu ulic, który przypomina stare dzielnice Maghrebu. Fragmenty najstarszych murów widoczne są jednak w wielu miejscach, m.in. w murach oporowych oraz przyziemiach niektórych domów. Zabytki ulokowane są jedynie na obrzeżach Alfamy, są to m.in.: Zamek św. Jerzego (zbudowany w czasach mauretańskich), katedra Sé, kościół św. Antoniego z XII w. i kościół św. Michała (Igreja de São Miguel).
Ulice Alfamy są wąskie, kręte i z reguły strome, do dziś brukowane jedynie drobną, nierówną kostką - taką samą kostką brukowane są również wąziutkie (na jedna osobę) chodniki. Wiele z ulic jest tak wąskich, że niemożliwy jest w nie wjazd samochodem. Na najstromszych odcinkach uliczki przechodzą w długie ciągi schodów - wejścia do domów prowadzą wprost z niewielkich podestów między nimi. Kronikarz Alfonsa I Zdobywcy opisuje Alfamę następującymi słowami:
W dzielnicy tej narodziła się pod koniec XIX wieku muzyka portugalska – fado. Współcześnie na obrzeżach Alfamy mieści się m.in. muzeum poświęcone fado i gitarze portugalskiej ("Casa do Fado e da Guitarra Portuguesa").

</doc>
<doc id="190404" url="https://pl.wikipedia.org/wiki?curid=190404" title="XML Namespaces">
XML Namespaces



</doc>
<doc id="190406" url="https://pl.wikipedia.org/wiki?curid=190406" title="Krzysztof Ibisz">
Krzysztof Ibisz

Krzysztof Ibisz (ur. 25 lutego 1965 w Warszawie) – polski aktor, prezenter telewizyjny, dziennikarz, producent, przedsiębiorca i polityk, poseł na Sejm RP I kadencji.
Życiorys.
Wykształcenie.
W 1984 ukończył LIII Liceum Ogólnokształcące Stowarzyszenia PAX pw. św. Augustyna w Warszawie, a w 1988 studia na Wydziale Aktorskim Państwowej Wyższej Szkoły Telewizyjnej, Teatralnej i Filmowej w Łodzi. W 1998 został absolwentem studiów podyplomowych w Instytucie Dziennikarstwa Uniwersytetu Warszawskiego.
Działalność zawodowa i publiczna.
18 lipca 1987 debiutował jako aktor teatralny w roli Ryjka w sztuce "Sen nocy letniej" w stołecznym Teatrze Ochoty. W latach 1988–1993 był aktorem Teatru Studio im. Stanisława Ignacego Witkiewicza Warszawa.
W latach 1991–1993 był posłem na Sejm I kadencji wybranym z listy Polskiej Partii Przyjaciół Piwa. Należał do tzw. frakcji Małe Piwo, przekształconej w Koło Poselskie „Spolegliwość”, następnie zasiadał w Kole Poselskim Partii Emerytów i Rencistów „Nadzieja”. Nie ubiegał się o reelekcję.
W 1993 rozpoczął pracę jako prezenter w Telewizji Polskiej. Debiutował jako prowadzący programy "5-10-15" i "Klub Yuppies", następnie prowadził również "Czar par", "Pomidora", "Przyjaciół", "Rozmowy Jedynki" i "Studio Jedynki", a także był konferansjerem festiwali w Sopocie i Opolu oraz wyborów Miss Polonia. W styczniu 1997 został doradcą prezesa ds. programowych Telewizji Wisła oraz autorem i producentem teleturnieju "Wszystko albo nic". Następnie od października 1997 do maja 2000 pracował w telewizji TVN, gdzie prowadził "Wszystko albo nic", "Ibisz, gwiazdy, muzyka", "Ibisekcję", "Zostań Gwiazdą" i "Gorączkę złota".
Od 2000 związany z Polsatem, na antenie tej telewizji prowadził różne programy rozrywkowe, m.in. "Bar", "Dwa światy", "Awantura o kasę", "Życiowa szansa", "Rosyjska ruletka", "Gra w ciemno". Został również gospodarzem licznych programów i koncertów produkowanych przez Polsat, m.in. konkursów Miss Polski i Miss Supranational, koncertów sylwestrowo-noworocznych, koncertów i programów Fundacji Polsat, festiwali (Sopot TOPTrendy Festiwal, Festiwal Kultury Romskiej Romani Rat, XXX Jubileuszowy Festiwal Piknik Country Mrągowo) oraz imprez plenerowych. Współprowadził kolejne edycje programu rozrywkowego Polsatu "Jak oni śpiewają". Od września 2008 do czerwca 2009 prowadził teleturniej "Gdzie jest Kłamczuch?" na antenie TV4. Od marca do czerwca 2010 współprowadził z Agatą Młynarską show "On i ona". W latach 2012–2013 w Polsat Café prowadził talk-show "Zrozumieć kobietę". Od września 2012 do kwietnia 2013 współprowadził z Anną Zejdler-Ibisz nadawany w Polsacie program "Studio weekend". Latem 2013 był wydawcą i współprowadził audycję "Bezpieczne wakacje z Plusem". W styczniu 2014 został współprowadzącym weekendowe wydania porannego programu "Nowy dzień" w Polsat News, a w marcu 2014 także współprowadzącym program "Dancing with the Stars. Taniec z gwiazdami" w Polsacie. W 2016 zaczął prowadzić program "Demakijaż" na antenie Polsat Café. W 2017 został prowadzącym teleturniej "Joker" w stacji Super Polsat. Gościnnie prowadził program "Twoja twarz brzmi znajomo", współprowadził też program "Łowcy nagród" w telewizji Super Polsat.
W 2010 nakładem wydawnictwa Gruner+Jahr Polska wydał książkę pt. "Jak dobrze wyglądać po 40-tce". W tym samym roku wystąpił w sztuce "I tak Cię kocham" wystawionej w Teatrze Kamienica.
Życie prywatne.
Syn Władysława Ibisza i Mirosławy Jope-Ibisz. W latach 1998–2004 był mężem dziennikarki Anny Zejdler, z którą ma syna Maksymiliana. Od 2005 do 2009 żonaty z aktorką Anną Nowak-Ibisz, z którą ma syna Vincenta. Oba małżeństwa zakończyły się rozwodem. W 2021 zawarł związek małżeński z Joanną Kudzbalską, z którą ma syna Borysa.
Twórczość.
Filmografia.
Od końca lat 90. grywał głównie gościnnie. Wystąpił w takich filmach jak "Sobowtór", "Job, czyli ostatnia szara komórka", "Fenomen", "Wkręceni 2" i "Twarz". Pojawił się w różnych serialach: "Świat według Kiepskich", "Fala zbrodni", "Pierwsza miłość", "Pensjonat pod Różą", "I kto tu rządzi?", "M jak miłość", "Hotel 52" oraz w serialu paradokumentalnym "Pamiętniki z wakacji". W latach 2001–2008 regularnie występował w serialu "Plebania" w roli Krzysztofa Barańskiego.

</doc>
<doc id="190407" url="https://pl.wikipedia.org/wiki?curid=190407" title="Grupa Baader-Meinhof">
Grupa Baader-Meinhof



</doc>
<doc id="190410" url="https://pl.wikipedia.org/wiki?curid=190410" title="Gorky (seria)">
Gorky (seria)

Gorky – seria gier komputerowych stworzonych przez polskie studio Metropolis Software. W latach 1999–2004 ukazały się trzy gry z serii "Gorky", w 2011 roku zapowiedziana została czwarta.
Gry serii.
Gorky 17.
"Gorky 17" to wydana w 1999 roku gra strategiczno-taktyczna. W USA wydana pod tytułem "Odium" przez Monolith Productions. W Rosji, w wyniku nieudanej próby stworzenia żołnierza doskonałego, pojawiają się mutanty. Miasto zostaje zbombardowane i całkowicie znika z powierzchni Ziemi w 2008 roku. W niecały rok później w Polsce wykryto niezidentyfikowane jednostki. Zostaje wysłana pierwsza grupa zwiadowcza, jednak dowództwo NATO traci z nią kontakt. W ślad z nimi wyrusza drugi trzyosobowy zespół, którego zadaniem będzie odnalezienie członków pierwszej ekipy i wyjaśnienie całej sprawy związanej z mutantami. Gra zebrała pozytywne oceny zarówno w zagranicznej jak i krajowej prasie, uzyskując średnią ocen 71% według agregatora GameRankings.
Gorky Zero: Fabryka niewolników.
"Gorky Zero: Fabryka niewolników" to wydana w 2003 roku druga gra serii, tym razem z gatunku skradanek. Jest to prequel "Gorky 17". Cole Sullivan samotnie zostaje wysłany przez NATO z misją zniszczenia tajnych laboratoriów na Ukrainie, w których Iwan Trafimow zbudował tytułową fabrykę niewolników – miejsce, w którym genetycznie tworzy się bezmózgie i posłuszne zombie.
Gorky 02.
"Gorky 02" to trzecia część serii wydana pod koniec 2004 roku. Poza granicami Polski gra ukazała się pod tytułem "Soldier Elite". Gra ponownie utrzymana jest w konwencji skradanki. Po wydarzeniach w fabryce niewolników Cole Sullivan popada w alkoholizm. Wszystko zmienia się, gdy pewnego dnia odwiedza go dwóch agentów informujących go, że jego stary znajomy – polski genetyk Jacek Parecki – został zlokalizowany w okolicach Morza Barentsa. Poza tym w tajemniczych okolicznościach na Morzu Barentsa tonie łódź podwodna. Sullivan, będąc na kacu, wyrusza, aby ostatecznie rozprawić się ze starym przeciwnikiem.
Gorky 21.
W czerwcu 2011 roku TopWare Interactive zapowiedział czwartą część zatytułowaną "Gorky 21", którą ma stworzyć studio The Farm 51. Będzie to strategiczna gra turowa z elementami gry fabularnej. W marcu 2014 roku poinformowano, że prace nad grą zostały zawieszone, lecz są szanse na ich wznowienie.

</doc>
<doc id="190412" url="https://pl.wikipedia.org/wiki?curid=190412" title="Carlos Fuentes">
Carlos Fuentes

Carlos Fuentes Macías (ur. 11 listopada 1928 w Panamie, zm. 15 maja 2012 w Meksyku) – meksykański pisarz, eseista, dramaturg i publicysta, niegdyś „żelazny” kandydat do literackiej Nagrody Nobla. Jeden z najwybitniejszych współczesnych autorów hiszpańskojęzycznych, współtwórca boomu na literaturę iberoamerykańską. Laureat Nagrody Cervantesa (1987).
Życiorys.
Jego ojciec był meksykańskim dyplomatą, więc dzieciństwo Carlosa przebiegało pod znakiem ciągłych przeprowadzek. Dorastał w różnych miastach obydwu Ameryk (Quito, Montevideo, Rio de Janeiro, Waszyngton, Santiago i Buenos Aires). Dorosły Carlos Fuentes także wybrał karierę dyplomatyczną, pełnił m.in. funkcję ambasadora Meksyku we Francji w latach 70.
Międzynarodową sławę przyniosła mu wydana w 1962 "Śmierć Artemia Cruz", jednak już debiutancka powieść Fuentesa "Kraina najczystszego powietrza" ukazała pełnię talentu Meksykanina i zakres jego zainteresowań. W swoich utworach poruszał kwestię meksykańskiej historii i tożsamości, w wielu z nich pojawia się wątek rewolucji meksykańskiej i fascynacja miastem Meksyk.
Według Fuentesa współczesne mu państwo Meksyk to „dziecko” wielowiekowego przenikania wpływów hiszpańskich i azteckich, ale także presji wywieranej na ten kraj przez potężniejszego północnego sąsiada – Stany Zjednoczone. W swoich utworach pisarz wykorzystywał zdobycze techniki narracyjnej Dos Passosa, a także Joyce’a oraz wprowadzał śmiałe rozwiązania konstrukcyjne i lingwistyczne.
Zasiadał w jury konkursu głównego na 30. MFF w Cannes (1977).
Carlos Fuentes miał troje dzieci, z których przeżyło tylko jedno: Cecilia Fuentes (ur. w 1962), obecnie pracuje w telewizji. Jego syn – Carlos Fuentes Lemus zmarł z powodu komplikacji związanych z hemofilią w 1999 w wieku 25 lat. Jego najmłodsza córka – Natasha Fuentes Lemus (ur. 31 sierpnia 1974) zmarła z przedawkowania narkotyków w Meksyku 22 sierpnia 2005 w wieku 30 lat.
15 maja 2012 Consuelo Saizar, szef Narodowej Rady Kultury i Sztuki, publicznie ogłosił wiadomość o śmierci Fuentesa. Pisarz zmarł w Hospital Ángeles del Pedregal w Meksyku po doznanym w domu silnym krwotoku wewnętrznym.

</doc>
<doc id="190413" url="https://pl.wikipedia.org/wiki?curid=190413" title="Uścimów">
Uścimów



</doc>
<doc id="190415" url="https://pl.wikipedia.org/wiki?curid=190415" title="Joseph Boyle">
Joseph Boyle

Joseph Boyle (1867-1923) – kanadyjski przedsiębiorca, żołnierz i poszukiwacz przygód, znany także z przydomków "Klondike Joe" (Józek z Klondike), "King of Klondike" (król Klondike) i "Saviour of Romania" (zbawca Rumunii). Kawaler najwyższego oznaczenia rumuńskiego – Gwiazdy Rumunii i wielu wysokich odznaczeń brytyjskich i rosyjskich.
Wczesne lata.
Boyle urodził się 7 listopada 1867 w miasteczku Woodstock w Ontario. Pochodził z mieszanej szkocko-irlandzkiej, średniozamożnej rodziny. Posiadał czworo rodzeństwa. Niewiele wiadomo o jego dzieciństwie, prawdopodobnie było ono spokojne, względnie dostatnie i szczęśliwe. W wieku siedemnastu lat, w 1884 r., krótko po ukończeniu nauki w Woodstock College, pojechał w odwiedziny do starszego brata, Davida, który mieszkał w Nowym Jorku, zajmując się tam interesami. Pewnego dnia, gdy brat wrócił z biura do swego mieszkania, znalazł na stole lakoniczną notkę mówiącą: "I've gone to the sea. Don't worry about me. Joe" ("Udałem się na morze. Nie martwcie się o mnie."). W istocie Joeseph dał swym bliskim wiele powodów do zmartwień. Po zaciągnięciu się na któryś ze stojących w nowojorskim porcie parowców, nie dawał znaku życia przez następne trzy lata. W końcu, gdy został przez wszystkich uznany za zaginionego, pojawił się równie nagle, jak wcześniej zniknął. Niewiele jest wiadomo o tych trzech latach Boyle'a. Sam niewiele o tym okresie wspominał. Jeden z jego przyjaciół relacjonował, iż Boyle jednego razu przechwalał się swymi wyczynami na Dalekim Wschodzie, nie wiadomo jednak nic bliższego. Znając jednak późniejszą jego historię można się spodziewać, że był wszędzie, wszystko widział i wszystkiego zaznał.
Lata nowojorskie.
Do Nowego Jorku Boyle powrócił całkowicie odmieniony. Nie było w nim nic z młodzieńca, który opuścił rodzinę kilka lat wcześniej. Stał się dorosłym, pełnym życiowego doświadczenia człowiekiem. Nabrał tężyzny fizycznej i atletycznej budowy ciała. Pozostając u brata, poznał jego przyjaciółkę, którą tamten zamierzał poślubić. Mildred Raynor była drobną, atrakcyjną rozwódką i natychmiast zauroczyła młodszego Boyle'a. Uczucie zostało odwzajemnione. Już trzy dni od chwili poznania Joseph i Mildred byli małżeństwem, pozostawiając Davida, brata Josepha, w nieutulonym żalu. Rana jakiej David doznał i uczucie jakim darzył Mildred były tak głębokie, iż mężczyzna ten nigdy już nie pragnął innej kobiety i dożył starości jako kawaler.
Po krótkim okresie idylli czas pokazał, na jak kruchych podstawach opierało się tak pospiesznie zawarte małżeństwo. Charaktery obu małżonków były całkowicie odmienne. Mildred znana w środowisku jako Minky – od zamiłowania do drogich futer ("mink" – ang. norka), słynęła ze snobizmu i pretensji do przynależności do wyższych sfer. Boyle natomiast prowadził dużo prostsze życie. Sam będąc dobrym bokserem, zaangażował się w organizację walk i sponsorowanie adeptów walk pięściarskich. Szczęśliwa ręka do wyławiania talentów uczyniła go jednym z najbardziej znanych menadżerów pięściarskich. Przyniosła mu też niemałą fortunę. Drugą pasją Boyle'a były wyścigi. Podczas gdy Mildred spędzała czas w teatrach i modnych restauracjach, Boyle'a najłatwiej można było spotkać na torach wyścigów konnych, na bokserskich ringach i w tawernach, gdzie zawodowi bokserzy spędzali swój wolny czas. Boyle z pasją uczestniczył w pijatykach, które często kończyły się ulicznymi awanturami. Po jednym z takich wydarzeń został on aresztowany za zakłócanie porządku. Gdy otrzeźwiał w areszcie, oświadczył swym towarzyszom z celi, że skoro nie potrafi pić "jak dżentelmen, to nie będzie pił w ogóle". Wywołało to ogólne rozbawienie, ktoś odpowiedział "To może także i nie będziesz już palić?". Boyle odpowiedział, że od tego momentu pozostanie abstynentem. Wytrwał w swym postanowieniu i do końca swego życia nie wypił nawet jednego łyka alkoholu, ani nie zapalił papierosa czy cygara. Wydarzenie to ujawniło jedną z najistotniejszych cech charakteru Boyle'a – żelazną konsekwencję, z jaką potrafił realizować swoje postanowienia.
Choć małżeństwo Boyle'a było nieudane, przetrwało dziewięć lat. W tym czasie Mildred zachodziła sześć razy w ciążę, z czego urodziło się czworo zdrowych dzieci. Gdy ostatecznie doszło do rozwodu, matka otrzymała prawa do opieki na dwojgiem młodszych dzieci, podczas gdy Boyle nad starszymi – córką Florą i synem Josephem Juniorem. Młodszych dzieci już nigdy nie zobaczył. Starsze też nie miały wiele pociechy z ojca. Boyle oddał je pod opiekę dziadków w Woodstock. Pożegnał je na dworcu kolejowym, nie zachodząc nawet do domu swych rodziców i udał się w dalszą podróż w swych interesach. Choć trudno Boyle'a uznać za wzorowego ojca, dwoje dzieci, nad którymi roztoczył prawną opiekę, wspominało go zawsze bardzo dobrze – zwłaszcza Flora, którą uznaje się za pierwszego biografa ojca.
Król Jukonu.
Z czasem Boyle został znanym promotorem walk bokserskich. Jego najzdolniejszym podopiecznym został Frank Slavin, noszący pseudonim "Sydney Cornstalk". Ambicją Boyle było wykreowanie młodego boksera na mistrza świata wagi ciężkiej. Zanim do tego jednak doszło, zaistniały pewne okoliczności, które całkowicie odmieniły życie obu mężczyzn. W czasie tournée boksera, obaj zatrzymali się w Victorii w Kolumbii Brytyjskiej, akurat w momencie, gdy na zachodnie wybrzeże przedostała się wiadomość o odkryciu złota nad Bonanza Creek w Jukonie. Dało to początek słynnej gorączce złota w Klondike Boyle i Slavin bez chwili namysłu postanowili porzucić swe dotychczasowe ambicje i zostać poszukiwaczami cennego kruszcu. Gdy dotarli do Klondike, gorączka była już mocno zaawansowana. Wiele bogatych działek było już rozdysponowanych. Boyle swym typowym, szerokim spojrzeniem prawidłowo ocenił sytuację. Zauważył, że praca na niewielkiej działce, jakie przyznawane były przez lokalne kanadyjskie władze, nie przyniesie mu fortuny. Postanowił działać na wielką skalę. Złożył pretensje do obszaru trzynastego (Claim 13), obejmującego ośmiomilowy odcinek rzeki. Działka ta była omijana przez poszukiwaczy ze względu na jej feralny numer. Jednym z niewielu, którzy próbowali na niej szczęścia, był znany poszukiwacz Bill Gates. Boyle zawarł z nim umowę na wspólną eksploatację. Swego nowego partnera wraz ze Slavinem zostawił w Jukonie, by pilnowali interesów na miejscu, a sam udał się do Ottawy w celu załatwienia odpowiednich formalności. Podczas gdy do Jukonu przybywały kolejne tysiące poszukiwaczy, Boyle obrał kierunek przeciwny. Po 29 dniach wyczerpującej podróży dotarł do Ottawy. Niejasnym jest, w jaki sposób nikomu nieznany mężczyzna zdołał dostać się na polityczne salony Kanady. Faktem jest jednak, że w krótkim czasie zdołał otrzymać to, czego żądał. W listopadzie 1900 r. ministerstwo zasobów naturalnych wydało słynną "Boyle Consession", dającą jej właścicielowi wyłączne prawa do górniczej eksploatacji znacznego odcinka rzeki oraz zasobów leśnych do niej przylegających. Posiadając w kieszeni ten cenny dokument, udał się do USA w poszukiwaniu kapitału. I tam dopisało mu szczęście. Udało mu się skłonić inwestorów fortuny Rothschildów, by wsparli go finansowo. W ten sposób powstała "The Canadian Klondyke Company." Podobną firmę – "Yukon Consolidated Gold Corporation", popartą kapitałem Guggenhaimów, utworzył konkurent Boyle'a, Arthur Christian Newton Treadgold. Konkurencję zdecydowanie wygrało przedsiębiorstwo Boyle'a.
Boyle od początku przyjął wielką skalę swych przedsięwzięć. Koncesja otrzymana od rządu Kanady pozwoliła na takie działania. Już wcześniej niektórzy poszukiwacze zastosowali niewielkie pogłębiarki, Boyle był jednak pionierem ich wykorzystania do eksploracji dna rzeki. Zaprojektował on i zbudował cztery monstrualne urządzenia (nazwane "Canadian 1" do "Canadian 4"). Przeorywały one dno rzeki oraz nabrzeża, wypłukując wielkie ilości złota. 13 działka, omijana przez przesądnych poszukiwaczy, dzięki innowacjom Boyle'a, okazała się jedną z najbogatszych w Klondike.
Bardzo szczęśliwą okolicznością okazał się fakt, iż obok koncesji hydraulicznej, Boyle zapewnił sobie prawo do innych surowców występujących na jego działce. W szczególności prawa do wyrębu lasów zapewniły mu olbrzymie zyski. Trzydzieści tysięcy poszukiwaczy złota potrzebowało drewna do budowy domów i instalacji. W ekspresowym tempie rozbudowało się Dawson City jako zaplecze usługowe dla rzeszy poszukiwaczy. Jedynym legalnym producentem drewna, które osiągało astronomiczne ceny, był Boyle. Założył on elektryczny tartak. Energię do jego napędu dostarczała elektrownia wodna, także wybudowana przez Boyle'a. Był on także właścicielem miejskiej sieci wodnej. Założył też pierwszą sieć telefoniczną w mieście oraz publiczną pralnię. Dla Boyle'a nie istniały trudności nie do pokonania. Stalowe elementy do pogłębiarek, elektrowni i tartaku, a niektóre z nich ważyły setki ton, musiały być sprowadzone droga morską, a następnie przeciągane zaprzęgami przez górskie przełęcze. Cena pierwszej pogłębiarki-koparki wyniosła astronomiczna kwotę 200 tysięcy dolarów, lecz zwróciła się w ciągu pierwszych sześciu tygodni eksploatacji. Trzy z czterech tego typu urządzeń (jedno zatonęło wcześniej) pracowały nieustannie do roku 1969, kiedy to ostatecznie przedsiębiorstwo zawiesiło swą działalność.
Obok swej działalności gospodarczej Boyle prowadził intensywne życie społeczne. Należał do śmietanki towarzyskiej Dawson City. Był tego miasta faktycznym gospodarzem i największym dobroczyńcą. Z własnych środków zbudował kościół, do użytku indiańskiej społeczności. Był zaangażowany w budowę lokalnego szpitala ("St. Mary Hospital"). Przyczynił się do rozwoju sportu, będąc członkiem założycielem "The Dowson Amateur Athletic Association", był także przewodniczącym rządowego komitetu sportu ("Gymnasium anad Sport Committee"). Na polu sportu największej sławy i satysfakcji przysporzyła mu sponsorowana przez niego drużyna hokejowa "The Nuggets" (Samorodki). Drużyna ta w 1904 r. wzięła udział w rozgrywkach o Puchar Stanleya, ustanawiając nie pobity do dziś rekord w wysokości przegranego meczu 23-2. Ostatecznie jednak występy drużyny zakończyły się sporym sukcesem. Zespół wygrał sześć z jedenastu rozegranych meczów.
Podczas tych 20 lat spędzonych na Jukonie Boyle ożenił się po raz drugi. Wybranką jego serca została Elma Louise Humphries, pracująca w lokalnym hotelu jako manikiurzystka. Drugie małżeństwo, podobnie jak i pierwsze, nie przetrwało długo. Na Jukonie dołączyła do Boyle'a także jego dorastająca już, najstarsza córka Flora.
Początek I wojny światowej.
Kierowanie sprawnie działającym przedsiębiorstwem zaczęło nużyć Boyle'a, rozpoczął więc poszukiwanie kolejnych wyzwań. Okazję tę przyniósł mu wybuch I wojny światowej. Pierwszym przejawem jego zaangażowania w sprawy wojenne było powołanie i wyekspediowanie z własnych środków pięćdziesięcioosobowego oddziału karabinów maszynowych. Wszyscy żołnierze ochotnicy byli pracownikami Boyle'a i codziennie, w godzinach pracy uczestniczyli w wojskowych szkoleniach. 10 października 1914 wyszkolony i wyposażony pododdział opuścił Dawson City i udał się na zgrupowanie do Vancouver. Zanosiło się, że zostanie tam na dłużej, lecz Boyle, używając swych wpływów w Ottawie, spowodował iż jego bateria została wysłana na front. Wpływy jego nie sięgały tak daleko, by zapewnić jednostce operacyjną samodzielność. W Anglii strzelcy z Jukonu zostali wcieleni do nadrzędnej jednostki karabinów maszynowych i stracili swój wyjątkowy, kanadyjski charakter. Sam Boyle został zmuszony do pozostania na Jukonie, nie wytrzymał tam jednak długo. Pragnąc osobiście włączyć się w sprawy wielkiej wojny, w połowie lipca 1916 r. bez większego rozgłosu opuścił Jukon, by nigdy już tam nie powrócić.
Przyczyną tego czynu było znudzenie coraz bardziej rutynowymi czynnościami związanymi z nadzorowaniem przedsiębiorstwa. Celem zaś, poszukiwanie nowych wyznań – wzięcie udziału w wojennej przygodzie. Okazało się to jednak trudniejsze, niż Boyle przypuszczał. W Ottawie zignorowano jego zapał. Boyle w wieku 49 lat i pozbawiony jakiegokolwiek doświadczenia wojennego nie wydawał się dobrym kandydatem na dowódcę, a takie miał właśnie ambicje. Nieco lepiej powiodło się mu w Londynie, gdzie został mianowany honorowym pułkownikiem Kanadyjskiej Milicji, poza jednak prestiżem i paradnym mundurem nic nie zyskał. Ciągle był cywilem bez wpływu na bieg wielkich spraw. Fortuna Boyle'a odwróciła się dopiero wraz z przystąpieniem Stanów Zjednoczonych do wojny. Wkrótce po deklaracji wojny został powołany "The America Society of Engineers", organizacja, która miała nieść technologiczną i organizacyjną pomoc dla formującej się armii. Choć Boyle formalnie inżynierem nie był, przez protekcję znajomych został przyjęty w szeregi tej paramilitarnej organizacji. Za rekomendacją innego znajomego, Waltera Page, ambasadora USA w Wielkiej Brytanii, otrzymał interesujące zadanie pomocy uporządkowania zdezorganizowanego systemu transportu kolejowego w Rosji, nowej sojuszniczki Stanów Zjednoczonych w wojnie.
Epizod rosyjski.
W lipcu 1917 Boyle przybył do Piotrogradu (St. Petersburg). Nie znał ani słowa po rosyjsku, miał bardzo mgliste pojęcie o polityce, kulturze i historii Rosji. Na przewodnika i tłumacza przydzielono mu kapitana G. A. "Podge" Hilla. Ten pospiesznie zaznajomił go z mechanizmami sceny politycznej tego kraju. Boyle jako człowiek z zewnątrz, niemający żadnych politycznych preferencji, ani uprzedzeń, łatwo nawiązał kontakty z wszystkimi graczami sceny politycznej. Przez legalne władze został przyjęty uprzejmie, choć z pewnym dystansem. Nawiązał także kontakty z radykałami. Na jednym z wieców zorganizowanym przez Rady Żołnierskie, na którym dyskutowano plany zawarcia pokoju z Niemcami zabrał głos. W swym krótkim przemówieniu nawiązał do historii Rosji, a zakończył je zdaniem "You are not sheep. I order you to act as men" (Nie jesteście owcami, więc nakazuję wam postępować jak mężczyźni).
Boyle nie przybył do Rosji by wiecować. Zainteresowany był konkretnymi działaniami, najlepiej militarnymi. Pierwsze zadanie jakim go obciążono miało jednak charakter czysto organizacyjny. Boyle został wysłany na południe, do świeżo pozyskanego sojusznika Rosji (także i aliantów) – Rumunii. Jego zadaniem miało być udrożnienie rumuńskiego systemu kolejowego. Linie kolejowe w Rumunii były nie do końca zbudowane i mało efektywnie zarządzane. Spowodowało to olbrzymi zator na granicy obu krajów. Boyle, choć niewiele wiedział o kolejnictwie, z całą energią zabrał się do dzieła. W krótkim czasie usprawnił system do tego stopnia, używając przy tym niekonwencjonalnych, improwizowanych metod sprawił, iż transport w obie strony przebiegał bez zakłóceń. Tym sukcesem zdobył zaufanie władz rosyjskich i rumuńskich. Jedynie służby dyplomatyczne Wielkiej Brytanii były zaniepokojone jego działalnością, nie rozumiejąc kogo ten obywatel Brytyjskiego Imperium reprezentuje.
Kolejnym zadaniem, jakie Boyle otrzymał, było eskortowanie konwoju przewożącego rządowe druki państwa rumuńskiego wydrukowane w Moskwie, w tym dużą sumę nowych banknotów. Zadanie było o tyle trudne i niebezpieczne, że w czasie podróży pociąg złożony z czterech wagonów towarowych musiał przedostać się przez tereny opanowane przez bolszewików. W istocie na swej drodze Boyle został dwukrotnie zatrzymany przez ich patrole. Za pierwszym razem użył przemocy, zabijając dowódcę patrolu, innym razem salwował się ucieczką. Szczególnie ta druga przygoda pokazuje hardą duszę Boyle'a. Pociąg został zatrzymany 50 km przed granicą z Rumunią przez bolszewicki pociąg pancerny, gotowy do zniszczenia go ogniem artyleryjskim. Boyle w tym przypadku użył podstępu. Udając przyjaźń i poddając się, uśpił czujność bolszewików, by w dogodnym momencie przeprowadzić brawurową ucieczkę. Gdy maszynista rozpędzonego pociągu odmówił staranowania zasieków granicznych, Boyle własnoręcznie go obezwładnił i dalej sam kierował lokomotywą. Bezpieczne dostarczenie cennego ładunku do Jassy uczyniło Boyle'a bohaterem z dnia na dzień.
Boyle powrócił do St. Petersburga, by stać się świadkiem upadku rządu Kiereńskiego i przejęcia władzy przez bolszewików. Był świadkiem chaosu opanowującego Rosję. Wskutek trudności komunikacyjnych rosyjskie oddziały na froncie wschodnim zostały odcięte od zaopatrzenia. Bolszewicy zdawali sobie sprawę z istotności poparcia żołnierzy dla zwycięstwa ich rewolucji, powołali Boyle'a do komisariatu zaopatrzenia. Zadaniem Boyle'a było udrożnienie systemu komunikacyjnego. Moskwa w tym czasie była zablokowana przez setki składów towarowych blokujących linie kolejowe wokół niej. Boyle postanowił przeciąć ten węzeł gordyjski w bardzo niekonwencjonalny sposób. Nakazał staczanie pustych wagonów z nasypów na pobliskie pola. W ten sposób po trzech dniach intensywnej pracy węzły kolejowe Moskwy zostały odblokowane i zaopatrzenie mogło wyruszyć do głodujących oddziałów. W tym czasie Boyle poznał osobiście wielu sowieckich przywódców. Szczególnie bliską znajomość zawarł z Lwem Trockim.
Zbawca Rumunii.
Misja Boyle'a w Rosji została zakończona. Wskutek rewolucji i rozpadu koalicji stracił poparcie swych amerykańskich mocodawców. Udał się więc tam, gdzie dał się już dobrze poznać – do Rumunii. Potrzebowano go tam pilnie w związku z narastającym napięciem pomiędzy władzami tego kraju a zrewolucjonizowaną Rosją. Rumunia, dotychczasowa sojuszniczka, stawała się łatwym łupem także dla Niemiec. Boyle podjął się negocjacji z obydwiema stronami. Działając jako wolny agent, niezwiązany z żadną ze stron, w szybkim czasie doprowadził do normalizacji stosunków tak z bolszewicką Rosją, jak i z państwami centralnymi. Rumunia została uratowana.
Kluczowym momentem dla Boyle'a był marzec 1918 r., kiedy to jego sława doszła do królowej Rumunii, Marii. Była ona wnuczką brytyjskiej królowej Wiktorii. Maria była czterdziestoletnią, lecz ciągle piękną i atrakcyjną kobietą, bardzo niezależną, o intelektualnych zainteresowaniach, epigonką romantyzmu. Od pierwszego spotkania obydwoje przypadli sobie do gustu. Początkowa fascynacja szybko przerodziła się w przyjaźń, a ta w bardzo głębokie uczucie. Dla dwukrotnie żonatego Boyle'a Maria stała się kobietą jego życia. Obydwoje często się widywali i prowadzili intensywną, bardzo osobistą korespondencję. Niejasne jest, czy doszło do fizycznych kontaktów pomiędzy nimi. Biografowie Marii stanowczo wykluczają taką możliwość. Biografowie Boyle'a uznają to za bardzo prawdopodobne.
Zanim jednak Boyle zyskał pełne zaufanie Marii oraz olbrzymi na nią wpływ, dokonał kolejnego wyczynu, który uczynił go narodowym bohaterem Rumunii. W tym czasie około 400 obywateli rosyjskich przebywało, z różnych przyczyn, w więzieniach rumuńskich. Bolszewicy domagali się ich uwolnienia. Jednocześnie Rosjanie przetrzymywali jako zakładników około 40 obywateli rumuńskich, większość z najwyższych sfer, a wielu z nich było znanymi politykami. Zadaniem Boyle'a było wynegocjowanie warunków wymiany zakładników. W tym celu udał się do Odessy, gdzie więziono grupę Rumunów. Gdy tam dotarł, znalazł się w centrum chaosu. Bolszewicy walczyli o kontrolę nad rejonem z Białymi Rosjanami. Gdy Boyle przybył na miejsce, sytuacja była krytyczna. Grupa Rumunów została oddana pod "opiekę", oddziału Czeka, który miał załadować ich na statek i ewakuować na morze, a po drodze prawdopodobnie zgładzić. Boyle bez wahania przystąpił do działań. Wykorzystując podstęp, dołączył do grupy Rumunów i próbował negocjować z dowódcą oddziału. Gdy się to nie powiodło, zmienił taktykę. Gdy statek zaokrętował do portu w Sewastopolu, za pożyczone od angielskiego konsula pieniądze wynajął niewielki frachtowiec. Jednocześnie przekupił część oddziału eskortującego zakładników – chińskich komunistów, którzy dokonali "zamachu stanu", przejmując kontrolę nad okrętem z zakładnikami, a następnie pozwolili im zbiec. Wynajętym statkiem, jakiś czas błądząc po morzu i unikając pogoni, szczęśliwie odtransportował zakładników do Jassy.
Po tych wydarzeniach imię Boyle'a stało się znane i popularne nie tylko w Rumunii, lecz i daleko poza nią. Między innymi król Anglii Jerzy V stał się wielkim admiratorem Boyle'a. Tego nastawienia nie podzielało ministerstwo spraw zagranicznych Wielkiej Brytanii. Uznało mianowicie, że Boyle jako wolny agent, nie kontrolowany przez nikogo, działa przeciwko interesom brytyjskim w tym rejonie. Za pośrednictwem księcia Artura, gubernatora generalnego Kanady, wpłynęło na rząd tego kraju, by interweniował. Rząd kanadyjski uległ naciskom i wydał decyzję bez precedensu, dodatkowo niekonstytucyjną, nakazującą Boyle'owi powrót do kraju. Boyle zignorował wezwanie.
W Rumunii przyjęty został jako bohater. Obsypany został zaszczytami. Uzyskał też stały dostęp do królowej, a przez nią wielki wpływ na dwór i politykę. Jeszcze bardziej zbliżyła ich choroba Boyle'a. W lipcu 1918 r. dotknął go wylew, powodujący częściowy paraliż. Boyle został przetransportowany do wiejskiej rezydencji, gdzie królowa Maria osobiście roztoczyła nad nim opiekę. Choć wylew pozostawił po sobie ślady w postaci częściowego paraliżu twarzy, Boyle wrócił szybko do zdrowia. Wkrótce jednak zachorował na grypę, która to choroba podkopała jego już nadwątlone zdrowie. Po dłuższej rekonwalescencji wrócił do działania. Kolejnymi jego osiągnięciami było uwolnienie z sowieckiej niewoli kuzynki Marii – wielkiej księżnej Marii Rosyjskiej. Poprzez swego partnera biznesowego z czasów w Klondike, przyszłego prezydenta Stanów Zjednoczonych, a w tamtym czasie szefa "Allied Food Council", Herberta Hoovera, Boyle załatwił pomoc żywnościową dla głodującej Rumunii. Wynegocjował także 25-milionową (w dolarach) pożyczkę na odbudowę kraju. Wraz z tymi sukcesami nadeszły i zaszczyty. Boyle został nagrodzony Gwiazdą Rumunii, najwyższym odznaczeniem rumuńskim. Nadano mu także tytuł arystokratyczny Księcia Jassy. Powodzenie i wpływy powodowały jednak narastającą opozycję przeciwko niemu. W końcu ciąg intryg zmusił Marię do odizolowania się od bohatera. To był nieoczekiwany cios dla Boyle'a, który darzył królową szczerym i głębokim uczuciem i to odwzajemnionym, jak się wydaje. W prywatnych listach Maria tłumaczyła, iż została zmuszona do podjęcia takiej decyzji dla dobra dynastii i kraju. Nie złagodziło to jednak bólu Boyle'a. Ostatecznie opuszczony postanowił się rozstać z nowo przybraną ojczyzną.
Schyłek życia.
Wydarzenia te zbiegły się z problemami, jakie dosięgły firmę petrochemiczną Shell w dostępie do źródeł naftowych w Baku. Koncern potrzebował zdecydowanego człowieka, znającego miejscowe obyczaje i stosunki dla wynegocjowania nowego kontraktu. Właściwym człowiekiem okazał się Boyle. Przyjął on propozycję bez wahania i przystąpił do działań. Jak wcześniej Klondike, teraz opuścił Rumunię, podobnie jak i w poprzednim przypadku na zawsze. Udał się do Konstantynopola, gdzie otworzył swoją kwaterę. Po nawiązaniu kontaktów z dawnymi znajomymi wśród bolszewików, rozpoczął działania. Wkrótce też wyruszył na Kaukaz. Po wielotygodniowej podróży, obfitującej w przygody i liczne niebezpieczeństwa, dotarł do Baku. Tam odbył szereg spotkań i zawarł wstępne porozumienia w sprawie dzierżawy pól naftowych. Negocjacje nad ostatecznym kontraktem miały być prowadzone na neutralnym gruncie w Genewie.
Tak w czasie drogi do Baku, jak i w powrotnej, Boyle zdradzał objawy przemęczenia. Jasno pokazało to, że jego kłopoty zdrowotne nie tylko nie ustąpiły, lecz zaczęły się pogłębiać. W Konstantynopolu poddał się gruntownym badaniom lekarskim. Zalecono mu natychmiastową kurację i odpoczynek. Boyle po raz kolejny zignorował zalecenia. Słynnym Orient Expressem udał się do Genewy, gdzie wziął udział w nieudanych negocjacjach z Rosjanami. Od czasów rewolucji stosunki w Rosji znacznie się zmieniły, a wraz z nimi nastawienie dla zagranicznego kapitału. Boyle nie dał jednak za wygraną. Wyjechał do Londynu, skąd próbował dalszych negocjacji. Także w Londynie ponownie poddał się badaniom lekarskim. Lekarze ocenili stan jego zdrowia jako alarmujący. Tym razem potraktował zalecenia lekarzy poważniej. Pozwolił umieścić się w sanatorium, gdzie pozostawał pod stałą obserwacją i opieką, ciągle jednak pracował. Przy jego łóżku odbywały się wielogodzinne zebrania, które znacznie utrudniały rekonwalescencję. Sytuacja się polepszyła dopiero po ostatecznym upadku negocjacji, gdy Shell definitywnie zrezygnował z dalszych starań i zwolnił Boyle'a ze stanowiska swego przedstawiciela. Na tym jednak nie zakończył się jego udział w całej sprawie. Wkrótce musiał wyruszyć w kolejną podróż, gdy jeden z jego współpracowników – Charles Solly został aresztowany w Baku. Boyle udał się do Konstantynopola, skąd prowadził akcję uwolnienia Solly'ego. Gdy znalazł się on na wolności, Boyle powrócił do Londynu, lecz nie do sanatorium. Zamieszkał w Hampton Hill w Middlesex, w domu swego przyjaciela i współpracownika z czasów działalności gospodarczej w Jukonie – Teda Bredenbekera, by spędzić tam ostatnie tygodnie swego życia. 14 kwietnia 1923 nad ranem w wieku pięćdziesięciu sześciu lat Boyle zmarł w łóżku.
Został pochowany w Hampton Hill. Jego nagrobek został ufundowany przez królową Marię. Wyryto na nim insygnia jego orderów oraz sentencję pochodzącą z poematu Roberta Service'a "The Spell of the Yukon" (zaklęcie Jukonu) – "Man with the heart of a Viking and the simple faith of a child" (Człowiek o sercu wikinga i prostej wierze dziecka).
Początkowo postać Boyle'a była niemal całkowicie zapomniana, później jednak ponownie ją odkryto. Szczególnie Woodstock, jego rodzinne miasto, szczyciło się nim. W pięćdziesiąt lat po jego śmierci grób jego przeniesiono do rodzinnego miasta. W Kanadzie zaczęto także badania nad jego życiem, w wyniku których powstało szereg opracowań historycznych i książek.

</doc>
