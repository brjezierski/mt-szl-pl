<doc id="190416" url="https://pl.wikipedia.org/wiki?curid=190416" title="Krytyczny racjonalizm">
Krytyczny racjonalizm

Krytyczny racjonalizm – nazwa nurtu we współczesnej filozofii nauki zainicjowanego przez Karla R. Poppera. Termin ten występować może w co najmniej trzech znaczeniach:
Zamiennie stosuje się termin „krytyczny racjonalizm” z terminem „popperyzm” i – mając na myśli wyłącznie przedsięwzięcia z dziedziny filozofii nauki (Poppera lub jego zwolenników) – z terminem „falsyfikacjonizm”.
Krytyczny racjonalizm określić można następująco. Krytycyzm (w nazwie tej nawiązuje Popper świadomie do filozofii krytycznej Kanta) sprowadza się do postawy głoszącej, że wszystko to, co w danym momencie uznaliśmy za dowiedzione, później może być podane w wątpliwość.
Racjonalizm, w tym konkretnym przypadku, to przekonanie, że wszelka wiedza (w tym wiedza naukowa) rozwijająca się zgodnie z regułami metodologicznymi jest ucieleśnieniem ludzkiej racjonalności, ale nie tylko.
Krytyczny racjonalizm.
Znaczenie terminu “krytyczny racjonalizm” w odniesieniu do filozofii Poppera wyjaśnić można następującymi jego słowami.
Istotę krytycznego racjonalizmu, za Popperem, przedstawić można tak:
Krytycyzm nie sprowadza się tu do żadnej z odmian sceptycyzmu, lecz do tego, co ochrzczone zostało mianem „fallibilizmu”, czyli do postawy głoszącej, iż wszystko to, co w danym momencie uznaliśmy za dowiedzione, później może być podane w wątpliwość. Krytycyzm jest więc dla Poppera antysceptycyzmem (poznanie, pomimo że jest niepełne i tymczasowe, charakteryzuje się postępem "resp". wzrostem wiedzy, wyznacznikiem którego nie jest jakiś punkt dojścia, lecz rozszerzanie się zasięgu wiedzy ludzkiej) i fallibilizmem (poznanie jest niepełne i tymczasowe, jesteśmy omylni, ponieważ nie istnieją środki pozwalające nam na definitywne dokonywanie rozstrzygnięć prawdziwościowych i fałszywościowych).
Racjonalizm pojmuje Popper w następujący sposób: wiedza (w tym wiedza naukowa) rozwijająca się zgodnie z regułami metodologicznymi jest ucieleśnieniem ludzkiej racjonalności. Reguły te są regułami racjonalnego postępowania badawczego. Stanowią wzorzec racjonalnego postępowania w ogóle. Są one niezależne od badacza w tym sensie, że chcąc przyczynić się do wzrostu wiedzy musi je stosować.
Wszelkie nastawienie, kładące nacisk na weryfikowanie sformułowanych przez nas hipotez drogą szukania dla nich zastosowań i ich potwierdzania, nazywa Popper nastawieniem dogmatycznym. Przeciwstawia mu swoje stanowisko, nazywając je nastawieniem krytycznym, wyrażając je przez postulat nieustannej gotowości do zmiany naszych hipotez drogą ich testowania, odrzucania, falsyfikowania. Naukowiec powinien spoglądać na teorię przez pryzmat jej zdolności do krytycznej dyskusji: czy jest ona otwarta na wszelki możliwy krytycyzm i czy jest w stanie mu się przeciwstawić. Dopiero wtedy gdy teoria z powodzeniem przeciwstawia się naporowi miażdżących refutacji (obaleń), możemy utrzymywać, że została potwierdzona przez dotychczasowe doświadczenie, lub, jak mówi w "Logice odkrycia naukowego", że "okazała hart". Nastawienie krytyczne utożsamia z nastawieniem naukowym, a nastawienie dogmatyczne z pseudonaukowym.
Krytyczny racjonalizm Poppera scharakteryzować można za pomocą następującego zespołu fundamentalnych twierdzeń:
Hans Albert różnicę pomiędzy krytycznym racjonalizmem a racjonalizmem tradycyjnym ujmuje przez pryzmat odmiennego podejścia obydwu do zagadnienia metody naukowej. Tradycyjna metodologia (i tradycyjny racjonalizm) zorientowana była na metodologiczną wersję zasady racji dostatecznej stwierdzającą, że każde przekonanie oparte musi być na niewzruszonych podstawach. Z racji na to, że program ten jest w zasadzie niewykonalny – prowadzi bowiem do następującego trylematu (zwanego trylematem Friesa): albo prowadzimy uzasadnianie w nieskończoność, albo popadamy w błędne koło dedukcji i w procesie uzasadniania odwołujemy się do wypowiedzi, które poprzednio występowały jako wymagające uzasadnienia, albo w określonym miejscu, arbitralnie przerywamy ciąg uzasadnień, co stanowi zawieszenie zasady racji dostatecznej – i jako taki prowadzi do dogmatyzmu, krytyczny racjonalizm określa nową koncepcję racjonalności drogą zastąpienia (zawieszenia) zasady racji dostatecznej zasadą krytycznego sprawdzania. Zaletą tego stanowiska jest unikanie odwoływania się do dogmatów i rezygnacja z pewności przekonań przy jednoczesnym zachowaniu – z klasycznego racjonalizmu – dążenia do prawdy obiektywnej. Zadaniem filozofii staje się wtedy nie obrona dotychczasowej wiedzy, lecz aktywny krytycyzm, czyli uznanie wszelkich wypowiedzi za hipotezy.
Paul Feyerabend krytyczny racjonalizm określa (kontekstowo) tak:
Krytyczny racjonalizm jest tym nurtem metodologii, który wywarł najsilniejszy wpływ na współczesną filozofię nauki. Z krytycznym racjonalizmem dyskutują w zasadzie wszystkie współczesne metodologie. W postaci zaproponowanej przez protoplastę całego nurtu Poppera jest on niezmiernie trudny do utrzymania.
Falsyfikacjonizm.
Falsyfikacjonizm wywodzi się od słowa „falsyfikacja” (słowo wywodzi się z łac. "falsum" – fałsz) a to z kolei oznacza procedurę sprawdzania negatywnego i jest jedną z odmian rozumowania. Falsyfikacjonizm potraktowany jako zbiór procedur metodologicznych jest jednym ze stanowisk w kwestii rozwoju wiedzy naukowej. Tak rozumiany falsyfikacjonizm zwykle wiązany jest z nazwiskiem Karla Poppera, choć pewne idee odnaleźć można u Williama Whewella, Charlesa Sandersa Peirce’a czy Claude’a Bernarda.
Falsyfikacja jako odmiana sprawdzania.
"Sprawdzanie" – definiując za Ajdukiewiczem pojęcie – "jakiegoś zdania, np. zdania „a jest b” polega na rozwiązaniu zadania, które znajduje swe słowne sformułowanie w tzw. pytaniu rozstrzygnięcia „czy a jest b?”". Rozwiązaniem jest udzielenie jednej z dwóch właściwych odpowiedzi: „a jest b” albo, „a nie jest b” na podstawie stwierdzenia prawdziwości lub fałszywości pewnych następstw wyprowadzonych ze zdania „a jest b”. W związku z powyższym procedura sprawdzania nie wyznacza jednoznacznie postaci konkluzji, wyinferowanie, której zakończy proces sprawdzania.
Tak rozumiane sprawdzanie występuje w dwóch odmianach:
Falsyfikacjonizm a inne stanowiska w rozwoju wiedzy naukowej.
Imre Lakatos w rozprawie "Falsification and Methodology of Scientific Research Programmes" – (polski przekład "Falsyfikacja a metodologia naukowych programów badawczych"), która jest jednym z rozdziałów książki "Criticism and the Growth of Knowledge" (A. Musgrave &amp; I. Lakatos eds.) stanowiącej rozszerzony zapis dyskusji z międzynarodowego kolokwium w Londynie z roku 1969 nad zagadnieniem zbudowania teorii wiedzy naukowej, dyskusji toczącej się pomiędzy zwolennikami krytycznego racjonalizmu a uhistorycznioną filozofią nauki – przedstawił następujące grupy stanowisk badające problem rozwoju wiedzy naukowej: justyfikacjonizm, probabilizm, dogmatyczny, naiwny i wyrafinowany falsyfikacjonizm. Rozważania Lakatosa uzupełnione tu będą poszerzonym opisem justyfikacjonizmu, naiwnego falsyfikacjonizmu, oraz dwoma bardzo istotnymi ujęciami tego problemu: koncepcją paradygmatycznego rozwoju wiedzy naukowej oraz kontrindukcjonizem.
Justyfikacjonizm.
Justyfikacjonizmem nazywa Lakatos stanowisko, zgodnie z którym wszelka wiedza naukowa składa się z twierdzeń dowiedzionych. W ramach tego stanowiska „klasyczni intelektualiści” („racjonaliści” w wąskim tego słowa znaczeniu – np. Kartezjusz czy Kant) oraz „empiryści” (np. Locke czy Hume) wymagali aby nie twierdzić niczego, co nie jest dowiedzione. Ta tradycja była do wieku XX dominującą tradycją racjonalnego myślenia, w jej ramach występowały trzy podstawowe nurty: kartezjanizm, kantyzm oraz klasyczny empiryzm.
Wszystkie one zgodne były w jednej zasadniczej kwestii: procedury dedukcyjne pozwalają jedynie na poprawne wnioskowania, czyli na przekazywanie prawdy, nie pozwalają jednak na dowodzenie (ustalanie) prawdy. Problem jaki stanął przed nimi polegał na rozstrzygnięciu natury tych wszystkich twierdzeń (aksjomatów), których prawdziwość dowieść można jedynie środkami pozalogicznymi.
Klasyczni intelektualiści odwoływali się tu do intuicji intelektualnej, oczywistości czy objawienia, zaś empiryści do względnie małego zbioru twierdzeń faktualnych, ujmujących twarde fakty, których wartość logiczną ustalało samo doświadczenie i które tworzyły niepodważalną, empiryczną bazę nauki. Wszyscy oni zgodni byli w jeszcze jednej zasadniczej kwestii – pojedyncze zdanie wyrażające twardy fakt obalić może teorię ogólną, natomiast niewielu z nich twierdziło, że skończona koniunkcja twierdzeń faktualnych może dowieść (indukcyjnie) teorii naukowej.
Intelektualistom dedukcyjna logika pozwalała na dowodzenie twierdzeń naukowych każdego rodzaju, o ile zaakceptowane zostaną ich aksjomaty. Dla empirystów sprawa się komplikuje, bowiem dowodzenie na podstawie wąskiej bazy empirycznej wymaga logiki innego rodzaju, logiki indukcyjnej, pozwalającej na przechodzenie od twierdzeń jednostkowych do twierdzeń ogólnych.
O niepowodzeniach ich programów pisze Lakatos następująco:
Wszystkie odmiany epistemologii justyfikacjonistycznej, dla których zmysły są podstawowym źródłem wiedzy orzekają o istnieniu szczególnego stanu umysłu (nazywanego „odpowiednim”, „normalnym”, „zdrowym”, „nieuprzedzonym”, by podać tylko najczęściej używane określenia) pozwalającego na dokonywanie obserwacji prawdy, taką jaka sama z siebie się jawi.
Neopozytywiści w latach 20. i 30. XX wieku rozszerzyli na nauki empiryczne metodę logistyczną, jakiej używali w matematyce Gottlob Frege, Giuseppe Peano, Bertrand Russell i David Hilbert do formalizowania systemów aksjomatycznych. Ich ujęcie struktury teorii naukowej jako odpowiednio uporządkowanego zbioru zdań wyrażonego przy pomocy języka formalnego utrzymało się na tyle długo, że zostało nazwane – przez amerykańskiego filozofa z nurtu analitycznego Hilarego Putnama – Przyjętym Ujęciem niekiedy zwanego również Standardową Koncepcją Teorii Naukowych. Refleksja nad metodą końca XIX w oraz wieku XX w znaczący sposób różni się od pojmowania metodologii w czasach nowożytnych, kiedy to pojmowano ją jako zbiór reguł pozwalający na mechaniczne (algorytmiczne) rozwiązywanie problemów. Współczesne metodologie, stwierdza Imre Lakatos, ujmują zagadnienie inaczej.
W ramach neopozytywistycznego modelu wiedzy mamy do czynienia ze sztywną demarkacją na zdania sensowne i bezsensowne, a w ramach tych pierwszych na prawdziwe i prawdopodobne. Doprowadziła ona do takiego oto horyzontalnego modelu wiedzy: mamy prawdziwe zdania podstawowe, orzekające się o faktach oraz opierające się na nich prawdopodobne, wyższego rzędu, zdania uniwersalne orzekające się o grupach faktów. Praktykujący naukowiec musi pamiętać o odmienności tych dwóch poziomów i w żadnym przypadku ich ze sobą nie utożsamiać. Musi dokonywać w określony sposób obserwacji, poddawanych później uogólnieniu, zgodnie z regułami indukcyjnej logiki nauki (jakich bezskutecznie poszukiwano w ramach tego modelu wiedzy). Takie i tylko takie działania były racjonalne i tylko taka metoda rozstrzygała o prawomocności poznania. Istotę indukcyjnego modelu wiedzy za Imre Lakatosem przedstawić można następująco:
Znaczna część poglądów filozofów z kręgu logicznego empiryzmu zajmująca się badaniem naukowym z punktu widzenia oceny rezultatów poznawczych utożsamiała metodę zdobywania wiedzy z metodą jej uzasadniania. Wiodącą była dla nich teza o empirycznej genezie wiedzy oraz o kryteriach empirycznej sensowności, związana ze stanowiskami empirycznego i metodologicznego genetyzmu wywodzącymi wszelką ludzką wiedzę z doświadczenia i w doświadczeniu upatrującymi jej jedynego uzasadnienia.
O naukowej postawie badacza świadczy nie tylko jego język empiryczny oraz stosowana przez niego metoda doświadczalna, świadczy o niej również rodzaj problemów jakie badacz podejmuje. Jedynymi problemami naukowymi są problemy nie zmuszające nas do nazbyt odległego wykraczania poza wyniki obserwacji. Właśnie dla tych powodów klasyczne problemy filozofii są problemami pseudonaukowymi, jako że nie dają się rozwiązać przy pomocy ostrożnych metod empirycznych; czyli obserwacji i indukcji.
Granica pomiędzy sensem i nonsensem, zwana kryterium demarkacji, zapewniająca wyrażeniom naszego języka (zdaniom w sensie gramatycznym i logicznym) sensowność przebiega na dwóch płaszczyznach:
Teorie sprawdzania logicznego empiryzmu odwołują się każdorazowo do konfrontowania twierdzeń wyprowadzanych ze sprawdzalnych hipotez ze zdaniami czysto empirycznymi. W następujących etapach przedstawić można ewolucję empirystycznego kryterium znaczenia poznawczego, inaczej to nazywając: ewolucję kryterium demarkacji na sfery: nauki i nie-nauki (sensu i non-sensu):
Pierwszą wersję owego kryterium stanowił wymóg pełnej zasadniczej weryfikowalności. Funkcjonował on we wczesnej fazie rozwoju Koła Wiedeńskiego.
Zarzuty wobec tego kryterium przedstawić można następująco: (1) wyklucza ono z obrębu nauki wszystkie zdania uniwersalne; (2) wyklucza on zdania zawierające zarazem kwantyfikator ogólny i szczegółowy, których również nie można wydedukować ze skończonego zbioru zdań obserwacyjnych; (3) do dowolnego zdania spełniającego ów wymóg, alternatywnie dołączyć można dowolne zdanie owego wymogu nie spełniające. Alternatywa tych zdań stanowiła będzie logiczną konsekwencję zdania spełniającego wymóg całkowitej weryfikowalności, co z kolei pozostanie w sprzeczności z wymogiem całkowitej weryfikowalności. (Swoistą wersją owego kryterium – przedstawiony tu w dogmatycznym falsyfikacjonizmie – stanowi wymóg pełnej zasadniczej falsyfikowalności.)
Sprawdzenie (weryfikacja lub falsyfikacja) zdania empirycznego sprowadza się do jednego z dwóch wymogów:
Tak radykalnie sformułowana zasada weryfikacji twierdzeń naukowych, pod wpływem krytyki przeszła radykalną ewolucję w kierunku liberalizacji wymogu weryfikowalności zdań. Wymogu całkowitej weryfikacji oraz możliwości falsyfikacji nie spełniają jednak uniwersalne zdania (prawa) nauki (nie można zweryfikować zdania z kwantyfikacją ogólną, np. "Wszyscy ludzie są śmiertelni", bowiem, w tym konkretnym przykładzie, nic nie wiemy o przypadkach przyszłych). Próby rozwiązania owej trudności szły w dwóch kierunkach:
Kolejny etap to kryterium Ayera, które przedstawić można następująco.
Trudności, jakie stanęły przed owymi kryteriami, skłoniły Carla Gustava Hempla do następującej uwagi.
Następny etap ewolucji kryterium demarkacji to analizy Hempla dotyczące przekładalnościowego kryterium znaczenia poznawczego, którego podstawy sformułował Carnap. Hempel formułuje je następująco.
Probabilizm.
Alternatywę dla tych stanowisk stanowić miał probabilizm, kierunek rozwijany przez grupę filozofów z Cambridge, którzy proponowali zastąpienie idei justyfikacji ideą prawdopodobieństwa. Pomimo że teorie naukowe są w równym stopniu nieudowodnialne, to można im przypisać różne stopnie prawdopodobieństwa – szacowanego za pomocą rachunku prawdopodobieństwa – ze względu na dostępny materiał empiryczny. Duże osiągnięcia na tym polu miał Rudolf Carnap. Istotę tego stanowiska przedstawia Lakatos następująco.
Probabilizm, będący bardziej wyrafinowaną wersją justyfikacjonizmu, ideę weryfikacji próbuje zastąpić ideą prawdopodobieństwa, bazująca na indukcji eliminacyjnej i enumeracyjnej. Indukcja z przesłanek spostrzeżeniowych, które dotyczą indywidualnych i zaobserwowanych przypadków pozwala jako wniosek wyprowadzić następujące zdania:
Obydwa powyższe zdania przedstawić można pod postacią następującego schematu wnioskowania, zwanego indukcją enumeracyjną, w którym "S" i "P" są nazwami własności obserwowalnych.
Celem przekształcenia powyższego schematu w schemat indukcji eliminacyjnej należy dołączyć do niego warunek głoszący, że przedmioty "S", ... "S" są jak najbardziej różnorodne pod wieloma względami, celem eliminacji poprzez przesłanki jak najwięcej hipotez konkurencyjnych względem wniosku indukcyjnego.
Co oznacza użyte w powyższych zdaniach słowo „prawdopodobieństwo”? Traktowane jest ono tu jako uogólnienie pojęcia prawdy, teoria wnioskowania dedukcyjnego jest granicznym przypadkiem logiki indukcji, dedukcyjne operacje logiczne są granicznymi przypadkami operacji indukcyjnych.
Ogólna zasada indukcji w ujęciu Rudolfa Carnapa, tzw. nierówność Carnapa, przedstawia się następująco.
Przy akceptacji tezy, że indukcyjne uzasadnienie prawa lub teorii przez przesłanki polega na zwiększeniu jego prawdopodobieństwa początkowego, problemem uprawomocnienia indukcji nazywa się poszukiwanie takiej teorii prawdopodobieństwa indukcyjnego, w świetle której nierówność Carnapa nazwać można prawdziwą. Chodzi tu przede wszystkim o to, by wykazać, że istnieje nie prowadzący do sprzeczności sposób przyporządkowania sprawdzanym indukcyjnie hipotezom prawdopodobieństwa początkowego różnego od zera.
Należy w tym miejscu zauważyć, że nie istnieje metoda niesprzecznego przyporządkowywania początkowego prawdopodobieństwa różnego od zera wszystkim godnym uwagi hipotezom i teoriom. Zgodnie z teorią prawdopodobieństwa indukcyjnego prawdopodobieństwo początkowe wszelkich praw i teorii naukowych jest równe lub bliskie zeru dla każdego, dostatecznie dużego, uniwersum, a zatem żadna ilość zgodnych z nim wyników obserwacji nie jest zdolna zwiększyć ich początkowego prawdopodobieństwa i zbliżyć go do jedności. Nierówność Carnapa nie jest zatem nigdy spełniona. Głównie za sprawą wysiłków K.R. Poppera okazało się jednak, że niezależnie od dostępnych świadectw empirycznych wszystkie teorie mają zerowe prawdopodobieństwo. Konsekwencją tego jest sąd, że wszystkie teorie są nie tylko w takim samym stopniu nieudowodnialne, ale i nieprawdopodobne.
Falsyfikacjonizm.
Wraz ze zburzeniem utopii justyfikacjonizmu i probabilizmu zdaniem Lakatosa rozpoczyna się „właściwa” filozofia nauki – z naczelnymi dla niej hasłami: aktywistycznej koncepcji umysłu, względności wiedzy oraz popperowską rewolucją naukową – odzwierciedlana w stanowiskach naiwnego, a zwłaszcza wyrafinowanego falsyfikacjonizmu.
W przeciwieństwie do pasywistycznego stanowiska justyfikacjonizmu, wywodzący się od Kanta aktywizm utrzymuje, że nie można odczytać księgi przyrody bez jej uprzedniej interpretacji w świetle naszych oczekiwań i teorii.
Dogmatyczny (naturalistyczny) falsyfikacjonizm.
Dogmatyczny falsyfikacjonizm (charakterystyczny dla bardzo wczesnych poglądów Poppera, jeszcze sprzed ukazania się "Logik der Forschung") przyjmuje za empirystami niepodważalną bazę empiryczną (stąd nazwa „dogmatyczny”), nie przenosząc owej własności na teorie naukowe, które uważa za przypuszczenia. Empiryczne kontrświadectwo jest instancją ostateczną rozstrzygającą o wartości teorii. Świadectwo doświadczenia nie jest w stanie udowodnić teorii, może ją jedynie odrzucić.
Empiryczna baza teorii jest zbiorem jej potencjalnych falsyfikatorów. Rozwój nauki jest tu ścieraniem się teorii ze zdaniami obserwacyjnymi ujmującymi „nagie fakty”. Tylko tego typu zdania należą do nauki: wszystkie niefalsyfikowalne twierdzenia (nie będące tautologiami) mają charakter metafizyczny i jako takie wyłączone są z jej obrębu.
Swoistą wersję kryterium demarkacji stanowi w tej wersji falsyfikacjonizmu wymóg pełnej zasadniczej falsyfikowalności:
Zarzuty przedstawić można następująco: (1) wymóg ten wyklucza wszystkie zdania czysto egzystencjalne, oraz wszystkie zdania wymagające mieszanej (tj. ogólnej i szczegółowej) kwantyfikacji; (2) z dwóch zdań, z których jedno jest falsyfikowalne, a drugie nie, koniunkcyjnie utworzyć można zdanie falsyfikowalne, które jednak nie będzie poddawało się wymogowi falsyfikowalności; (3) dla dowolnego (obserwacyjnego) predykatu dyspozycyjnego, jego kwantyfikacja ogólna będzie miała postać zdania sensownego, natomiast egzystencjalna, nie (ze względu na zarzut pierwszy).
Naiwny (hipotetyczny) falsyfikacjonizm.
Dla tej wersji falsyfikacjonizmu najbardziej reprezentatywnym jest stanowisko Karla R. Poppera, niekiedy nazywane hipotetyzmem – stąd nazwa „hipotetyczny falsyfikacjonizm”. Filozofia nauki Alberta Einsteina jest podobna do tej wersji falsyfikacjonizmu. Zapewne jest to wynikiem ożywionej korespondencji Einsteina z Popperem. Einstein nigdy nie określał siebie mianem krytycznego racjonalisty.
Falsyfikacjonizm Poppera wykazał tymczasowy charakter twierdzeń naukowych. Wykazał również, iż tymczasowe twierdzenia nauki sprawdzane są przy pomocy zdań o konwencjonalnym charakterze. Jedynym co pozostawało pewne i niezmienne to metoda: krytyczny racjonalizm – logika odkrycia naukowego, gwarantująca racjonalność postępowania badawczego. W perspektywie jego metodologii trudno uznać za racjonalną tę lub inną teorię, ponieważ podstawa uprawomocnienia jest zawsze nierozerwalnie związana z arbitralnie przyjętą empiryczną „bazą”. Można jedynie mówić o racjonalności samego rozwoju nauki dokonując zestawienia następujących po sobie teorii, oraz porównując je pod względem ich podobieństwa do prawdy. Jego teoria nauki jest diachroniczna, dotyczy bowiem głównie wzajemnego stosunku następujących po sobie teorii.
Zasadnicze idee tej wersji falsyfikacjonizmu przedstawić można w następujący sposób. Podstawowym narzędziem falsyfikacjonizmu Poppera są twierdzenia bazowe. Wnioskowanie falsyfikujące przebiega według schematu "modus tollens" – [(p→q)٠~q]→~p. Do jego wykorzystania potrzebny jest szczególny rodzaj twierdzeń (zdań), których używa się jako przesłanki. Twierdzenia te należą do tzw. „bazy empirycznej” i nazwane zostały przez Poppera „twierdzeniami bazowymi” ("basic statements, basic propositions, test statements").
Pojęcie stopni sprawdzalności teorii naukowej jest ważnym pojęciem metodologii popperowskiej, bowiem zastosować go można do:
Potwierdzenie (koroboracja) to w ramach metodologii Poppera, zgodność teorii z przyjętymi w jej ramach twierdzeniami bazowymi. Nieweryfikowalność teorii naukowych polega na niemożliwości ich całkowitego potwierdzenia, lecz część przewidywań powstałych na gruncie teorii może zostać potwierdzona, czyli jak mówi Popper, okazać hart ze względu na dotychczasowy negatywny wynik eksperymentu falsyfikującego. Potwierdzalność ("corroborability") utożsamia Popper ze stopniem sprawdzalności i epistemologicznym problemem prostoty. Hipoteza lepiej falsyfikowalna (prostsza) jest jednocześnie w wyższym stopniu potwierdzalną. Stopień potwierdzenia jest dla niego miarą surowości testów, którym poddana została teoria. Stopień ten nie może być utożsamiony z prawdopodobieństwem, należy go określać za pomocą surowych testów, którym dana hipoteza została poddana. Nie wolno go określać liczbą potwierdzających przypadków.
Prawda odgrywa dla Poppera rolę idei regulatywnej. Wszelkie próby sprawdzenia dowolnej teorii (naukowej i metafizycznej) służą, poprzez eliminację fałszu, odnalezieniu prawdy. Jednakże jeśli nawet natrafimy na prawdziwą teorię, będziemy z reguły zgadywali i możemy się nigdy nie dowiedzieć, że jest ona prawdziwa. Poszukujący prawdy badacz powinien również szukać fałszu, z tej przyczyny, że stwierdzając fałszywość jakiegoś zdania, automatycznie stwierdza prawdziwość jego negacji, co pozwala mu na sformułowanie nowej hipotezy.
Przypisanie danemu twierdzeniu jakiegoś stopnia podobieństwa do prawdy nie oznacza, zdaniem Poppera, posługiwania się żadną logiką wielowartościową, wszystko to odbywa się na gruncie logiki dwuwartościowej i stanowi kontynuację jego koncepcji metody naukowej.
Idea potwierdzalności (koroboracji) jest metodologicznym odpowiednikiem metalogicznej idei zbliżania się do prawdy.
Pod pojęciem wzrostu wiedzy ("growth of knowledge") rozumie Popper możliwość dokonywania odrzuceń teorii naukowych celem zastępowania ich teoriami lepszymi. Określa go następująco.
Obraz nauki jako przechodzenia od teorii do teorii nie jest do końca adekwatny. Nauka jest raczej przechodzeniem od problemu do problemu, niż przechodzeniem od teorii do teorii. Przedstawia to schemat rozwoju wiedzy również jego autorstwa:
Swoją teorię nazywa Popper "darwinowską teorią rozwoju wiedzy". Stwierdza, że rozwój ludzkiej wiedzy jest rezultatem procesu przypominającego darwinowski dobór naturalny w tym sensie, iż stanowi ona naturalny dobór hipotez – na naszą wiedzę składają się te hipotezy, które wykazały swoje przystosowanie, przeżywszy w konkurencyjnej walce hipotezy w mniejszym stopniu przystosowane. W przeciwieństwie jednak do wiedzy zwierząt i wiedzy przednaukowej rozwijającej się głównie drogą eliminacji jednostek wyznających owe nieprzystosowane hipotezy, naukowa krytyka unicestwia zamiast nas nasze hipotezy.
Kryterium demarkacji, zwane przez niego również kryterium sprawdzalności lub falsyfikowalności lub odrzucalności, funkcjonuje w tej wersji falsyfikacjonizmu Poppera w dwóch znaczeniach: (a) dokonania rozróżnienia pomiędzy autentycznie empiryczną metodą a metodą pseudoempiryczną; oraz (b) dokonania rozróżnienia pomiędzy nauką a metafizyką. Problemem jaki chce on rozwiązać nie jest, jak sam stwierdza, ani problemem znaczenia, ani problemem akceptowalności czy prawdziwości teorii. Jest to problem przeprowadzenia granicy pomiędzy twierdzeniami nauk empirycznych i wszystkimi innymi twierdzeniami, bez względu na to czy mają one charakter religijny, metafizyczny, czy po prostu pseudonaukowy.
Stanowisko hipotetycznego (naiwnego) falsyfikacjonizmu Poppera jest pewną odmianą konwencjonalizmu, utrzymującą, że istnieją w nauce twierdzenia rozstrzygane drogą umowy, lecz nie są one prawami uniwersalnymi, a zdaniami jednostkowymi.
Konwencjonalistyczne stanowisko Poppera dotyczy wprowadzenia pięciu rodzajów decyzji znacznie łagodzących stanowisko dogmatyczne.
1. W ramach tego podejścia decyzją badacza wyróżnia się, które zdania jednostkowe uznać należy za twierdzenia bazowe.
2. Oddziela się zbiór akceptowanych twierdzeń bazowych od pozostałych zdań nauki, których nie akceptuje się, lecz udowadnia.
Hipotetyczny falsyfikacjonista odróżnia odrzucenie od obalenia, zdając sobie jednocześnie sprawę z tego, że możemy wyeliminować teorię prawdziwą, a przyjąć fałszywą. Musimy tak postępować jeśli nasze działania mają być racjonalne – musimy znaleźć sposób eliminowania tych teorii, które nie stawiają czoła testom. Dlatego też proponuje nowe kryterium demarkacji, o naukowym charakterze teorii świadczy jej baza empiryczna, nie kryjąca teraz w sobie nic absolutnego. Przyjęcie określonych twierdzeń obserwacyjnych stanowi część zastosowania systemu teoretycznego. Umożliwia to przyjęcie trzeciego typu decyzji.
3. Umożliwia on odrzucenie teorii probabilistycznej lub zaliczenia jej do nauki. Podaje się pułap odchyleń, po przekroczeniu którego świadectwa statystyczne są niezgodne z teorią.
4. Klauzulę ceteris paribus przenosi się do niekwestionowanej wiedzy towarzyszącej, jednakże tylko wtedy, gdy pewnym jest, że klauzula jest dobrze potwierdzona.
5. Ostatni typ decyzji polega na eliminowaniu teorii, które z powodu swej logicznej formy nie mogą posiadać nawet potencjalnych falsyfikatorów. Chodzi tu głównie o twierdzenia mające postać zdań egzystencjalnych, w których kwantyfikator nie jest ograniczony do określonego wycinka czasoprzestrzeni.
Zasadnicze trudności stojące przed tą wersją falsyfikacjonizmu są następujące. Decyzje, jakie podejmowane są w ramach tego podejścia, z jednej strony są niezbędne by uchronić się przed zarzutem dogmatyzmu, z drugiej zaś strony mogą nas zaprowadzić na kompletne manowce. Nie dysponujemy bowiem żadnymi środkami pozwalającymi na stwierdzenie, czy podobieństwo do prawdy naszych teorii wzrasta czy maleje. Trudno w jego ramach wytłumaczyć fakt, że teoretycy często zmieniali werdykty doświadczalne na przeciwne. Falsyfikacja teorii z klauzulą "ceteris paribus" również jest tu trudna do wyjaśnienia, czy wręcz irracjonalna, na gruncie tego podejścia. Dogmatyczne i naiwne stanowisko uznają, że sprawdzenie teorii jest jej konfrontacją z wynikami doświadczenia oraz że jedynym interesującym rezultatem takiego sprawdzianu jest konkluzywna falsyfikacja. Zaś zgodnie z historią nauki, sprawdziany tego typu są co najmniej trójstronną konfrontacją pomiędzy konkurującymi teoriami a doświadczeniem, oraz nie konkluzywne falsyfikacje, lecz potwierdzenia są często wynikiem prób falsyfikacji. Stąd nazwa „naiwny falsyfikacjonizm”.
Wyrafinowany falsyfikacjonizm.
Wersja Lakatosa.
Stanowisko wyrafinowanego falsyfikacjonizmu jest próbą zredukowania konwencjonalnych elementów wersji naiwnej, celem dostarczenia nowych racjonalnych uzasadnień falsyfikacji, a dzięki temu ocalenie metodologii i idei postępu naukowego.
Wyrafinowany falsyfikacjonizm w ujęciu Lakatosa zmienia problem jak oceniać teorie, na problem – jak oceniać serie teorii. Model wyjaśniania staje się teraz nie monoteoretyczny a pluralistyczny: naukowość orzeka się nie o pojedynczej teorii, lecz o grupie teorii. Ciąg taki nie jest dowolnym zbiorem poszczególnych teorii, lecz stanowi określoną całość tworzącą się stopniowo w czasie zgodnie z określonymi zasadami. Serię teorii określa Lakatos następująco.
To ostatnie zdanie również wymierzone jest w popperowską wersję falsyfikacjonizmu. Żadne bowiem doświadczenie, ani sprawozdanie z eksperymentu, a co za tym idzie, żadne zdanie obserwacyjne ani dobrze potwierdzona hipoteza falsyfikująca o niskim stopniu ogólności nie mogą prowadzić do falsyfikacji.
Przedmiotem zainteresowania uczonego nie są ani przypadki potwierdzające, ani anomalie. Tym co interesuje uczonego, są przypadki konfirmacji nadwyżek. Wyciąga z tego Lakatos wniosek, że nauka może się rozwijać bez konkluzywnych obaleń, ponieważ nie muszą one towarzyszyć postępowemu przesunięciu problemowemu. O wiele ważniejszym czynnikiem dynamizującym rozwój nauki jest postulat mnożenia teorii (proliferacji).
Na zjawisko falsyfikacji patrzy Lakatos w odmienny do Poppera sposób. Mówi, że wyrafinowana falsyfikacja jest procesem wolniejszym i bezpieczniejszym od falsyfikacji naiwnej.
Nie widzi Lakatos możliwości uniknięcia pierwszego, drugiego i trzeciego rodzaju decyzji. Można natomiast, zwłaszcza w stosunku do drugiej i trzeciej złagodzić jej element konwencjonalny. Musimy uznać, które zdania pełnić będą funkcję zdań bazowych. W stosunku do decyzji drugiego i trzeciego rodzaju proponuje Lakatos wprowadzenie „procedury apelacyjnej” pozwalającej na odwoływanie wcześniej przyjętych ustaleń.
Z decyzjami czwartego i piątego rodzaju naiwnego falsyfikacjonizmu radzi sobie Lakatos następująco. Nie musimy podejmować decyzji, który składnik naszej wiedzy uznamy za problematyczny, a który za bezproblematyczny. Wszystkie traktujemy jako problematyczne w tym sensie, iż jesteśmy gotowi zastąpić każdy element naszej wiedzy. Chodzi o to aby zastępować poszczególne składniki w sposób postępowy, czyli taki aby nowa wersja miała więcej potwierdzonej treści empirycznej od swojej poprzedniczki. Jeśli uda nam się to osiągnąć, wtedy powiedzieć możemy, że zastąpiony składnik został „sfalsyfikowany”.
Uważając pewne teorie obserwacyjne za problematyczne – pisze Lakatos – możemy naszą metodologię uelastycznić; ale nie możemy wyartykułować i włączyć całej „wiedzy towarzyszącej” (a może „towarzyszącej ignorancji”) do naszego dedukcyjnego modelu krytyki.
Formułując swoje samodzielne stanowisko metodologii naukowych programów badawczych w nawiązaniu do swojego postulatu badania nie pojedynczych teorii, lecz serii teorii, zauważa Lakatos, iż najważniejsze z takich serii teorii łączy pewna ciągłość, pozwalająca nazywać je programami badawczymi, którą stanowią następującego rodzaju dwa rodzaje reguł metodologicznych;
Tak pojmowaną naukę charakteryzuje następująco.
Zauważa Lakatos, że niektóre hipotezy naukowe, od momentu gdy zostaną sformułowane, pełnią w nauce rolę silnych heurystycznych zasad rządzących rozwojem całego ciągu teorii. Zasady te nazywa on „twardym rdzeniem” ("hard core"). To właśnie na nie heurystyka negatywna zakazuje ataków. Jako przykłady podaje on trzy zasady mechaniki Newtona oraz jego prawo grawitacji.
O ile obydwie procedury, tj. heurystyka pozytywna i negatywna wiodą do postępowego przesunięcia problemowego o danym programie powiedzieć można, że jest udany. Takiemu programowi stawia Lakatos następujące wymogi.
Owe trzy wymogi pozwalają na rezygnację z twardego rdzenia nie z powodów estetycznych (contra Duhem), lecz z powodów logicznych i empirycznych, w chwili gdy nie może być dalej mowy o postępowym teoretycznym przesunięciu problemowym, bowiem nie następuje już przyrost nowych obserwowalnych faktów, a w ich miejsce pojawiają się obalenia, które trudno jest ignorować.
To heurystyka pozytywna chroni program przed anomaliami. Przyswajanie i wyjaśnianie anomalii odbywa się zgodnie z pewnym trybem postępowania, który nazywa Lakatos „polityką badań”. Jest ona ustalana w gabinecie teoretyka niezależnie od znanych anomalii. Heurystyka ta składa się z częściowo wyartykułowanego zbioru sugestii dotyczących sposobów zmiany i rozwijania obalalnych wersji programu badawczego. Dzięki temu możliwe jest utworzenie łańcucha coraz to bardziej skomplikowanych modeli naśladujących rzeczywistość. Model charakteryzuje Lakatos następująco.
Metodologia naukowych programów badawczych dopuszcza pewien stan rzeczy irracjonalny zarówno na gruncie justyfikacjonizmu, jak i naiwnego falsyfikacjonizmu. Zauważa Lakatos, że niektóre spośród najbardziej istotnych w historii nauki programów badawczych połączone zostały („zaszczepione” – takiego określenia używa) ze starszymi programami, z którymi były rażąco sprzeczne. Przytacza dwa przykłady: astronomia Kopernika zaszczepiona została na fizyce Arystotelesa, oraz program Bohra na programie Maxwella. W tego typu przypadkach, gdy świeżo zaszczepiony program zaczyna się umacniać, symbioza przekształca się we współzawodnictwo, a zwolennicy nowego programu zaczynają dążyć do wyeliminowania starego.
W stosunku do zaszczepionych programów, zauważa on, w historii nauki dadzą się zaobserwować następujące trzy stanowiska, które nazywa: konserwatywnym, anarchistycznym i racjonalnym.
Spojrzenie Lakatosa na wcześniejsze rozwiązania problemu demarkacji zrekonstruować można następująco. Po szoku spowodowanym upadkiem teorii Newtona, gdy okazało się, że wszystkie teorie naukowe są w równym stopniu nieudowadnialne, nad matematycznym przyrodoznawstwem zawisło widmo sceptycyzmu: Co odróżnia wiedzę naukową od pseudonauki i rozmaitych złudzeń?
Nowe podejście do demarkacji przedstawia się następująco. Seria teorii wieść musi ku postępowemu przesunięciu problemowemu. O naukowym charakterze teorii świadczy posiadanie przez nią potwierdzonej nadwyżki treści empirycznej w stosunku do swej rywalki – przewiduje ona nowe fakty (albo takie, o których stara nic nie mówi, albo takie, które stara wyklucza).
Jak się zdaje, Lakatos jest pierwszym filozofem nauki, który zauważa implikacje natury etycznej, społecznej i politycznej płynące z problemu demarkacji. Pisał tak:
W związku z tym przestrzega przed szafowaniem zarzutem nienaukowości, bowiem decyzje co jest, a co nie jest naukowe uzależnione mogą być od decyzji politycznych i z samą nauką mieć niewiele lub nic wspólnego.
Wersja Feyerabenda.
Pod wpływem uroku Poppera przyjmuje Feyerabend, że rygorystycznie stosowane kryteria racjonalności stworzą taką praktykę naukową, którą bez wątpienia stanie się wzorcem dla wszystkich dziedzin przyrodoznawstwa. Utrzymuje on również, że głównym przedmiotem teoretycznej refleksji nad nauką jest problem rozwoju wiedzy naukowej. Akceptuje również popperowską zasadę empirycznego wzrostu – każda nowa teoria winna wyjaśniać sukcesy teorii poprzednich i prowadzić do odkrycia nowych, sprawdzalnych empirycznie, twierdzeń o świecie. Od wiedzy wymagać należy maksymalnej testowalności, a od siebie samego maksymalnego krytycyzmu wobec swoich poczynań. Do tego wszystkiego dodaje jeszcze elementy empiryzmu o wittgensteinowskim zabarwieniu – radykalne ograniczenie niezależności spekulacji teoretycznej, uzależnienie działań teoretyka od wyników eksperymentalnych.
Mówiąc krótko, krytyczny racjonalizm Feyerabenda miał być metodologią zgodną z historią nauki, zachowującą: zalety metodologii popperowskiej, antydogmatyzm wzbogacony o wittgensteinowski empiryzm, oraz zasadę proliferacji, akceptowaną i rozwijaną pod wpływem Lakatosa.
Metodologiczny program Feyerabenda przedstawić można pod postacią dziesięciu tez, które krytykuje i dziesięciu kontrtez – zaznaczonych niżej [], które akceptuje.
Paradygmatyczny rozwój wiedzy naukowej.
Ze wszystkich możliwych interpretacji dziejów nauki jej ujęcie paradygmatyczne wydaje się być ujęciem najszerszym, ponieważ w sposób jak dotychczas najpełniejszy ujmuje funkcjonowanie całego mechanizmu reguł, procedur oraz społeczności zwanego nauką.
W 1962 r. ukazuje się drukiem rozprawa amerykańskiego historyka i filozofa nauki Thomasa S. Kuhna The Structure of Scientific Revolutions. Główne tezy pracy Kuhna pozostają w jawnej niezgodzie z najbardziej fundamentalnymi przesłankami logicznego empiryzmu, atakując przede wszystkim:
Nowatorstwo podstawowych idei książki Kuhna przedstawić można następująco. Sprzeciwia się on ocenianiu przeszłych poglądów naukowych z punktu widzenia współczesnych kanonów i wzorców. Tego typu ahistoryczne oceny uniemożliwiają zrozumienie kwestii kształtowania się wiedzy naukowej. Jej bowiem konsekwencją jest konstatacja, iż uczeni w przeszłości zajmowali się tymi samymi problemami, które próbują rozwiązać teorie współczesne. Takie stanowisko stwarza iluzję, że cały rozwój wiedzy ma czysto kumulatywny charakter, maskując tym samym istnienie w nauce rewolucji, czyli paradygmatycznych zmian punktów widzenia. Same kryteria naukowości podlegają również zmianom, co znaczy, iż są one produktem określonej historycznie zmiennej kultury filozoficzno-naukowej. Nie istnieją zatem w nauce jej niezmienne wzorce uprawiania ani kryteria oceny jej rezultatów.
Rozwój nauki jest dla Kuhna zarówno rozwijaniem określonych paradygmatycznych punktów widzenia, jak również rewolucyjnym przechodzeniem od jednego do drugiego sposobu widzenia świata o odmiennych założeniach i kanonach naukowości – a przez to sposobów niewspółmiernych.
Kuhnowskie rozumienie procesu rozwoju nauki odbiegało od ujęć dotychczasowych, z których najważniejsze są dwa: neopozytywistyczne i popperowskie. Kuhn sformułował swoją własną koncepcję wyboru teorii i przechodzenia od jednej teorii do drugiej.
Krytyka falsyfikacjonizmu Poppera.
Ujęcie Kuhna podważa podstawowe założenia wszystkich wersji falsyfikacjonizmu. Główna różnica między Kuhnem a Popperem jest ich stosunek do metody badania nauki – z użyciem logiki (Popper) czy psychologii i socjologii (Kuhn)? Sam Kuhn tak oto ocenia krytyczny racjonalizm Poppera.
Kuhn porównując swoje stanowisko ze stanowiskiem Poppera stwierdza, że łączą ich następujące przekonania. (1) Zainteresowanie dynamiką (a nie gotowym wytworem) procesu zdobywania wiedzy, pociągające za sobą konieczność analiz historycznych. (2) Odrzucenie kumulatywnej wizji nauki, z naciskiem na rewolucyjny charakter zastępowanie jednej teorii przez drugą. (3) Odrzucenie przekonania o odrębności języka teoretycznego i obserwacyjnego. (4) Obydwaj są realistami, wyjaśnianie zjawisk powinno odbywać się drogą odwołania się do realnie istniejących przedmiotów. (5) Obydwaj również kładą nacisk na rolę tradycji w rozwoju naukowym.
Kuhn nie neguje istnienia poważnych rozbieżności pomiędzy poglądami swoimi a Poppera. Istotę tej różnicy wyraża następująco.
Rozbieżności te przedstawiają się następująco.
Te dwie odmienne postawy uczonego, przy jednoczesnej akceptacji przez Kuhna i Poppera tezy o doniosłym charakterze krytycznego sprawdzania jako procedury naukowej, pociągają za sobą odmienne podejście do procedury sprawdzania. Popper kładzie nacisk na maksymalnie surowe testy mające doprowadzić do obalenia teorii naukowej podczas gdy Kuhn procedurę sprawdzania ogranicza tylko do określonej podklasy twierdzeń naukowych, są to działania dokonywane wyłącznie w ramach nauki normalnej.
Na korzyść swojego kryterium kontrargumentuje:
Swoją replikę zawarł Popper na pięciu stronach w swojej Autobiografii. Stwierdza tam, że Kuhn tak naprawdę pozostawał pod wpływem tzw. legendy o Popperze, a nie autentycznych jego twierdzeń, ostrze swojej krytyki skupiając na kuhnowskich tezach dotyczących nauki normalnej. Przyznaje Kuhnowi, że pod wpływem jego analiz zwrócił uwagę na fakt występowania nauki normalnej, jednakże od razu zaprzecza aby ten rodzaj uprawiania refleksji naukowej był czymś normalnym. Takie podejście jest zjawiskiem dla nauki niebezpiecznym, ponieważ doprowadzić może do końca autentycznej refleksji naukowej, i z drugiej strony, jest zjawiskiem, które pojawiło się w nauce dopiero po I wojnie światowej, gdy liczba uczonych znacznie się zwiększyła, co pociągnęło za sobą negatywną konsekwencję, że wśród tak licznej grupy dominację zdobyła grupa wyszkolonych technologów, a nie autentycznych naukowców.
Kontrindukcjonizm.
Zauważona przez Feyerabenda niewykonalność jednocześnie wszystkich swoich propozycji z okresu umiarkowanego (wyrafinowanego falsyfikacjonizmu) i akceptacja tezy o niewspółmierności przyczyniła się do zarzucenia przez niego wyrafinowanego falsyfikacjonizmu i przejścia na stanowisko anarchistyczne.
W swojej najgłośniejsze książce Przeciw metodzie rozwija idee anarchizmu metodologicznego (epistemologicznego) i zasadę poznawczą "anything goes" („wszystko ujdzie”, „nic świętego”) daje, tak ze względu na formę wypowiedzi, jak i samą treść kontrowersyjne spojrzenie na naukę, filozofię nauki, oraz na cel uprawiania filozoficznej refleksji nad nauką.
Dlaczego anarchizm jest najlepszą filozofią nauki? Albowiem jest najlepszą metodą – jako jedyne stanowisko pomaga w osiągnięciu postępu w dowolnym znaczeniu tego słowa. Realizuje to przy pomocy jedynej, możliwej w każdych warunkach do przyjęcia „zasady”, „wszystko ujdzie”, wypracowanej w oparciu o analizy materiału z historii nauki.
Istotą jego anarchizmu epistemologicznego (Feyerabend używa zamiennie określeń „anarchizm teoretyczny” „anarchizm metodologiczny” i „anarchizm epistemologiczny”), który nazwać można również kontrindukcjonizmem, jest przekonanie, że podział na to, co racjonalne i to, co irracjonalne pozbawiony jest sensu, ponieważ nie istnieje jeden niezmienny zbiór reguł mogący być odniesieniem dla takiej oceny.
Sens „fundamentalnej zasady” Feyerabenda – „wszystko ujdzie” – przedstawić można tak. Każda dosłownie idea, każdy pomysł, choćby dziś nie wiem jak wydawał się absurdalny, może okazać się, z biegiem czasu, przydatny dla rozwoju nauki. Jest więc oczywiste, że idea niezmiennej metody lub niezmiennej teorii racjonalności, oparta jest na zbyt naiwnym poglądzie na człowieka i jego środowisko społeczne.
Zwrot „fundamentalna zasada” nieprzypadkowo umieszczony jest w cudzysłowie. Feyerabend nie utrzymuje w Przeciw metodzie żadnej tezy metodologicznej. Nawet fundamentalna zasada „wszystko ujdzie” nie jest tak naprawdę zasadą. Mógłby ją głosić, w perspektywie znanych z historii nauki faktów, gdyby był racjonalistą, co obligowałoby go do poszukiwania jakiejś uniwersalnej zasady, a przecież on racjonalistą nie jest.
Jego przekonania, na których bazuje kontrindukcjonizm, zebrać można w następujący sposób:
Zasadniczą kontrregułę stanowi właśnie postulat postępowania kontrindukcyjnego, który obwarowuje Feyerabend następującymi zastrzeżeniami:
Krytyka falsyfikacjonizmu Poppera.
Swój stosunek do naiwnej i wyrafinowanej wersji falsyfikacjonizmu wyraża Feyerabend następująco.
Jeśli chodzi o kontekst odkrycia i kontekst uzasadnienia stanowisko Feyerabenda przedstawia się następująco. Krytyczny racjonalizm (jak również wcześniejsze metodologie) stwierdza, że odkrycie może być irracjonalne i na ogół nie jest wynikiem stosowania jakiejś powszechnie ważnej metody. Zaś jego uzasadnienie lub krytyka rozpoczyna się dopiero po odkryciu i przebiega w sposób uporządkowany, zgodnie z określonymi regułami. Feyerabend nie neguje, że taki stan rzeczy ma faktycznie miejsce, stawia jednakże następujące pytanie.
Bezwzględna wierność regułom, czyli ścisłe stosowanie metod krytycyzmu i dedukcji, co składa się na kontekst uzasadnienia, doprowadziłaby, stwierdza, do unicestwienia nauki. Z faktu, że nauka nadal istnieje wyciąga wniosek, że zalecenia metod fundujących kontekst uzasadnienia często naruszano.
Różnicę pomiędzy konfirmacją a korroboracją uważa Feyerabend za nieistotną, ponieważ obydwie procedury sprowadzają się do prób potwierdzania. Rozwój nauki zgodnie z tymi standardami, nakazującymi również zwiększanie treści empirycznej teorii, rezygnację z teorii, która sprzeczna jest z twierdzeniami bazowymi, zakazującej wprowadzania hipotez "ad hoc", przebiega od pojawienia się jakiegoś problemu wynikającego z konfliktu pomiędzy oczekiwaniem a obserwacją będącą konsekwencją tego oczekiwania. Problem zostaje postawiony i przychodzi czas na jego rozwiązanie, czyli zaproponowanie teorii związanej z tym problemem. Teoria ta musi być falsyfikowalna, lecz jeszcze nie sfalsyfikowana. Jej falsyfikowalność musi być wyższa od jej ewentualnej konkurentki. Kolejnym krokiem jest krytyka zaproponowanej teorii. Jeśli krytyka ta jest udana, to obala raz na zawsze nowo zaproponowaną teorię, tym samym stwarzając kolejny problem. Jest nim potrzeba wyjaśnienia dwóch kwestii: (a) dlaczego sfalsyfikowana teoria była dotąd zadowalająca oraz (b) dlaczego poniosła fiasko.
Feyerabend stwierdza, że pytanie pierwsze jest o wiele ważniejsze o pytania drugiego. Genezę i konsekwencje płynące z krytycznego racjonalizmu, będące odpowiedzią na postawione przez siebie pytanie, ujmuje następująco:
Drugim argumentem Feyerabenda jest to, że konsekwentny falsyfikacjonizm doprowadziłby naukę do upadku. Wyraża to tak.
Mówi on o dwóch rodzajach niezgodności zachodzącej pomiędzy faktem a teorią: (a) niezgodności liczbowej oraz (b) fiasku jakościowemu, czyli niezgodności teorii z łatwo zauważalnymi faktami. W pierwszym przypadku pewne liczbowe przewidywania teorii przekraczają dopuszczalny margines błędu. W takiej sytuacji uczeni z reguły rozwiązują problem odkrywając dokładniejsze liczbowe przybliżenia, które nie zmuszają do korekty samej teorii. W drugim przypadku stosuje się takie procedury, które dla krytycznego racjonalisty są nie do przyjęcia, ad hoc przyjmując niezbędne założenia.
Trzecim argumentem Feyerabenda jest to, że wymóg zwiększonej treści empirycznej również nie jest spełniany. Nowa teoria, zastępująca starą i dobrze ugruntowaną, początkowo ogranicza się do jakiejś wąskiej dziedziny faktów i zjawisk ją potwierdzających. Dzieje się tak dlatego, że proponując nową teorię odstępuje się od materiału faktycznego, ponieważ obserwacje są dla niej nowym problemem, który dopiero musi wyjaśnić. Z tego to powodu tworzący się aparat pojęciowy nowej teorii określa jedynie swoje własne problemy i obserwacje, zaś obserwacje teorii wcześniejszej albo popadają w zapomnienie, albo zostają pominięte jako nieistotne, albo potraktowane jako zbędny balast, który teoria musiałaby wyjaśnić bez żadnych korzyści dla siebie samej. Jeśli jednak nowa teoria zwraca się w stronę teorii starej na ogół robi to w następujący sposób:
Zasady krytycznego racjonalizmu, konkluduje Feyerabend, są zatem nieadekwatne względem obecnego obrazu nauki, przez co mogą zahamować jej rozwój, który jest o wiele bardziej niechlujny i irracjonalny. Różnice pomiędzy autentyczną nauką a metodologią wskazują na słabość metodologii, ponieważ to, co w ramach metodologii jest niechlujne i irracjonalne okazuje się mieć fundamentalne znaczenie dla rozwoju samej nauki.
Odpowiedź Poppera na krytykę ze strony uhistorycznionej filozofii nauki.
Popper nigdy nie przyjął wprost krytyki ze strony uhistorycznionej filozofii nauki. Nietrudno jednak zauważyć, że jego filozofia począwszy od drugiej połowy lat sześćdziesiątych przeszła istotne przeobrażenia. Jego krytyczny racjonalizm nie jest już metodologią, staje się epistemologią, dla której podstaw szuka on w metafizyce. Zwrot ten można za Skolimowskim nazwać metafizycznym okresem twórczości Poppera. Swój falsyfikacjonizm, który był istotą krytycznego racjonalizmu zastępuje on, pod wpływem krytyki Kuhna i Feyerabenda, odmiennym modelem wiedzy – i odmiennymi standardami racjonalności. W jego filozofii pojawia się nowy sposób uprawomocniania poznania teoretycznego – Popper odwołuje się do innych niż falsyfikowalność standardów racjonalności: do rozstrzygnięć natury metafizycznej. A wszystko to w jednym celu: aby uprawomocnić swój schemat rozwoju wiedzy, o którym przypuszcza, że jest uniwersalnym schematem rozwoju wiedzy ludzkiej.
Wprowadzając swoją koncepcję metafizyki trzech światów, inaczej nazywaną epistemologią bez podmiotu poznającego, zachowuje Popper w niezmienionej postaci swój schemat rozwoju wiedzy jako przechodzenia od problemu, drogą zaproponowania teorii próbnej i eliminacji błędu, do następnego problemu. Pociąga to za sobą następujące pytanie: na jakiej podstawie dokonać można eliminacji błędu nie wspominając nic o konkluzywnych falsyfikacjach? Najpoważniejsze zarzuty przedstawić można następująco:
Ponumerowane światy Poppera.
Światy, jakie wyróżnił Popper są następujące: świat pierwszy (first world lub World jak go dla odmiany nazywa) to świat przedmiotów lub stanów fizycznych. Świat drugi (second world lub World) jest światem stanów psychicznych, stanów świadomości lub behawioralnych dyspozycji do zachowania. Zaś świat trzeci (third world lub World) jest światem obiektywnych treści myśli naukowej, poetyckiej i dzieł sztuki. Ujmuje to Popper tak.
O ile rozróżnienie Świata i Świata nie budzi większych emocji, chociażby ze względu na fakt, że mieszkańcami tego pierwszego są jestestwa przestrzenno-czasowe, a tego drugiego tylko czasowe, w których realność nikt nie wątpi, to problem realnego istnienia jestestw Świata, co najmniej od czasów Platona budził kontrowersje.
To, co do tej pory zostało powiedziane nie świadczy jeszcze w przekonujący sposób o ontologiczej autonomiczności Świata. Powiedzieć przecież można, że to, co nazywa Popper autonomicznym światem istnieje wyłącznie dzięki swym materialnym nośnikom. Dla obrony realnego istnienia Świata używa on następujących trzech grup argumentów:
O autonomii Świata świadczy jeszcze i to, że raz wyprodukowane przez człowieka teorie, hipotezy (i inne obiekty Świata) zaczynają żyć swoim własnym życiem, ponieważ wytwarzają uprzednio nieznane konsekwencje i nowe problemy. Innymi słowy mówiąc, przedmioty Świata powodują to, że człowiek wytwarza inne przedmioty w tym samym świecie, oraz w Świecie.
W jaki sposób istnieje Świat? Wypowiedzi Poppera typu „uniwersum treści myśli”, „myśl w sensie obiektywnym”, „obiektywne standardy prawdziwości” sugerują niedwuznacznie pewną wersję platonizmu. Jeśli owe standardy nie są tylko naszymi subiektywnymi aktami sądzenia, albo znakami widocznymi dzięki swym materialnym nośnikom, to pojawia się pytanie czym one są? Popper udziela następujących odpowiedzi:
Na podstawie powyższych cytatów jedno tylko powiedzieć można z całą pewnością. Świat pozbawiony jest czasoprzestrzennej lokalizacji. Wydaje się zatem być bardziej podobnym do rickertowskiego trzeciego królestwa sensu niż do platońskiego świata idei, czy heglowskiej sfery ducha obiektywnego, do których to przyrównuje Popper swoją koncepcję:
Tak długo jak myślimy, stwierdza Popper, myśl nie może być obiektywnie krytykowalna, ponieważ jest częścią nas samych. Aby można ją było krytykować musi ona stać się obiektem – przedmiotem Świata. Dlatego właśnie, argumentuje dalej, powinniśmy jasno oddzielić od siebie subiektywne procesy myślowe (należące do Świata) oraz obiektywną zawartość myśli, zawartość samą w sobie, która konstytuuje Świat. Umysł jest podstawowym narzędziem służącym do ujmowania bezcielesnych obiektów Świata. Należy tylko odpowiedzieć na pytanie jak tego dokonuje. Główny powód, dla którego przyjmuje Popper istnienie bezcielesnych obiektów Świata jest następujący. Jeśli takie obiekty istnieją, to nie jest prawdziwą doktryna utrzymująca, że nasze ich uchwytywanie lub rozumienie uzależnione jest zawsze od naszego zmysłowego z nimi kontaktu. Wbrew temu poglądowi argumentuje Popper, że najbardziej charakterystycznym sposobem uchwytywania obiektów Świata jest metoda, której skuteczność w małym stopniu zależy od zmysłowego kontaktu z obiektami. Umysł ludzki uchwytuje owe obiekty niezależnie od zmysłowego z nimi kontaktu. Jest to proces aktywny, polegający na ich ponownym stwarzaniu. To ostatnie przebiega w następujący sposób. Celem zrozumienia jakiegoś problemu należy spróbować kilku oczywistych jego rozwiązań, po przekonaniu się, że nie przynoszą one sukcesu następuje jego ponowne odkrycie – uświadomienie sobie, że mamy do czynienia z autentycznym problemem. W procesie odkrywania problemu, będącego mieszkańcem Świata, najpierw problem ten uchwytujemy bardzo mgliście, zaledwie podejrzewamy jego istnienie, zanim sformułowany zostanie w języku. Wyraża to następująco:
Popper odwołuje się tu do intuicji intelektualnej nawiązując do rozwiązań Platona, Plotyna, Kanta, Brouwera i Whorfa.
Problem rozumienia a Świat.
Celem uprawomocnienia swojego metafizycznego modelu wiedzy Popper w rozprawach Epistemologia bez podmiotu poznającego i O teorii obiektywnego umysłu, stawia sobie za zadanie pokazanie jak powinna wyglądać epistemologia oraz humanistyka z obiektywistycznego punktu widzenia. W tej perspektywie jest ona teorią rozwoju wiedzy – teorią dyskusji, czyli konstrukcji, oceny lub krytycznego sprawdzania teorii konkurencyjnych.
Pomiędzy nauką a literaturą (dziełem naukowym a literackim), której ta pierwsza stanowi część, zachodzi istotna różnica. Nie polega ona na tym, że teoria naukowa realizowana jest ze względu na wartość prawdy a literatura nie, lecz na tym, że obydwie są elementami odmiennych tradycji krytycznych. Tradycja naukowa jest tradycją realistyczną, poszukując teorii korespondujących z faktami dokonuje ona wyraźnego oddzielenia świata teorii od świata faktów, co w literaturze nie jest zadaniem pierwszoplanowym.
Zasadniczym problemem humanistyki, stwierdza Popper, jest problem rozumienia przedmiotów będących mieszkańcami Świata. Tym czego dokonać może badacz jest określona interpretacja, będąca efektem subiektywnego, a przez to nie poddającego się intersubiektywnym analizom, procesu rozumienia. To właśnie interpretacje, pojmowane przez niego jako teorie zakotwiczone w innych teoriach, a przez to w Świecie, badać chce Popper. Pomiędzy subiektywnym aktem rozumienia a Światem wyznacza Popper następujące relacje:
W chwili gdy zrealizowany zostanie subiektywny akt rozumienia rozpoczyna się proces jego analizy w terminach Świata. Proces ten jest pewnym ciągiem aktów rozumienia wynikiem którego są nowe argumenty, czyli nowe przedmioty Świata. Aktywność rozumienia sprowadza się do operowania przedmiotami-mieszkańcami Świata.
Dla wszystkich dziedzin wiedzy, w których mamy do czynienia z rozumieniem formułuje Popper następującą tezę:
Rekonstrukcja ta przebiega następującymi krokami. Rozpocząć należy od wyraźnego postawienia następującego pytania: Z jakim problemem mamy do czynienia, który próbuje rozwiązać dana teoria? Celem właściwej odpowiedzi na to pytanie należy postawić następujące: Jaka była logiczna sytuacja problemowa, w której powstał dany problem? W tym miejscu ujawnia się podstawowa funkcja obiektywistycznej epistemologii, którą jest ujęcie badanego przedmiotu w obiektywistycznej (trzecioświatowej) perspektywie, co czyni go podatnym na krytykę (na możliwość odnalezienia błędu). Analizowany problem okazuje się być wtedy wypadkową różnych hipotez i przypuszczeń. Problem rozumienia staje się wtedy problemem trzecioświatowym. Składają się nań analizowany problem wraz z jego sytuacją problemową.
Zasadę racjonalności ujmuje tak:
Analizę sytuacyjną do zasady racjonalności odnosi Popper następująco:
Relację pomiędzy naukami humanistycznymi a naukami przyrodniczymi ujmuje Popper następująco:
Argumenty Poppera przedstawić można następująco. Widzi on cztery wspólne sposoby pojmowania terminu „rozumienie” w obydwu dziedzinach nauk. (1) Tak samo jak rozumiemy innych ludzi dzięki wspólnemu nam wszystkim człowieczeństwu, tak rozumieć możemy przyrodę ponieważ jesteśmy jej integralną częścią. (2) Tak samo jak rozumiemy innych ludzi dzięki temu, że ich myśli i czyny są racjonalne, tak samo rozumieć możemy prawa przyrody ponieważ są one racjonalne (zawiera się w nich racjonalna konieczność). (3) Tak samo jak rozumiemy świat kultury rozumieć możemy świat natury, jest to sztuka rozumienia dzieła stworzonego. (4) Tak samo jak w humanistyce tak i w naukach przyrodniczych występuje problem niemożliwości ostatecznego zrozumienia, wszyscy więc zadawalać się muszą jedynie częściowym rozumieniem. (Tezy te wspiera Popper stwierdzeniem, że nauka jest również dziedziną literatury.)
Postawienie na jednym poziomie nauk humanistycznych i nauk przyrodniczych jest pewną postacią redukcjonizmu. Z jednej strony, odnaleźć tu można neopozytywistyczny ideał jedności nauki, z tą istotną różnicą, że nie chodzi Popperowi o fizykalizm, lecz raczej o wspólną wszystkim dziedzinom metodę jaką jest metoda przypuszczeń i odrzuceń, z drugiej zaś strony redukcja ta ma charakter emergencyjny. Wyłania się z niej bowiem obraz horyzontalnego modelu wiedzy, w którym podział na to co humanistyczne i na to co przyrodnicze zastąpiony zostaje jednym poziomem, który stanowią badane problemy.
Czy można ocalić popperowski schemat rozwoju wiedzy?
Wprowadzając swoją koncepcję metafizyki uwypuklił Popper obiektywny charakter ludzkiej wiedzy, ale nie dał nowej podstawy dla racjonalnych refutacji (obaleń). Przyjęcie teorii trzech światów, jak stwierdza Popper, jest pewną hipotezą, która uzasadnić ma obiektywny charakter ludzkiej wiedzy, jak również całej kultury. Jest to raczej pewne ewolucyjne podejście, pewna otwarta propozycja, czy program badawczy, niż gotowa teoria. Co zyskujemy przyjmując ten program badawczy?
Człowiek jako jeden z podsystemów plastycznych kontroli jest bytem wolnym w tym sensie, że swobodnie może tworzyć byty Świata, co innymi słowy wyrazić można, że może zmieniać Świat oraz 2 i 3, drogą konstruowania systemów teoretycznych stanowiących próbę zrozumienia tych światów. Nie musi się jednakże podporządkowywać owym systemom, może je krytycznie dyskutować i odrzucać je w momencie gdy nie spełniają jego oczekiwań. Jednocześnie zaś jego dzieła – wytwory Świata – kontrolują samego człowieka wywierając nań wpływ drogą stymulowania go do działania. Wybierając określoną możliwość, a odrzucając inną, powoduje człowiek, że skłonności – nie zawierające się w żadnym konkretnym przedmiocie, lecz zawierające się w sytuacji, której dany przedmiot jest częścią – ulegają zmianie. Samo ludzkie pojmowanie świata zawiera możliwość jego zmiany, ponieważ dokonując określonych wyborów wpływamy na przyszłe sytuacje, nie determinując ich jednakże w sposób jednoznaczny. Przyszłość jawi się wtedy jako obiektywnie otwarta zarówno na nasze przyszłe działania, jak i na niezamierzone rezultaty tych działań, co jest konsekwencją kreatywności świata – potencjalnej realizacji możliwości.
W perspektywie horyzontalnego modelu wiedzy, w którym wszystkie te podziały zastąpione zostają jednym poziomem, który stanowią badane drogą prób i błędów problemy, postawić należy pytanie, na które Popper nie udzielił odpowiedzi: Czy w ramach krytycznego racjonalizmu odnaleźć można podstawy do eliminacji błędu z poznania? Na gruncie koncepcji Kuhna i Feyerabenda względem popperowskiego schematu przedstawić można następujące zarzuty.
Modyfikacja schematu Poppera.
Owych siedem zarzutów odnosi się do schematu w następującej postaci:
Istnieje możliwość takiego przeformułowania jego schematu, że owych siedem zarzutów można będzie z nim uzgodnić:
Symbole od strony prawej czytamy następująco: SP – początkowa sytuacja problemowa (problem plus jego tło), TP – teoria próbna, EB – eliminacja błędu przebiegająca drogą dopuszczenia wszystkich możliwych metod analizy, sprawdzania lub wyboru (nie zakładając ich ponadhistorycznej obowiązywalności – traktując je jako teorie próbne eliminacji błędów) dających się zastosować w określonej sytuacji problemowej, SP – nowo powstała sytuacja problemowa. Przeformułowanie to na pierwszy rzut oka wygląda jedynie na zabieg kosmetyczny. Tak jednak nie jest.

</doc>
<doc id="190418" url="https://pl.wikipedia.org/wiki?curid=190418" title="Cyrix">
Cyrix

Cyrix – nazwa firmy założonej w 1988 roku produkującej mikroprocesory. 11 listopada 1997 roku została przeprowadzona fuzja z National Semiconductor, a w 1999 roku firmę wykupiła VIA. Firma rozpoczynała od produkcji uznawanych za najszybsze na świecie koprocesorów matematycznych dla procesorów z serii 80286 i 80386. Po wprowadzeniu przez firmę Intel serii Pentium, firma Cyrix zaprojektowała swój własny model procesora nazwany 5x86. Procesor przeważał wydajnością nad produktami Intela i AMD, było to jednak w czasach w których procesory były wykorzystywane głównie do obliczeń stałoprzecinkowych. Kolejnym produktem był model 6x86, który produkowany był we współpracy z IBM i SGS Thompson, jednakże wykonane były w technologii 0,65 μm, podczas gdy Intel już stosował technologię 0,50 μm. Dopiero 6x86L został wytworzony w technologii 0,35 μm, co umożliwiło wykorzystanie niższego napięcia.
Założeniem firmy była produkcja tanich procesorów platformy x86, które miały być konkurencyjne wobec produktów AMD i Intel. Dzięki odmiennej konstrukcji procesory tej firmy dysponowały znacząco większą wydajnością niż procesory firmy Intel taktowane tą samą częstotliwością. Doprowadziło to do wykorzystania wskaźnika PR, który lepiej opisywał wydajność. Przewaga mocy procesorów Cyrix nie dotyczyła jednak operacji zmiennoprzecinkowych, co spowodowało silną krytykę pojęcia "Performance Rating".
Firma zasłynęła tym, że dzięki jej polityce cenowej pojawiły się pierwsze komputery PC w cenie poniżej 1000 USD.
Nie mając własnej linii montażowej firma Cyrix zlecała to zadanie firmie IBM, stąd też można znaleźć procesory Cyrixa z logo IBM.
W 1999 roku firma VIA, chcąc zaistnieć na dynamicznie rozwijającym się rynku procesorów, zdecydowała się na wykupienie dwóch firm z tej branży: Cyrixa i IDT.

</doc>
<doc id="190419" url="https://pl.wikipedia.org/wiki?curid=190419" title="Tarabuk">
Tarabuk

Tarabuk – fikcyjny wuj Sindbada Żeglarza, którego postać opisał Bolesław Leśmian w "Przygodach Sindbada Żeglarza" (1913). Postać doczekała się analiz literaturoznawczych, i została opisana m.in. jako "ironiczna" i "groteskowa".
"Tarabuk" to również nazwa księgarnio-kawiarni, która powstała i przez dziesięć lat mieściła się przy ul. Browarnej na warszawskim Powiślu. W związku z podwyższeniem czynszu przez Spółdzielnię Mieszkaniową "Radna" księgarnia w listopadzie 2015 roku przeniosła się do nowej siedziby przy ul. Marszałkowskiej 7.

</doc>
<doc id="190420" url="https://pl.wikipedia.org/wiki?curid=190420" title="Sygnaturka (wieża)">
Sygnaturka (wieża)

Sygnaturka – mała wieża, najczęściej kościelna, w której zazwyczaj umieszcza się najmniejszy z dzwonów, również nazywany sygnaturką. Na dzwonie tym dzwoniono na "Sanctus" i na podniesienie. Obecnie rolę dawnej sygnaturki zastępuje gong, a dzwonek dzwoni 5 minut przed mszą świętą.
Element ten położony jest zazwyczaj nad skrzyżowaniem transeptu z nawą główną w większych kościołach lub nad prezbiterium w mniejszych świątyniach. Sygnaturka pojawiła się w architekturze w średniowieczu. We wnętrzu sygnaturki umieszczano bardzo często dokumenty związane z fundacją kościoła, jako pamiątkę dla przyszłych pokoleń.

</doc>
<doc id="190421" url="https://pl.wikipedia.org/wiki?curid=190421" title="Międzynarodowa Federacja Piłki Siatkowej">
Międzynarodowa Federacja Piłki Siatkowej

Międzynarodowa Federacja Piłki Siatkowej (oficjalny skrót FIVB, od fr. Fédération Internationale de Volleyball) – międzynarodowa organizacja sportowa z siedzibą w Lozannie (od 1984), założona w dniach 18-20 kwietnia 1947 (podczas Kongresu w Paryżu), zrzeszająca 222 federacji piłki siatkowej (2020), zajmująca się koordynowaniem rozwoju piłki siatkowej na świecie.
Opis.
FIVB jest odpowiedzialna za organizowanie wszelkich oficjalnych międzynarodowych rozgrywek siatkarskich (siatkówki halowej oraz plażowej) na świecie – zarówno żeńskich, jak i męskich – na szczeblu reprezentacyjnym:
Historia.
Kraje założycielskie.
Wśród założycieli FIVB było 14 krajowych federacji siatkarskich:
W 2020 FIVB skupiała 222 federacji siatkarskich.
Prezydenci.
Pierwszym prezydentem FIVB został Francuz Paul Libaud, a na jednego z jego zastępców wybrano polskiego delegata – Zygmunta Nowaka. W 1984 podczas Kongresu w Los Angeles nowym szefem światowej centrali siatkarskiej mianowano Rubena Acostę z Meksyku. Sprawował on tę funkcję aż do 2008 roku (później został prezydentem honorowym). Po igrzyskach olimpijskich w Pekinie prezydentem FIVB został Chińczyk Wei Jizhong. Na 33. kongresie FIVB w Anaheim (USA) we wrześniu 2012 prezydentem federacji został Ary Graça (Brazylia).
Członkowie.
Obecnie do FIVB przynależy 222 krajowych związków piłki siatkowej, zrzeszonych w 5 kontynentalnych konfederacjach:

</doc>
<doc id="190423" url="https://pl.wikipedia.org/wiki?curid=190423" title="Kamionka (gmina)">
Kamionka (gmina)

Kamionka (hist. "gmina Kozłówka") – gmina miejsko-wiejska w powiecie lubartowskim, województwo lubelskie. W latach 1975–1998 gmina położona była w województwie lubelskim. W jej skład wchodzi 20 sołectw.
Siedzibą gminy jest miasto Kamionka.
Gmina koncentruje się na produkcji rolniczej. Dominują tutaj niewielkie gospodarstwa (średnia powierzchnia to 5 ha), jednak wiele osób pracuje poza rolnictwem, głównie w Lubartowie i Lublinie. Natomiast podmioty prowadzące działalność gospodarczą specjalizują się głównie w handlu, budownictwie oraz usługach.
31 grudnia 2017 roku gminę zamieszkiwało 6455 osób.
Nadanie 1 stycznia 2021 praw miejskich Kamionce, zmieniło typ gminy z wiejskiej na miejsko-wiejską.
Dane statystyczne.
Główną atrakcją gminy jest Pałac Zamoyskich w Kozłówce, który odwiedza rocznie 150 tys. osób oraz Kozłowiecki Park Krajobrazowy.
Sołectwa.
Amelin, Biadaczka, Bratnik, Ciemno, Dąbrówka, Kamionka (sołectwa: Kamionka I, Kamionka II i Kamionka III), Kozłówka, Kierzkówka, Kierzkówka-Kolonia, Samoklęski, Samoklęski-Kolonia Pierwsza, Siedliska, Rudka Gołębska, Starościn, Stanisławów Duży, Syry, Wólka Krasienińska, Zofian.
Miejscowości bez statusu sołectwa: 
Grabowy Las, Kokosz, Krzywy Dąb, Nowy Skrobów, Ostrów, Polny Młyn, Samoklęski-Kolonia Druga, Stare Pole, Starościn-Kolonia
Sąsiednie gminy.
Sąsiaduje z następującymi gminami: na północy z gminą Firlej, na wschodzie z gminą Lubartów, na południe z gminami Niemce i Garbów, należącymi do powiatu lubelskiego, na zachodzie z gminami Abramów i Michów.

</doc>
<doc id="190427" url="https://pl.wikipedia.org/wiki?curid=190427" title="Neumünster">
Neumünster

Neumünster (dolnoniem. "Niemünster", "Neemünster") – miasto na prawach powiatu w północnych Niemczech, w kraju związkowym Szlezwik-Holsztyn, w pobliżu autostrady A7. W roku 2010 miasto liczyło 77 tys. mieszkańców.
Obszar miasta graniczy z powiatami: Plön, Rendsburg-Eckernförde oraz Segeberg.
Powstanie miasta związane jest z działalnością misjonarza, późniejszego biskupa Oldenburga i świętego Wicelina ("Vizelin"), który w roku 1127 założył tutaj klasztor augustiański. Współczesna nazwa miasta pochodzi od łacińskiej nazwy klasztoru: "Novum Monasterium" (dosł. nowy klasztor, niem. "das neue Münster"). Neumünster uzyskał prawa miejskie w roku 1870, a od 1901 posiada status miasta na prawach powiatu.
W mieście rozwinął się przemysł elektrotechniczny, włókienniczy, metalurgiczny oraz chemiczny.
W mieście znajduje się stacja kolejowa.
Współpraca.
Neumünster współpracuje z:

</doc>
<doc id="190431" url="https://pl.wikipedia.org/wiki?curid=190431" title="Magdy Mahmoud Mustafa el-Nashar">
Magdy Mahmoud Mustafa el-Nashar

Magdy Mahmoud Mustafa el-Nashar, (imię czasami pisane jako Magdi; arab.: مجدي محمود مصطفى النشار), (ur. 1972 w Ezbet Fahmy, Egipt) – wykładowca Uniwersytetu w Leeds (ang. "University of Leeds"), doktorant zajmujący się badaniami w biochemii, podejrzewany o skonstruowanie bomb użytych w zamachu w Londynie z dnia 7 lipca 2005.
Praca naukowa.
El-Nashar urodził się w podmiejskiej dzielnicy biedoty nazywanej Ezbet Fahmy należącej do Kairu, stolicy Egiptu. Na Uniwersytecie Kairskim uzyskał najpierw tytuł licencjata, a potem magistra. Na krótki czas podjął pracę w Uniwersytecie Stanowym Karoliny Północnej (ang. "North Carolina State University") w USA, gdzie zajmował się inżynierią chemiczną. W październiku roku 2000 przyjechał do Wielkiej Brytanii, aby zajmować się biochemią na Uniwersytecie w Leeds. Było to możliwe dzięki stypendium rządowemu, które otrzymał od Egipskiego Ministerstwa Edukacji. El-Nashar miał kwalifikacje, aby pracować jako wykładowca w charakterze asystenta profesora. W roku 2004 otrzymał grant na badania nowych biokatalizatorów od organizacji wspierającej rozwój nauk biologicznych z Yorkshire (ang. "Bioscience Yorkshire Fellowship") w wysokości 70 000 dolarów, jednak nie zrealizował tego projektu.
Uroczy chemik.
El-Nashar wynajmował mieszkanie w popularnym wśród studentów Headingley. Sąsiedzi poznali go jako głęboko wierzącego muzułmanina, który w każdy piątek udawał się w odpowiednim do tego stroju na modły do Głównego Meczetu w Leeds (ang. "Leeds Grand Mosque"). El-Nashar zakończył swoją pracę doktorską w lutym, a tytuł doktora otrzymał 26 maja 2005 roku. Władze brytyjskie przedłużyły mu wizę, aby mógł poszukiwać pracy.
Jego kolega z uczelni zapytany przez "Yorkshire Post" stwierdził, że:
Nowe zajęcie.
W połowie czerwca El-Nashar spotkał się z właścicielem swojego mieszkania i stwierdził, że wróci do Egiptu, bo ma problemy z wizą. Urzędnicy z jego uczelni stwierdzili, że wiza El-Nashara była ważna jeszcze przez jakiś czas.
Na początku czerwca El-Nashar wynajął mieszkanie na Burley od mieszkającego w UK od 25 lat Shakira Al Ani, pochodzącego z Iraku neurofizjologa pracującego jako konsultant w szpitalu. Lokal miał być potrzebny koledze, który przyjechał z Egiptu. El-Nashar oraz podający się za emigranta Hasib Hussain spotkali się z właścicielem i poprosili go o usunięcie części mebli z mieszkania, bo jak twierdzili, potrzebowali więcej przestrzeni. Jakiś czas później do Al Ani zadzwonił Imran Hussain, brat Hasiba. Był bardzo zdenerwowany i szukał brata, bo bał się, że znalazł się on pod wpływem podejrzanych osób. Imran sądził, że Hasib mógł wplątać się w terroryzm.
Nagłe wakacje.
El-Nashar opuścił Wielką Brytanię na początku lipca 2005, kilka dni przed zamachem z 7 lipca. Już 12 lipca policja trafiła do wynajętego przez niego w Burley mieszkaniu. W wannie odnaleziono kilka kilogramów materiału wybuchowego domowej roboty (TATP). Podczas jego usuwania z okolicy ewakuowano 500 osób. Wytworzenie takiej ilości materiału wybuchowego wymagało dużej wiedzy chemicznej, którą El-Nashar posiadał. Dnia 14 lipca został aresztowany przez policję egipską w południowym Kairze. El-Nashar stwierdził, że wyjechał na wakacje zostawiając swoje rzeczy w Wielkiej Brytanii. Zaprzeczył oskarżeniom o terroryzm. Dnia 17 lipca prokurator generalny Egiptu stwierdził, że el-Nashar nie zostanie wydany Wielkiej Brytanii, bo jest to niezgodne z prawem tego kraju.
Po 25 dniach aresztu el-Nashar został zwolniony z egipskiego więzienia.

</doc>
<doc id="190433" url="https://pl.wikipedia.org/wiki?curid=190433" title="Breguet XIX">
Breguet XIX



</doc>
<doc id="190436" url="https://pl.wikipedia.org/wiki?curid=190436" title="Podział administracyjny Szlezwika-Holsztynu">
Podział administracyjny Szlezwika-Holsztynu

Od 31 grudnia 2002 niemiecki kraj związkowy Szlezwik-Holsztyn podzielony jest na 11 powiatów (niem. "Landkreis") i 1130 gmin ("Gemeinde"). Ponadto wydzielono 4 miasta na prawach powiatu ("kreisfreie Stadt"). 

</doc>
<doc id="190438" url="https://pl.wikipedia.org/wiki?curid=190438" title="Atryda">
Atryda



</doc>
<doc id="190441" url="https://pl.wikipedia.org/wiki?curid=190441" title="Asklepiadzi">
Asklepiadzi

Asklepiadzi (gr. Asklēpiádai, łac. Asclepiadae) – w mitologii greckiej potomkowie Asklepiosa, lekarze i uzdrowiciele, którym bóg Apollo przekazał wiedzę (magiczną) o leczeniu i zapobieganiu chorobom. W starożytnej Grecji mianem asklepiadów określano wszystkich lekarzy.
W III wieku p.n.e. podzielili się na dogmatyków (leczenie oparte na teorii dotychczas poznanej) i empiryków (leczenie objawowe na podstawie doświadczenia).

</doc>
<doc id="190442" url="https://pl.wikipedia.org/wiki?curid=190442" title="Asklepiadai">
Asklepiadai



</doc>
<doc id="190445" url="https://pl.wikipedia.org/wiki?curid=190445" title="Société Anonyme des Ateliers d'Aviation Louis Breguet">
Société Anonyme des Ateliers d'Aviation Louis Breguet



</doc>
<doc id="190447" url="https://pl.wikipedia.org/wiki?curid=190447" title="Nanajowie">
Nanajowie

Nanajowie (), dawna rosyjska nazwa Goldowie – lud tunguski zamieszkujący tereny dalekiego wschodu Syberii (Rosja), nad dolnym Amurem i Ussuri.
Liczebność Nanajów wynosi ok. 17 tysięcy, z czego 12 003 żyje w Federacji Rosyjskiej (według spisu powszechnego z 2010), a 4640 w Chinach (2000). Posługują się językiem nanajskim z grupy tungusko-mandżurskiej. Od XIX wieku prawosławni, lecz zachowali też pierwotne wierzenia animistyczne oraz szamanizm. Nanajowie zajmują się myślistwem, rybołówstwem, hodowlą. Mają dobrze rozwinięte kowalstwo, obróbkę kości i ornamentowanie odzieży.
Goldem był Dersu Uzała, opisany przez rosyjskiego etnografa Władimira Arsienjewa.

</doc>
<doc id="190448" url="https://pl.wikipedia.org/wiki?curid=190448" title="Serniki (gmina)">
Serniki (gmina)

Serniki (daw. "gmina Syrniki", hist. "gmina Wola Syrnicka") – gmina wiejska w województwie lubelskim, w powiecie lubartowskim. W latach 1975–1998 gmina położona była w województwie lubelskim.
Siedziba gminy to Serniki.
Według danych z 30 czerwca 2004 gminę zamieszkiwało 4878 osób. Natomiast według danych z 31 grudnia 2017 roku gminę zamieszkiwało 4925 osób.
Historia.
Gmina powstała pod nazwą "gmina Syrniki" za Królestwa Polskiego w powiecie lubartowskim w guberni lubelskiej pod koniec XIX wieku z obszaru zniesionych gmin Wola Syrnicka i Wólka Zawieprzycka.
Struktura powierzchni.
Według danych z roku 2002 gmina Serniki ma obszar 75,43 km², w tym:
Gmina stanowi 5,85% powierzchni powiatu.
Demografia.
Dane z 30 czerwca 2004:
Gospodarka.
Dominującą dziedziną gospodarki w gminie jest rolnictwo, pomimo niskiej wartości przestrzeni produkcyjnej i dominacji gleb IV klasy. Wśród upraw przeważają żyto i ziemniaki. Pozarolnicze dziedziny gospodarki nie rozwijają się znacząco na terenie tej gminy. Działają tutaj podmioty zajmujące się handlem i budownictwem, jednak koncentrują się na zaspakajaniu potrzeb miejscowej ludności oraz rolnictwa.
Sołectwa.
Brzostówka (sołectwa: Brzostówka I i Brzostówka II), Czerniejów, Nowa Wieś, Nowa Wola (sołectwa: Nowa Wola I i Nowa Wola II), Serniki, Serniki-Kolonia, Wola Sernicka (sołectwa: Wola Sernicka I i Wola Sernicka II), Wola Sernicka-Kolonia, Wólka Zabłocka, Wólka Zawieprzycka.
Sąsiednie gminy.
Gmina Serniki sąsiaduje z czterema gminami: na południu z gminą Spiczyn, na wschodzie z miejsko-wiejską Ostrów Lubelski, na północy z Niedźwiadą, a na zachodzie z 
gminą miejską Lubartów.

</doc>
<doc id="190450" url="https://pl.wikipedia.org/wiki?curid=190450" title="MVP">
MVP



</doc>
<doc id="190451" url="https://pl.wikipedia.org/wiki?curid=190451" title="Karabinek Rasheed">
Karabinek Rasheed

Rasheed (Rashid) – egipski karabinek samopowtarzalny. Rasheed był pomniejszoną wersją karabinu Hakim przystosowaną do zasilania nabojem 7,62 x 39 mm (Hakim był zasilany amunicja 7,92 x 57 mm Mauser).
Rasheed był krótko produkowany pod koniec lat sześćdziesiątych. Wyprodukowano ok. 8000 sztuk tego karabinka.
Opis konstrukcji.
Karabinek Rasheed był indywidualną bronią samopowtarzalną. Zasada działania oparta o wykorzystanie energii gazów prochowych odprowadzanych przez boczny otwór lufy (układ bez tłoka gazowego, z bezpośrednim oddziaływaniem gazów prochowych na suwadło). Zamek ryglowany przez przekoszenie. Mechanizm spustowy tylko do ognia pojedynczego. Zasilanie z magazynków o pojemności 10 naboi (możliwość doładowywania magazynka z łódek. Przyrządy celownicze składały się z muszki (w osłonie pierścieniowej) i regulowanego celownika krzywiznowego. Bezpiecznik na tyle komory zamkowej. Pod lufą składany bagnet nożowy.

</doc>
<doc id="190452" url="https://pl.wikipedia.org/wiki?curid=190452" title="Farman F-68BN4 Goliath">
Farman F-68BN4 Goliath



</doc>
<doc id="190453" url="https://pl.wikipedia.org/wiki?curid=190453" title="Strona szokująca">
Strona szokująca

Strona szokująca – specjalnie stworzona strona internetowa o strasznej lub odstręczającej treści mającej celowo za zadanie zaszokowanie osoby odwiedzającej tę stronę. Najczęściej wyświetla zdjęcia bez żadnego ostrzeżenia. Jeśli takowe istnieje, zazwyczaj umieszczane jest w taki sposób, że użytkownik i tak zobaczy główne zdjęcie. Niektóre zawierają animacje lub całe galerie niesmacznych zdjęć.
Linki do takich stron są przesyłane pocztą elektroniczną lub umieszczane na różnego rodzaju forach, grupach dyskusyjnych itp. Odnośniki te są zazwyczaj maskowane w taki sposób, aby korzystali z nich przypadkowi użytkownicy. Umieszczanie hiperłączy do stron szokujących bez podawania informacji o ich zawartości uznawane jest za trollowanie. Częstym zabiegiem mającym na celu ukrycie docelowego adresu internetowego jest skracanie linków.
Przykłady stron szokujących:

</doc>
<doc id="190455" url="https://pl.wikipedia.org/wiki?curid=190455" title="Borna">
Borna



</doc>
<doc id="190458" url="https://pl.wikipedia.org/wiki?curid=190458" title="Presław">
Presław



</doc>
<doc id="190461" url="https://pl.wikipedia.org/wiki?curid=190461" title="Park Krajobrazowy Wzniesienia Elbląskie">
Park Krajobrazowy Wzniesienia Elbląskie



</doc>
<doc id="190465" url="https://pl.wikipedia.org/wiki?curid=190465" title="Brzeżno (gmina)">
Brzeżno (gmina)

Brzeżno (do końca 1993 "gmina Brzeźno") – gmina wiejska w Polsce położona w województwie zachodniopomorskim, w południowo-zachodniej części powiatu świdwińskiego. Siedzibą gminy jest wieś Brzeżno (do 26 września 1993 "Brzeźno").
Według danych z 31 grudnia 2016 r. gmina miała 2836 mieszkańców. Natomiast według danych z 31 grudnia 2017 roku gminę zamieszkiwało 2767 osób.
Miejsce w województwie (na 114 gmin):
powierzchnia 92., ludność 109.
Położenie.
Sąsiednie gminy:
W latach 1975–1998 gmina administracyjnie należała do województwa koszalińskiego.
Gmina stanowi 10,1% powierzchni powiatu.
Demografia.
Według danych z 31 grudnia 2016 r. gmina miała 2836 mieszkańców. Gminę zamieszkuje 5,9% ludności powiatu. Gęstość zaludnienia wynosi 25,6 osoby na km².
Dane z 31 grudnia 2017 roku.
Przyroda i turystyka.
Gmina leży na Pojezierzu Drawskim. Przez zachodnie i południowe obrzeża gminy przepływają rzeki Rega i jej dopływ, Stara Rega dostępne dla turystyki kajakowej. We wschodniej części gminy został wytyczony zielony szlak turystyczny. Tereny leśne zajmują 28% powierzchni gminy, a użytki rolne 62%.
Ochrona przyrody.
Na terenie gminy znajdują się:
Infrastruktura i transport.
Przez gminę Brzeżno prowadzą drogi wojewódzkie: nr 151 łącząca Słonowice ze Świdwinem (9 km) i Łobzem (12 km) oraz nr 162 przez Brzeżno do Świdwina (9 km) i do wsi Zarańsko (16 km) – 6 km przed Drawskiem Pomorskim.
Przez gminę nie prowadziły tory kolejowe, natomiast były (i są) one w sąsiednich gminach.
W gminie czynny jest 1 urząd pocztowy: Brzeżno k. Świdwina (nr 78-316).
Zabytki.
Słonowice:
Administracja i samorząd.
W 2016 r. wykonane wydatki budżetu gminy Brzeżno wynosiły 11,5 mln zł, a dochody budżetu 12,9 mln zł. Zobowiązania samorządu (dług publiczny) według stanu na koniec 2016 r. wynosiły 2,3 mln zł, co stanowiło 17,7% poziomu dochodów.
Gmina Brzeżno jest obszarem właściwości Sądu Rejonowego w Białogardzie, jednakże sprawy wieczystoksięgowe, sprawy z zakresu prawa karnego, karnego skarbowego i sprawy wykroczeniowe są rozpatrywane przez wydziały zamiejscowe sądu w Świdwinie. Sprawy z zakresu prawa pracy oraz sprawy gospodarcze są rozpatrywane przez Sąd Rejonowy w Koszalinie. Gmina jest obszarem właściwości Sądu Okręgowego w Koszalinie. Gmina (właśc. powiat świdwiński) jest obszarem właściwości miejscowej Samorządowego Kolegium Odwoławczego w Koszalinie.
Mieszkańcy gminy Brzeżno razem z mieszkańcami gminy wiejskiej Świdwin wybierają 3 radnych do Rady Powiatu w Świdwinie, a radnych do Sejmiku Województwa Zachodniopomorskiego w okręgu nr 3. Posłów na Sejm wybierają z okręgu wyborczego nr 40, senatora z okręgu nr 99, a posłów do Parlamentu Europejskiego z okręgu nr 13.
Sołectwa gminy Brzeżno: Brzeżno, Chomętowo, Karsibór, Koszanowo, Pęczerzyno, Półchleb, Przyrzecze, Rzepczyno, Słonowice, Więcław i Wilczkowo.

</doc>
<doc id="190466" url="https://pl.wikipedia.org/wiki?curid=190466" title="Peter Tosh">
Peter Tosh

Peter Tosh, właściwie Winston Hubert McIntosh (ur. 19 października 1944, zm. 11 września 1987) – jamajski pionier muzyki reggae. Radykalny rastafarianin, znany z bezkompromisowości, jego ostre wypowiedzi skierowane przeciwko politykom (zarówno rządzącym, jak i opozycyjnym) były przyczyną licznych szykan, kilkakrotnie został skatowany przez policję. Propagował legalizację popularnej na Jamajce marihuany. Znany ze swych militarystycznych upodobań (jego gitara miała kształt karabinu M16). Przyjął chrzest w Etiopskim Kościele Prawosławnym.
Życiorys.
Tosh, wychowywany przez samotną matkę, dorastał w Trenchtown – slumsach stolicy Jamajki, Kingston. Tam poznał Boba Marleya i Bunny’ego Livingstona, z którymi założył w 1962 trio Wailing Wailers (znane później jako The Wailers). Początkowo grali ska, zasłynęli przebojem "Simmer Down". W późniejszym okresie ich muzyka łagodniała, grali rocksteady i w końcu reggae. Przełomowym momentem była współpraca z "mistrzem konsolety", producentem Lee Perrym. W połowie lat 60. wszyscy członkowie zespołu przeszli na rastafarianizm. W okresie współpracy z The Wailers Tosh stworzył m.in. takie utwory jak "Stop that train", czy "400 years", jest też współautorem piosenki "Get up, stand up" – wszystkie te utwory wyrażaja sprzeciw wobec sytuacji mieszkańców Trzeciego Świata. W tym czasie nagrał też kilka solowych singli m.in. "You can’t fool me again", "Here comes the judge" i "Can’t blame the youth" rozliczających kolonizatorów i krytykujących system edukacyjny na Jamajce, który za bohaterów każe uznawać ludzi przez wieki żyjących z niewolniczej pracy mieszkańców wyspy. W tym czasie Tosh współpracował też z Lee Perrym i U-Royem, z którymi nagrał utwór "Black Dignity".
W 1974 Peter Tosh i Bunny Livingston po wydaniu dwóch płyt dla dużej wytwórni płytowej Island Records, odeszli z zespołu. Powodem były kłótnie z właścicielem wytwórni Chrisem Blackwellem – m.in. nie mogli zrozumieć dlaczego na okładce płyty zamiast The Wailers pojawiła się nazwa Bob Marley &amp; The Wailers.
Jego pierwszy solowy album "Legalize It" ukazał się w 1976. Tytułowy utwór szybko stał się światowym przebojem, piętnował on hipokryzję władz zakazujących palenia marihuany w kraju, w którym ok. 70% mieszkańców wywodzących się ze wszystkich grup społecznych (od robotnika do prawnika) przyznaje, że używa marihuany. Następna płyta "Equal Rights" wyrażała jego radykalne poglądy zarówno osobiste jak i społeczne. Wzywa na niej do czynnej walki z niesprawiedliwością ("Equal rights", "Get up, stand up") i nie ulegania żadnym kompromisom ("I’am that I’am"). W 1978 wziął udział obok Boba Marleya i innych gwiazd reggae, w One Love Peace Concert w Kingston – koncercie, który miał pogodzić walczące ze sobą (również zbrojnie) jamajskie ugrupowania polityczne. Większą część jego koncertu zajmowały przemówienia skierowane do obecnej na widowni elity politycznej. Był to wybuch gniewu, frustracji i rozczarowanie sytuacją na wyspie. Ośmieszył polityków zwracając się do nich niezrozumiałą dla elit jamajską gwarą (liderzy polityczni wywodzili się z białej mniejszości). Na reakcję nie musiał długo czekać, kilka tygodni po koncercie został (nie po raz pierwszy) dotkliwie pobity przez policjantów, napastnicy zostawiając jego ciało byli przekonani, że Tosh nie żyje, tylko dzięki pomocy znajomej pielęgniarki został uratowany. Echa spotkań Tosha z policją słychać w piosenkach "Mark of the beast" i "No mercy".
Wśród publiczności na One Love Peace Concert był Mick Jagger z The Rolling Stones, na którym koncert Tosha wywarł duże wrażenie. Jagger zaproponował Toshowi współpracę. Kolejne albumy ukazały się w wytwórni The Rolling Stones Records. Występy Tosha otwierały amerykańską trasę Rolling Stonesów w 1978. Peter nagrał też w duecie z Mickiem Jaggerem utwór "(You Gotta Walk And) Don’t Look Back".
W 1983 Peter Tosh przebywał w Afryce próbując odnaleźć tam duchową równowagę.
W 1987 został zastrzelony podczas rabunkowego napadu na swój dom na Jamajce.
Został pochowany w obrządku Etiopskiego Kościoła Prawosławnego.
Spuścizna.
Peter Tosh posługiwał się specyficznym językiem, przekręcał niektóre słowa nadając im nowe nacechowanie. np:
Peter był uważany za mistyka, a dzień w którym został zamordowany (11 września) jest przez niektórych uważany za dzień przeklęty. I tak Petera obwinia się o to, że 11 września 1987 w Miami piorun uderzył w rusztowanie które zawaliło się na podest i przerwało odprawianą przez Jana Pawła II mszę. Rok później 11 września Jamajkę nawiedził huragan Gilbert, który zniszczył dużą część wyspy. Natomiast 11 września 2001 Stany Zjednoczone zaatakowali terroryści, a w 2015 miała miejsce katastrofa budowlana w Mekce.
Wyznawcy legendy Petera Tosha wymieniają wiele tego typu przykładów.
Utwory Petera Tosha wykonywali tacy artyści jak: Goldfinger i Sinéad O’Connor ("Downpressor Man"), Ben Harper ("Can’t blame the youth"), Sublime ("Legalize It", "Steppin' Razor"), Bunny Wailer ("I’m The Toughest"), Dub FX, a z polskich: Kryzys ("Get up!, Stand up!"), Izrael ("Legalize It"), Alians ("Equal Rights") i THC-X ("Leave my business").

</doc>
<doc id="190467" url="https://pl.wikipedia.org/wiki?curid=190467" title="Herb Chrzanowa">
Herb Chrzanowa

Herb Chrzanowa – jeden z symboli miasta Chrzanów i gminy Chrzanów w postaci herbu.
Wygląd i symbolika.
Herbem jest wizerunek tarczy stylizowanej na kartusz z ornamentem zwijanym, z którego zwisają szyszki chmielowe. Tarcza podzielona jest pionowo na dwa pola. W polu prawym złotym biegną w równych odstępach poziome czarne pasy. Na nich w kierunku pionowym rozpięty wieniec zielony z fleuronami. W polu lewym czerwonym Orzeł Biały ze złotą koroną, głowa o profilu lewym, skrzydła rozpostarte. Herb wieńczy korona złota królewska z jabłkiem i krzyżem, pięciopałkowa z czerwonym podbiciem.
Herb wywodzi się od herbu Księstwa Warszawskiego, do którego Chrzanów został przyłączony na podstawie pokoju w Schonbrunn w 1809 roku.
Historia.
Przed włączeniem Chrzanowa do Księstwa Warszawskiego władze miejskie posługiwały się herbem z postacią świętego Mikołaja (patrona miejskiej parafii), umieszczoną w niebieskim polu i przyozdobioną herbem szlacheckim Półkozic, którym posługiwali się Ligęzowie (pierwsi właściciele miasta) oraz literami "S" i "N". Zachowało się również przedstawienie z nalepek reklamowych kawy z okresu międzywojennego, na którym w miejsce inicjałów znajdowały się kozie głowy (z klejnotu herbu Półkozic), zaś święty stał na zielonej murawie. Oba wizerunki oparte są na zachowanych staropolskich pieczęciach miejskich. Przez krótki czas, herb Półkozic na tarczce u dołu był zastąpiony herbem Topór. Było to w okresie, kiedy miasto należało do Obecnie postać świętego Mikołaja znajduje się w herbie powiatu chrzanowskiego.
W latach 1966-1990 herb Chrzanowa podobny był do obecnie używanego, posiadał jednak nieznacznie zmienioną kolorystykę. Kolory poziomych pasów w prawym polu tarczy były zmienione na niebiesko-żółte, a pionowy wieniec miał kolor złoty.
Współczesny Herb Chrzanowa wywodzi się z czasów Księstwa Warszawskiego, kiedy to indywidualne herby miast zastępowano herbem państwowym. Władze miasta wyjątkowo zachowały herb Księstwa Warszawskiego jako herb miejski także po likwidacji Księstwa, co wynikało z faktu, że w latach 1804-1822 Chrzanów był własnością księcia sasko-cieszyńskiego Alberta Kazimierza, syna króla Augusta III.
W trakcie prac nad Systemem Identyfikacji Wizualnej gminy Chrzanów w 2019 r. zwrócono uwagę na mankamenty powszechnie używanej wersji cyfrowej herbu. Plik źródłowy stał się nieużyteczny przez nanoszone zmiany i błędy wynikające z użycia przestarzałego oprogramowania. Odtworzenie herbu wymagało zaprojektowania go od zera w oparciu o wytyczne wskazane w statucie gminy Chrzanów. Poprawiono detale, konstrukcję i kolory. Wzór pozbawiono zbędnych elementów graficznych. Poprawiony technicznie wzór herbu pozwolił uzyskać odpowiednią równowagę. Nowe odwzorowanie przyjęte zostało przez Radę Miejską w Chrzanowie uchwałą Nr XVII/175/2020 z 10 marca 2020.
Kontrowersje.
W 2004 roku Komisja Heraldyczna przy Ministerstwie Spraw Wewnętrznych i Administracji orzekła, że herb Chrzanowa jest niezgodny ze sztuką heraldyczną i odmówiła ustanowienia insygniów Chrzanowa.
Herb nie spełniał między innymi zasad takich, jak unikanie zbędnych ozdób i skomplikowanych form oraz odcieni i cieniowań, ograniczenie używanych barw wyłącznie do sześciu (czerwonej, błękitnej, zielonej, czarnej, srebrnej lub białej i złotej lub żółtej), używanie tzw. tarczy gotyckiej (hiszpańskiej) o półokrągłym zakończeniu czy też niestykanie się godła z brzegiem tarczy.
Miasto próbowało opracować nowe symbole. Planowano nawiązać do dawnych pieczęci miejskich ze Św. Mikołajem i tarczką u jego stóp. Jednakże nie chciano się zgodzić na umieszczenie w tarczce herbu Półkozic, z powodu negatywnych skojarzeń wywoływanych przez oślą głowę. Jako rozwiązanie kompromisowe, umieszczono u stóp świętego herb Księstwa Warszawskiego. Projekt autorstwa Włodzimierza Chorązkiego i Mariusza Palucha został negatywnie zaopiniowany przez Komisję Heraldyczną jako przeładowany oraz wykorzystujący symbolikę państwową (Księstwo Warszawskie było formą państwowości polskiej, zaś miasto Chrzanów nią nie jest). Komisja zaleciła przyjęcie wizerunku świętego z tarczką z Półkozicem oraz syglami S, N.
Zobacz też.
Flaga Chrzanowa

</doc>
<doc id="190468" url="https://pl.wikipedia.org/wiki?curid=190468" title="Bitwa pod Żyrzynem">
Bitwa pod Żyrzynem

Bitwa pod Żyrzynem – zwycięska dla powstańców polskich bitwa stoczona 8 sierpnia 1863 roku, w trakcie powstania styczniowego.
Kontekst.
Kilka oddziałów powstańczych pod dowództwem Michała Heidenreich-Kruka na początku sierpnia 1863 roku podjęło marsz z Lubelszczyzny na północ w kierunku Podlasia, chcąc w ten sposób oderwać się od ścigających go wojsk carskich i ożywić powstanie w tamtych terenach.
Przechodząc przez szosę warszawsko-lubelską, patrol powstańczy przejął depeszę, z której wynikało, że przez stację pocztową w Żyrzynie przechodził będzie konwój wojskowy wiozący 201 tys. rubli. Gen. Kruk natychmiast podjął decyzję o zorganizowaniu zasadzki. Jej plan był prosty: konwój miano atakować od czoła i po bokach, tyły miał zablokować jeden z powstańczych oddziałów.
Bitwa.
Rankiem 8 sierpnia 1863 roku, liczący około 500 żołnierzy i 2 działa konwój pod dowództwem porucznika Laudańskiego został zaatakowany przez dużo liczniejszy (ale słabiej uzbrojony) oddział powstańców (ok. 3000, w tym 1400 strzelców). Pierwsze uderzenie wywołało ogromny chaos. Rosjanie uporządkowali szeregi i z wielką determinacją przystąpili do obrony wozów pocztowych. Po trzech godzinach walki ustąpili jednak z placu boju. Wycofać udało się tylko Laudańskiemu wraz z 87 ludźmi.
Straty Rosjan wyniosły (według raportu Kruka) 181 zabitych i 282 wziętych do niewoli (w tym 132 rannych). Polacy ponieśli wielokrotnie mniejsze straty: 10 zabitych i 50 rannych. Zmarłych chowano na polu bitwy, przy szosie. Ich masowy grób upamiętniał w tamtym miejscu drewniany krzyż. W 1888 roku, z inicjatywy władz rosyjskich w jego miejsce został ustawiony stały pomnik z napisem: "Mężczyźni, którzy zginęli dla króla i kraju, w bitwie żyrzyńskiej 1863". W niepodległej Polsce, pomnik został rozebrany. Po bitwie część rosyjskich żołnierzy przeszła na stronę powstańców (potwierdzają to rosyjsko brzmiące nazwiska powstańców wziętych później do niewoli pod Fajsławicami), resztę puszczono wolno po złożeniu przysięgi iż nie będą więcej walczyć przeciwko Polakom.
Zdobyto ok. 400 karabinów i przejęto 140 tys. rubli (reszta przepadła). Pieniądze te Kruk przeznaczył na wzmocnienie organizacyjne oddziałów operujących w województwie lubelskim i podlaskim.
Rozgłos.
Wiadomość o sukcesie żyrzyńskim rozeszła się nie tylko po całym Królestwie Polskim, ale także po Europie. Zachodnia opinia publiczna zaczęła domagać się od swych rządów udzielenia wsparcia walczącym Polakom. Natomiast w Petersburgu zadecydowano o odwołaniu namiestnika Królestwa Polskiego Wielkiego Księcia Konstantego z Warszawy i desygnowaniu na jego miejsce feldmarszałka hr. Fiodora Berga. Zmiana ta spowodowała wzmożenie represji w stosunku do ludności polskiej i ostatecznie likwidację Królestwa Polskiego.
Bitwie oraz zdarzeniom ją poprzedzającym poświęcone jest opowiadanie Jarosława Iwaszkiewicza zatytułowane "Haydenreich", napisane w maju 1963, które autor zadedykował pamięci swego ojca i stryja, Bolesława i Zygmunta Iwaszkiewiczów, uczestników powstania styczniowego.
We wsi Łukawka znajduje się mogiła i pomnik wzniesiony w 2007 roku siedmiu powstańców styczniowych, najprawdopodobniej uczestników bitwy pod Żyrzynem.
Walki pod Żyrzynem zostały upamiętnione po 1990 na jednej z tablic na Grobie Nieznanego Żołnierza w Warszawie napisem "ŻYRZYN 8 VIII 1863".
Prace archeologiczne.
W maju 2017 roku robotnicy pracujący przy budowie drogi ekspresowej S-17 Lublin – Warszawa podczas przenoszenia pomnika upamiętniającego bitwę kolidującego z nowym przebiegiem ekspresówki, natknęli się na miejsca pochówku.
Odnalezienie ludzkich szczątek dało asumpt do przeprowadzenia prac archeologicznych w tym miejscu, podczas których odkryto w miejscu ustawienia nowego pomnika upamiętniającego bitwę miejsce pochówku żołnierzy rosyjskich w niej poległych. Łącznie odkryto 78 szkieletów ludzkich w jednej zbiorowej mogile, najprawdopodobniej szeregowców i dwa osobne pochówki oficerów w dwóch oddzielnych mogiłach.

</doc>
<doc id="190469" url="https://pl.wikipedia.org/wiki?curid=190469" title="Christian I Oldenburg">
Christian I Oldenburg



</doc>
<doc id="190471" url="https://pl.wikipedia.org/wiki?curid=190471" title="MissingNo.">
MissingNo.



</doc>
<doc id="190473" url="https://pl.wikipedia.org/wiki?curid=190473" title="Herb powiatu chrzanowskiego">
Herb powiatu chrzanowskiego

Herb powiatu chrzanowskiego ma postać tarczy dwudzielnej, zawierającej:
Obecny herb powiatu chrzanowskiego wprowadzono 14 października 2000, wkrótce po powołaniu powiatu w wyniku reformy administracyjnej Polski. Postać świętego Mikołaja nawiązuje do dawnego herbu Chrzanowa, używanego przed włączeniem miasta do Księstwa Warszawskiego. Równocześnie z herbem w 1999 roku wprowadzono także flagę powiatu chrzanowskiego.
Istniejący przed reformą administracyjną z roku 1975 powiat chrzanowski posiadał odmienny herb, na którym widniały: gałązka laurowa, koło zębate oraz koło szybu kopalni.

</doc>
<doc id="190475" url="https://pl.wikipedia.org/wiki?curid=190475" title="Sławomir Sierakowski">
Sławomir Sierakowski

Sławomir Witold Sierakowski (ur. 4 listopada 1979 w Warszawie) – polski publicysta, socjolog, krytyk literacki i teatralny, wydawca, okazjonalnie dramaturg, założyciel i redaktor naczelny pisma „Krytyka Polityczna”, internetowego „Dziennika Opinii” oraz Wydawnictwa Krytyki Politycznej, współtwórca REDakcji.
Życiorys.
Dzieciństwo.
Wychowywał się na osiedlu bloków na warszawskich Jelonkach.
Wykształcenie.
Ukończył Międzywydziałowe Indywidualne Studia Humanistyczne na Uniwersytecie Warszawskim, w ramach których studiował filozofię, ekonomię i socjologię, dyplom magistra socjologii uzyskując w 2003 roku. Podjął studia doktoranckie w Instytucie Socjologii Uniwersytetu Warszawskiego i był stypendystą Collegium Invisibile, Ministra Edukacji Narodowej, Instytutu Goethego oraz niemieckich fundacji GFPS i DAAD, a także amerykańskiego The German Marshall Fund oraz na uniwersytetach w Princeton, Yale’a i Harvarda.
Działalność organizacyjna.
W 2005 został prezesem Stowarzyszenia im. Stanisława Brzozowskiego, które prowadzi 5 centrów kultury (Warszawa, Gdańsk, Łódź, Cieszyn, Kijów) oraz 25 lokalnych klubów w Polsce, Ukrainie, Rosji i Niemczech. Od 2012 jest dyrektorem Instytutu Studiów Zaawansowanych w Warszawie.
W czerwcu/lipcu 2022 zorganizował z sukcesem zbiórkę pieniędzy na zakup drona Bayraktar dla Ukrainy w celu wsparcia jej podczas rosyjskiej inwazji. W ciągu miesiąca zebrano ponad 24 mln zł. Producent Bayraktara zadeklarował, że przekaże Ukrainie maszynę bezpłatnie, a zebrane pieniądze zostaną przekazane na pomoc humanitarną (podobnie postąpił podczas analogicznej zbiórki miesiąc wcześniej na Litwie, zorganizowanej przez dziennikarza Andryusa Tapinasa, co było inspiracją dla akcji Sierakowskiego).
Działalność publicystyczna.
Zajmuje się przede wszystkim tematyką polityczną, pisząc do m.in. „Krytyki Politycznej”, „Gazety Wyborczej”, „Newsweeka”, „Polityki”, i kulturalną: wraz z Kingą Dunin i Cezarym Michalskim prowadził program "Lepsze książki" w TVP Kultura). Od jesieni 2008 prowadził wraz z Rafałem Ziemkiewiczem program „Pojedynek” w TVP Historia. Jest felietonistą „New York Timesa”.
Działalność artystyczna.
11 listopada 2007 w TR Warszawa miała miejsce premiera "Szewców u bram" według Witkacego w reżyserii Jana Klaty, z którym Sierakowski współpracował jako dramaturg, a także współautor adaptacji.
W 2008 wystąpił w filmie izraelskiej artystki Ja’el Bartany "Mary Koszmary", w którym na pustym Stadionie Dziesięciolecia wygłasza przemówienie o powrocie trzech milionów Żydów do Polski. Przemówienie napisał razem z Kingą Dunin. "Mary Koszmary" miały premierę w Centrum Pompidou w Paryżu i były pokazywane w najlepszych muzeach w ponad 20 krajach (m.in. w Jewish Museum i Muzeum Guggenheima w Nowym Jorku, Tate Modern w Londynie, AGO w Toronto, UCI w Los Angeles). Część II: "Mur i Wieża" powstała w 2009 roku, część III: "Zamach" reprezentowała Polskę na Biennale w Wenecji w 2011.
Nagrody.
W 2007 znalazł się w finale nagrody dziennikarskiej Grand Press, a w 2008 w finale Nagrody im. Barbary Łopieńskiej.

</doc>
<doc id="190476" url="https://pl.wikipedia.org/wiki?curid=190476" title="Flaga powiatu chrzanowskiego">
Flaga powiatu chrzanowskiego



</doc>
<doc id="190477" url="https://pl.wikipedia.org/wiki?curid=190477" title="Web Hypertext Application Technology Working Group">
Web Hypertext Application Technology Working Group

WHATWG (ang. "Web Hypertext Application Technology Working Group"), Grupa Robocza ds. Technologii Hipertekstowych Aplikacji Sieciowych – nieformalna organizacja tworzona przez producentów przeglądarek internetowych i osoby prywatne, mająca na celu rozwijanie nowych technologii służących do tworzenia aplikacji sieciowych. W przeciwieństwie do neutralnego W3C, WHATWG jest kierowane głównie przez producentów kilku przeglądarek, przede wszystkim Mozilla Foundation, Google, Opera Software oraz Apple Inc.
Specyfikacje, nad którymi pracuje WHATWG, stanowią rozszerzenia i modyfikacje języków HTML, XHTML i CSS, mające uczynić je bardziej odpowiednimi do praktycznych zastosowań WWW, takich jak sklepy internetowe, fora dyskusyjne czy reklama internetowa. Prace Grupy Roboczej dotyczą podobnej materii, jaką zajmuje się obecnie organizacja W3C (XHTML 2.0, XForms) i stanowią wobec niej "de facto" konkurencję (choć częściowo się pokrywają). Mimo to niektórzy członkowie WHATWG są jednocześnie członkami W3C, projekty WHATWG są przesyłane do W3C, a z obu stron padają deklaracje o bliższej współpracy w przyszłości.
Aktualnie WHATWG prowadzi prace nad trzema specyfikacjami:

</doc>
<doc id="190480" url="https://pl.wikipedia.org/wiki?curid=190480" title="Lilla Karlsö">
Lilla Karlsö

Lilla Karlsö – należąca do Szwecji wyspa na Morzu Bałtyckim, położona ok. 3 km na zachód od Gotlandii, o powierzchni ok. 940 ha. 
Cały obszar wyspy stanowi rezerwat przyrody. Hodowla owiec rasy "Gute-sheep" (współczesna odmiana rasy gotlandzkiej).
7 września 1957 do wyspy dopłynęła świerkowa tratwa Nord, płynąca z Łeby do Szwecji, prowadzona przez Andrzeja Urbańczyka, Stanisława Kostkę, Jerzego Fischbacha i Czesława Breita. Wyprawa opisana jest w książce Andrzeja Urbańczyka "Tratwą przez Bałtyk" (Iskry, Warszawa 1958).

</doc>
<doc id="190483" url="https://pl.wikipedia.org/wiki?curid=190483" title="Bell Laboratories">
Bell Laboratories



</doc>
<doc id="190484" url="https://pl.wikipedia.org/wiki?curid=190484" title="ArchiCAD">
ArchiCAD

Archicad – wyspecjalizowany program graficzny CAD opracowany przez węgierską firmę Graphisoft z myślą o zastosowaniu w projektowaniu architektonicznym.
Archicad jest jednym z najbardziej popularnych programów w biurach architektonicznych. Umożliwia przygotowanie jednocześnie zarówno dwuwymiarowych rysunków (rzutów kondygnacji, przekrojów, widoków elewacji), jak i widoków perspektywicznych i aksonometrycznych przy korzystaniu z jednego tylko modelu. Idea programu opiera się na możliwości rysowania w systemie zbliżonym do WYSIWYG przy zachowaniu sposobu pracy charakterystycznego dla architektów – czyli opracowywaniu rzutów kolejnych kondygnacji. Trójwymiarowy model oraz przekroje generowane są automatycznie na podstawie rzutów. Edycje dokonane na modelu i przekrojach przenoszą się też na rzut.
Program oparty jest na logice obiektowej, poszczególne rodzaje obiektów odpowiadają różnym elementom budowlanym (ściana, strop, dach, belka). Ponadto istnieją obiekty wstępnie zdefiniowane, takie jak okna, drzwi, meble, a nawet całe pojazdy i ludzie. Projektowanie polega na ustawianiu zdefiniowanych obiektów oraz nadawaniu im parametrów. Ostatnio dla tego typu oprogramowania przyjęło się określenie BIM – jako skrót od angielskiego Building Information Modeling, czyli modelowanie informacją o budynku.
W wersji 8.0 po raz pierwszy pojawiła się dodatkowa opcja „kalki”. Jest to narzędzie pomagające nam precyzyjnie ustalić położenie innych kondygnacji.
W programie od wersji 10, dostępna jest opcja „wirtualnego spaceru”. Funkcja ta przypomina swym działaniem system poruszania się z gier FPS. Jest ona pomocna w prezentacji obiektu przyszłym klientom. W Archicadzie 9.0 po raz pierwszy wprowadzono także system renderingu LightWorks. Dzięki niemu możliwe jest użycie Archicada jako system renderujący realistyczną wizualizację projektu.
Do programu dołączony jest edytor obiektów opisywanych w języku GDL ("Geometric Description Language").

</doc>
<doc id="190485" url="https://pl.wikipedia.org/wiki?curid=190485" title="Brajan">
Brajan

Brajan (, "Bryan") – imię męskie pochodzenia celtyckiego, wywodzące się najprawdopodobniej od słów "bruaich" „wzgórze”, "brigh" „wysoki”; „szlachetnie urodzony” lub "bri" „silny”. Do Polski trafiło z języka angielskiego i zaczęło być nadawane częściej dopiero w latach 90. XX wieku. Popularne jest w krajach anglosaskich, gdzie funkcjonuje zarówno jako samodzielne imię, jak i jako forma zdrobniała od Bernarda i Barnaby. 
Brajan imieniny obchodzi 10 grudnia.
W 2022 imię to w wariancie Brajan nosiło 5837 obywateli Rzeczypospolitej Polskiej (191. miejsce wśród imion męskich), natomiast w wariancie Brian 1330 (340. miejsce).

</doc>
<doc id="190486" url="https://pl.wikipedia.org/wiki?curid=190486" title="Eduard Hanslick">
Eduard Hanslick

Eduard Hanslick (ur. 11 września 1825 w Pradze, zm. 6 sierpnia 1904 w Baden koło Wiednia) – austriacki krytyk muzyczny. Zwolennik wyższości koncepcji muzyki absolutnej względem muzyki programowej.
Był jednym z najbardziej wpływowych krytyków muzycznych w II połowie XIX wieku. Bliski przyjaciel Johannesa Brahmsa i propagator jego twórczości, przeciwnik idei Richarda Wagnera i estetyki szkoły nowoniemieckiej.

</doc>
<doc id="190492" url="https://pl.wikipedia.org/wiki?curid=190492" title="Język regionalny">
Język regionalny

Język regionalny – wg definicji zawartej w Europejskiej karcie języków regionalnych lub mniejszościowych: mowa tradycyjnie używana na terenie państwa przez mniejszą liczebnie od reszty grupę obywateli, odmienna od przyjętego języka urzędowego oraz niebędąca ani dialektem oficjalnego języka tego państwa, ani językiem migrantów. 
Polska.
W Polsce status języka regionalnego ma etnolekt kaszubski, co reguluje ustawa z dnia 6 stycznia 2005 roku o mniejszościach narodowych i etnicznych oraz o języku regionalnym. W niektórych gminach: Linia, Luzino, Parchowo, Sierakowice i Żukowo urzędnicy są zobowiązani ustawowo, aby na pisma interesantów w kaszubszczyźnie odpowiadać również w tej mowie, gdy interesanci sobie tego życzą.
Są również ponawiane starania o uznanie takiego statusu dla etnolektu śląskiego.
Unia Europejska.
Statusem języka regionalnego objęte są niektóre języki w pozostałych krajach Unii Europejskiej:

</doc>
<doc id="190495" url="https://pl.wikipedia.org/wiki?curid=190495" title="Genji monogatari">
Genji monogatari

 – klasyczne dzieło literatury japońskiej okresu Heian (794–1185) autorstwa damy dworu Murasaki Shikibu, żyjącej na przełomie X i XI wieku (978?–1016?). 
Wprowadzenie.
Był to okres obfitujący w tworzenie poezji, pamiętników i fikcji przez damy dworu. Ich wrażliwość na naturę i sztukę miłości nadały ton sztuce i literaturze tamtych czasów. Podczas gdy mężczyźni pisali w niezręcznej, naukowej formie języka chińskiego, kobiety opracowały japońskie pismo bardziej pasujące do języka japońskiego. Wywarły one ogromny wpływ na japońską literaturę w późniejszych latach, a sama "Genji monogatari" i jej autorka – do dnia dzisiejszego.
Powstanie opowieści datowane jest na początek XI wieku, szczyt okresu Heian. Za najbardziej prawdopodobną datę podawany jest rok 1008, ale istnieją opinie, iż proces jej tworzenia trwał znacznie dłużej. "Genji monogatari" jest nazywana pierwszą powieścią w Japonii, pierwszą powieścią psychologiczną, pierwszą nowoczesną powieścią, pierwszą powieścią z klasyki gatunku, a także pierwszą powieścią na świecie. Klasyfikowanie dzieła pozostaje kwestią wciąż nierozstrzygniętą dla badaczy. Pełne tłumaczenie tego dzieła na język polski jeszcze nie powstało. Można się z nim jednak zapoznać m.in. poprzez: 
O powieści.
Zawiera wiele elementów współczesnej powieści: głównego bohatera, wiele ważnych i mniej znaczących postaci, rozbudowaną ich charakterystykę, ciąg zdarzeń rozwijających się wokół życia głównego bohatera i poza nim. W utworze zamiast rozwoju akcji "sensu stricto" do czynienia mamy z wydarzeniami dziejącymi się „po prostu”, jak w życiu, a rozwój głównych bohaterów związany jest z ich dorastaniem i starzeniem się. Jedną z ważniejszych cech techniki pisarskiej autorki jest zachowanie pełnej konsekwencji i spójności opisu oraz wątków, i to pomimo ponad 400 postaci występujących w utworze. Na przykład wszyscy bohaterowie starzeją się we właściwym tempie i zachowana jest spójność szczegółów dotyczących feudalnych zależności.
Myślą przewodnią powieści jest buddyjskie poczucie nietrwałości i przemijania czasu jako istoty piękna zwanego "mono no aware" (‘patos rzeczy’, ‘smutek przemijania’). Opisy ceremonii dworskich, odniesienia do literatury klasycznej, japońskiej i chińskiej, nasycenie prozy poezją (795 wierszy tanka) są bogatym źródłem informacji o życiu, wierzeniach, konwencjach i kulcie piękna w X wieku.
Znaczenie.
"Genji monogatari" jest dziełem niezwykłym, zadziwiającym wnikliwością portretów psychologicznych, delikatnością stylu i sugestywnością opisów. Wielu współczesnych autorów czerpie z niego inspirację. Utwór ceniony jest za spójność wewnętrzną i charakterystykę postaci. Powieściopisarz Yasunari Kawabata (1899–1972), odbierając Nagrodę Nobla (1968), powiedział: „"Opowieść o Genjim" jest największym osiągnięciem japońskiej literatury. Aż do chwili obecnej nie powstał choćby kawałek prozy, który mógłby się mierzyć z Genjim”.
Autorka.
Autorka pochodziła z rodziny Yoshitady Fujiwary. Jej ojcem był Tametoki Fujiwara, uczony konfucjański, który pisał wiersze po japońsku i po chińsku. Matka była córką Tamenobu z Fujiwarów. Przyjęło się nazywać ją tytułem i stanowiskiem ojca – "shikibu no jō" (sekretarz w Ministerstwie Ceremonii). Nazwano ją więc Shikibu, a ściślej Tō no Shikibu, gdzie „Tō” jest prawdopodobnie sinojapońskim czytaniem (on’yomi) pierwszej części rodowego nazwiska Fujiwara, czyli „fuji” (glicynia japońska, "Wisteria floribunda", ang. Japanese wistaria). Ostatecznie pisarka znana jest pod przydomkiem Murasaki, identycznym z imieniem głównej bohaterki.
Murasaki czytała po japońsku i chińsku, chętnie poezje Bai Juyi (Bo Juyi, jap. Haku Rakuten) i książki o tematyce buddyjskiej. Była wszechstronnie utalentowana – malowała, kaligrafowała, grała na koto. W 996 roku, w wieku 18 lat, wyjechała do prowincji Echizen (ob. północna część prefektury Fukui) nad Morzem Japońskim, gdzie jej ojciec objął stanowisko gubernatora. Rok później powróciła do stolicy, gdzie poślubiła Nobutakę Fujiwara, starszego od niej o 27 lat. Na rok przed jego śmiercią urodziła córkę Kenshi, znaną później jako Daini no Sanmi, poetkę zaliczaną do Trzydziestu Sześciu Mistrzyń Poezji.
Z żalu po stracie męża chciała rzekomo zostać mniszką. Zaniechała tego zamiaru, ale ulegała nastrojom smutku i rozmyślania o miłości i szczęściu kobiety. W tym też nastroju zaczęła pisać "Genji monogatari". Uważa się, że znaczną część tej powieści ukończyła przed wstąpieniem na służbę do pałacu cesarskiego. Została damą dworu u córki Michinagi Fujiwary (966–1028), arystokraty, najbardziej wpływowego wówczas męża stanu.
Opis fabuły.
Powieść obejmuje zdarzenia na przestrzeni ok. 70 lat na dworze cesarskim, w stolicy Heian-kyō i jej okolicach (m.in. w Uji). Występuje w niej kilkaset postaci, z których główną jest książę Hikaru Genji, syn cesarza Japonii, a w ostatnich rozdziałach, po śmieci Genjiego, są to: Kaoru (uważany za syna Genjiego), Niou (wnuk Genjiego) i dama Ukifune. "Genji" jest sinojapońskim czytaniem znaków nazwiska rodu Minamoto (Minamoto – ‘ród źródłowy’), do którego należał Hikaru. Ze względów politycznych Genji zostaje usunięty z cesarskiego dworu i rozpoczyna karierę jako oficer cesarskiej armii.
Powieść koncentruje się na romantycznym życiu urodziwego, utalentowanego, odznaczającego się wybornym gustem i umiejętnościami, a nade wszystko potrafiącego kochać Genjiego. Z niezwykłą dokładnością powieść opisuje zwyczaje panujące wśród arystokracji tamtych czasów. 
Genji był drugim synem japońskiego cesarza i niskiej rangą konkubiny. Jego matka umiera kiedy ma 3 lata, cesarz nie może jej tego wybaczyć. Usłyszawszy o kobiecie zwanej Fujitsubo, księżniczce poprzedniego cesarza, która przypomina jego zmarłą konkubinę, sprowadza ją do swojego pałacu. Genji kocha ją najpierw jako swoją macochę, później jako kobietę. Zakochują się w sobie. Jest to jednak zabronione. Genji jest sfrustrowany zakazaną miłością i zaczyna się kłócić ze swoją żoną Aoi no Ue. Angażuje się w liczne niespełniające jego miłosnych zapotrzebowań związki.
Genji zachorował na „chorobę dziecięcą” ("warawa-yami", "okori") podobną do malarii i udał się do starego maga (mędrca) mieszkającego na wzgórzach Kitayama w pobliżu Kioto, aby się leczyć. Podczas pobytu tam napotkał piękną dziewczynkę (miała wówczas 10 lat, później znaną jako Murasaki no Ue). Zafascynowany nią dowiaduje się, że jest ona siostrzenicą Fujitsubo. Sprowadza ją do własnego pałacu i rozpoczyna jej edukację, aby została jego idealną partnerką, jak Fujitsubo, z którą spotyka się potajemnie i która rodzi jego syna. Wszyscy oprócz dwojga kochanków uważają, iż niemowlę jest dzieckiem cesarza. Później, młody zostaje następcą tronu, a Fujitsubo cesarzową. Razem z Genjim obiecują zachować tajemnicę.
Genji godzi się ze swoją żoną Aoi, która rodzi mu syna, ale umiera zaraz po porodzie. Pogrążony w smutku Genji odnajduje radość w ramionach damy Murasaki no Ue, z którą się żeni. Ojciec Genjiego – cesarz – umiera, a jego wrogowie przejmują władzę w państwie. Wtedy kolejny sekretny związek Genjiego z konkubiną jego brata, cesarza Suzaku, zostaje ujawniony. Genji nie zostaje publicznie oskarżony, jednak ucieka do prowincji Harima. Tam, wpływowy człowiek o imieniu Akashi no Nyūdō (Mnich z Akashi) zabawia Genjiego. Ten ma romans z córką Akashiego, która rodzi mu córkę. Córka Genjiego zostaje później cesarzową.
Genji otrzymuje przebaczenie od swojego brata i powraca do Kioto. Jego syn zostaje cesarzem i Genji kończy swoją cesarską karierę. Nowy cesarz Reizei świadom tego, że Genji jest jego prawdziwym ojcem podnosi jego rangę do najwyższej z możliwych.
Kiedy Genji osiąga wiek 40 lat, jego życie zaczyna toczyć się wolniej. Jego status polityczny się nie zmienia, jednak życie miłosne powoli się psuje. Żeni się z nową żoną, która go zdradza. Ten związek zmienia stosunki Genjiego z Murasaki, która "de facto" jest jego nieprawowitą żoną.
Ukochana Genjiego – Murasaki no Ue – umiera. W następnym rozdziale 41. zatytułowanym "Iluzja" ("Maboroshi") Genji rozmyśla o tym jak ulotne jest jego życie. Rozdział ten zaczyna się jakiś czas po śmierci bohatera, więc nie wiadomo, jak dokładnie zmarł.
Pozostała część powieści znana jest jako "Rozdziały Uji". Opowiadają one o Niou i Kaoru, którzy są najlepszymi przyjaciółmi. Niou jest księciem z rodu cesarza, synem córki Genjiego, aktualnej cesarzowej. Natomiast Kaoru, znany światu jako syn Genjiego, w rzeczywistości wychowywany jest przez bratanka Genjiego. Rozdziały opowiadają o rywalizacji Niou i Kaoru o kilka córek (w tym tych nieprawowitych) księcia z rodu cesarskiego, który mieszka w Uji, miejscu odległym od stolicy o kilkanaście kilometrów. Powieść urywa się nagle, w momencie gdy Kaoru zastanawia się, czy kobieta, którą kocha nie została przypadkiem ukryta gdzieś przez Niou. Kaoru jest czasem nazywany pierwszym antybohaterem literatury.
"Genji monogatari emaki".
Stworzone w XII wieku zwoje "Genji monogatari emaki" są najstarszym zachowanym przykładem „ilustrowanych zwojów narracyjnych” ("monogatari-emaki") w stylu yamato-e. Przedstawiają one sceny z opowieści razem z komentarzami ("kotoba-gaki") pisanymi sylabicznym tekstem w stylu "sōgana" (kursywna forma man'yōgana). Istniejące do tej pory zwoje zawierają jedynie 65 stron tekstu, 19 ilustracji i 9 stron fragmentów, co stanowi zaledwie 15% całości oryginału (pierwotnie 100 obrazów i ponad 300 arkuszy tekstu). 
Gotoh Museum ("Gotō Bijutsukan") w Tokio oraz Tokugawa Art Museum ("Tokugawa Bijutsukan") w Nagoi przechowują fragmenty zwojów i strzegą ich jako narodowego skarbu. Uważa się, że zostały stworzone na dworze cesarskim, około sto lat po tym, jak Murasaki napisała "Opowieść o Genjim". Ten zestaw ilustrowanych zwojów oddaje atmosferę dworskiej kultury tamtych czasów i stanowi wybitne osiągnięcie dzięki znakomitym ilustracjom i skrupulatnie wykaligrafowanym fragmentom tekstu na bogato zdobionym papierze. Wyraziste sceny oddają liryzm opowieści i wewnętrzne uczucia bohaterów.
Tłumaczenia na współczesny język japoński.
Spośród wielu tłumaczeń powieści na współczesny język japoński najlepiej znane i najczęściej czytane są:
Adaptacje filmowe.
"Opowieść o Genjim" została przeniesiona na srebrny ekran kilka razy, m.in.: w 1951 przez reżysera Kōzaburō Yoshimurę (1911–2000), w 1966 przez Kona Ichikawę (1915–2008), a w 1987 wersja anime przez Gisaburō Sugii (ur. 1940).
Muzeum.
W mieście Uji, w południowej części prefektury Kioto, znajduje się Genji Monogatari Museum ("Uji-shi Genji Monogatari Myūjiamu"). Zostało ono otwarte w 1998 roku. Zgromadzono w nim i udostępniono publiczności materiały dotyczące opowieści o księciu Genjim. Można się tam również zapoznać z życiem dworu w okresie Heian.
Upamiętnienie.
W 2000 roku Bank Japonii wprowadził do obiegu nowy banknot o nominale 2000 jenów. Na jego rewersie umieszczono scenę z „Opowieści o Genjim” (zaczerpniętą ze zwoju "Genji monogatari emaki") i fragment postaci Murasaki Shikibu (z "Murasaki Shikibu nikki emaki").
W 2012 roku parlament Japonii ustanowił dzień 1 listopada Dniem Klasyki (古典の日, "Koten no Hi", ang. Classics Day) w celu promowania dzieł klasycznych. Dzień ten został wybrany przez komitet obchodów tysiąclecia "Genji monogatari" w 2008 roku. Przyjęto bowiem, że właśnie tego dnia przypada rocznica wzmianki o „Opowieści o Genjim” w „Dzienniku Lady Murasaki” ("Murasaki shikibu nikki") w 1008 roku. Zgodnie z prawem klasyka obejmuje literaturę, muzykę, sztukę, sztuki sceniczne, styl życia oraz dzieła z dziedziny nauki i filozofii.

</doc>
<doc id="190497" url="https://pl.wikipedia.org/wiki?curid=190497" title="Robert Sawina">
Robert Sawina

Robert Sawina (ur. 27 maja 1971 w Toruniu) – polski żużlowiec, wielokrotny medalista mistrzostw Polski; działacz sportowy.
Życiorys.
Sawina zdał licencję żużlową w 1987 w barwach toruńskiego Apatora, dla którego jeździł do 1993. W sezonach 1994-1995 reprezentował Wybrzeże Gdańsk, w latach 1996-1999 punktował dla Startu Gniezno, a w latach 2000-2001 jeździł dla WTS-u Wrocław. W sezonie 2002 wrócił do swojego macierzystego Apatora, w którym jeździł do 2003. W 2004 zaliczył epizod w pierwszoligowym GTŻ Grudziądz. W sezonie 2005 startował w Polonii Bydgoszcz, gdzie był jednym z liderów zespołu. Kolejny sezon nie był już tak udany i Sawina zdobywał o wiele mniej punktów niż w 2005. Było to jednym z powodów podjęcia decyzji o zakończeniu kariery zawodniczej, którą ogłosił 20 stycznia 2007 na antenie Radia PiK.
W maju 2007 został menadżerem Wybrzeża Gdańsk, a do jego zakresu obowiązków należało m.in. zestawienie par i prowadzenie drużyny w czasie meczu.
9 czerwca 2009 na torze w Zielonej Górze Robert Sawina odnowił certyfikat uprawniający do uprawiania sportu żużlowego. W 2010 postanowił wrócić do żużla i w barwach Holdikomu Ostrovia wystąpił przeciwko Lubelskiemu Węglowi, gdzie zdobył 4 punkty w 4 startach. 8 marca 2011 został menedżerem sportowym bydgoskiej Polonii. Funkcję tę pełnił z przerwami do 30 sierpnia 2012.
Osiągnięcia.
Indywidualne Mistrzostwa Polski:
Mistrzostwa Polski Par Klubowych:
Drużynowe Mistrzostwa Polski:
Młodzieżowe Indywidualne Mistrzostwa Polski:
Młodzieżowe Mistrzostwa Polski Par Klubowych:
Srebrny Kask:
Złoty Kask:
Drużynowy Puchar Polski:
Inne ważniejsze turnieje.
Memoriał Edwarda Jancarza w Gorzowie Wlkp.

</doc>
<doc id="190498" url="https://pl.wikipedia.org/wiki?curid=190498" title="Miniserial">
Miniserial

Miniserial (z angielskiego "miniseries", "mini-series") – rodzaj serialu telewizyjnego o niewielkiej liczbie odcinków. Obejmuje zwykle konkretną fabułę, z wyraźnie zaplanowanym początkiem, przebiegiem i końcem, której nie dałoby się opowiedzieć w ciągu około dwugodzinnego filmu. Miniseriale są często ekranizacjami powieści, choć zdarza się (zwłaszcza w Polsce), że są dziełami całkowicie wymyślonymi przez swoich twórców (np. "Palce lizać"). Zdarza się, że pełnią funkcje pilota do dłuższego serialu, np. "Battlestar Galactica".
Termin "miniserial" w języku polskim funkcjonuje od niedawna, mimo że bardzo wiele polskich seriali, powstających od samych początków telewizji w Polsce, można zaklasyfikować jako miniseriale: "Wakacje z duchami", "Daleko od szosy" itp. Jak zauważa Stanisław Jędryka w komentarzu na DVD jednego ze swoich filmów, idea długiego, potencjalnie niekończącego się serialu, była telewizji polskiej obca, z braku motywacji komercyjnych, więc seriale opracowywano od początku na określoną liczbę odcinków, często siedem, niezależnie od tego, czy były w odcinkach, czy też nie.
Miniseriale mają po kilka odcinków (najczęściej od czterech do sześciu, choć zdarzają się i kilkunastoodcinkowe), trwających od 30 do 90 minut. Niekiedy stacje telewizyjne na własną rękę dzielą dwuczęściowe filmy telewizyjne na paroodcinkowe seriale. W Polsce, często z realizowanym filmem kręcony jest jednocześnie kilkuodcinkowy serial, różniący się od filmu np. liczbą i długością scen, bliższym czy dalszym kadrowaniem, bądź też użytym nośnikiem. Tak było m.in. w przypadku filmu "Ogniem i mieczem" czy obu wersji "W pustyni i w puszczy". W przypadku splatających się piątego odcinka serialu "Droga" i filmu "Nie ma mocnych", sceny do serialu były kręcone na taśmie czarno-białej, a do filmu na barwnej.

</doc>
<doc id="190499" url="https://pl.wikipedia.org/wiki?curid=190499" title="Mini-serial">
Mini-serial



</doc>
<doc id="190502" url="https://pl.wikipedia.org/wiki?curid=190502" title="Osiedle Energetyków">
Osiedle Energetyków

Osiedle Energetyków – osiedle miasta Trzebinia, w powiecie chrzanowskim, w województwie małopolskim. Osiedle Energetyków leży w pobliżu Elektrowni Siersza. Liczy 1349 mieszkańców. 28 listopada 2008 wydzielono z osiedla Energetyków nowe osiedle o nazwie Gaj Zacisze (jest to dawny przysiółek o nazwie Gaj, nazywany również potocznie "Gaj-Wieś").

</doc>
<doc id="190507" url="https://pl.wikipedia.org/wiki?curid=190507" title="Son Gohan">
Son Gohan



</doc>
<doc id="190508" url="https://pl.wikipedia.org/wiki?curid=190508" title="Pistolet maszynowy MP 3008">
Pistolet maszynowy MP 3008

MP 3008 (Volks MP) – niemiecki pistolet maszynowy przeznaczony dla oddziałów Volkssturmu.
Historia konstrukcji.
Pod koniec 1944 roku zakłady Mausera otrzymały zadanie wykonania 25 000 egzemplarzy pistoletu maszynowego STEN Mk II (miały one stanowić uzbrojenie niemieckich oddziałów dywersyjnych). Zadanie zostało wykonane w trzy miesiące i do końca stycznia 1945 roku zamówione pistolety maszynowe były gotowe.
Po wykonaniu zamówienia na STENy w fabryce Mausera powstał prototyp pistoletu maszynowego wzorowanego na STENie. Jedynymi zmianami było umieszczenie magazynka u spodu broni (w stenie był po lewej stronie) i przystosowanie gniazda magazynka do współpracy z magazynkami pistoletów maszynowych MP 38 i MP 40.
W zakładach Mausera wykonano ok. 150 egzemplarzy wzorcowych MP 3008. Zostały one wysłane do pięciu (lub sześciu) innych firm, które miały rozpocząć jego produkcję. MP 3008 jako Volks MP miał się stać podstawowym pistoletem maszynowym oddziałów Volkssturmu.
Pistolety maszynowe MP 3008 były prawdopodobnie produkowane w czterech firmach oznaczonych kodami rde, tvw, TJK i nea. Z tych firm zidentyfikowano tylko oznaczoną kodem nea firmę Walter Steiner, Eisenkonstruktionen z Suhl.
Planowano, że każda z tych firm dostarczy 10 000 pistoletów maszynowych MP 3008, jednak bombardowania i szybkie postępy aliantów sprawiły, że prawdopodobnie nie wyprodukowano więcej niż 10 000 egzemplarzy.
Opis konstrukcji.
Pistolet maszynowy MP 3008 działał na zasadzie odrzutu zamka swobodnego. Zasilanie w naboje z dwurzędowego magazynka pudełkowego o pojemności 32 naboi, przystawianego od spodu broni. Stałe przyrządy celownicze. Kolba stała, metalowa, wygięta z płaskownika lub wykonana z rury z dospawaną stopką.

</doc>
<doc id="190512" url="https://pl.wikipedia.org/wiki?curid=190512" title="Frýdlant">
Frýdlant

Frýdlant (niem. "Friedland in Böhmen") – miasto na północy Czech w kraju libereckim, 11 km od granicy z Polską (najbliższe przejście graniczne – Bogatynia-Kunratice), położone w cyplu frýdlanckim (czes. "frýdlantský výběžek", "Frýdlantsko").
Frýdlant leży na pograniczu Gór Izerskich (cz. "Jizerské hory") i Pogórza Izerskiego (cz. "Frýdlantská pahorkatina"), po obu stronach rzeki "Smědy" (pol. "Witka").
Zabytki.
Główną atrakcją turystyczną jest gotycki zamek Frýdlant, przebudowany w stylu renesansowego pałacu. Mógł być pierwowzorem zamku z powieści Franza Kafki. Zdaniem niektórych poszukiwaczy, zamek może skrywać Bursztynową Komnatę — w przeciwieństwie do innych teorii, poszukiwania w zakładanej lokalizacji nie zostały zakończone z braku znalezienia, ale z powodu zablokowania ich w XXI wieku przez rząd Czech.
Historia.
Pierwsza oficjalna wzmianka o miejscowości i położonym w niej zamku pochodzi z roku 1278, kiedy to Przemysł Ottokar II sprzedał je Rudolfowi von Biberstein. W 1532 r. wzmiankowano ratusz – według źródeł był to budynek drewniany na kamiennych fundamentach, z dwiema wieżami. Większa z nich została przebudowana w latach 1584–1588, po czym zamontowano na niej dzwon, odlany w Pradze w roku 1585 i ważący 387,5 kg. W budynku ratusza mieściło się również więzienie, ławy chlebowe i mięsne, a od roku 1552 w piwnicy ratuszowej działała gospoda. 4 maja 1634 r. miasto zostało poważnie zniszczone przez pożar. Z uwagi na wojnę trzydziestoletnią odbudowa miasta następowała powoli, np. nowy ratusz oddano do użytku dopiero 26 marca 1663 r.
7 sierpnia 2010 roku na skutek ulewnych deszczów na północy Czech, miasto nawiedziła powódź. Liczący blisko 8 tys. mieszkańców Frýdlant został praktycznie odcięty od świata. Z miasta – według informacji policji – ewakuowano około dwóch tysięcy ludzi.

</doc>
<doc id="190513" url="https://pl.wikipedia.org/wiki?curid=190513" title="Danielki">
Danielki

Danielki – osada w Polsce położona w województwie małopolskim, w powiecie nowotarskim, w gminie Jabłonka.
Osada położona jest w Beskidzie Orawsko-Podhalańskim, na płaskim grzbiecie opadającym od szczytu Pająków Wierch w północno-zachodnim kierunku do doliny Czarnej Orawy. Położona jest na wysokości około 850 m i z powodu swojego wysokiego położenia nazywana bywa Dachem Orawy. Jedyna droga dojazdowa prowadzi z miejscowości Podwilk. W 1949 osada spłonęła, później została odbudowana, przy czym większość domów wybudowano znów z drewna. Obecnie niektóre z nich zamienione zostały na domki letniskowe.
W latach 1975–1998 miejscowość administracyjnie należała do województwa nowosądeckiego.
W Danielkach znajduje się dzwonnica loretańska, duża, murowana kaplica i kamienna pietà, która czczona jest jako Patronka Orawy. Co roku we wrześniu odbywa się przy niej uroczysta msza, na którą przybywają pielgrzymi z dalekich nawet okolic.
Według spisu powszechnego z 2000 r. Danielki zamieszkiwało 9 osób.

</doc>
<doc id="190518" url="https://pl.wikipedia.org/wiki?curid=190518" title="Rogal">
Rogal

Rogal – odmiana delikatnego pieczywa, najczęściej pszennego, o masie od około 30 do 100 gramów, w kształcie zbliżonym do rogów krowy, wykonanego ze zwiniętego trójkątnego placka. Sposób wypieku dobiera się tak, aby wypieczona skórka była gruba i krucha. Rogalik zazwyczaj posypany jest makiem, innym ziarnem bądź kruszonką. Może też zawierać słodkie nadzienie.

</doc>
<doc id="190519" url="https://pl.wikipedia.org/wiki?curid=190519" title="Krystian Klecha">
Krystian Klecha

Krystian Klecha (ur. 30 września 1984 w Kościanie) – polski żużlowiec.
Karierę rozpoczynał w wieku 13 lat od startów na minitorze w Pawłowicach. W 2001 r. zdał licencję w Lesznie, w barwach Polonii Piła, w której startował aż do 2003 r. Od 2004 r. reprezentował Polonię Bydgoszcz, a w sezonie 2008 został reprezentantem Unii Tarnów. Jego występy w roku 2008 (jedynie 6 spotkań i śr. biegowa 0,636) pozostawiały wiele do życzenia, jednak w meczach derbowych Unii Tarnów przeciwko Marmie Rzeszów, zdobywał przyzwoitą zdobycz punktową. W 2009 r. podpisał "kontrakt warszawski" z Kolejarzem Rawicz. Ostatecznie jednak wystartował w 3 meczach PSŻ-u Poznań. W 2010 roku związał się z drugoligową ŻKS Ostrovią Ostrów Wielkopolski. Pod koniec sezonu okazało się że, była to dobra decyzja, gdyż po dwóch straconych latach w końcu odbudował formę. W styczniu 2011 roku związał się kontraktem warszawskim z PSŻ-em Poznań.
Jego największymi sukcesami są złoty medal Drużynowych Mistrzostw Świata Juniorów w 2005 oraz uczestnictwo w finale IMŚJ w tym samym roku.
Indywidualne mistrzostwa Polski 2007 r.- 7. miejsce.

</doc>
<doc id="190521" url="https://pl.wikipedia.org/wiki?curid=190521" title="Szachowe turnieje międzystrefowe">
Szachowe turnieje międzystrefowe

Turnieje międzystrefowe FIDE stanowiły drugi etap (pomiędzy turniejami strefowymi a turniejem lub meczami pretendentów) eliminacji, których celem było wyłonienie przeciwnika dla mistrza i mistrzyni świata w szachach.
Turnieje międzystrefowe mężczyzn.
Po raz pierwszy projekt regulaminu rozgrywek o indywidualne mistrzostwo świata pojawił się na Kongresie FIDE w roku 1946, natomiast w roku 1947 został on dopracowany i zatwierdzony na kongresie w Hadze.
W swojej długiej historii formuła turniejów międzystrefowych zmieniała się wielokrotnie; praktycznie każdy kolejny cykl różnił się od poprzedniego. W latach 1948 – 1970 rozgrywano tylko jeden turniej (w jednym cyklu rozgrywek), w którym startowało 21 - 24 zawodników, a awans zdobywało od 6 do 9 zawodników. Od roku 1973 do 1979 rozgrywano już dwa turnieje (w każdym 18 – 20 zawodników, awans zdobywało 3 najlepszych szachistów z każdego turnieju), natomiast od roku 1982 do 1987 w każdym cyklu rozgrywano po trzy turnieje (14 – 18 zawodników, awans od 2 do 4 zawodników z każdego turnieju). Do roku 1987 wszystkie turnieje rozgrywano systemem kołowym, natomiast dwa ostatnie turnieje w historii (w latach 1990 i 1993) rozegrano systemem szwajcarskim na dystansie 13 rund z udziałem odpowiednio: 64 (do meczów pretendenckich awansowało 11 szachistów) oraz 73 zawodników (awansowało 10).
W roku 1959 Kongres FIDE w Luksemburgu wprowadził tzw. „zasadę trzech”, która określała dopuszczalną liczbę zawodników z jednego kraju, która mogła awansować do kolejnego etapu zmagań. Przepis ten obowiązywał podczas dwóch turniejów międzystrefowych (1962 i 1964), ale z powodu ostrych protestów federacji radzieckiej, został na Kongresie w Wiesbaden w roku 1965 anulowany.
W latach 1948 – 1962 oraz w roku 1985 zawodnicy zdobywali awans do turniejów pretendentów, natomiast w latach 1964 – 1982 oraz 1987 – 1993, do meczów pretendentów. Łącznie w latach 1948 - 1993 rozegrano 26 turniejów (25 FIDE i 1 PCA). Turniej PCA w roku 1993 był jedynym, jaki udało się zorganizować tej stworzonej przez Garriego Kasparowa organizacji, która miała stanowić konkurencję dla FIDE. Drugiego cyklu nie udało się już rozpocząć, ponieważ PCA w roku 1995 upadło. Natomiast FIDE w roku 1996 całkowicie zrewolucjonizowało wieloletni system rozgrywania eliminacji do tytułu mistrza świata i od roku 1997 zrezygnowało z organizacji turniejów międzystrefowych oraz meczów pretendentów, wprowadzając jeden turniej rozgrywany systemem pucharowym.
Saltsjöbaden 1948.
Liczba uczestników: 20, system kołowy
Sztokholm 1952.
Liczba uczestników: 21, system kołowy
Göteborg 1955.
Liczba uczestników: 21, system kołowy
Portoroż 1958.
Liczba uczestników: 21, system kołowy
Sztokholm 1962.
Liczba uczestników: 23, system kołowy
Uwaga: w turnieju obowiązywała „zasada trzech"
Amsterdam 1964.
Liczba uczestników: 24, system kołowy
Uwaga: w turnieju obowiązywała „zasada trzech"
Sousse 1967.
Liczba uczestników: 23, system kołowy
Palma de Mallorca 1970.
Liczba uczestników: 24, system kołowy
Petrópolis 1973.
Liczba uczestników: 18, system kołowy
Leningrad 1973.
Liczba uczestników: 18, system kołowy
Manila 1976.
Liczba uczestników: 20, system kołowy
Biel 1976.
Liczba uczestników: 20, system kołowy
Rio de Janeiro 1979.
Liczba uczestników: 18, system kołowy
Ryga 1979.
Liczba uczestników: 18, system kołowy
Toluca 1982.
Liczba uczestników: 14, system kołowy
Moskwa 1982.
Liczba uczestników: 14, system kołowy
Las Palmas 1982.
Liczba uczestników: 14, system kołowy
Tunis 1985.
Liczba uczestników: 18, system kołowy
Taxco de Alarcón 1985.
Liczba uczestników: 16, system kołowy
Biel 1985.
Liczba uczestników: 18, system kołowy
Zagrzeb 1987.
Liczba uczestników: 17, system kołowy
Szirak 1987.
Liczba uczestników: 18, system kołowy
Subotica 1987.
Liczba uczestników: 16, system kołowy
Manila 1990.
Liczba uczestników: 64, system szwajcarski (13 rund)
Biel 1993.
Liczba uczestników: 73, system szwajcarski (13 rund)
Turniej międzystrefowy mężczyzn (PCA).
Groningen 1993.
Liczba uczestników: 54, system szwajcarski (11 rund)
Turnieje międzystrefowe kobiet.
Ochryda 1971.
Liczba uczestniczek: 18, system kołowy
Minorka 1973.
Liczba uczestniczek: 20, system kołowy
Tbilisi 1976.
Liczba uczestniczek: 12, system kołowy
Rozendaal 1976.
Liczba uczestniczek: 14, system kołowy
Rio de Janeiro 1979.
Liczba uczestniczek: 17, system kołowy
Alicante 1979.
Liczba uczestniczek: 18, system kołowy
Uwaga: Marta Lityńska wywalczyła awans po rezygnacji z udziału w rozgrywkach Ałły Kusznir, pokonując 4½ – 3½ Giselę Fischdick (Baden-Baden, 1980)
Bad Kissingen 1982.
Liczba uczestniczek: 16, system kołowy
Tbilisi 1982.
Liczba uczestniczek: 15, system kołowy
Hawana 1985.
Liczba uczestniczek: 14, system kołowy
Żełeznowodsk 1985.
Liczba uczestniczek: 16, system kołowy
Tuzla 1987.
Liczba uczestniczek: 18, system kołowy
Smederevska Palanka 1987.
Liczba uczestniczek: 16, system kołowy
Genting 1990.
Liczba uczestniczek: 18, system kołowy
Azow 1990.
Liczba uczestniczek: 18, system kołowy
Subotica 1991.
Liczba uczestniczek: 35, system szwajcarski (13 rund)
Dżakarta 1993.
Liczba uczestniczek: 39, system szwajcarski (13 rund)
Kiszyniów 1995.
Liczba uczestniczek: 52, system szwajcarski (13 rund)

</doc>
<doc id="190525" url="https://pl.wikipedia.org/wiki?curid=190525" title="Rothschildowie">
Rothschildowie

Rothschild – międzynarodowa rodzina niemieckich Żydów, związana z bankowością i finansami, z nadanymi przez rządy Austrii i Wielkiej Brytanii tytułami szlacheckimi, . Jest to jedna z najbogatszych rodzin na świecie. W XIX wieku nazwisko Rothschildów było synonimem bogactwa.
Rodzina często jest przedmiotem teorii spiskowych o charakterze antysemickim.
Pochodzenie.
Nazwisko Rothschild jest nazwiskiem niemieckim, wywodzącym się od określenia domu z czerwonym szyldem (język średnio-wysoko-niemiecki: "rōt" „czerwony” + "schild" „tarcza”, „znak”, „szyld”), nazwą odnotowaną już w XIII wieku.
Rodzina pochodzi z tak oznaczonego domu w dzielnicy żydowskiej we Frankfurcie nad Menem. Jej protoplastą był Isaac Rothschild, który osiedlił się w tym mieście w 1530 roku. W latach sześćdziesiątych XVIII wieku młody Mayer Amschel Rothschild (1744–1812) założył kantor finansowy. Był też doradcą finansowym landgrafa Hesji w Hanau. W 1867 rodzina przeniosła się do domu Pod Zielonym Szyldem ("Zum Grünen Schild").
Na początku XIX wieku jego pięciu synów rozpoczęło ekspansję rodzinnej firmy:
Tytuły szlacheckie.
W 1816 czterej bracia otrzymali tytuły baronów z rąk cesarza austriackiego Franciszka I. W 1818 tytuł otrzymał również Nathan. 
Działalność inwestycyjna.
Podejmowali spektakularne przedsięwzięcia, m.in. w 1814 finansowali obie strony konfliktu podczas kampanii napoleońskiej, gorączkę złota w Kalifornii i Australii, budowę kanału Sueskiego, rozwój kolejnictwa w Anglii, Francji i Hiszpanii w 1887 rozwijali przemysł wydobycia kamieni szlachetnych w Afryce (De Beers) i Indiach oraz przemysł naftowy, np. w okolicach Baku i Batumi. Syn Natana – baron Lionel Nathan Rothschild (1808–1879), był pierwszym posłem do Izby Gmin pochodzenia żydowskiego.
Od 1852 przez ponad 40 lat bank londyński prowadził Mennicę Królewską. W czasie kryzysu w 1929 rodzina uratowała przed upadkiem ówcześnie największy bank kraju Creditanstalt.
W czasie II wojny światowej nie funkcjonowały banki w Paryżu i Wiedniu. Szereg członków rodziny było prześladowanych. Niektórzy znaleźli schronienie w Stanach Zjednoczonych. Jedna osoba (katolicka żona jednego z braci Rothschildów) została złapana przez Niemców i osadzona w obozie koncentracyjnym Ravensbrück, gdzie zginęła. Jej mąż uciekł do Londynu.
Syjonizm.
Rodzina wspomagała powstanie państwa Izrael. Edmond James de Rothschild jest patronem pierwszego osiedla w Palestynie w Riszon le-Cijjon, które wspierał m.in. w 1887 zakładając tam winnicę.
Współczesna działalność.
Po 1960 powrócono do operacji na rynku amerykańskim (Rothschild Inc.). W 1963 powstała w Genewie La Compagnie Financière Edmond de Rothschild. W 1981 bank francuski został przez socjalistyczny rząd François Mitterranda znacjonalizowany. Rothschildowie podjęli decyzję o utworzeniu nowego banku pod nazwą Rothschild &amp; Cie Banque. W 1989 we Frankfurcie nad Menem założył swoją spółkę bank londyński N M Rothschild &amp; Sons. W obliczu postępującej konkurencji i koncentracji kapitału w 2003 banki – londyński, nowojorski i paryski utworzyły holding Rothschilds Continuation Holdings AG. Od 2005 w 20% jest własnością korporacji Jardine, Matheson &amp; Co. z Hongkongu.
Rothschild to również wina z okolic Bordeaux – od 1853 Château Mouton Rothschild, od 1868 Château Lafite-Rothschild, z Płd. Afryki i Argentyny.
Rothschildowie posiadali majątki w całej Europie, m.in. na Śląsku, w latach 1844–1936 pałac w Chałupkach oraz 1845–1938 pobliskie Šilheřovice (Czechy).
Od 1999 w Warszawie działa należący do grupy przedsiębiorstw rodziny bank inwestycyjny pod nazwą RCF Polska Sp. z o.o. 
Nazwisko to przyjęło też wielu niezwiązanych z rodziną Żydów aszkenazyjskich.

</doc>
<doc id="190528" url="https://pl.wikipedia.org/wiki?curid=190528" title="Krzysztof Buczkowski">
Krzysztof Buczkowski

Krzysztof Buczkowski (ur. 30 kwietnia 1986 w Grudziądzu) – polski żużlowiec.
Egzamin licencyjny zdał w 2002 r. na torze w Pile, w barwach grudziądzkiego GKM-u, którego barw bronił do 2004 r. Od 2005 r. reprezentował Polonię Bydgoszcz, w której startował do końca sezonu 2009, będąc jednym z filarów zespołu. W 2007 r. wraz z zespołem Polonii spadł do 1 ligi. W kolejnym sezonie (2008) debiutował w roli seniora, zdobywając w Rybniku 10+2 pkt, natomiast podczas meczu w Bydgoszczy 12 pkt. Po słabym sezonie 2009, przeniósł się do klubu, w którym się wychował, czyli do GTŻ-u Grudziądz. Tam został mianowany kapitanem drużyny. W latach 2012–2013 ponownie reprezentował barwy Polonii Bydgoszcz, następnie w sezonie 2014 – Unii Tarnów, W latach 2015-2020 powrócił do macierzystego GKM-u Grudziądz. W sezonie 2021 – Motoru Lublin. A od sezonu 2022 – Falubazu Zielona Góra

</doc>
<doc id="190530" url="https://pl.wikipedia.org/wiki?curid=190530" title="100 kłamstw J.T. Grossa o żydowskich sąsiadach i Jedwabnem">
100 kłamstw J.T. Grossa o żydowskich sąsiadach i Jedwabnem

100 kłamstw J.T. Grossa o żydowskich sąsiadach i Jedwabnem – książka autorstwa Jerzego Roberta Nowaka, opublikowana w 2001 roku w wydawnictwie Von Borowiecky () jako polemika z książką "Sąsiedzi" autorstwa Jana Grossa () dotyczącą pogromu w Jedwabnem.
Treść książki.
Na temat zbrodni w Jedwabnem w imieniu środowiska Radia Maryja wypowiadał się Nowak. W roku 2001 wydał książkę "100 kłamstw J.T. Grossa o żydowskich sąsiadach i Jedwabnem". Autor przedstawił Grossa jako osobę działającą jego zdaniem „na zamówienie” żydowskich organizacji uczestniczących w amerykańskich procesach o odszkodowania przeciwko państwu polskiemu.
Według Nowaka zbrodnia w Jedwabnem miała być tylko pretekstem dla rozpętania fali oszczerstw przeciwko Polakom. Jego zdaniem przeproszenie za pogrom oznaczałoby przyznanie się do winy. Spora część książki poświęcona została opisom materiałów źródłowych, które według jej autora podawały w wątpliwość rzetelność publikacji Grossa. Nowak podważył udział Polaków w pogromie, a całą winę przypisał Niemcom.
Autor nie odniósł się wyłącznie do publikacji "Sąsiedzi". Niektóre fragmenty książki zostały poświęcone innym pozycjom wydanym przez Grossa. Nowak zarzucił nowojorskiemu socjologowi, że jego zdaniem od lat propagował obraz Polski międzywojennej jako kraju „przesiąkniętego antysemityzmem”. Zdaniem Nowaka w tym okresie nie istniała w Polsce taka atmosfera. Według niego
"Fałszywe uogólnienia Grossa są potrzebne nowemu ujęciu „trójkąta” Niemcy-Polacy-Żydzi. Polacy już mają nie być ofiarami lub obserwatorami – trzeba ich przerobić na prześladowców".
Autor "100 kłamstw" postawił tezę, że Żydzi pomagali Armii Czerwonej w prześladowaniach Polaków, przedstawiając to jako „żydowską kolaborację na Kresach”.
Odbiór książki.
W październiku 2001, powołując się na skargi dotyczące obecności w jednej z księgarń książek o „materiałach nacjonalistycznych i antysemickich” (w tym książki Nowaka), prokuratura wszczęła postępowanie, które zostało umorzone w lutym 2002 roku. Do warszawskiej prokuratury w kwietniu 2002 wpłynęło kolejne zawiadomienie o popełnieniu przestępstwa, również umorzone w czerwcu tego samego roku. 
Jerzy Tomaszewski powołany jako biegły w drugiej ze wspomnianych spraw zarzucił Nowakowi, że ten w swojej książce, powołując się dla uwiarygodnienia swojej tezy na artykuły dziewiętnastowiecznych żydowskich historyków, „wybiera jednak tylko to, co może służyć jako poparcie negatywnych opinii o Żydach”. Ponadto, jak zauważył Tomaszewski, w książce „Nowak kieruje [epitety] personalnie przede wszystkim przeciwko Janowi Tadeuszowi Grossowi, określając go jako kłamcę, oszusta, cynicznego fałszerza, dyletanta w dziedzinie historii itp. Historyków i publicystów, którzy akceptowali podstawowe wnioski Grossa zawarte w jego książce o zbrodni w Jedwabnem określa zazwyczaj epitetami zbiorowymi, unikając personalizacji”.
Działania prokuratury wzbudziły sprzeciw środowisk konserwatywnych, które na łamach dziennika „Rzeczpospolita” opublikowały list otwarty, poparty przez inne media konserwatywne takie jak „Nasz Dziennik”, „Niedziela”, „Tygodnik Solidarność”, „Nasza Polska”, „Głos”, „Myśl Polska”, Radio Maryja, „Najwyższy Czas!”. Tadeusz Rydzyk nazwał działania prokuratury „zamachem na prawdę”.

</doc>
<doc id="190538" url="https://pl.wikipedia.org/wiki?curid=190538" title="Antypapież Benedykt XIV">
Antypapież Benedykt XIV



</doc>
<doc id="190539" url="https://pl.wikipedia.org/wiki?curid=190539" title="John Keegan">
John Keegan

Sir John Desmond Patrick Keegan (ur. 15 maja 1934 w Clapham, zm. 2 sierpnia 2012) − brytyjski historyk wojskowości, specjalizujący się w XX-wiecznych wojnach, kawaler Orderu Imperium Brytyjskiego.
Keegan, syn irlandzkich katolików, urodził się w Clapham. Rozpoczął swoją edukację w Wimbledon College, by dwa lata później, w roku 1953, wstąpić do Balliol College, w Oksfordzie. Przez dwa lata pracował w ambasadzie USA w Londynie.
W roku 1960 został wykładowcą Royal Military Academy Sandhurst i zajmował to stanowisko przez następne 26 lat. W roku 1986 przeniósł się do gazety Daily Telegraph, gdzie objął stanowisko korespondenta do spraw wojskowych.
W roku 1998 napisał i przedstawił w prestiżowym corocznym programie radia BBC Reith Lectures, wykład zatytułowany „Wojna i Nasz Świat” (War and Our World).
W 2000 roku otrzymał tytuł szlachecki z rąk królowej Elżbiety II.
Frank C. Mahncke, amerykański analityk z zakresu obronności, piszący dla uczelni Naval War College, powiedział o Keeganie: "Jest jednym z najbardziej prominentnych i najczęściej czytanych historyków wojskowości naszych czasów”.
Keegan jest podziwiany za swoją umiejętność wykraczania poza ramy tradycyjnie pojmowanej historii wojskowości w poszukiwaniu głębszego zrozumienia wojny. Jego prace zajmują się perspektywą poszczególnych żołnierzy, historycznymi przyczynami wydarzeń historycznych, rolą zmian technologicznych w prowadzeniu wojen oraz wyborami i dylematami, z którymi zmagają się przywódcy wojskowi. Tak jak wielu innych historyków, Keegan zaangażował się w budzącą wiele kontrowersji sprawę Dawida Irvinga i był krytykowany za niektóre komentarze, które wydawały się niektórym proirvingowskie. Keegan chwalił zdolności badawcze Irvinga, lecz także krytykował zniekształcanie przez niego faktów i uważał niektóre z jego poglądów za "perwersyjne”.
Mimo że był historykiem wojskowości i wykładowcą, Keegan nigdy nie służył w wojsku, ani nie widział walk na własne oczy, gdyż uniemożliwiła mu to przebyta w dzieciństwie ciężka choroba. Keegan często omawia ironię tej sytuacji w przedmowie swoich prac.

</doc>
<doc id="190541" url="https://pl.wikipedia.org/wiki?curid=190541" title="Równoważenie obciążenia">
Równoważenie obciążenia

Równoważenie obciążenia (ang. "load balancing") – technika rozpraszania obciążenia pomiędzy wiele procesorów, komputerów, dysków, połączeń sieciowych lub innych zasobów.
Przykładowy system load balancing mógłby zapewniać bezawaryjną i optymalną pracę na N-aplikacjach znajdujących się na bliźniaczych M-serwerach (zawierających równoważne aplikacje). Podczas gdy wielu użytkowników wysyła wiele żądań, trafiają one najpierw do SLB (), który analizuje obciążenie na poszczególnych M-serwerach. Następnie dokonuje optymalnego wyboru – odsyłając użytkownika do jednego z serwerów do konkretnej aplikacji – według żądania.
Optymalny wybór zazwyczaj ma prowadzić do równomiernego obciążenia wszystkich bliźniaczych serwerów. SLB zapewnia że awaria jednego z serwerów nie jest odczuwalna przez użytkowników aplikacji.
Użycie wielu komponentów z równoważeniem obciążenia zamiast pojedynczego komponentu może zwiększyć niezawodność pomimo redundancji. Równoważenie obciążenia jest zazwyczaj obsługiwane przez specjalne oprogramowanie lub sprzęt, takie jak np. przełącznik wielowarstwowy lub serwer DNS.
Zastosowanie.
Jednym z najczęstszych przypadków użycia równoważenia obciążenia, jest zapewnienie obsługi pojedynczej usługi przez wiele serwerów, nazywanych farmą serwerów lub klastrem serwerów. Powszechnie, systemy równoważenia obciążenia stosowane są w popularnych stronach Web, wielkich sieciach IRC, szerokopasmowych stronach FTP, serwerach NNTP i serwerach DNS. Kilka systemów równoważenia obciążenia stosuje się w obsłudze baz danych, i jako takie nazywane są bazodanowymi równoważeniami obciążenia.
W serwisach internetowych, obsługą równoważenia obciążenia zajmuje się specjalny program, który nasłuchuje porty wyjściowe klientów podłączone do serwisu. Program przekazuje żądanie od klienta do jednego z dostępnych serwerów, i oczekuje na jego odpowiedź. Umożliwia to przekazanie odpowiedzi klientowi bez powiadamiania go o wewnętrznym rozdzielaniu funkcji. Jednocześnie zabezpiecza to przed bezpośrednim dostępem klienta do wszystkich dostępnych serwerów, co z kolei umożliwia ukrycie wewnętrznej struktury systemu i zapobiegnięcie atakom na systemowe zasoby lub uzyskanie nieautoryzowanego dostępu do niepowiązanych serwisów działających na innych portach.
Kilka programów obsługujących równoważenie obciążenia zapewnia wykonanie specjalnych instrukcji w przypadku, gdy nie ma dostępnych żadnych zasobów.Na przykład przekazanie do innego programu obsługującego równoważenia obciążenia lub wyświetlenie informacji o braku możliwości obsługi żądania.
Metody.
Round robin DNS.
Alternatywna metoda równoważenia obciążenia, która nie wymaga specjalnego oprogramowania czy węzła systemowego, nazywana jest round robin DNS. W tej metodzie, wiele adresów IP jest powiązanych z jedną domeną internetową; to klient decyduje z którym serwerem spośród wskazanych (dostępnych) chce się połączyć. W odróżnieniu od systemu równoważenia rozkładu obciążenia, ta technika pokazuje częściową strukturę wewnętrzną i umożliwia klientowi dostęp do wielu serwerów. Metoda ma swoje zalety i wady, przesłanki do stosowania zależą od wymaganego stopnia kontroli nad DNS i granulacji pożądanego równoważenia obciążenia.
Delegowanie DNS.
Inną, bardziej efektywną, techniką równoważenia obciążenia DNS jest delegowanie np. www.example.org jako poddomeny obsługiwanej przez te same serwery, które obsługują samą witrynę internetową. Technika działa szczególnie dobrze, gdy serwery są rozrzucone geograficznie. Dla tego przykładu:
Adresy IP rozwijane są odpowiednio:na serwerze "one":
na serwerze "two":
W ten sposób, kiedy serwer jest wyłączony, jego DNS nie udzielając odpowiedzi spowoduje, że nie zostanie do niego przekazane żądanie wykonania usługi. Jeśli łącze do jednego serwera jest przeciążone, zawodność DNS zapewnia obniżenie żądań HTTP przekazywanych do niego. Ponadto najczęściej, najszybsza odpowiedź jest uzyskiwana od najbliższego serwera, co zapewnia czułość geograficzną systemu równoważenia obciążenia. Krótki czas życia pakietu (TTL) pomaga zapewnić szybkie przekazanie obciążenia w przypadku, gdy serwer przestanie być dostępny. Na uwagę zasługuje fakt, że ta technika umożliwia przełączanie pojedynczych klientów pomiędzy serwerami w trakcie trwania sesji.
Request Counting.
Algorytm równoważenia obciążenia oparty na idei przesyłania zapytań do węzłów w ilości opartej na zdefiniowanym wcześniej wskaźniku udziału. W sytuacji gdy wartość wskaźnika udziałów na wszystkich serwerach jest równy, każdy z nich otrzyma proporcjonalną liczbę zapytań. W przypadku gdy wskaźniki udziałów zadeklarowane zostaną różnie dla różnych serwerów – algorytm skieruje odpowiednio więcej lub mniej zapytań do danego serwera.
Asymetryczna deklaracja udziałów pozwala dostosować liczbę zapytań jakie przetwarza serwer do jego mocy.
Podsumowanie.
Programy równoważenia obciążenia stosują szeroki wachlarz algorytmów szeregowania aby wykryć, do którego z dostępnych serwerów przekazać żądanie klienta. Najprostsze algorytmy oparte są na losowym wybieraniu lub round robin. Bardziej zaawansowane programy równoważenia obciążenia opierają się na dodatkowych czynnikach takich jak statystyka obciążenia, aktualny czas odpowiedzi, liczba aktywnych połączeń, lokalizacja geograficzna. Bardzo zaawansowane, wydajne systemy mogą używać wielowarstwowego równoważenia obciążenia.
Jako dodatek do sprzętowych rozwiązań równoważenia obciążenia, dostępne są programowe rozwiązania nawet jako otwarte oprogramowanie.

</doc>
<doc id="190544" url="https://pl.wikipedia.org/wiki?curid=190544" title="Zbigniew Spruch">
Zbigniew Spruch

Zbigniew Spruch (ur. 13 grudnia 1965 w Kożuchowie) – polski kolarz szosowy, zawodowy wicemistrz świata.
Miał bogatą karierę amatorską, odniósł 120 zwycięstw, m.in. wygrał 2 etapy w Wyścigu Pokoju, 4 etapy w wyścigu Dookoła Dolnej Saksonii, 3 etapy w wyścigu Dookoła Nadrenii; zdobył także mistrzostwo Polski. W 1992 rozpoczął karierę zawodową, reprezentował barwy grupy Lampre. W 1995 wygrał Tour de Pologne. Jeden etap wielkiego touru Vuelta Espana ukończył na 2. miejscu. Trzykrotnie startował w Tour de France, ale ani razu nie ukończył wyścigu.
Dwukrotny olimpijczyk: w Atlancie w 1996 r. był 9, a w Sydney w 2000 r. 20 w indywidualnym wyścigu szosowym.
Ponieważ dysponował skutecznym finiszem, szczególnie dobre rezultaty osiągał w wyścigach klasycznych, m.in. w Mediolan-San Remo (trzeci w 1999 i czwarty w 2000). W roku 2000 na mistrzostwach świata w Plouay zdobył srebrny medal w prestiżowym wyścigu elity ze startu wspólnego (lepszy okazał się tylko Łotysz Romāns Vainšteins). Wielokrotnie kończył w czołówce (także na podium) wyścigi zaliczane do kolarskiego Pucharu Świata.
W 2006 został dyrektorem sportowym polskiej drużyny kolarskiej CCC Polsat.
Odznaczony Krzyżem Kawalerskim Orderu Odrodzenia Polski (2000).

</doc>
<doc id="190546" url="https://pl.wikipedia.org/wiki?curid=190546" title="Zygmunt Broniewski">
Zygmunt Broniewski

Zygmunt Broniewski herbu Tarnawa ps. „Bogucki”, „St. Bogucki” (ur. 21 października 1890 w Glinojecku, zm. 23 czerwca 1949 we Francji) – major kawalerii Wojska Polskiego, kawaler Orderu Virtuti Militari, generał brygady Narodowych Sił Zbrojnych.
Życiorys.
Młodość.
Był synem Bohdana Emila, przemysłowca i polityka oraz Eugenii z Sataleckich. W młodości uczęszczał do gimnazjum rosyjskiego w Lublinie, a po „strajku szkolnym” w 1905 do prywatnego gimnazjum „Szkoła Lubelska”. Należał do Towarzystwa Gimnastycznego "Sokół" w ramach, którego uczestniczył w akcji przeciwko strajkom rewolucyjnej lewicy m.in. w garbowskiej cukrowni zarządzanej przez jego ojca. W 1908 zdał w Rosji maturę jako ekstern, a w następnym roku rozpoczął studia w Akademii Rolniczej Hohenheim w Stuttgarcie w Niemczech. Ukończył ją w 1913 z tytułem inżyniera rolnego. W latach 1911–1912 odbywał służbę wojskową w rosyjskim Grodzieńskim Pułku Huzarów Gwardii, w charakterze jednorocznego ochotnika. Od 1913 do czerwca 1914 przebywał na praktykach rolnych w Książkowie Poznańskim.
Udział w I wojnie światowej.
W lipcu 1914 został, po wybuchu I wojny światowej, powołany do armii rosyjskiej w stopniu chorążego zapasowego. Służył w . Po kursie w Mikołajewskiej Szkole Karabinów w Piotrogrodzie, w okresie od października do grudnia 1915, zdał egzamin oficerski i został awansowany do stopnia podporucznika (styczeń 1916), porucznika (kwiecień 1916) i sztabskapitana (lipiec 1916).
Po wybuchu rewolucji bolszewickiej wydzielił ze swojego pułku żołnierzy Polaków i przedostał się z nimi do I Korpusu Polskiego pod dowództwem gen. Józefa Dowbora-Muśnickiego, gdzie służył w 3 pułku ułanów jako dowódca szwadronu. Po rozwiązaniu I Korpusu w czerwcu 1918 powrócił do Polski.
Walki o granice 1918-1921.
Następnie w październiku 1918 wstąpił ochotniczo do formującego się 3 pułku ułanów Wojska Polskiego, z którym w styczniu 1919 wyruszył w ramach Grupy „Bug” pod dowództwem gen. Leona Berbeckiego, na front bolszewicki. W marcu 1919 dostał awans na stopień rotmistrza, a w kwietniu – majora. W październiku 1919 został zwolniony do rezerwy, na mocy wniosku reklamacyjnego Ministerstwa Przemysłu i Handlu. W czerwcu 1920 ponownie wstąpił jako ochotnik do WP z przydziałem do 3 pułku ułanów. W sierpniu 1920 jego pułk rozbił sowiecki batalion piechoty pod Zabłudowem. Na własną prośbę w marcu 1921 został zwolniony do rezerwy. Zweryfikowany w stopniu majora kawalerii ze starszeństwem z dniem 1 czerwca 1919. W 1934 jako oficer rezerwy pozostawał w ewidencji Powiatowej Komendy Uzupełnień Puławy. Posiadał wówczas przydział do Oficerskiej Kadry Okręgowej Nr I.
Okres międzywojenny.
Odtąd zajął się administrowaniem majątków ziemskich w Garbowie (który był w 1/4 jego własnością) i Przybysławicach (należał do jego brata Mieczysława Broniewskiego) w Lubelskiem. Wkrótce ożenił się ze Stefanią Gerlicz herbu Lis z Odmianą (nie mieli dzieci). Należał do Obóz Wielkiej Polski, gdzie pełnił funkcję zastępcy oboźnego powiatu puławskiego.
Konspiracja.
Nie wiadomo, czy uczestniczył w wojnie obronnej 1939. Krótko po zakończeniu działań wojennych wstąpił do tworzącej się Organizacji Wojskowej Związek Jaszczurczy. W 1940 objął funkcję komendanta Okręgu Lubelskiego ZJ. W sierpniu 1942 otrzymał awans na podpułkownika. Po utworzeniu Narodowych Sił Zbrojnych we wrześniu 1942 został komendantem Okręgu III Lubelskiego. Przez cały okres okupacji niemieckiej sztab Okręgu mieścił się w jego majątku w Garbowie. Ponadto ze swoich dochodów w znacznym stopniu finansował działalność konspiracyjną. W lipcu 1944 ofensywa wojsk Armii Czerwonej zmusiła go do opuszczenia Garbowa. Po podpisaniu w marcu 1944 umowy scaleniowej z Armią Krajową był jej zwolennikiem. Już od początku tego roku zgłaszał gotowość rezygnacji z funkcji komendanta Okręgu III (NSZ-ZJ), a na początku kwietnia złożył w tym celu formalny wniosek. Komendant Główny NSZ-AK (scalonego) ppłk Albin Walenty Rak ps. „Lesiński” wyraził na to zgodę z dniem 15 czerwca 1944. Jednakże w nieznanych okolicznościach Broniewski został przekonany przez przeciwników scalenia, których Komendantem Głównym był mjr/ppłk NSZ Stanisław Nakoniecznikow-Klukowski – były podkomendny Z. Broniewskiego z 3 pułku ułanów z 1919, do pozostania w szeregach NSZ-ZJ. Otrzymał wówczas także awans na podpułkownika NSZ. Następny Komendant Główny NSZ-ZJ, gen. bryg. w st. sp. Tadeusz Jastrzębski ps. „Powała” wyznaczył go w dniu 24 lipca 1944 na dowódcę Grupy Operacyjnej nr 2, która miała powstać w wyniku koncentracji oddziałów partyzanckich NSZ w Okręgach: Białostockim, Mazowsze Północne i Warszawa – powiaty. Do jej sformowania jednak nie doszło z powodu szybkich postępów ofensywy rozpoczętej przez wojska Armię Czerwonej. W sierpniu 1944 otrzymał funkcję Inspektora Obszaru Zachód (pozostającego pod okupacją niemiecką), w ramach której w sierpniu, listopadzie i grudniu 1944 przeprowadzał inspekcje różnych oddziałów, m.in. Brygady Świętokrzyskiej NSZ na Kielecczyźnie.
20 października 1944 Rada Polityczna NSZ, która była organem zwierzchnim niescalonego NSZ, mianowała go pełniącym obowiązki komendanta głównego. Jednocześnie otrzymał awans na generała brygady NSZ ze starszeństwem z dniem 11 listopada tego roku.
Po rozpoczęciu operacji wiślańsko-odrzańskiej przez Armię Czerwoną w styczniu 1945, wydał rozkaz dowódcy Brygady Świętokrzyskiej wymaszerowania na Zachód. Sam natomiast pozostał w kraju, aby dowodzić resztą podległych mu oddziałów. W tym czasie stracił adiutanta Tadeusza Skarżyńskiego ps. „Bończa”, który został aresztowany przez NKWD i wywieziony na Syberię. Kolejnym jego adiutantem został Tomasz Wolfram ps. „Dominik Grabowski”.
Na początku 1945, Zygmunt Broniewski jako dowódca Narodowych Sił Zbrojnych uznał, że dalsza walka w kraju z militarnego punktu widzenia nie ma sensu. Po powstaniu Tymczasowego Rządu Jedności Narodowej, 5 lipca 1945 zawiesił działalność podległych mu struktur i przedostał się na Zachód. Zameldował się (w mundurze majora kawalerii) u dowódcy 2 Korpusu Polskiego gen. Władysława Andersa, którego znał z lat 1919–1920 i zdał mu raport z działalności NSZ w kraju. Po przybyciu do Niemiec objął funkcję dowódcy ośrodka szkoleniowego kompanii wartowniczych, w skład których weszli byli żołnierze Brygady Świętokrzyskiej. Wkrótce jednak zrzekł się dowództwa, przygnębiony wiadomością o uwięzieniu żony przez funkcjonariuszy aparatu bezpieczeństwa. Wyjechał do południowej Francji, gdzie zamieszkał w Lauzerville, majątku administrowanym przez ppłk. Jana Kamieńskiego. Zmarł 23 czerwca 1949 załamany fałszywą wiadomością o śmierci żony i został pochowany na cmentarzu w Duran. Na jego grobie umieszczony został napis: „Le General Broniewski Zygmunt - Heros De Resistance Polonaise”.

</doc>
<doc id="190548" url="https://pl.wikipedia.org/wiki?curid=190548" title="CORPG">
CORPG



</doc>
<doc id="190549" url="https://pl.wikipedia.org/wiki?curid=190549" title="Frankie Knuckles">
Frankie Knuckles

Frankie "Warren" Knuckles właśc. Francis Nicholls (ur. 18 stycznia 1955 w Bronksie w Nowym Jorku, zm. 31 marca 2014 w Chicago) – amerykański didżej i producent muzyczny. Był DJ-em od 1977 do 2014 r. Znany jako "ojciec chrzestny muzyki house". Jeden z jego utworów został wykorzystany w grze .

</doc>
<doc id="190550" url="https://pl.wikipedia.org/wiki?curid=190550" title="Carl Nielsen">
Carl Nielsen

Carl August Nielsen (ur. 9 czerwca 1865 w Sortelung k. Nørre Lyndelse, zm. 3 października 1931 w Kopenhadze) – duński kompozytor, główny przedstawiciel muzyki duńskiej. Jego ojciec był malarzem pokojowym, który dorabiał jako muzykant grą na skrzypcach i kornecie, matka natomiast dobrze śpiewała.
Życiorys.
Urodzony w biednej rodzinie, w małej miejscowości położonej niedaleko Odense, na wyspie Fionii. Mały Carl rozpoczął edukację muzyczną w wieku 8 lat, grał wtedy w miejscowej orkiestrze na skrzypcach, pobierał również lekcje w zakresie gry na trąbce. W tym okresie skomponował swój pierwszy utwór – polkę na skrzypce.
W 1884 przyjęto go do konserwatorium w Kopenhadze, gdzie studiował: grę na skrzypcach, teorię i historię muzyki, m.in. u J.P.E. Hartmanna, N. Gadego i Rosenhoffa. W latach 1886-1905 był skrzypkiem w operze dworskiej w Kopenhadze. W 1908 został jej kierownikiem. W 1915 został dyrygentem Musikforeningen w Kopenhadze, a także profesorem tamtejszego konserwatorium. Mimo uwielbienia, jakim cieszył się w swej ojczyźnie, przez pewien czas reszta świata była na jego muzykę obojętna.
Ostatnim własnym utworem jaki usłyszał przez radio, był Koncert skrzypcowy nadany 1 października 1931. Dwa dni później zmarł, mając 66 lat.
Carl August Nielsen jest także autorem książek: "Levende Musik" („Żyjąca muzyka”) i "Min fynske Barndom" („Moje fiońskie dzieciństwo”).
Kompozycje Nielsena zostały skatalogowane w 1965 r. przez Dana Foga i Torbena Schousboe. Numer z Katalogu Foga oznaczany jest symbolem FS.

</doc>
<doc id="190554" url="https://pl.wikipedia.org/wiki?curid=190554" title="Beach Soccer">
Beach Soccer



</doc>
<doc id="190560" url="https://pl.wikipedia.org/wiki?curid=190560" title="Siergiej Sawczenko">
Siergiej Sawczenko

Siergiej Romanowicz Sawczenko, ros. Серге́й Рома́нович Са́вченко (ur. 18 czerwca 1904 w Skadowsku, zm. 1966) – generał porucznik, oficer radzieckich organów bezpieczeństwa i wywiadu, m.in. w latach czterdziestych na czele Ludowego Komisariatu Bezpieczeństwa Państwowego Ukraińskiej Socjalistycznej Republiki Radzieckiej oraz zastępca przewodniczącego Komitetu Informacji (1949-1951), tym samym szef wywiadu KI i (1951-1952) zastępca ministra bezpieczeństwa państwowego ZSRR, tym samym szef I Zarządu Głównego (wywiad) MGB.
Życiorys.
Po ukończeniu gimnazjum pracował jako nocny stróż.
Do organów bezpieczeństwa wstąpił w 1922 roku w wieku 18 lat, następnie ukończył Wyższą Szkołę Pogranicza przy Zjednoczonym Państwowym Zarządzie Politycznym. Po ukończeniu szkoły służył na różnych stanowiskach dowódczych w wojskach pogranicznych OGPU. Od lutego 1941 do września 1949 roku stał na czele organów bezpieczeństwa (kolejno – Ludowy Komisariat Bezpieczeństwa Państwowego: luty-lipiec 1941, Ludowy Komisariat Spraw Wewnętrznych: lipiec 1941, kwiecień 1943, LKBP: kwiecień 1943, marzec 1946, Ministerstwo Bezpieczeństwa Państwowego ZSRR: marzec 1946 – 1949), Ukraińskiej Socjalistycznej Republiki Radzieckiej. 
Następnie w 1949 roku stanął na czele wywiadu zagranicznego Komitetu Informacji, jako zastępca Andrieja Wyszynskiego, przewodniczącego KI. Po zlikwidowaniu KI w 1951 roku i przekazaniu wywiadu zagranicznego z powrotem w kompetencje Ministerstwa Bezpieczeństwa Państwowego, Sawczenko został szefem I Zarządu Głównego i tym samym pierwszym zastępcą ówczesnego ministra bezpieczeństwa państwowego, Wiktora Abakumowa. 
Po śmierci Józefa Stalina, na rozkaz Ławrientija Berii, MBP zostało włączone do Ministerstwa Spraw Wewnętrznych ZSRR. Po przejęciu przez MSW wywiadu zagranicznego (jako II Zarząd Główny), Sawczenko najpierw był (od 17 marca 1953) zastępcą szefa II Zarządu Głównego, następnie od maja (1953) zastępcą szefa 7 Wydziału II Zarządu Głównego MSW. Na tym stanowisku pracował do 28 września 1953 roku, ostatnią funkcją jaką sprawował było (od września 1953 do początku 1954 roku) nadzorowanie z ramienia MSW specjalnego projektu budowlanego Nr 565.
Rok później (1955) został usunięty ze służby w państwowej administracji, zmarł w 1966 roku.

</doc>
<doc id="190562" url="https://pl.wikipedia.org/wiki?curid=190562" title="Sojuz TM-6">
Sojuz TM-6

Sojuz TM-6 (ros. Союз ТМ-6) – radziecki załogowy lot kosmiczny, stanowiący szóstą ekspedycję na stację kosmiczną Mir i czternastą (ostatnią) w ramach programu Interkosmos. Start z kompleksu startowego numer 1 kosmodromu Bajkonur w Kazachstanie odbył się 29 sierpnia 1988. Doktor Walerij Polakow pozostał na pokładzie stacji, kosmonauci Momand i Lachow powrócili na Ziemię 7 września 1988 na pokładzie Sojuza TM-5.
Skład załogi był nietypowy – dowódca, Władimir Lachow, był przeszkolony w samotnym pilotażu kapsuły Sojuz-TM na wypadek, gdyby statek ratunkowy musiał zabrać z pokładu stacji Mir obu przebywających tam kosmonautów. Dwaj pozostali członkowie załogi, w tym lecący w ramach programu Interkosmos pierwszy Afgańczyk w przestrzeni kosmicznej Abdulahad Momand, byli niedoświadczonymi naukowcami. W składzie załogi nie było inżyniera pokładowego. Jeden z badaczy, doktor Walerij Polakow, pozostał na stacji aby monitorować stan zdrowia Władimira Titowa i Musy Manarowa podczas ostatnich miesięcy z ich planowego rocznego pobytu na stacji.

</doc>
<doc id="190565" url="https://pl.wikipedia.org/wiki?curid=190565" title="Sojuz TM-7">
Sojuz TM-7

Sojuz TM-7 – radziecka załogowa misja kosmiczna, stanowiąca siódmą ekspedycję na stację kosmiczną Mir.
Datę startu, wyznaczoną początkowo na 21 listopada 1988 przesunięto, aby w obserwacji startu mógł uczestniczyć prezydent Francji, François Mitterrand.
Francuz Jean-Loup Chrétien został pierwszym obywatelem kraju innego niż ZSRR i USA odbywającym spacer kosmiczny. 9 grudnia wspólnie z Wołkowem zamontowali na zewnątrz stacji poręcze i przymocowali 15,5-kilogramową paletę z eksperymentami "Échantillons" i podłączyli ją do systemu zasilania stacji. Paleta zawierała eksperymenty realizowane w ramach programu budowy europejskiego promu kosmicznego Hermes.
26 kwietnia 1989 Aleksandr Wołkow, Siergiej Krikalow i Walerij Poljakow zabezpieczyli stację i pozostawili ją pustą. Podczas lądowania Krikalow odniósł niegroźną kontuzję kolana.

</doc>
<doc id="190566" url="https://pl.wikipedia.org/wiki?curid=190566" title="Junkers G 38">
Junkers G 38

Junkers G 38 – niemiecki samolot transportowy z 1929 roku.
Historia.
Projekt prof. Hugo Junkersa zakładał użycie olbrzymiego skrzydła wolnonośnego bez usterzenia, jednakże w latach dwudziestych budowa takiego skrzydła nie była możliwa ze względów technicznych. Wyjściem był kompromis – zastosowanie bardzo grubego skrzydła wolnonośnego (głębokość profilu 10,8 m i wysokość 2,8 m – przestrzeń wykorzystana przez silniki) z wmontowanymi silnikami oraz klasycznego kadłuba znacznie pomniejszonego w stosunku do olbrzymiego skrzydła. Na kadłubie umieszczone było usterzenie, zapewniające stateczność i sterowność.
Wyprodukowano jedynie 2 sztuki (jedną w wersji G 38a, drugą jako G 38ce), zakupione następnie przez linie lotnicze Deutsche Lufthansa. Pierwszy egzemplarz służył raczej do celów reklamowych, a drugi obsługiwał dłuższe trasy: z Berlina do Monachium, Frankfurtu nad Menem i Królewca. Wykorzystywany był też na niektórych liniach międzynarodowych. Pomimo to G 38 uważany był raczej za „prehistorycznego kolosa” niż za nowoczesny samolot. G 38a rozbił się w 26 maja 1936 w Dessau (dziś Dessau-Roßlau), a druga maszyna od 1939 służyła w Luftwaffe do transportu wojskowego. Została zniszczona w czasie nalotu bombowego w Atenach w maju 1941.
W Japonii zbudowano na licencji 6 samolotów tego typu w wersji bombowej Ki-20.
Wersje.
Po roku 1932 oba samoloty wyposażono w silniki Jumo 204 (750 KM). Spotyka się też oznaczenia pierwszego prototypu G 38di i drugiego prototypu G 38b, G 38ci, G 38fi w zależności od montowanych silników.
Opis techniczny.
Wolnonośny górnopłat konstrukcji metalowej, kryty blachą falistą. Podwozie samolotu stałe, z dwoma kołami na każdej goleni. Usterzenie z podwójnym statecznikiem poziomym i potrójnym pionowym. Śmigła czterołopatowe.
Zobacz też.
Podobne samoloty: ANT-20 „Maksym Gorki”

</doc>
<doc id="190567" url="https://pl.wikipedia.org/wiki?curid=190567" title="Sojuz TM-8">
Sojuz TM-8

Sojuz TM-8 – radziecka załogowa misja kosmiczna, stanowiąca ósmą ekspedycję na stację kosmiczną Mir. Po raz pierwszy w historii, powierzchnię pojazdu pokrywały reklamy.Start z kosmodromu Bajkonur w Kazachstanie odbył się 5 września 1989. Załogę stanowili Aleksandr Wiktorienko i Aleksandr Sieriebrow. Po dwóch dniach statek przycumował do Mira. Pięć dni później przeprowadzono korektę orbity stacji kosmicznej za pomocą silnika statku Progress M. Kolejne korekcje orbity Mira przeprowadzono w dniach 13 i 17 października oraz 21 listopada 1989 roku. 
Podczas dokowania ze stacją, automatyczny system "Kurs" zawiódł cztery metry przed połączeniem. Wiktorienko przerwał manewr, wycofał pojazd na odległość 20 metrów i przeprowadził dokowanie ręcznie. Kapsuła spędziła na orbicie 166 dni.
29 września kosmonauci zmodyfikowali system dokowania stacji, aby przygotować ją na przyjęcie modułu Kwant-2 o masie 20 ton.
30 września Słońce wystrzeliło bardzo silną flarę. Obawiano się, że kosmonauci mogą jednorazowo otrzymać dawkę promieniowania wielokrotnie przekraczającą normy. Ostatecznie promieniowanie nie przekroczyło dopuszczalnej normy, którą załoga otrzymała po dwutygodniowym pobycie w kosmosie.

</doc>
<doc id="190569" url="https://pl.wikipedia.org/wiki?curid=190569" title="Sojuz TM-9">
Sojuz TM-9

Sojuz TM-9 – radziecka załogowa misja kosmiczna, stanowiąca dziewiątą ekspedycję na stację kosmiczną Mir.
Podczas dokowania pojazdu, kosmonauci na pokładzie stacji zauważyli, że izolacja termiczna modułu lądownika zbliżającego się Sojuza TM-9 częściowo oderwała się. Obawiano się, że kapsuła może się ochłodzić, doprowadzając do skroplenia pary wodnej, które mogło doprowadzić do spięć w systemie elektrycznym. Poluzowane fragmenty izolacji mogły też zablokować czujnik podczerwieni, wykorzystywany do orientacji kapsuły przy wchodzeniu w atmosferę.
Obawiano się też, że ładunki wybuchowe służące do rozdzielenia modułu serwisowego i modułu lądownika mogą zawieść po bezpośrednim wystawieniu na otwartą przestrzeń, że osłona termiczna może stracić swoje właściwości po kontakcie z otwartą przestrzenią, i że spacer kosmiczny przeprowadzony w celu naprawy izolacji może doprowadzić do dodatkowych uszkodzeń. Rozważano wysłanie Sojuza TM-10 z jednym kosmonautą na pokładzie w misji ratunkowej.
Podczas spaceru kosmicznego kosmonauci złożyli dwa z trzech koców izolacyjnych, a trzeci pozostawili w spokoju. W drodze powrotnej na Ziemię kosmonauci odrzucili moduły serwisowy i orbitalny jednocześnie, aby zminimalizować szansę na zaplątanie się elementów izolacji. Moduł lądownika nie został w żaden sposób uszkodzony przez wystawienie na działanie próżni. Powrót przebiegł bezproblemowo.

</doc>
<doc id="190570" url="https://pl.wikipedia.org/wiki?curid=190570" title="Sojuz TM-10">
Sojuz TM-10

Sojuz TM-10 – radziecka załogowa misja kosmiczna, stanowiąca dziesiątą ekspedycję na stację kosmiczną Mir. Na pokładzie kapsuły powrócił na Ziemię japoński dziennikarz Toyohiro Akiyama.
Na pokładzie cumującego do rufowego portu stacji Sojuza znajdowało się czterech pasażerów – kuropatwy lecące na pokład modułu Kwant-2. Jedna z nich zniosła jajko w drodze na stację – jajko wróciło na Ziemię na pokładzie Sojuza TM-9, wraz ze 130 kilogramami produktów eksperymentów.
Kapsuła spędziła na stacji 131 dni. W module lądownika zamontowano kamerę w ramach porozumienia z macierzystą stacją telewizyjną Akiyamy.

</doc>
<doc id="190572" url="https://pl.wikipedia.org/wiki?curid=190572" title="Świerzb">
Świerzb

Świerzb (łac. "scabies") – choroba zakaźna ludzi i innych zwierząt spowodowana przez świerzbowce. U ludzi świerzb wywołuje świerzbowiec ludzki ("Sarcoptes hominis", "Sarcoptes scabiei"), który objawia się dokuczliwym świądem i zmianami skórnymi w postaci przeczosów, grudek i plam.
Epidemiologia.
Na świecie choruje około 300 mln ludzi, głównie w złych warunkach higienicznych i warunkach przeludnienia (wojsko, domy opieki).
Świerzbowiec drąży kanały w warstwie rogowej naskórka. Samica składa 2–3 jaja w ślepo zakończonych norkach o długości 0,3–0,4 mm. Z jaj wylęgają się larwy, a następnie w ciągu 3 tygodni przekształcają w dojrzałe świerzbowce. Choroba przenosi się najczęściej przez bezpośredni kontakt fizyczny, rzadziej za pośrednictwem przedmiotów, np. pościeli. Poza skórą świerzbowce mogą przeżyć od 3 do 4 dni. Zakażeniu sprzyja obniżenie odporności. Chorują najczęściej dzieci, które zarażają się głównie podczas zabaw. W ciężkich chorobach układowych (np. AIDS, choroby hematologiczne) może wystąpić ciężka postać, charakteryzująca się hiperkeratozą, jest to tzw. świerzb norweski.
Objawy i przebieg.
Świąd nasilający się w nocy, po kąpieli na skutek rozgrzania i uczynnienia świerzbowców. Zwykle na pośladkach, w okolicy nadgarstków i na bocznych powierzchniach palców, w naturalnych fałdach skóry, w okolicach pępka, brodawek sutkowych u kobiet, narządów płciowych, gdzie widoczne są norki świerzbowcowe. W okolicach zmian widoczne przeczosy – linijne nadżerki naskórka spowodowane intensywnym drapaniem. Nie zajmuje okolicy międzyłopatkowej oraz twarzy, z wyjątkiem świerzbu norweskiego. U dzieci często lokalizuje się na dłoniach i podeszwach stóp.
Leczenie.
Zaleca się stosowanie kąpieli i zmianę bielizny. Bieliznę, pościel, ręczniki używane podczas choroby należy po wypraniu odstawić i nie stosować przez okres 2 tygodni.
W leczeniu ludzi z reguły używa się maści. W przeglądzie 20 prób klinicznych z udziałem 2,4 tys. chorych najskuteczniejszym lekiem okazała się permetryna. Skuteczność potwierdził krotamiton, podobnie jak lindan, który powoduje jednak stosunkowo dużo skutków ubocznych. Stosowaną doustnie iwermektynę oceniono jako prawdopodobnie skuteczną. Skuteczność estru benzylowego kwasu benzoesowego, malationu i związków siarki (np. maść Wilkinsona) oceniono jako nieznaną.
Profilaktyka.
Leczeniem muszą zostać objęte wszystkie osoby z najbliższego otoczenia osoby chorej.

</doc>
<doc id="190573" url="https://pl.wikipedia.org/wiki?curid=190573" title="Pistolet Colt M1911">
Pistolet Colt M1911

Colt M1911 (desygnata wojskowa: "Automatic Pistol, Caliber .45, M1911"; pot. "Colt Government") – amerykański pistolet samopowtarzalny kalibru .45 cala. Wywodzi się z konstrukcji zaprojektowanej przez Johna Browninga w 1900 roku. W 1911 roku Colt M1911 wszedł na wyposażenie armii amerykańskiej, a w 1926 po niewielkich modyfikacjach dokonanych w wyniku doświadczeń I wojny światowej, opracowano wersję M1911A1 ("Automatic Pistol, Caliber .45, M1911A1"), którą można rozpoznać po podfrezowaniu w okolicy spustu ułatwiającym strzelanie osobom o krótszych palcach, oraz tylnej części chwytu (poniżej bezpiecznika) z frezowanymi podłużnymi nacięciami zmniejszającymi obracanie się broni na boki.
Amunicję stanowiły naboje .45 ACP (11,43 mm) (0,45 cala) z pociskiem o masie 15,2 g wystrzeliwanymi z prędkością 250 m/sek. Ze względu na użycie mocnego naboju pistolet ma zamek ryglowany w momencie strzału. Odrzut powoduje cofnięcie się lufy połączonej z zamkiem. Lufa przymocowana jest do szkieletu obrotowym łącznikiem, który ściąga ją do dołu podczas cofania (tzw. przekoszenie lufy), występy na górnej powierzchni lufy wysuwają się z opór ryglowych zamka – następuje jego otwarcie i ruch do tyłu, który wyrzuca pustą łuskę, a wracając do przodu, ładuje kolejny nabój.
Magazynek jednorzędowy z siedmioma nabojami umieszczony jest w rękojeści. Zabezpieczenie pistoletu stanowią: ręczny bezpiecznik skrzydełkowy, zewnętrzny kurek ustawiany w położenie zabezpieczone oraz bezpiecznik chwytowy z tyłu rękojeści, który pozwala na oddanie strzału jedynie przy właściwym ułożeniu pistoletu w ręce.
Oprócz wersji kaliber 0,45 używanych w armii amerykańskiej, wyprodukowano również egzemplarze w brytyjskim kalibrze .455 Auto dla Wielkiej Brytanii i Kanady, oraz egzemplarze licencyjne w Norwegii i Argentynie.
Pistolet w czasie II wojny światowej był etatowym wyposażeniem oficerów i podoficerów Polskich Sił Zbrojnych na Zachodzie (m.in. żołnierzy 1. Samodzielnej Brygady Spadochronowej) oraz niektórych oddziałów partyzanckich działających na terenie okupowanej Polski. Ze względu w trudności w zaopatrzeniu w amunicję .45 ACP pistolety dla oddziałów partyzanckich były produkowane w wersji strzelającej używanym przez Niemców nabojem 9x19 Parabellum. Umożliwiało to używanie zdobycznej amunicji.
Pistolety bazujące na pierwotnej konstrukcji są nadal produkowane. Najczęściej spotykane modyfikacje to przekalibrowanie broni na słabszą amunicję oraz zmiana magazynków z jednorzędowych na dwurzędowe.

</doc>
<doc id="190576" url="https://pl.wikipedia.org/wiki?curid=190576" title="J.M.Browning">
J.M.Browning



</doc>
<doc id="190577" url="https://pl.wikipedia.org/wiki?curid=190577" title="Mercury 4">
Mercury 4



</doc>
<doc id="190578" url="https://pl.wikipedia.org/wiki?curid=190578" title="John Moses Browning">
John Moses Browning

John Moses Browning (ur. 23 stycznia 1855 w Ogden, w stanie Utah, zm. 26 listopada 1926 w Liège w Belgii) – amerykański konstruktor broni palnej. Od jego nazwiska pochodzi eponim – nazwa pistoletów.
Życiorys.
Był jednym z dwadzieściorga dwojga dzieci rusznikarza Jonathana Browninga. Jego matką była Elisabeth Clark, jedna z trzech żon Jonathana (Browningowie byli mormonami).
Praktykę w warsztacie ojca zaczął w wieku siedmiu lat. W wieku czternastu lat wykonał swój pierwszy karabin jednostrzałowy, prezent dla starszego brata Matta.
W 1879 roku, po śmierci ojca, wraz z braćmi przejął warsztat ojca. W tym samym roku ożenił się z Rachel Child, a także uzyskał swój pierwszy patent (US Patent No. 220.271) na jednostrzałowy karabin. Po modernizacji warsztatu (zakupiono maszynę parową i użyto jej do napędu pozostawionych przez Jonathana maszyn) i przekształceniu go w przedsiębiorstwo Browning Gun Factory, Browningowie rozpoczęli produkcję skonstruowanego przez Johna Mosesa karabinu. Była to udana konstrukcja, ale Browningowie nie mieli dostatecznych środków do rozwinięcia produkcji. W efekcie popyt znacznie przewyższał podaż, a zyski pozostały ograniczone.
W 1883 roku egzemplarz karabinu Browninga zakupił przedstawiciel przedsiębiorstwa Winchester Repeating Arms Company Andrew McAusland. Karabin wzbudził duże zainteresowanie w dyrekcji Winchestera, który odkupił prawa patentowe za 8000 dolarów.
Do 1902 roku skonstruował kilka wzorów broni. Patenty na większość zakupił Winchester i rozpoczął produkcję, między innymi karabinów Winchester M1886, Winchester M1894, Winchester M1895 i strzelb Winchester M1887, Winchester M1897.
W tym samym okresie rozpoczął prace nad bronią automatyczną. Ich efektem był karabin maszynowy Model 1895 „Potato Digger”. Na mocy porozumienia z 24 lipca 1896 przedsiębiorstwo Colt nabyło prawa do wyłącznego korzystania z wynalazków Browninga na terenie USA. Była to pierwsza praktyczna konstrukcja broni automatycznej działającej na zasadzie odprowadzenia gazów prochowych.
Drugą konstrukcją opracowaną na przełomie wieków była strzelba samopowtarzalna. Stała się ona powodem zerwania przez Browninga współpracy z Winchesterem, który odmówił udziałów w zyskach. John Browning udał się do Europy, gdzie zaprezentował prototyp w belgijskich zakładach Fabrique Nationale. Rozpoczęły one produkcję strzelby Browninga pod oznaczeniem A-5. Okazała się ona tak udaną konstrukcją, że jest produkowana do dziś.
Na początku wieku powstał też pierwszy pistolet samopowtarzalny Browninga Model 1900, również produkowany przez Fabrique Nationale.
W następnych latach powstały: pistolet Colt M1911 (produkowany do dziś), karabiny maszynowe M1917, M1918 (BAR), M1919 i wielkokalibrowy karabin maszynowy M2 (do dziś pozostający na wyposażeniu armii amerykańskiej).
Jednocześnie z konstruowaniem wojskowej broni maszynowej kontynuował prace nad konstrukcjami dla użytkowników cywilnych. Powstały produkowane w zakładach FN pistolety M1906, Baby, M1910, M1922, strzelba B25, karabinek sportowy Semi Auto 22.
Zmarł na zawał serca 26 listopada 1926 roku podczas wizyty w zakładach FN w Liège.

</doc>
<doc id="190581" url="https://pl.wikipedia.org/wiki?curid=190581" title="Cmentarz żydowski w Tykocinie">
Cmentarz żydowski w Tykocinie

Cmentarz żydowski w Tykocinie – najstarszy zachowany kirkut na Podlasiu. Założony w 1522 roku wraz z powstaniem gminy żydowskiej na mocy przywileju Kanclerza Wielkiego Litewskiego Olbrachta Gasztołda. Zachowało się tutaj około 100 macew, z których najstarsza pochodzi z 1791 roku. Cmentarz ma powierzchnię 2,2 ha.
Obok Żydów tykocińskich do połowy wieku XVIII chowano tu też Żydów z Białegostoku.
Cmentarz jest położony na zachodnim krańcu miasta, na wzgórzu pomiędzy Narwią a drogą do Nieciec. Przed II wojną światową został otoczony betonowym parkanem, ufundowanym przez Żydów tykocińskich, którzy wyemigrowali do USA. Zarówno ogrodzenie, jak i cmentarz są zdewastowane.

</doc>
<doc id="190584" url="https://pl.wikipedia.org/wiki?curid=190584" title="Browning">
Browning

Osoby
Miejscowości w USA:
Gminy w USA:
Miejscowości w USA:
Gminy w USA:

</doc>
<doc id="190585" url="https://pl.wikipedia.org/wiki?curid=190585" title="Bolkow">
Bolkow



</doc>
<doc id="190586" url="https://pl.wikipedia.org/wiki?curid=190586" title="Messerschmitt AG">
Messerschmitt AG



</doc>
<doc id="190587" url="https://pl.wikipedia.org/wiki?curid=190587" title="Bölkow">
Bölkow

Bölkow GmbH – niemiecki producent samolotów i śmigłowców założony w 1948 roku przez Ludwiga Bölkowa w Stuttgarcie, później przeniesiony do Ottobrunn.
W 1968 roku spółka została połączona z Messerschmitt AG tworząc Messerschmitt-Bölkow. Następne połączenie spółek miało miejsce w 1969 roku, kiedy to dołączono Blohm und Voss tworząc Messerschmitt-Bölkow-Blohm, w skrócie MBB największą niemiecką wytwórnię lotniczą.
Historia.
Pracujący w firmie "Bölkow" Ludwig Bölkow i Emil Weiland rozpoczęli w 1955 roku pracę nad śmigłowcami typu "KG". Konstruowanie samolotów po II wojnie światowej było w Niemczech zakazane, dlatego Bölkow starał się znaleźć niszę rynkową na maszynę latającą, która by tych zakazów nie łamała. Chociaż konkurencja na rynku śmigłowców była dość silna podjęto starania, aby zbudować śmigłowiec konkurencyjny do już obecnych na rynku zagranicznych konstrukcji. Efektem prac projektowych był lekki śmigłowiec z dwoma silnikami (zgodnie z zasadą dublowania wszystkich ważnych dla bezpieczeństwa mechanizmów) i wysoko umieszczonym wirnikiem głównym, prosty w obsłudze i utrzymaniu. Maszyna mogła być w prosty sposób przystosowana do różnych celów łącznie z misjami ratunkowymi. Na pokrycie kosztów budowy śmigłowca rząd niemiecki udzielił pożyczki w wysokości 60% wartości kosztów.
W 1965 roku zmieniono nazwę spółki na Bölkow GmbH, a 17 lutego 1967 roku wzbił się w powietrze prototyp śmigłowca Bo 105, który jako pierwszy na świecie posiadał sztywny wirnik główny zbudowany głównie z włókien szklanych wzmocnionych tworzywami sztucznymi, dzięki czemu był on bardzo lekki i mocny o doskonałych charakterystykach aerodynamicznych.

</doc>
<doc id="190588" url="https://pl.wikipedia.org/wiki?curid=190588" title="Sojuz TM-11">
Sojuz TM-11

Sojuz TM-11 – radziecka załogowa misja kosmiczna, stanowiąca jedenastą ekspedycję na stację kosmiczną Mir. Na pokładzie Sojuza na Mira poleciał japoński dziennikarz.
Na rakiecie nośnej znalazły się reklamy i japońska flaga. Kamera wewnątrz modułu lądownika filmowała kosmonautów w trakcie startu na potrzeby relacji Akiyamy.
Za lot Akiyamy zapłaciła jego macierzysta stacja telewizyjna, Tokyo Broadcasting System. Według oficjalnych danych, strona radziecka zarobiła na tej - jak ją nazywano - pierwszej komercyjnej wyprawie kosmicznej 14 milionów dolarów. Dziennikarz miał przeprowadzać każdego dnia jedną 10-minutową relację telewizyjną i dwie 20-minutowe relacje radiowe z pokładu Mira.
Niekompatybilność systemów elektrycznych i telewizyjnych zmusiła stronę japońską do wykorzystania konwerterów. Ekwipunek Akiyamy, ważący około 170 kg, został dostarczony wcześniej na pokładzie pojazdu Progres-M i przygotowany do użycia przez Manakowa i Striekałowa.

</doc>
<doc id="190592" url="https://pl.wikipedia.org/wiki?curid=190592" title="Metro w Berlinie">
Metro w Berlinie

Metro w Berlinie (niem. "U-Bahn Berlin") – system kolei miejskiej, głównie podziemnej, zlokalizowany w stolicy Niemiec – Berlinie, otwarty w 1902 roku. Obecnie ma 9 linii i 173 stacje. Łączna długość szlaków wynosi 146,3 km, z czego 80% znajduje się pod ziemią.
Historia.
Przed I wojną światową.
Pod koniec XIX wieku zaczęto poszukiwania wydajnego rozwiązania problemów transportowych w Berlinie i później włączonych do miasta okolicznych miejscowościach. Po tym, jak przedstawiono i odrzucono wiele różnych propozycji, 15 lutego 1902 otworzono pierwszą trasę metra (tzw. trasę podstawową) między stacjami Berlin Warschauer Straße i Zoologischer Garten, z odnogą do Potsdamer Platz. Należała do tzw. "Hochbahngesellschaft", spółki-córki Siemens &amp; Halske. Większa jej część położona była na stalowej estakadzie. Już wkrótce powstały dalsze trasy metra. Przede wszystkim niezależne wówczas miasta Wilmersdorf, Schöneberg i Charlottenburg zaczęły planować własne linie, które później rozbudowano do Dahlem na południu, placu Spittelmarkt w centrum Berlina na północy i w okolice powstałego później stadionu olimpijskiego na zachodzie.
Po I wojnie światowej.
Po I wojnie światowej i połączeniu wielu niezależnych dotąd miejscowości w "Wielki Berlin" (1920) zdecydowano się dokończyć realizację planów budowy należącej do miasta linii północ-południe łączącej dzielnice Wedding i Tempelhof oraz Neukölln. Także AEG rozpoczęło budowę własnej linii, określanej jako kolej GN (gdyż wiodła z Gesundbrunnen przez Alexanderplatz do Neukölln). Ze względu na kryzys gospodarczy i hiperinflację budowa linii posuwała się naprzód bardzo powoli. W latach 30. XX wieku zaczęto dodatkowo budowę linii między Alexanderplatz i Friedrichsfelde. Wszystkie nowo otwarte po I wojnie światowej linie były budowane jako wielkoprofilowe, podczas gdy linie Siemensa były małoprofilowe.
Po II wojnie światowej.
Podczas II wojny światowej znaczna część metra uległa uszkodzeniu lub zniszczeniu, do tego centralna część sieci została zalana wodą poprzez wysadzenie w powietrze połączonego przejściami pieszymi z metrem tunelu kolejowego pod Landwehrkanal przez SS. Większość zniszczeń została jednak natychmiast naprawiona, a ostatecznie w 1951 ukończono odbudowę.
Następnym kryzysem w historii berlińskiego metra była budowa w 1961 Muru Berlińskiego, dzielącego miasto na część zachodnią i wschodnią. Także obecna linia U2 uległa na wiele lat podziałowi na dwie części. Linie północ-południe, zaczynające się i kończące w zachodnim Berlinie przejeżdżały natomiast pod wschodnią częścią miasta bez zatrzymania. Jedynie stacja Friedrichstraße (U6) była stacją, gdzie zatrzymywały się wagony metra. Friedrichstraße było przejściem granicznym i było pilnie chronione przez wojsko.
Podczas zimnej wojny sieć metra w Berlinie Zachodnim została silnie rozbudowana. Linia U9, objeżdżająca łukiem wschodnie dzielnice, została otwarta dwa tygodnie po budowie muru, linia U7 (korzystająca z krótkiego starego odcinka) połączyła peryferyjne dzielnice Rudow i Spandau. Także U6 (dawniej zwana linią północ-południe) oraz U8 (dawniej "GN") zostały przedłużone. We wschodnim Berlinie przedłużono jedynie linię E (obecnie U5) do Hönow, mimo że istniały obszerne plany rozbudowy.
Po upadku muru połączono przerwaną linię i otwarto ponownie stacje przejeżdżane wcześniej bez zatrzymania. Niektóre linie zostały przedłużone, przede wszystkim, by stworzyć lepsze możliwości przesiadki do sieci S-Bahn. Ponadto powrócono do planów przedłużenia linii U5, które istniały już od lat 30.
Sieć linii.
Metro berlińskie ma długość 146,3 km i 173 stacje. Najdłuższą linią jest 32-kilometrowa U7, najkrótszą jest natomiast linia U4 licząca 5 stacji. W godzinach szczytu pociągi kursują w odstępach od 2 do 5 minut, a poza szczytem co 7 do 15 minut. Ponadto od 2003 roku metro kursuje w noce z piątku na sobotę i z soboty na niedzielę. Kursują wtedy wszystkie linie poza U3 i U4, zaś U2 i U7 mają skrócone trasy (odpowiednio Theodor-Heuss-Platz ↔ Pankow i Jakob-Kaiser-Platz ↔ Rudow). Punktualność metra w Berlinie wynosi 96,5%.
Stacje.
Wśród 173 stacji, zwanych w Berlinie zwyczajowo (choć nieściśle) dworcami, jest wiele interesujących obiektów, a sporo uchodzi za piękne. Przez ponad sto lat budowy metra trzech architektów szczególnie zaważyło na kształcie architektonicznym stacji: w końcu pierwszej oraz w czasie drugiej fazy budowy Alfred Grenander, podczas pierwszych lat trzeciej – Bruno Grimmek, zaś od lat 60. do 90. Rainer G. Rümmler. Duża część stacji z początkowego okresu budowy metra znajduje się na liście zabytków.
Rozbudowa metra.
Od 8 sierpnia 2009 roku ówczesna linia metra U55 kursowała między stacjami Berlin Hauptbahnhof i Brandenburger Tor. 4 grudnia 2020 roku oddany do użytku został odcinek pomiędzy stacjami: Brandenburger Tor a Berlin Alexanderplatz – cały ww. fragment, w tym odcinek dotychczas oznaczony jako U55 od w ww. dacie włączony został do linii U5.
Dalsza rozbudowa jest ze względu na stały deficyt budżetowy Berlina mało prawdopodobna. Poza tym tańszą alternatywą dla metra są tramwaje, których sieć jest w Berlinie ponownie rozbudowywana. Po gwałtownej rozbudowie metra w zachodniej części miasta nastała faza refleksji, gdyż w międzyczasie Berlin jest bardzo dobrze nasycony siecią S-Bahn i metra. Tylko kilka dzielnic nie ma dotychczas dojazdu miejskim transportem szynowym. Jeśli znajdą się jednak środki finansowe, najprawdopodobniej dojdzie do przedłużenia U3 od Krumme Lanke do stacji S-Bahn Mexikoplatz i U1 od Uhlandstraße do stacji Adenauerplatz na linii U7.
Stacje zlikwidowane.
Nadziemna stacja metra Osthafen znajdowała się na wschodnim brzegu Sprewy między stacjami Berlin Warschauer Straße i Schlesisches Tor. Otwarta w 1902 pod nazwą "Stralauer Tor", w 1924 przemianowana na "Osthafen", uległa całkowitemu zniszczeniu pod koniec II wojny światowej. Do dziś można rozpoznać jej słupy przy wiadukcie. Ze względu na bliskość sąsiednich dworców zdecydowano się jej nie odbudowywać. Jest jedyną nieodbudowaną ze zniszczeń wojennych stacją metra berlińskiego.
Stacja "Nürnberger Platz" została zamknięta 1 lipca 1959, gdyż w sąsiedztwie otwarto stację "Spichernstraße", aby umożliwić przesiadkę do nowej linii G (obecnie U9). Obecnie nic nie pozostało po tej stacji, a w jej miejsce zbudowano tory manewrowe. Dodatkowo, nieco dalej od "Spichernstraße" powstała stacja "Augsburger Straße".
Nieczynne stacje i tunele.
W Berlinie przygotowano wiele odcinków tuneli dla planowanych linii metra. Przy placu Poczdamskim znajduje się zbudowana w stanie surowym stacja dla przyszłej linii do Weißensee. Jednak szanse, że kiedykolwiek zostanie zbudowana są obecnie niewielkie. Stacja jest wykorzystywana tymczasowo na wystawy i widowiska.
Podczas budowy dawnej linii D (obecnie U8) zbudowano stację Oranienplatz (Dresdener Straße), która nigdy nie została otwarta, lecz ciągle istnieją jej fragmenty, gdyż przez dłuższy czas używano jej jako transformatorowni. Planowany prosty przebieg linii pod Dresdener Straße został w czasie budowy zmieniony, ażeby zbudować przystanek Moritzplatz koło domu towarowego "Wertheim", którego właściciel dopłacił do budowy linii. Stąd wynika zakręt o 90 stopni między stacjami Moritzplatz i Kottbusser Tor. W tunelu pod Dresdner Str. położono tylko jeden tor manewrowy. Tunel został przedzielony ścianami na trzy części, w związku z tym, że przebiegał pod Murem Berlińskim. Kolejna przegroda dzieli tunel od wspomnianego już dworca Oranienplatz.
Dla niegdyś planowanej linii F, później zwanej U10 zbudowano perony na wspólnych z linią U9 stacjach Rathaus Steglitz i Schloßstraße, a ponadto całe dworce Berlin Innsbrucker Platz i Kleistpark. Także na dworcu Alexanderplatz istnieją dwa tory zarezerwowane od 1930 dla tej linii. Na stacji Kleistpark peron jest używany jako centrala sterowania ruchem przez BVG. Stacja Schloßstraße została zbudowana w układzie kierunkowym, przy czym perony znajdują się jeden nad drugim. Linia U9 korzysta z torów planowanych dla U10, a jej własne tory pozostają wolne. Pozostałe dworce pozostają nieużywane.
Na stacji Adenauerplatz przy okazji budowy tunelu samochodowego zbudowano peron dla przedłużenia linii U1.
Berlin Jungfernheide ma podobny układ jak Schloßstraße, tutaj ma w przyszłości dojeżdżać linia U5. Jej tory odgrodzone są siatką. Częściowo zbudowany tunel jest wykorzystywany do ćwiczeń przeciwpożarowych.
Istnieje jeszcze fragment innego tunelu, który niegdyś służył linii U4 jako dojazd do warsztatu na Otzenstr. w Schönebergu. Kończące linię tory postojowe wyburzono przy budowie autostrady w latach 70., lecz tunel na ich przedłużeniu pozostał i na długości 270 m jest dostępny od strony dawnego wyjazdu do warsztatu.
Tabor.
Sieć berlińskiego metra dzieli się na małoprofilową (U1, U2, U3, U4) i wielkoprofilową (U5, U6, U7, U8, U9). Określenie duży i mały profil dotyczy wymiarowania skrajni szlaku, a co za tym idzie specyfikacji taboru. Wagony wielkoprofilowe mają szerokość 265 cm i wysokość 340 cm, zaś małoprofilowe szerokość tylko 230 cm i wysokość 310 cm. Pod względem technicznym są to dwie różne i niezależne sieci. Obydwie korzystają z normalnej szerokości toru (1435 mm między główkami szyn) i zasilane są prądem stałym o napięciu 750 V. Ponieważ jednak szyna zasilająca małego i wielkiego profilu różni się (wielkoprofilowe posiadają odbierak stykający się z szyną od jej spodu, a małoprofilowe od góry) w zasadzie nie jest możliwe prowadzenie linii w dwóch profilach. W latach 1923–1927 na linii północ-południe (obecnie U6) i w latach 1946–1978 na linii E (obecnie U5) używano przerobionych wagonów małoprofilowych ze zmienionym odbierakiem i zamocowanymi z boków belkami, które wypełniały odstęp od peronu dużego profilu. Niecodzienny wygląd spowodował, że nazywane były "parapetami".
Najnowszymi pojazdami w dużym profilu jest seria H-04, a w małym – Hk. Najstarszymi seriami są odpowiednio F74 i A3-64.
Tabor małej skrajni.
Dla pierwszej trasy berlińskiego metra w fabryce "van der Zypen &amp; Charlier" w Kolonii zamówiono dwa wagony próbne. Ponieważ w jednym z tych wagonów jechał w 1908 Wilhelm II, nazywano je później "wagonami cesarskimi" ("Kaiserwagen"). Przy zamawianiu wagonów ustalono, że szerokość pudła wagonu będzie wynosiła 230 cm. Wówczas punktem odniesienia dla kolejki napowietrznej i metra był tramwaj. Pierwsze pojazdy seryjne, później określane odpowiednio jako A-I, powstały w 1901 w warsztacie eksploatacyjnym przy Warschauer Brücke. W czasie otwarcia metra w 1902 stały do dyspozycji 42 wagony silnikowe i 21 doczepnych. W przeciwieństwie do wagonów próbnych posiadały ławki wzdłuż ścian bocznych, gdyż uznano to za wygodniejsze i do dziś jest standardem w małym profilu berlińskiego metra. Ówczesne pojazdy miały prędkość maksymalną 50 km/h.
W latach 1906–1913 zakupiono pojazdy piątej serii, które otrzymały lepszy system sterowania (obwód niskiego napięcia), dzięki czemu można było łączyć do ośmiu wagonów (zamiast maksymalnie czterech poprzednio). W metrze istniały wówczas wagony dla palących i niepalących oraz klasy druga i trzecia, które zastąpiono jedną klasą w 1927.
W 1926 doszły wagony z metra miasta Schöneberg, którego linia uzyskała połączenie torowe z siecią berlińską. Ponieważ to połączenie było od początku planowane, wagony miały takie same wymiary zewnętrzne jak berlińskie.
Od 1928 do 1929 zakupiono nowy typ pojazdów dla małego profilu, wagony A-II. Najbardziej zauważalną różnica było, że posiadały dwoje szerokich drzwi odsuwanych oraz tylko trzy duże okna między nimi. Wśród berlińczyków uzyskały przydomek "Ammanullah", gdyż jednym z pociągów ponoć osobiście sterował król Afganistanu Amanullah Chan, który w 1928 odwiedził Berlin.
Po II wojnie światowej zaistniała gwałtowna konieczność budowy nowych wagonów, gdyż duża część taboru uległa zniszczeniu w czasie działań wojennych. W Berlinie Zachodnim zbudowano wtedy typ A3, stanowiący pomniejszoną wersję nowego wielkoprofilowego typu D. Wagony A3 dostarczono w trzech seriach: w 1960-61, 1964 i 1966. Ze względu na dużą masę wynikającą ze stalowej budowy zużywały stosunkowo dużo energii, toteż stworzono na ich bazie typ A3L, zbudowany ze stopów aluminium. W obu typach wagonów zastosowano zasadę podwójnego wagonu napędowego, stanowiącego najmniejszą samodzielną jednostkę, rezygnując z wagonów doczepnych. W 1982 dostarczono nieco zmodernizowaną wersję, która może być jednak używana w jednym składzie ze starszymi. Określa się ją mianem A3L82.
Podczas gdy w Berlinie Zachodnim budowano nowe pociągi, we Wschodnim używano nadal przestarzałych przedwojennych typów A-I i AII. Dopiero w 1975 linia Thälmannplatz &lt;&gt; Pankow otrzymała pierwsze cztery dwuczłonowe wagony zbudowane jako prototypy serii GI, zwane na co dzień "Gustav". Tak jak we wcześniejszych seriach posiadały ławki podłużne. Prędkość maksymalna wynosiła 70 km/h. Najmniejsza nadający się do użytku pociąg tego typu składał się z dwu jednostek. Po okresie prób "LEW Hennigsdorf" rozpoczął w 1978 produkcję seryjną. Wagony seryjne posiadały większe okna boczne i zmieniony przód, lecz pod względem technicznym były takie same. Do 1982 zbudowano 114 wagonów. Dalsze 24 od razu po zbudowaniu pożyczono do Aten dla tamtejszego metra, a w 1984-85 powróciły do Berlina.
W roku 1988 dostarczono dalsze wagony typu GI, które jednak różniły się nieco pod względem wyposażenia technicznego i nie dały się łączyć ze starszą serią. Z powodu tych różnic otrzymały oznaczenie GI/1 i nazwę potoczną "Gisela". Pociągi G w odróżnieniu od innych współczesnych typów małego profilu mają po dwoje drzwi po każdej stronie, nie zaś trzy.
W latach 1993–1995 wyprodukowano kolejne wagony dla małego profilu. Wywodziły się z A3L82, wewnątrz mają szarą okładzinę, a nie jak dotychczas, drewnopodobną. Różnią się nie tylko tym, lecz przede wszystkim napędem – mają silniki na prąd zmienny. Otrzymały nazwę A3L92.
Na podstawie wielkoprofilowego typu H powstały w latach 2000 dwa prototypowe pociągi serii HK, pierwotnie określane jako A4. W przeciwieństwie do wielkiego profilu pociągi nie są całkowicie przechodnie i składają się z dwóch jednostek po cztery wagony. Obecnie jeżdżą tylko te dwa prototypy, lecz do Mistrzostw Świata w 2006 Bombardier ma wyprodukować dalszych 20. Produkcja pierwszych z nich rozpoczęła się w maju 2005.
Obecnie jeżdżą pociągi serii HK, GI/1, A3U i A3L.
Tabor dużej skrajni.
Dla tuneli dużej skrajni, którego wagony mają szerokość 265 cm, a więc znacznie więcej niż te małej skrajni, miasto Berlin jako inwestor linii północ-południe zamówiło we Wrocławiu w fabryce "Linke-Hoffmann" dwa wagony próbne. Zostały dostarczone w 1914 i przetestowane przez firmę "Siemens". Szersze wagony, mieszczące 111 pasażerów, miały umożliwić budowę krótszych peronów, co spowodowało później pewne komplikacje na linii U6 i przedłużenie peronów etapami w latach 50. i 90. XX w.
Także metro budowane przez AEG, obecna linia U8, zamówiło dwa prototypy w kolońskiej fabryce "van der Zypen &amp; Charlier". Zbudowane w 1916, nie zostały nigdy wprowadzone do użytku w metrze. Zostały sprzedane kolei i po przebudowie od 1921 jeździły na linii podmiejskiej.
Ponieważ miasto Berlin, a właściwie budująca nową linię spółka miejska "Nord-Süd-Bahn AG" w momencie otwarcia trasy Hallesches Tor–Stettiner Bahnhof nie posiadała jeszcze odpowiednich wagonów wielkoprofilowych, zdecydowano się przekazać jej eksploatację prywatnemu wówczas towarzystwu obsługującemu linie zbudowane przez Siemensa. Na linii północ-południe jeździły zatem jakiś czas pojazdy małoprofilowe wyposażone w drewniane bale po bokach ("Parapety"), aby zmniejszyć odstęp od peronu.
Dopiero po przezwyciężeniu hiperinflacji można było zamówić wagony wielkoprofilowe. W 1924 zakupiono pierwszych 16 wagonów napędowych i 8 doczepnych. Owalne okna na przedzie wagonu zyskał im przydomek "sów tunelowych". Wagony te miały 13,15 m długości i posiadały troje dwuskrzydłowych drzwi z każdego boku. Oficjalne określenie brzmiało BI.
W latach 1927–1928 zbudowano dalszych 20 wagonów napędowych i 30 doczepnych dla "Nordsüdbahn AG". Ze względu na zmodernizowany napęd nadano im oznaczenie BII. Ostatnie wagony typów BI i BII wycofano w lecie 1969.
Już w 1926 testowano pierwsze wagony typu CI, które miały już 18 m długości. Po dokładnym wypróbowaniu zamówiono serie CII i CIII, zewnętrznie identyczne, lecz posiadające odmienne wyposażenie techniczne. W 1930 doszły wagony CIV, w których po raz pierwszy zastosowano konstrukcję aluminiową pudła. Zaoszczędzono na tym 12% masy własnej. Wagony CIV oraz część serii CII i CIII zostały w 1945 skonfiskowane przez okupujących Berlin Rosjan i wywiezione do Moskwy, gdzie kursowały do roku 1966.
Po II wojnie światowej tabor był już zużyty, a do tego wiele wagonów uległo zniszczeniu, tak że zaszła konieczność budowy nowych. Od 1957 rozpoczęły się w zachodnim Berlinie dostawy serii wagonów typu D o stalowej konstrukcji i przez to dość ciężkich. W 1965 zbudowano typ DL, który pod względem technicznym odpowiadał D, ale w znacznej części zbudowany był z aluminium, przez co zaoszczędzono 26% masy. Tak jak w starszych pociągach zastosowano ławki podłużne wzdłuż ścian bocznych. Ponieważ BVB (przedsiębiorstwo komunikacyjne Wschodniego Berlina) w 1988 potrzebowało na nową linie do Hönow więcej wagonów, zakupiło z Berlina Zachodniego 98 wycofywanych wówczas wagonów D i określało je jako DI. Ostatnie pociągi typu D wycofano na przełomie 2004 i 2005. 27 lutego 2005 odbyła się jazda pożegnalna pociągu tego typu.
W Berlinie Wschodnim po wojnie sytuacja z taborem była znacznie gorsza, niż na zachodzie. Ponieważ dużą część wagonów typu C odtransportowano do ZSRR w ramach reparacji wojennych, brakowało wagonów wielkiego profilu dla linii E. Użyto zatem, tak samo jak w pierwszych latach wielkiego profilu, wagony małoprofilowe z dobudowanymi obustronnie belkami. Pociągi otrzymały oznaczenie AI K.
W 1958 przedsiębiorstwo "VEB Waggonbau Ammendorf" wyprodukowało dwa prototypy nowej serii EI. Zbudowane ze stali wagony miały olbrzymi ciężar i zużywały zbyt wiele energii. Zdecydowano się nie zamawiać wagonów seryjnych. Także projekt udoskonalonego typu EII zostały porzucone z przyczyn politycznych w 1962. Ostatecznie zdecydowano się na przebudowę nadmiarowych wagonów berlińskiej S-Bahn, których nie używano ze względu na bojkot S-Bahnu w zachodniej części miasta. Prace rozpoczęto w lecie 1962. Sześć pociągów zostało do końca 1962 przebudowanych z typu 168 ("Oranienburg") w warsztatach kolejowych w Schöneweide. Ogólnie dostarczono sześć podserii tego oznaczanego jako EIII typu. Dzięki temu pojazdy małoprofilowe mogły powrócić na linie A, gdzie były potrzebne dla obsłużenia zwiększonego ruchu na odcinku Schönhauser Allee – Alexanderplatz. Pociągi typu EIII wycofano już w 1994, gdyż po zjednoczeniu Niemiec uznano je za nieekonomiczne.
W Berlinie Zachodnim po dostarczeniu serii D i DL rozpoczęto w 1973 budowę nowego typu F. Różniły się nieco dłuższym pudłem i poprzecznie ustawionymi siedzeniami w układzie 2+2. Zbudowane były również ze stopów aluminium. W 1974 rozpoczęła się produkcja seryjna. Drugą serię dostarczono od 1976. W 1980 w kolejnej serii (F79) wprowadzono nowoczesne silniki na prąd zmienny, które odtąd stosowano we wszystkich kolejnych seriach dużego profilu. Później zakupiono serie F84 i F87, które miały jednak tylko nieznaczne różnice. Wprowadzone po 1990 wagony, oznaczane jako F90/F92, posiadały także niewielkie zmiany, m.in. inną konstrukcję drzwi.
W międzyczasie typ F był już stosunkowo przestarzały, tak że BVG zdecydowała się na zakup nowszego typu. Nowy pociąg miał być całkowicie przechodni, tj. poszczególne człony są łączone przegubem, ponadto powrócono do ławek wzdłuż ścian bocznych. Typ otrzymał nazwę H. W 1995 wprowadzono pierwsze prototypu (H95). W 1998 i 2000 Adtranz wyprodukował pierwsze wagony seryjne (H97 i H01). We wnętrzu wagonów dominuje biel i żółcień. Poszczególne części pociągu dają się podzielić tylko w warsztacie.
Obecnie na liniach wielkiego profilu kursują już tylko wagony typów F i H.
Stacje obsługowe metra.
Większość pociągów w czasie przerw eksploatacyjnych odstawiana jest na torach odstawczych w tunelach, co jakiś czas zjeżdżają one jednak do stacji obsługowej. W Berlinie są obecnie cztery warsztaty (stacje obsługowe) metra – jeden należący do małego profilu (Grunewald) i trzy do wielkiego profilu (Seestraße, Friedrichsfelde i Britz). Warsztaty dzieli się także na główne (Hw) i eksploatacyjne (Bw). W warsztatach eksploatacyjnych przeprowadza się tylko drobne prace remontowe, np. wymianę szyb lub usuwanie graffiti, w warsztatach głównych natomiast co parę lat wagony przechodzą przeglądy generalne. Ponadto w tych warsztatach istnieje możliwość podniesienia pudeł wagonów z wózków przy pomocy odpowiednich dźwigów.

</doc>
<doc id="190594" url="https://pl.wikipedia.org/wiki?curid=190594" title="Federacja Anarchistyczna">
Federacja Anarchistyczna

Federacja Anarchistyczna (FA) – działająca na terenie Polski federacja grup anarchistycznych istniejąca od 1988 (początkowo jako Międzymiastówka Anarchistyczna).
W łonie Federacji Anarchistycznej działają osoby odwołujące się do różnych nurtów anarchizmu. Federacja Anarchistyczna dąży do „stworzenia samorządnego społeczeństwa, tworzonego na zasadzie dobrowolności”.
Nie posiada ciągłości organizacyjnej z przedwojenną Anarchistyczną Federacją Polski.
Historia FA.
Międzymiastówka Anarchistyczna.
Pod koniec maja 1988 Janusz Waluszko (RSA) oraz Krzysztof Galiński (WiP) wpadli na pomysł utworzenia Międzymiastówki Anarchistycznej (MA), czyli „sieci wymiany pozytywnej”. Opracowali oni odezwę wzywającą do stworzenia MA, w której przekonywali, że chociaż można walczyć z państwem w pojedynkę, lepiej robić to razem z innymi. W manifeście inauguracyjnym Międzymiastówki Anarchistycznej z czerwca 1988 można przeczytać:
Formami integracji ruchu anarchistycznego, proponowanymi przez autorów powyższego manifestu, miały być: wspólne zloty i festiwale; wzajemna pomoc w organizowaniu widowisk teatralnych, teatrzyków lalkowych, koncertów rockowych, wieczorów poezji, kabaretów, recitali, wystaw, prelekcji, demonstracji i manifestacji, dyskusji, procesji, muzeów i seansów filmowych, pokazów, diaporam, happeningów; działalność wydawnicza; tworzenie bibliotek anarchistycznych.
Na przełomie lipca i sierpnia tego roku w nadmorskiej Białogórze odbył się tzw. Hyde Park organizowany przez śląski ruch Wolność i Pokój. Wzięli w nim udział przedstawiciele ruchu anarchistycznego z całej Polski, m.in.: Marek Kurzyniec, Grzegorz Kmita, Janusz Waluszko, Krzysztof Skiba. Pojawili się też członkowie Totartu z Gdańska oraz Waldemar Fydrych, twórca Pomarańczowej Alternatywy. Była to więc dobra okazja, by opowiedzieć ludziom o nowej inicjatywie. We wrześniu liczba współpracujących z MA wyniosła 500 osób. Zachęceni popularnością Międzymiastówki, jej założyciele postanowili zorganizować 30 października 1988 w Gdańsku pierwszy zjazd Międzymiastówki. Przybyło nań około stu anarchistów z Polski oraz uczestnicy ruchu anarchistycznego z Francji i ZSRR. Spotkanie odbywające się w domu jednego z członków RSA zostało przerwane przez milicję, która aresztowała cztery osoby. Pozostali udali się do kościoła św. Mikołaja w Gdańsku, gdzie dokończyli zjazd. Na początku 1989 ukazał się pierwszy (i zarazem ostatni) numer pisma MA „Pet w maśle”, który poprzedził wydawany później „Biuletyn Federacji MA” oraz „Biuletyn Informacyjny Federacji Anarchistycznej”.
W czerwcu 1989 w Dobrzeniu Wielkim odbył się II zjazd Międzymiastówki Anarchistycznej. W trakcie spotkania miano zastanawiać się nad kształtem organizacyjnym ruchu anarchistycznego. Organizatorzy zjazdu zaproponowali stworzenie federacji grup anarchistycznych. Chciano w ten sposób m.in. zapobiec chaosowi informacyjnemu wynikającemu z istnienia wielu różnych grup w ramach ruchu. Organizatorzy proponowali również przyjęcie wspólnej deklaracji ideowej, co ich zdaniem doprowadziłoby do konsolidacji środowiska. Większość zgromadzonych opowiedziała się za przekształceniem MA w bardziej sformalizowaną strukturę. Pojawiły się też głosy sprzeciwu. Przykładowo Zbigniew Sajnóg z Totartu wystosował list do zebranych, w którym proponował, by pozostać przy koncepcji Międzymiastówki jako luźnej sieci kontaktów między anarchistami. Ostatecznie doszło jednak do przekształcenia Międzymiastówki w Federację Międzymiastówki Anarchistycznej. Chociaż wciąż jeszcze dyskutowano nad słusznością stworzenia federacji, w kraju odbywały się w tym czasie różne akcje pod szyldem FMA.
Federacja Anarchistyczna.
W listopadzie 1989 odbył się w Warszawie kolejny zjazd, podczas którego zmieniono nazwę organizacji na „Federacja Anarchistyczna”, która używana jest po dziś dzień. W trakcie spotkania uchwalono też, że wszystkie decyzje, jeśli dotyczą Federacji jako całości, mogą być podejmowane tylko na zjazdach – w przypadku spraw wewnętrznych FA projekt przechodzi większością głosów, a w przypadku spraw „zewnętrznych”, czyli wszystkich inicjatyw skierowanych do ogółu społeczeństwa sygnowanych jako Federacja Anarchistyczna, uznaje się prawo weta.
Celem FA miało być dążenie do „stworzenia anarchistycznego tzn. wolnego i samorządnego społeczeństwa, w którym absolutna wolność (ograniczona tylko naturalną normą nieszkodzenia innym) połączona byłaby z brakiem wyzysku, sprawiedliwością społeczną i samorządową własnością środków produkcji. Ludzie swobodnie tworzyliby różnorodne samorządy, syndykaty, wspólnoty i anarchistyczne komuny tworzące ze sobą federacje na szczeblu regionalnym i krajowym”. Anarchiści potępili konsumpcjonizm, kapitalizm i bolszewicki komunizm. Protestowali przeciwko reprywatyzacji, wyprzedaży majątku narodowego, uwłaszczeniu nomenklatury, postępującemu rozwarstwieniu społecznemu, poddaniu Polski dyktatowi Międzynarodowego Funduszu Walutowego. Skrytykowali również poczynania rządu Tadeusza Mazowieckiego, uważając je za zdradę ideałów „Solidarności”, wyrażonych w anarchosyndykalistycznym – ich zdaniem – programie „Samorządnej Rzeczypospolitej”.
Struktura FA.
Federacja Anarchistyczna złożona jest z sekcji. „Sekcja FA to samorządna grupa ludzi, którzy zadeklarowali chęć wstąpienia do FA, stanowiąca jednostkę organizacyjną, podejmująca uchwały wewnątrz grupy, przyjęta na zjeździe FA do Federacji Anarchistycznej”. Grupa, która chciałaby przystąpić do FA, zgłasza taką chęć na najbliższym zjeździe. Każdej sekcji przysługuje prawo do jednego głosu. Decyzja o przyjęciu grupy może zostać podjęta tylko na zjeździe FA w drodze konsensusu z prawem weta. Każda grupa może na własne życzenie wystąpić z FA. Grupa może zostać też wykluczona z Federacji na wniosek jednej z sekcji na zjeździe FA – decyzja w tej sprawie podejmowana jest w drodze konsensusu z prawem weta.
Działa także Biuro Informacyjne Federacji Anarchistycznej. Za jego pośrednictwem, w okresie między zjazdami, podejmowane są decyzje dotyczące bieżących spraw zewnętrznych. Biuro koordynuje przepływ informacji między sekcjami, działa jako łącznik między sekcjami, aktualizuje listę kontaktową wszystkich sekcji, przyjmuje uchwały.
Grupy wchodzące w skład Federacji cieszą się dużą autonomią. Sekcje muszą jednak zgadzać się z założeniami ideowymi Federacji, która „zrzesza osoby, których celem jest obalenie hierarchicznego porządku społecznego, zaprzeczającego idei wolności i demokracji”, i która dąży do „stworzenia samorządnego społeczeństwa, tworzonego na zasadzie dobrowolności”. Na konkretnej sekcji spoczywa obowiązek organizacji zjazdu FA, a wszystkie grupy należące do Federacji są zobowiązane brać w nim udział. Podmioty zobowiązujące się do wykonania zadań na rzecz Federacji muszą podczas najbliższego zjazdu przedstawić sprawozdanie ze swoich prac związanych z wykonaniem tych zadań. Jeśli nie mogą uczestniczyć w kolejnym zjeździe, zobowiązane są do przedstawienia sprawozdania pisemnego.
Sekcje.
Na przełomie XX i XXI wieku do FA należało kilkanaście sekcji z całego kraju, m.in. z Gdańska, Krakowa, Warszawy, Poznania, Wrocławia, Kielc, Łodzi, Lublina, Sochaczewa, Słupska i Koszalina. W latach 1989-1998 w Federacji Anarchistycznej działała także, bliska libertarianizmowi, katowicka grupa „An Arche”.
Obecnie Federacja Anarchistyczna składa się z następujących sekcji:
oraz "kontaktów" (mniejszych grup, mających docelowo stać się sekcjami):
Obecnie Federacja Anarchistyczna nie działa w Warszawie, odkąd tamtejsza sekcja ogłosiła, że odchodzi z Federacji w październiku 2021.
Zjazdy.
Zjazdy są ważnym elementem funkcjonowania Federacji Anarchistycznej i ,najistotniejszym przejawem działalności struktur anarchistycznych na forum ogólnokrajowym”. Zjazdy zazwyczaj kończyły się wydaniem rezolucji. Podczas obrad VIII zjazdu FA, który odbył się w czerwcu 1992 w Warszawie, uchwalona została deklaracja ideowa Federacji Anarchistycznej o nazwie „Płaszczyzna Większościowa”; Do tej pory (listopad 2010) odbyło się trzydzieści siedem zjazdów:
Działalność FA.
Można wyodrębnić dwa rodzaje działalności anarchistów:
Anarchiści są zainteresowani zarówno sprawami wewnątrzkrajowymi (organizują akcje antypaństwowe, antyrządowe, proekologiczne, antyfaszystowskie, antywojskowe i na rzecz pracowników) jak i międzynarodowymi (protestują przeciwko działaniom poszczególnych państw i organizacji międzynarodowych, krytykują globalizację). Należy zwrócić w tym miejscu uwagę, że główne dziedziny anarchistycznej aktywności na przestrzeni wieku niewiele się zmieniły. Od zawsze w działalności anarchistów szczególne znaczenie miały np.: agitacja antywyborcza, antymilitaryzm i pacyfizm, komunalizm (próba życia we wspólnocie), aktywność na rzecz „wolnej edukacji”.
Podobnie jak za czasów Pierre-Joseph Proudhona, Michaiła Bakunina i Piotra Kropotkina współcześni anarchiści również prowadzą akcje antyparlamentarne i bojkotują wybory. Najczęściej przybiera to formę wieców, akcji plakatowych i ulotkowych. Na plakatach i ulotkach antywyborczych znaleźć można było hasła takiej treści: „Rodacy! A teraz mamy was w dupie! Z pozdrowieniami od nowo wybranych posłów i senatorów RP”, „Gdyby wybory coś zmieniały, już dawno byłyby nielegalne. Nie głosuj! Swój głos zachowaj dla siebie”, „Demokracja bezpośrednia – TAK! Demokracja przedstawicielska – NIE!”, „Nie głosuj na nikogo! Włącz swój mózg i nie pozwól by system myślał za Ciebie!”, „Każda władza opiera się na Twojej bierności i strachu. Nie głosuj na nikogo !! !”. Wraz z upowszechnieniem dostępu do Internetu anarchiści zaczęli prowadzić antywyborczą propagandę również za jego pośrednictwem. Wyrazem tego jest chociażby strona założona przez członków Federacji Anarchistycznej, gdzie czytamy m.in.: „Całą prawdę o głosowaniu da się streścić w jednym zdaniu: głosując, oddajesz innym władzę nad samym sobą. Wybierając jednego bądź wielu panów, niezależnie czy na krótko czy na długo, rezygnujesz z własnej wolności”.
Anarchiści z FA brali udział w demonstracjach pierwszomajowych, organizowali akcje antypodatkowe. Na początku lat dziewięćdziesiątych w kilku miastach Polski protestowali przeciwko wprowadzeniu religii do szkół, przed Sejmem prowadzili zaś akcje przeciwko uchwaleniu ustawy antyaborcyjnej. W ostatnich latach działacze FA, w ramach kampanii „Mieszkanie Prawem NIE Towarem”, występują w obronie lokatorów, uczestnicząc np. w blokadach eksmisji.
Anarchiści protestują nie tylko przeciwko nadużyciom władz na szczeblu krajowym, ale też lokalnym. Przykładowo krakowscy aktywiści organizowali w latach 1993-2002 (oprócz roku 1994) tzw. „Akcję Bankiet”, będącą wyrazem sprzeciwu wobec władz miasta, które – zdaniem anarchistów – pod pozorem pomocy najuboższym bawią się na balu karnawałowym na koszt podatników: „Precz z balem obłudy! 25 stycznia 1997 roku będziemy świadkami kolejnego balu charytatywnego Prezydenta Miasta Krakowa z udziałem licznych biznesmenów, polityków, bankierów i innych przedstawicieli »wyższych sfer«. Uczestnicy tej napuszonej imprezy będą pozowali na wielkich przyjaciół ludu. W rzeczywistości są to ludzie, którzy żyją z przymusowych podatków, oszukiwania pracowników, korupcji i podporządkowywania wszystkiego i wszystkich swoim prywatnym interesom. Jałmużna podarowana przez bogatych snobów nie zrekompensuje strat, jakie poniosło społeczeństwo w wyniku ich działalności”.
Anarchiści organizują akcje wymierzone w korporacje (np. pikiety przed lokalami restauracji McDonald’s) i rządy innych państw (np. Stanów Zjednoczonych w związku z interwencją wojskową w Afganistanie i Iraku, a także Rosji, która od końca 1994 toczy wojnę w Czeczenii). Federacja Anarchistyczna protestowała też przeciwko szczytom grupy G8 (np. w Genui), Europejskiemu Forum Ekonomicznemu w Warszawie, NATO, instalacji w Polsce tzw. tarczy antyrakietowej, szczytowi klimatycznemu Organizacji Narodów Zjednoczonych w Poznaniu w 2008. Anarchiści z FA uczestniczą także w akcjach o nazwie „Jedzenie Zamiast Bomb”.
Antyfaszyzm.
Członkowie Federacji Anarchistycznej uczestniczą w ruchu antyfaszystowskim. W jego ramach organizują m.in. demonstracje i kontrdemonstracje. Na początku lat dziewięćdziesiątych XX wieku Federacja współtworzyła Radykalną Akcję Antyfaszystowską (RAAF), która miała być porozumieniem osób chcących skutecznie bronić się przed atakami osób określanych mianem faszystów. Anarchiści zwracali jednak uwagę, że działalność grup antyfaszystowskich nie rozwiąże problemów, które są przyczyną popularności haseł rasistowskich i nacjonalistycznych. Marek Kurzyniec, członek FA Kraków, argumentował, że: „dezorientacja, brak rewolucyjnej alternatywy i kryzys społeczny – to podglebie narodzin zachowań »parafaszystowskich«. To jest przyczyna zła. Skini i »reżimowa retoryka«, to tylko efekt tych zjawisk. Chcąc być skutecznym trzeba bić się u źródła, czyli walczyć o poparcie i świadomość tych środowisk, bez których ideologia faszystowska nigdy by się nie rozwinęła. Radykalne, klasowe związki zawodowe, bez balastu skostniałych struktur związkowych, oto jedyny skuteczny środek walki z recydywą nazizmu”.
Squatting.
Kolejnym istotnym przejawem aktywności środowiska anarchistycznego jest tzw. squatting (od ang. squat – usiąść, przycupnąć, kucać, mieszkać na dziko), czyli zajmowanie opuszczonych budynków i adaptowanie ich na mieszkania, centra kultury, biblioteki itd. Na uwagę zasługuje poznański squat Rozbrat, który istnieje od 1994, a od 1997 jest siedzibą poznańskiej sekcji Federacji Anarchistycznej. Działa w nim biblioteka anarchistyczna, odbywają się spotkania FA oraz liczne wydarzenia kulturalne.
Działalność wydawnicza.
Środowisko anarchistyczne prowadzi również działalność wydawniczą. W latach dziewięćdziesiątych pojawiły się takie czasopisma jak: „Lokomotywa Bez Nóg”, „Anarcholl”, „Rebeliant Poranny”, „Rewolta”, „Fraternite”, „Lagazeta”. Istotne znaczenie miały: „Mać Pariadka” (ukazywała się do 2005), „Gazeta An Arche” (ukazywała się do 2000, mniej więcej raz na miesiąc, rozsyłana była pocztą bezpośrednio do odbiorców w całej Polsce), „Inny Świat” (ukazuje się do dzisiaj). W latach 1999-2004 wydawana była gazeta „A-tak”, która została wznowiona w 2015
Zarówno „Inny Świat” jak i „Przegląd Anarchistyczny” wydawane są przez anarchistyczną Oficynę Wydawniczą Bractwa „Trojka”, która związana jest z poznańską sekcją Federacji Anarchistycznej i squatem Rozbrat. Historia Oficyny Bractwa „Trojka” sięga 1994, która powstała by popularyzować myśl anarchistyczną. „Trojka” wydawała początkowo niewielkie broszury, natomiast obecnie prowadzi dystrybucję publikacji własnych oraz innych wydawnictw. Wśród publikacji „Trojki” znajdują się zarówno dzieła klasyków anarchizmu jak i książki napisane przez współczesnych autorów.

</doc>
<doc id="190596" url="https://pl.wikipedia.org/wiki?curid=190596" title="Święto dziękczynienia">
Święto dziękczynienia



</doc>
<doc id="190598" url="https://pl.wikipedia.org/wiki?curid=190598" title="Ernest Chausson">
Ernest Chausson

Ernest Amédée Chausson (ur. 20 stycznia 1855 w Paryżu, zm. 10 czerwca 1899 w Limay) – francuski kompozytor.
Życiorys.
Syn zamożnego przedsiębiorcy, wychowywał się w gronie ówczesnej elity kulturalnej, dzięki czemu zainteresował się muzyką, a także malarstwem i literaturą. W 1876 roku ukończył studia prawnicze, nigdy jednak nie pracował w zawodzie. W latach 1879–1881 uczęszczał do Konserwatorium Paryskiego, gdzie studiował u Jules’a Masseneta. Jednocześnie pobierał prywatnie lekcje u Césara Francka. W 1881 roku bezskutecznie ubiegał się o Prix de Rome.
W latach 1879–1882 odbył czterokrotnie podróż do Monachium i Bayreuth, gdzie spotykał się z Richardem Wagnerem. W 1883 roku zawarł związek małżeński, od tej pory dzięki wysokiemu statusowi majątkowemu poświęcając się wyłącznie życiu rodzinnemu i pracy twórczej. Aktywnie uczestniczył w życiu kulturalnym, wiele podróżując po Europie i biorąc udział w spotkaniach paryskiego salonu artystycznego. Promował młodych twórców, m.in. Claude’a Debussy’ego. W 1886 roku został sekretarzem Société Nationale de Musique. Zmarł na skutek nieszczęśliwego wypadku rowerowego podczas letnich wakacji – zjeżdżając z górki w drodze na stację kolejową, gdzie miał spotkać się z przyjaciółmi, wpadł na mur i poniósł śmierć na miejscu.
Twórczość.
Do najważniejszych kompozycji Chaussona należą:
Ponadto był autorem utworów chóralnych, motetów, pieśni, utworów fortepianowych. Poematy symfoniczne Chaussona stanowią kontynuację stylu Césara Francka, zaś pieśni oraz "Poème" na skrzypce i orkiestrę (1896) stanowią zapowiedź impresjonizmu w muzyce.

</doc>
<doc id="190601" url="https://pl.wikipedia.org/wiki?curid=190601" title="Atkinson Rowan">
Atkinson Rowan



</doc>
<doc id="190602" url="https://pl.wikipedia.org/wiki?curid=190602" title="Ninjutsu">
Ninjutsu

 – sztuka walki, maskowania się, strategii oraz niekonwencjonalnych działań zbrojnych oraz walki partyzanckiej, praktykowana przez "shinobi" (poza Japonią powszechnie znanych jako "ninja"). Obecnie na świecie występuje kilka rodzajów nowoczesnego ninjutsu, jednak nie każdy z nich wykazuje związek z prawdziwą praktyką ninjutsu w Japonii. Uważa się, że ninjutsu łączy się wyłącznie ze skrytością i działaniem z ukrycia. Jednakże osoby ćwiczące ninjutsu wykorzystują tę technikę także do samodoskonalenia.
Nazwa.
Główny znak – "nin" (忍) – jest złożony z dwóch znaków: górny znak – "ha" (刃) – znaczy "kraniec miecza", a dolny znak – "kokoro" (心) – oznacza "serce" lub "duszę". Sam znak 刀 oznacza "miecz", "ostrze"; znak 刃 daje "kraniec miecza". Razem oznaczają "skrytość", "sekretność", "wytrzymałość", "wytrwałość" i "cierpliwośc". "Jutsu" (術) oznacza "sztukę" lub "technikę". "Pō" (法) przedstawia "wiedzę", "zasadę", "prawo". Kiedy występuje w złożeniu sinojapońskim ze znakiem "nin", odnosi się do sztuk ninja.
Historia.
Ninjutsu zostało stworzone przez grupę ludzi, głównie z prowincji Iga oraz miasta Kōka, w prefekturze Shiga w Japonii. Przez całe swoje istnienie "shinobi" używający ninjutsu byli postrzegani jako zabójcy, zwiadowcy i szpiedzy. Ninjutsu widziane było głównie przez pryzmat działania w ukryciu i używania podstępów. W powszechnym wyobrażeniu "shinobi" łączeni byli z działalnością postrzeganą dzisiaj jako przestępcza.
W czasie swojego działania, wiele różnych szkół ("ryū") wypracowało własne odmiany ninjutsu.
Przykładem powstania takiej "ryū" może być "Togakure-ryū". Ta "ryū" powstała po tym, jak pokonany samurajski wojownik Daisuke Togakure uciekł do regionu Iga. Poznał on mnicha-wojownika Kaina Doshi, który wskazał mu nowy sposób postrzegania życia oraz techniki ninjutsu.
Ninjutsu powstało jako zbiór fundamentalnych metod przetrwania, przydatnych w niebezpiecznych regionach feudalnej Japonii. "Shinobi" używali swoich umiejętności, aby zwiększyć swoje szanse na przetrwanie w groźnych czasach politycznego zamętu. Ninjutsu zawierało w sobie także metody zbierania informacji i techniki pozostawania niewykrytym oraz mylenia tropów. Może także wykazywać elementy sztuki maskowania, uciekania, ukrywania się, łucznictwa, medycyny, wiedzy o ładunkach wybuchowych i trucicielstwa.
Umiejętności szpiegostwa i skrytobójstwa były bardzo przydatne dla walczących ze sobą frakcji średniowiecznej Japonii. Ponieważ umiejętności te były powszechnie uznawane za niehonorowe, japońscy wojownicy zatrudniali ludzi, którzy żyli poza japońskim systemem klasowym. Osoby takie były zwane dosłownie "nieludźmi" (非人, "hinin"). W końcu ninjutsu zaczęto kojarzyć wyłącznie ze szpiegostwem, a ludzie, którzy się tym zajmowali, zwani byli "shinobi-no-mono".
Szkoły.
Niektóre tradycyjne sztuki walki, takie jak Tenshin Shōden Katori Shintō-ryū, wykazują się cechami ninjutsu; nie są to jednak szkoły ninjutsu. Współcześnie istnieje wiele szkół ninjutsu, a niektóre z nich podają, jakoby pochodziły od pierwszych japońskich szkół; jest to jednak temat ciągłych sporów badaczy.

</doc>
<doc id="190603" url="https://pl.wikipedia.org/wiki?curid=190603" title="Rzezawa (gmina)">
Rzezawa (gmina)

Rzezawa – gmina wiejska w województwie małopolskim, w powiecie bocheńskim. W latach 1975–1998 gmina należała do województwa tarnowskiego. Jej siedzibą jest Rzezawa, położona w południowej części gminy.
Według danych z 31 grudnia 2017 roku gminę zamieszkiwało 11 239 osób.
Demografia.
Dane z 30 czerwca 2004:
Geografia.
Gmina położona jest w Wojnickim członie Przedgórza Bocheńskiego. Pod względem geologicznym jest to sfałdowany, solonośny miocen, spiętrzony do wysokości 260–300 m n.p.m.
Klimat.
Występują tu dwa typy klimatu: podgórskich nizin i kotlin oraz podgórski. Średnia roczna temperatura wynosi 8–9 stopni Celsjusza, a sumy opadów wynoszą 700–750 mm. Przeważają wiatry z kierunków zachodnich.
Podział administracyjny.
W skład gminy wchodzą następujące sołectwa:
Struktura powierzchni.
Według danych z roku 2002 gmina Rzezawa ma obszar 85,48 km², w tym:
Ochrona przyrody.
Na terenie gminy występują dwa chronione obszary:
Gmina stanowi 13,54% powierzchni powiatu.
Historia.
Najstarszą wsią gminy są Okulice, o których pierwsze wzmianki pojawiają się już w XI w. W połowie XIV w. pojawiły się dobra krzeczowskie (Krzeczów, Borek, Jodłówka, Ostrów Królewski i Rzezawa). Najmłodszymi wsiami są powstałe w I połowie XV w. Bratucice, Buczków i Dąbrówka.
Przed 1282 rokiem klasztor Benedyktynek ze Staniątek posiadał Łazy i Gorzków. Zdecydowana większość wsi była królewszczyzną, a dobra szlacheckie stanowiły znikomy procent.
Po I rozbiorze obszar ten dostał się pod panowanie Austrii. Dobra krzeczowskie zaliczane były wtedy do dóbr stołowych dworu królewskiego, a zarządcą był wówczas Ignacy Dydyński. Po rozbiorze starosta utracił swoje dobra.
W 1835 Edward Homolacs zakupił: Borek, Buczków, Dębinę, Dąbrówkę i Ostrów Królewski. Resztę klucza krzeczowskiego (Jodłówkę, Krzeczów oraz Rzezawę) nabył podczas aukcji w 1840 Henryk Leopold Bondy. Bratucice i Okulice znajdowały się pod bezpośrednią administracją austriacką z siedzibą w Niepołomicach.
Po odzyskaniu niepodległości teren dzisiejszej gminy znajdował się w powiecie bocheńskim, w województwie krakowskim. Po reformie administracyjnej gmina weszła w obręb województwa tarnowskiego i objęła swym zasięgiem 8 wsi:
W roku 1976 zlikwidowano gminę Bogucice i przyłączono do Rzezawy 5 wsi: Buczków, Bratucice, Dąbrówkę, Dębinę i Okulice. W 1985 wyłączono sołectwa: Brzeźnica i Gorzków i włączono je do gminy Bochnia. W takim składzie administracyjnym gmina Rzezawa funkcjonuje do dziś.
Oświata i kultura.
W gminie istnieje 7 świetlic. Ponadto przy świetlicy w Rzezawie znajduje się Gminna Biblioteka Publiczna, która posiada 3 filie (Buczków, Bratucice, Krzeczów).
W Okulicach działa orkiestra dęta.
Sport.
Dominującą dyscypliną jest piłka nożna. Poza tym popularnością cieszą się również szachy i tenis stołowy. W gminie działa 6 klubów sportowych:

</doc>
<doc id="190617" url="https://pl.wikipedia.org/wiki?curid=190617" title="Chechło (dopływ Wisły)">
Chechło (dopływ Wisły)

Chechło – rzeka, lewy dopływ Wisły o długości 26 km, przebiegający w przeważającej części przez obszar powiatu chrzanowskiego, na pograniczu Wyżyny Krakowsko-Częstochowskiej i Wyżyny Śląskiej. Rzeczka wymieniona jest w dokumencie historycznym, rzekomo z 1228 roku, który przez część historyków uznany jest za fałszerstwo z XIV wieku, a stanowił podstawę do twierdzenia, że kasztelania chrzanowska należała w latach 1177/1179 do 1273 do Śląska.
Rzeka Chechło przebiega przez obszar gmin: Krzeszowice, Trzebinia, Chrzanów, a dalej aż do ujścia do Wisły stanowi granicę między gminami Libiąż i Babice.
Chechło bierze swój początek ze stawów, mokradeł i torfowisk Puszczy Dulowskiej, położonej na terenie Niecki Dulowsko-Chrzanowskiej, na wysokości 230–300 m n.p.m. Mniej więcej w połowie długości rzeki zlokalizowane jest Jezioro Chechelskie, będące założonym w latach 60. zbiornikiem zaporowym o powierzchni 54 ha i długości ok. 1,5 km. Głównymi dopływami są potoki Luszowianka (Luszówka), Młoszówka i ciek Ropa. Górny odcinek rzeki jest interesujący przyrodniczo. Chechło uchodzi do Wisły w okolicach Mętkowa.
Przyroda.
Rzeka przepływa głównie przez bory sosnowe, miejscami przez bór bagienny. W bezpośrednim sąsiedztwie koryta rosną olsy, a miejscami las łęgowy. Świat zwierzęcy rzeki i jej bezpośredniego sąsiedztwa reprezentują między innymi: rak szlachetny, minóg strumieniowy, płoć, okoń, szczupak, brodziec samotny, zimorodek, żuraw, bóbr europejski i wydra.

</doc>
<doc id="190624" url="https://pl.wikipedia.org/wiki?curid=190624" title="Chechło">
Chechło



</doc>
<doc id="190625" url="https://pl.wikipedia.org/wiki?curid=190625" title="Mistrzostwa Świata w Piłce Nożnej Plażowej 2005">
Mistrzostwa Świata w Piłce Nożnej Plażowej 2005

XI Mistrzostwa Świata w Piłce Nożnej Plażowej:
Faza grupowa.
Objaśnienia
Lp. - miejsce
M - mecze
Z - zwycięstwa
P - porażki,
Bramki - zdobyte i stracone bramki
Pkt. - punkty
Faza pucharowa.
Finał.
Mistrzostwo Świata w piłce nożnej plażowej:
 FRANCJA (1. tytuł)

</doc>
<doc id="190629" url="https://pl.wikipedia.org/wiki?curid=190629" title="Maurus Witzel">
Maurus Witzel

Maurus Witzel OFM (ur. 2 kwietnia 1882 w Soisdorf, zm. 23 stycznia 1968) – biblista katolicki, sumerolog, językoznawca, franciszkanin. W roku 1900 wstąpił do braci mniejszych. 25 lipca 1907 został wyświęcony na kapłana.
Życiorys.
W latach 1928–1931 wykładał języki semickie we Franciszkańskim Studium Biblijnym w Jerozolimie. W roku 1929 pełnił funkcję prefekta studiów tej uczelni. Po wyjeździe z Jerozolimy na stałe związał się z Rzymem. Jest uważany za jednego z pionierów sumerologii. Pozostawił po sobie ogromną ilość artykułów i opracowań dotyczących języków semickich.

</doc>
<doc id="190632" url="https://pl.wikipedia.org/wiki?curid=190632" title="Latoszyn">
Latoszyn

Latoszyn – wieś uzdrowiskowa w Polsce położona w województwie podkarpackim, w powiecie dębickim, w gminie Dębica. 
Jest miejscowością położoną na pograniczu dwóch jednostek fizyko-geograficznych: Kotliny Sandomierskiej i Pogórza Karpackiego. Geologicznie Latoszyn leży na granicy dwóch jednostek tektonicznych Zapadliska Przedkarpackiego oraz Karpat Zewnętrznych. Przez miejscowość Latoszyn przepływa potok Ostra. Jest to prawobrzeżny dopływ Wisłoki, którego źródła znajdują się w lasach Głobikowej. Podstawowy układ drogowy w Latoszynie stanowi droga krajowa krajowa nr 94 – zaliczana do szlaku międzynarodowego. Drugim najważniejszym ciągiem komunikacyjnym w Latoszynie jest droga powiatowa nr 1301 "Dębica – Latoszyn – Braciejowa". 
W latach 1954–1972 wieś należała i była siedzibą władz gromady Latoszyn. W latach 1975–1998 administracyjnie należała do województwa tarnowskiego.
Uzdrowisko.
Na mocy rozporządzenia Rady Ministrów z dnia 27 października 2022 sołectwu Latoszyn oraz sołectwu Podgrodzie został nadany status uzdrowiska, które otrzymało nazwę „Uzdrowisko Latoszyn”.
Historia.
Nazwę miejscowości w zlatynizowanej staropolskiej formie "Lathoschyn" wymienia w latach (1470–1480) Jan Długosz w księdze "Liber beneficiorum dioecesis Cracoviensis" Długosz wymienia również właściciela miejscowości Mikołaja Latoszyckiego.
Naturalne źródła mineralne były znane od bardzo dawna. Pisali o nich m.in. XVI-wieczny poeta Henryk Leciejewski czy też Ewaryst Andrzej Kuropatnicki w wydanej w 1786 książce o Galicji. W połowie XIX wieku powstał przy źródłach, zniszczony podczas I wojny światowej, zakład zdrojowo-kąpielowy.
W 1932 za sprawą Wacława Krawczyka z Dębicy powstał nowy zakład leczniczy, a później kilka pensjonatów. Był to początek uzdrowiska, cieszącego się dużą popularnością. Leczono tu przede wszystkim choroby reumatyczne poprzez kąpiele siarczane i okłady borowinowe.
Kres uzdrowiska nastąpił w latach 1944–1945, w wyniku działań wojennych łazienki zostały zniszczone a źródła zasypane. Po wojnie wykonano nowe odwierty. Badania wykazały, iż latoszyńskie zdroje są wartościowe pod względem zawartości składników mineralnych. W 1990 tutejsze wody zostały oficjalnie uznane za lecznicze. W 2012 sołectwu Latoszyn i sołectwu Podgrodzie został nadany status obszaru ochrony uzdrowiskowej ("Obszar Ochrony Uzdrowiskowej Latoszyn"). W 2018 wznowiono tutaj lecznictwo i eksploatację wód mineralnych.
Znane osoby.
15 stycznia 1880 w Latoszynie urodził się Alfred Spett, pułkownik saperów Wojska Polskiego.

</doc>
<doc id="190633" url="https://pl.wikipedia.org/wiki?curid=190633" title="Uścimów (gmina)">
Uścimów (gmina)

Uścimów – gmina wiejska w województwie lubelskim, w powiecie lubartowskim. W latach 1975–1998 gmina położona była w województwie lubelskim.
Siedzibą gminy jest Stary Uścimów. Nazwa siedziby „Stary Uścimów” obowiązuje oficjalnie dopiero od 1 stycznia 2012. Do końca 2011 roku nazwa brzmiała „Uścimów”, mimo że nie było takiej miejscowości (de facto chodziło o Stary Uścimów);
Według danych z 30 czerwca 2004 gminę zamieszkiwało 3379 osób. Natomiast według danych z 31 grudnia 2017 roku gminę zamieszkiwało 3256 osób.
Jest ona gminą o charakterze rolniczo-turystycznym. W gospodarce rolnej dominują gospodarstwa o śr. powierzchni 9,3 ha. Zajmują się one głównie produkcją zboża i ziemniaków. Na terenie gminy znajduje się 10 jezior oraz stawy hodowlane o powierzchni 247 ha. Duże walory turystyczne (wędkarstwo, kąpieliska, turystyka rowerowa).
Struktura powierzchni.
Według danych z roku 2002 gmina Uścimów ma obszar 108,61 km², w tym:
Gmina stanowi 8,42% powierzchni powiatu.
Demografia.
Dane z 30 czerwca 2004:
Sołectwa.
Drozdówka, Głębokie, Krasne, Maśluchy, Nowa Jedlanka, Nowy Uścimów, Ochoża, Orzechów-Kolonia, Rudka Starościańska, Stara Jedlanka, Stary Uścimów.
Sąsiednie gminy.
Dębowa Kłoda, Ludwin, Ostrów Lubelski, Parczew, Sosnowica

</doc>
<doc id="190634" url="https://pl.wikipedia.org/wiki?curid=190634" title="Trzecia rewolucja">
Trzecia rewolucja



</doc>
<doc id="190636" url="https://pl.wikipedia.org/wiki?curid=190636" title="Mazovia 1016">
Mazovia 1016

Mazovia 1016 – komputer osobisty produkowany w Polsce przez spółkę Mikrokomputery od roku 1986. Jest to klon komputera typu IBM PC. Powstał przy możliwie dużym wykorzystaniu elementów produkowanych w RWPG. Wykorzystywał kodowanie Mazovia.
Dokumentację Mazovii opracowano w Instytucie Maszyn Matematycznych w Warszawie. Głównym konstruktorem był mgr inż. Janusz Popko (ur. 1944, zm. 30 lipca 2021). Popko był również głównym konstruktorem systemu MERA 300 wspólnie z dr. inż. W. Romaniukiem oraz Systemu Minikomputerów SM3 (klon PDP 11). Systemy MERA 300 i SM3 były też produkowane w Zakładach ERA przy ul. Łopuszańskiej 117/123 w Warszawie (ostatnia nazwa firmy to Fabryka Mierników i Komputerów „ERA”). Producent miał według założeń wyprodukować 300 sztuk Mazovii w pierwszym roku produkcji, zaś w kolejnym – 3000. Docelowo produkcja miała osiągać wolumen kilkudziesięciu tysięcy komputerów rocznie, lecz do masowej produkcji nigdy nie doszło.
Komputer pojawił się w filmie "Pan Kleks w kosmosie" jako wyposażenie „szkoły przyszłości”.

</doc>
<doc id="190637" url="https://pl.wikipedia.org/wiki?curid=190637" title="Mirror">
Mirror

Mirror – kopia strony internetowej lub innych zasobów (np. bazy danych lub plików udostępnianych przez FTP). 
Zastosowania.
Kopia lustrzana tworzona jest najczęściej po to, aby umożliwić szerszy dostęp do pewnej informacji. Jeśli dotyczy ona całego serwera to nazywany jest on serwerem lustrzanym; głównym celem takich serwerów jest odciążenie serwerów właściwych. Jeśli na jakimś serwerze pojawi się duży plik, który wiele osób będzie chciało ściągnąć, umieszczenie go na kilku serwerach lustrzanych sprawi, że transfer rozłoży się na wszystkie serwery i żaden z nich nie zostanie nadmiernie obciążony. 
Serwery lustrzane mogą też być narzędziem w walce z cenzurą. Kiedy w 2002 roku władze ChRL zablokowały dostęp do wyszukiwarki Google, powstał jej lustrzany odpowiednik o nazwie elgooG. Mogą również być wykorzystywane jako swego rodzaju kopia bezpieczeństwa. Innym ich zastosowaniem jest pozycjonowanie strony w wyszukiwarkach, tzw. PageRank.

</doc>
<doc id="190638" url="https://pl.wikipedia.org/wiki?curid=190638" title="Ostrówek (gmina w województwie lubelskim)">
Ostrówek (gmina w województwie lubelskim)

Ostrówek (1877–1948 "gmina Luszawa", 1948–54 "gmina Leszkowice") – gmina wiejska w województwie lubelskim, w powiecie lubartowskim. W latach 1975–1998 gmina położona była w województwie lubelskim. Gmina położona jest 45 km na północ od Lublina.
Gmina ma charakter rolniczy (75,5% powierzchni zajmują użytki rolne), a połowa mieszkańców utrzymuje się z rolnictwa. Dominują małe gospodarstwa rolne do 10 ha powierzchni, zajmujące się uprawą ziemniaków i żyta. Funkcjonuje niewiele podmiotów gospodarczych. Spośród 94 aż 59 działa w usługach. Handlem zajmuje się 30. Na terenie tej gminy występują również stawy hodowlane.
Siedziba gminy to Ostrówek-Kolonia.
Według danych z 30 czerwca 2004 gminę zamieszkiwało 4156 osób. Natomiast według danych z 31 grudnia 2017 roku gminę zamieszkiwało 3913 osób.
Historia.
Za Królestwa Polskiego gmina Ostrówek należała do powiatu lubartowskiego w guberni lubelskiej. Brak informacji o dacie zniesienia gminy, lecz w wykazie z 1884 roku jednostka figuruje już pod nazwą "gmina Luszawa". W latach 1948–54 nazwa gminy brzmiała "gmina Leszkowice". Gminę Ostrówek reaktywowano dopiero w 1973 roku.
Struktura powierzchni.
Według danych z roku 2002 gmina Ostrówek ma obszar 89,99 km², w tym:
Gmina stanowi 6,97% powierzchni powiatu.
Demografia.
Dane z 30 czerwca 2004:
Sołectwa.
Antoniówka, Babczyzna, Cegielnia, Dębica, Dębica-Kolonia, Jeleń, Kamienowola, Leszkowice, Luszawa, Ostrówek, Ostrówek-Kolonia, Tarkawica, Zawada, Żurawiniec, Żurawiniec-Kolonia.
Sąsiednie gminy.
Czemierniki, Firlej, Kock, Lubartów, Niedźwiada, Siemień

</doc>
<doc id="190644" url="https://pl.wikipedia.org/wiki?curid=190644" title="Zakład zdrojowy w Brzozowie">
Zakład zdrojowy w Brzozowie

Zakład zdrojowy, leczniczy w Brzozowie (spotykana także nazwa "Brzozów-Zdrój") – nieistniejący zakład zdrojowy (czasami określany uzdrowiskiem) w województwie podkarpackim, w powiecie brzozowskim, w gminie Brzozów, położony ok. 3 km na zachód od centrum Brzozowa.
Historia.
Na początku XX w. podczas poszukiwań ropy naftowej, w odwiercie o głębokości 300 m natrafiono na wodę. Po dokładnym jej zbadaniu okazało się, iż jest to solanka żelazista, jodowo-bromowa, alkaliczna o dużych właściwościach leczniczych. W latach 1926–1928 dzięki staraniu biskupa przemyskiego (w rękach którego znajdowały się te tereny), Anatola Nowaka, powstał zakład leczniczy, co wiązało się z początkiem cieszącego się zresztą dużym powodzeniem, dosyć nowoczesnego jak na owe czasy uzdrowiska. Specjalizowano się w nim w leczeniu reumatyzmu, krzywicy, miażdżycy i niewydolności nerek. Zakład posiadał okazały piętrowy drewniany dom zdrojowy z 40 pokojami i kaplicą. W odległości 300 m zbudowano drewniana willę nazwaną, od imienia fundatora, "Anatolówka". Ponadto wybudowano osobne łazienki, dwa baseny, kort tenisowy, budynki gospodarcze oraz urządzenia do odparowywania wody mineralnej. 
W 1942 roku w pobliżu zakładu zdrojowego gestapo wymordowało całą brzozowską społeczność żydowską - 1400 osób. W 1990 r. stanął pomnik upamiętniający to zdarzenie. Znajduje się tu również XIX-wieczny cmentarz żydowski, na którym przetrwało kilkadziesiąt macew. W latach 1940-1946 w budynkach zniszczonego zakładu zdrojowego mieściło się Seminarium Duchowne Diecezji Przemyskiej. Po II wojnie światowej zakład nie podjął na nowo działalności. W 1948 roku spłonęła willa "Anatolówka", a budynek zdrojowy uległ dewastacji. W latach 70. XX wieku planowano reaktywację uzdrowiska, jednakże plany te nie zostały zrealizowane. W ostatnich latach powrócono do tych planów, poza rewitalizacją byłego zdroju planowana jest odbudowa ujęcia wód mineralnych połączona z budową ich rozlewni. W 1995 roku postawiono tu kaplice wotywną. 
Przez tereny dawnych zabudowań zdrojowych przebiega ścieżka przyrodniczo-dydaktyczna "Brzozów Zdrój" wytyczona przez Nadleśnictwo Brzozów.
Plany zabudowań Brzozowa Zdroju można podejrzeć w zbiorach portalu brzozowskiego

</doc>
<doc id="190645" url="https://pl.wikipedia.org/wiki?curid=190645" title="Józef Rymer">
Józef Rymer

Józef Rymer (ur. 9 lutego 1882 w Zabełkowie, zm. 5 grudnia 1922 w Katowicach) – polski górnik, działacz społeczny, polityk, jeden z przywódców III powstania śląskiego, poseł na Sejm Ustawodawczy RP, pierwszy wojewoda śląski mianowany w 1922.
Życiorys.
Urodził się na Górnym Śląsku, we wsi Zabełków koło Raciborza, w rodzinie Józefa i Joanny z domu Zielonka. W 1888 r. rozpoczął edukację szkolną w szkole powszechnej w Zabełkowie. Pomimo dobrych wyników w nauce nie mógł kontynuować edukacji ze względu na sytuację materialną rodziny. W wieku 16 lat wyemigrował „za chlebem” do Westfalii, gdzie pracował jako górnik. Działał tam w takich organizacjach jak: Polskie Towarzystwo Gimnastyczne „Sokół”, Towarzystwo Czytelni Ludowych.
Gdy w 1902 powstało w Westfalii Zjednoczenie Zawodowe Polskie, Józef Rymer został prezesem utworzonej przez siebie filii ZZP w Dellwig. W 1907 został pracownikiem Zarządu Głównego ZZP w Bochum. W 1909 mianowano go sekretarzem generalnym ZZP i objął naczelną redakcję organów prasowych ZZP. Reprezentował polskich robotników na międzynarodowych kongresach (na kongresie górników w Paryżu, w Herne, podczas zjazdu hutników w Bochum).
W 1913 przyjechał do Katowic, kontynuując działalność społeczną i patriotyczną, jako prezes Centralnego Zarządu Zjednoczenia Zawodowego Polskiego, którego siedziba znajdowała się już w Katowicach. Delegat na Polski Sejm Dzielnicowy w Poznaniu w 1918 roku. Od 1918 był działaczem Naczelnej Rady Ludowej w Poznaniu, w tym roku został także wiceprezesem Narodowego Stronnictwa Robotniczego. Współuczestniczył w powołaniu do życia Naczelnej Rady Ludowej Górnego Śląska, której został przewodniczącym.
Z ramienia Komisariatu Naczelnej Rady Ludowej, dwa razy reprezentował Polskę na konferencji pokojowej w Paryżu (w sprawach dotyczących Górnego Śląska). Zdecydowanie opowiedział się przeciwko przewidywanemu na tym terenie plebiscytowi ludności.
W 1919 został posłem na Sejm RP, pracował nad projektem przyszłej administracji ziemiami śląskimi (Statut organiczny województwa śląskiego). Gdy konferencja paryska zdecydowała jednak o przeprowadzeniu na Górnym Śląsku plebiscytu, wszedł w skład Polskiego Komisariatu Plebiscytowego jako zastępca jego przewodniczącego, Wojciecha Korfantego. Przed wybuchem II powstania śląskiego został dotkliwie pobity przez niemieckich bojówkarzy. Jeszcze przed przyłączeniem wschodniej części Górnego Śląska do Polski, dokonano na niego nieudanego zamachu w jego biurze w Katowicach przy ul. Warszawskiej (w tym samym budynku − tzw. willi Grundmanna − na rogu ul. Warszawskiej i ul. Bankowej rezydował później jako wojewoda).
Brał też udział w III powstaniu śląskim jako członek Naczelnej Władzy Cywilnej.
W czerwcu 1922 został pierwszym wojewodą autonomii śląskiej w odrodzonej Polsce. Zrzekł się wtedy mandatu do Sejmu Ustawodawczego. Po rozkuciu symbolicznego łańcucha na moście granicznym na Brynicy, między Sosnowcem a Szopienicami, witał w imieniu Ślązaków wojska gen. Stanisława Szeptyckiego wkraczające na Górny Śląsk. Jego podpis figuruje na dokumentach przyłączenia Górnego Śląska do Rzeczypospolitej. Jako wojewoda był człowiekiem pracy organicznej, sprawnym administratorem, realistą twardo stąpającym po ziemi i politykiem rozsądnego kompromisu, do którego nawet Niemcy pozostali na Górnym Śląsku nie mieli poważniejszych zastrzeżeń. Funkcję wojewody pełnił krótko, do swej śmierci na udar mózgu 5 grudnia 1922. Pochowany został na katowickim cmentarzu przy ul. Francuskiej.
Jego żoną była Teresa z Kozubków. Miał dziewięcioro dzieci.
Upamiętnienie.
Józef Rymer jest patronem wielu ulic na Górnym Śląsku m.in. w Katowicach, Zabrzu czy Radlinie.
Jego nazwisko patronowało również kopalni w Niedobczycach (obecnie Rybnik), która wcześniej nosiła podobnie brzmiącą niemiecką nazwę – „Römer”.
Taką samą nazwę otrzymała niedobczycka drużyna piłkarska działająca przy kopalni (obecnie Rymer Rybnik).

</doc>
<doc id="190646" url="https://pl.wikipedia.org/wiki?curid=190646" title="Stadion Cracovii">
Stadion Cracovii

Stadion Cracovii im. Józefa Piłsudskiego – miejski obiekt sportowy, znajdujący się w Krakowie przy ulicy Józefa Kałuży (od strony krakowskich Błoń oddziela go ulica Aleja marszałka Ferdinanda Focha). Spełnia wymagania kategorii 3 UEFA. Miejsce, w którym od 1912 roku stoi stadion, jest najstarszą nadal używaną ligowo lokalizacją stadionową w Polsce.
Obecny stadion powstał w latach 2009–2010 w miejscu starego obiektu funkcjonującego od 1912 roku. Stadion był wielokrotnie nagradzony, m.in. otrzymał nagrodę im. prof. Janusza Bogdanowskiego przyznawaną najbardziej udanemu architektonicznie nowemu budynkowi w Krakowie.
Historia.
Obecny stadion jest piątym z kolei (po Parku im. Henryka Jordana, boisku na Błoniach, torze wyścigów konnych i stadionie zlotowym) obiektem na którym mecze rozgrywała Cracovia.
Stadion powstał w 1912 roku (w szóstą rocznicę powstania klubu), na „łąkach zwierzynieckich” stanowiących wówczas część Błoń. Zaprojektował go architekt Franciszek Mączyński. Działalność obiektu została zainaugurowana 31 marca 1912 roku meczem z Pogonią Lwów. Zniszczony w czasie oblężenia Krakowa przez Rosjan na przełomie lat 1914-1915, a w 1915 roku odbudowany. Kolejnej większej przebudowy dokonano w roku 1925. Wkrótce potem stadion został zalany przez powódź. W 1926 roku powstał tor kolarski. W 1935 roku huragan zburzył dachy trybun, które następnie odbudowano. Podczas kampanii wrześniowej w 1939 roku uszkodzony bombą lotniczą. Pod koniec II wojny światowej zamieniony przez Niemców na magazyn samochodów. W latach 1945-1946 remontowano stadion po zniszczeniach wojennych. 16 grudnia 1963 roku został podpalony przez nieznanych sprawców i doszczętnie spłonął. Nowy obiekt otwarto 11 września 1966 roku, choć prace trwały aż do roku 1967. W latach 1968-1969 odbudowano tor kolarski.
W 1936 roku stadion przyjął imię marszałka Józefa Piłsudskiego. Po II wojnie światowej stadion nosił imię znanego prezesa klubu dra Edwarda Cetnarowskiego. Trwało to do końca lat czterdziestych. W 1991 roku uroczyście potwierdzono, że nadal ważna jest decyzja o nadaniu im. Józefa Piłsudskiego. Od 13 kwietnia 2005 roku stadion nosił imię Jana Pawła II, kibica Cracovii, jednak 11 kwietnia 2006 roku Wojewódzki Sąd Administracyjny w Krakowie anulował nadającą je decyzję Rady Miasta Krakowa. Stadion Cracovii nie mieścił się wówczas na działce należącej do miasta, wobec czego sąd uznał nadanie patronatu za bezzasadne.
Na stadionie odbywały się kongresy Świadków Jehowy. W 1993 roku odbył się pierwszy z nich pod hasłem „Pouczani przez Boga”, w zamian za udostępnienie stadionu wykonali oni szeroki zakres robót remontowych i porządkowych. Kolejne odbyły się w roku 1994 pod hasłem „Bojaźń Boża”, w roku 1995 („Rozradowani chwalcy Boga”), w 1996 („Posłańcy pokoju Bożego”), 1997 („Wiara w Słowo Boże”), 1998 („Boża droga życia”), 2011 („Niech przyjdzie Królestwo Boże!”), 2012 („Strzeż swego serca!”) i 2016 („Lojalnie trwajmy przy Jehowie!”).
Dzięki staraniom prof. Jacka Majchrowskiego, prezydenta Krakowa, w czerwcu 2005 roku doszło do sprzedaży przez siostry norbertanki miastu gruntów, na których leży stadion. Umożliwiło to dalszą realizację założonych planów modernizacji. Latem 2009 roku rozpoczęła się budowa nowego obiektu. Została ona zakończona 14 miesięcy przed czasem, we wrześniu 2010 roku.
Stadion był jedną z aren Mistrzostw Europy U-21 2017. Rozegrano na nim trzy spotkania fazy grupowej, jeden półfinał oraz finał turnieju.
Mecze reprezentacji narodowych.
Reprezentacja Polski rozegrała jak dotąd na nowym stadionie Cracovii jedno spotkanie, 4 czerwca 2013 roku towarzysko z Liechtensteinem (2:0). Był to pożegnalny mecz Jerzego Dudka w barwach narodowych. Warto wspomnieć, że na starym stadionie Cracovii reprezentacja Polski zagrała w latach 1922–1925 cztery mecze towarzyskie. Ponadto 9 października 2016 roku swoje spotkanie w ramach el. do MŚ 2018 rozegrała tutaj Reprezentacja Ukrainy, wygrywając 3:0 z Kosowem. Ukraina nie uznaje niepodległości Kosowa i nie utrzymuje z nim stosunków dyplomatycznych, w związku z czym mecz ten zdecydowano się rozegrać na terenie neutralnym, a wybór padł na stadion Cracovii.
Opis.
Stadion Cracovii:

</doc>
<doc id="190647" url="https://pl.wikipedia.org/wiki?curid=190647" title="Pies gończy">
Pies gończy

Psy gończe – grupa psów wykorzystywanych głównie do tropienia i pogoni za zwierzyną, posługujących się przede wszystkim węchem.
Przeważnie z długimi obwisłymi uszami.
Osobną grupę stanowią charty.
Historia.
Psy gończe – jak wspomina w swych kronikach Gall Anonim – służyły do polowań już w średniowieczu. W XVII wieku żaden szanujący się polski dwór szlachecki nie mógł obyć się bez posiadania sfory psów gończych. W XIX wieku polscy myśliwi – w zależności od ukształtowania terenu i zwierzyny, na którą polowali, odróżniali gończe od ogarów. Jednak powszechnie przyjęła się dla nich nazwa OGARY (typ lekki – średni).

</doc>
<doc id="190650" url="https://pl.wikipedia.org/wiki?curid=190650" title="Tilly Fleischer">
Tilly Fleischer

Ottilie "Tilly" Fleischer, zamężna Grote (ur. 2 października 1911 we Frankfurcie nad Menem, zm. 14 lipca 2005 w Lahr) – lekkoatletka niemiecka, mistrzyni olimpijska w rzucie oszczepem z 1936.
Największe sukcesy odnosiła jako oszczepniczka, ale uprawiała również inne lekkoatletyczne specjalności. Zdobyła dwa medale olimpijskie w rzucie oszczepem – w Los Angeles w 1932 była trzecia (uzyskała odległość 43,15 m, a złoto przypadło Amerykance Mildred Didrikson), cztery lata później w Berlinie zajęła pierwsze miejsce (za odległość 45,18 m). Po berlińskich igrzyskach otrzymała od władz Frankfurtu samochód; wkrótce zakończyła karierę sportową.
W Los Angeles rywalizowała również w rzucie dyskiem (zajęła 4. miejsce) oraz biegła w składzie niemieckiej sztafety sprinterskiej (6. miejsce). Zdobywała ponadto medale na Światowych Igrzyskach Kobiet; w Pradze w 1930 była druga w rzucie dyskiem, w Londynie w 1934 druga w pchnięciu kulą.

</doc>
<doc id="190654" url="https://pl.wikipedia.org/wiki?curid=190654" title="Pontus">
Pontus



</doc>
<doc id="190659" url="https://pl.wikipedia.org/wiki?curid=190659" title="Imperium ottomańskie">
Imperium ottomańskie



</doc>
<doc id="190661" url="https://pl.wikipedia.org/wiki?curid=190661" title="Flaga Górskiego Karabachu">
Flaga Górskiego Karabachu

Flaga Górskiego Karabachu – bazowana na fladze Armenii, z jedyną różnicą polegającą na dodanym białym, łamanym pasie mającym symbolizować, że jest to rejon oddzielony od Armenii.

</doc>
<doc id="190666" url="https://pl.wikipedia.org/wiki?curid=190666" title="System of a Down (album)">
System of a Down (album)

System of a Down – pierwszy album zespołu System of a Down. Został wydany 30 czerwca 1998 nakładem wytwórni American Recordings.
Albumowe przypisy.
W albumowej książeczce niektóre teksty piosenek posiadają pewne przypisy.
"Twoje myśli i sny nie są już dłużej niedotykalne, gdyż są one narażone na broń znaną jako zdalny podgląd i monitoring."
"Ci, którzy kontrolują ośrodkowy układ nerwowy, kontrolują społeczeństwo i świat."
"Na początku walczyliśmy z poganami w imię religii, potem komunizmu, i teraz w imię narkotyków i terroryzmu. Preteksty dla globalnej dominacji zawsze się zmieniają."
"Technika prania mózgu była używana przez CIA od 1950 roku jako część ich nieśmiercionośnego programu tajnych broni."
""Luty, 18 edycja magazynu "New Scientist" w Wielkiej Brytanii pisze, że Światowa Organizacja Zdrowia z siedzibą w Genewie zniosła pod polityczną presją raport, który potwierdził, że marihuana jest mniej szkodliwa niż alkohol czy tytoń.""
"Czemu stare cywilizacje uznają panteon dwunastu bogów za prawdziwy, kiedy współczesne cywilizacje mają ogólnie jednego Boga?"
"System Of A Down chciałby zadedykować tę piosenkę pamięci 1.5 miliona ofiarom Ludobójstwa Ormian, popełnionego przez turecki rząd w 1915 roku."

</doc>
<doc id="190669" url="https://pl.wikipedia.org/wiki?curid=190669" title="Podział administracyjny Korei Północnej">
Podział administracyjny Korei Północnej

Od 2004 roku w Korei Północnej istnieją dwa miasta administrowane przez rząd (kor. "Chikhalsi"; 직할시; hancha: 直轄市), trzy regiony specjalne i dziewięć prowincji (kor. "Do"; 도; hancha: 道). 
Te 14 obszarów dzieli się na miasto specjalne (kor. 특별시; "T'ŭkkŭpsi"; 特別市), miasta (kor. 시; "Si"; 市), powiaty (kor. 군; "Kun"; 郡), dzielnice (kor. 구역; "Kuyŏk"; 區域, odpowiednik południowokoreańskiego 구; "Gu"; 區), oraz dystrykty (kor. 구; "Ku"; 區 i kor. 지구; "Chigu"; 地區). One z kolei podzielone są na sąsiedztwa (kor. 동; "Tong"; 洞), wsie (kor. 리; "Ri"; 里), oraz dystrykty robotnicze (kor. 로동자구; "Rodongjagu"; 勞動者區). (Nazwy polskie nie są oficjalnym tłumaczeniem, tylko służą wyłącznie przybliżeniu znaczenia koreańskiego odpowiednika.)

</doc>
<doc id="190671" url="https://pl.wikipedia.org/wiki?curid=190671" title="Toxicity II">
Toxicity II



</doc>
<doc id="190672" url="https://pl.wikipedia.org/wiki?curid=190672" title="Steal this Album!">
Steal this Album!



</doc>
<doc id="190675" url="https://pl.wikipedia.org/wiki?curid=190675" title="Trent Reznor">
Trent Reznor

Michael Trent Reznor (ur. 17 maja 1965 w Mercer w stanie Pensylwania) – amerykański multiinstrumentalista, założyciel, lider, kompozytor, autor tekstów, gitarzysta, klawiszowiec oraz wokalista Nine Inch Nails. 
W 2006 roku piosenkarz został sklasyfikowany na 25. miejscu listy 100 najlepszych wokalistów metalowych wszech czasów według Hit Parader. Z kolei w 2009 roku został sklasyfikowany na 23. miejscu listy 50 najlepszych heavymetalowych frontmanów wszech czasów według Roadrunner Records.
Życiorys.
Trent Reznor urodził się w małym miasteczku Mercer. Z powodu rozwodu rodziców wychowywany był przez dziadków. W wieku 5 lat zaczął naukę gry na fortepianie. Gdy miał 12 lat, po raz pierwszy usłyszał zespół Kiss i od razu wiedział, kim chce zostać w przyszłości. Jako nastolatek grał w orkiestrze oraz różnych miejscowych zespołach. Nauczył się przez ten czas grać na gitarze, trąbce i saksofonie.
Po ukończeniu szkoły średniej przeniósł się do Cleveland na studia muzyczne oraz informatyczne, jednak po pierwszym roku zrezygnował. Przez ten czas podejmował przeróżne prace, od mycia toalet miejskich do roli sprzedawcy w sklepach muzycznych. W końcu zdobył posadę sprzątacza w studiu nagraniowym Right Track. Dzięki temu w nocy, gdy nikt nie korzystał ze studia, mógł nagrywać własną muzykę i właśnie tam powstał jego pierwszy album "Pretty Hate Machine". W tym czasie duży wpływ na Reznora wywarł album Ministry "The Land of Rape and Honey". Wysłał swoje demo do paru wytwórni. Ku swojemu zdziwieniu dostał wiele ofert, wybrał TVT.
Kontrakt z tą wytwórnią zerwał dosyć szybko, gdyż w 1992 Interscope Records "wykupiło" Reznora, a ten założył własne Nothing Studio. W tym samym roku wydał EP-kę "Broken". Zamieścił na niej 6 utworów i do wszystkich, oprócz "Last" nagrał teledyski. W utworze "Gave Up" gościnnie zaśpiewał w chórkach oraz zagrał na gitarze Brian Warner. Reznor na płytce zamieścił również 2 dodatkowe utwory na ścieżkach nr 98 i 99. Pierwszy to "Physical" – utwór Adama Anta, a drugi to "Suck'" nagrany wraz z Pigface. Piosenka "Wish" zdobyła nagrodę Grammy w kategorii hard rock/heavy metal. Teledysk do "Happiness in Slavery" również dostał nagrodę Grammy. Trent Reznor napisał scenariusz do filmu "Broken" w którym mężczyzna torturuje drugiego człowieka i zmusza go do oglądania wszystkich klipów do utworów z EP-ki o tym samym tytule. Film nigdy nie wyszedł do dystrybucji.
W 1994 ukazał się drugi album Nine Inch Nails "The Downward Spiral". Płytę tę uznano za przełomową w historii muzyki. Porównuje się ją z "The Wall" Pink Floyd. Reznor nagrał ją w domu niegdyś należącym do Romana Polańskiego, gdzie grupa słynnego mordercy Charlesa Mansona brutalnie zamordowała żonę reżysera Sharon Tate, która była w ciąży, oraz paru jej przyjaciół. W pokoju, gdzie krwią ofiar napisano na ścianach wielokrotnie słowo 'pig', Reznor nakręcił teledysk do utworu "March of the Pigs". Równie kontrowersyjna była piosenka "Closer" oraz teledysk do niej. MTV, które wcześniej promowało tylko niektóre klipy Nine Inch Nails, emitowało go dosyć często. Również w 1994 zespół gościł na festiwalu Woodstock i dał legendarny koncert 'w błocie'.
W tym czasie Trent Reznor przeprowadził się do Nowego Orleanu i zamieszkał w przerobionym domu pogrzebowym oraz stworzył ścieżki dźwiękowe do takich filmów, jak: "Urodzeni mordercy", "Kruk" i "Zagubiona autostrada". Nagrywał również ścieżkę dźwiękową do gry "Quake" oraz zajął się produkcją albumu Marilyna Mansona "Antichrist Superstar".
W 1999 Reznor wydał dwupłytowy album "The Fragile". Do nagrania muzyki używał, oprócz standardowych, instrumenty smyczkowe i strunowe takie jak skrzypce, kontrabas, wiolonczela, ukulele. Zespół wybrał się w trasę, za którą dostał nagrodę Rolling Stone – "Best tour of the year 2000". W 2002 wyszły płyta CD oraz DVD "And All That Could Have Been" z zapisem 16 piosenek z trasy.
Niedawno Trent przeprowadził się ponownie do Los Angeles, gdzie nagrał album "With Teeth", który wydał w 2005. Na płycie gościnnie wystąpił Dave Grohl w roli perkusisty. Promujący tę płytę singel "The Hand That Feeds" został nominowany w tym roku do nagrody Grammy w kategorii Best Hard Rock Performance. Drugi teledysk powstał dla piosenki "Only". Najnowszą piosenką Trenta Reznora jest "Non Entity", którą stworzył specjalnie dla ofiar huraganu Katrina i zagrał na żywo na koncercie "The ReAct Katrina Benefit" wraz ze starszą piosenką "Hurt".
W 2007 ukazał się album "Year Zero". Tego samego roku Trent wydał płytę "Y34RZ3R0R3M1X3D".
Kolejny album "The Slip" został wydany w 2008 roku i udostępniony w internecie za darmo.
W 2010 roku Reznor wraz z żoną Mariqueen Maandig oraz Atticusem Rossem założyli nowy zespół How to Destroy Angels. W czerwcu tego samego roku wydali pierwszą EPkę "How to Destroy Angels". W listopadzie 2011 Reznor poinformował, że pełny album jest w trakcie miksowania.
Współpraca z Atticusem Rossem nad muzyką do filmu Davida Finchera "The Social Network" zaowocowała Oscarem otrzymanym 28 lutego 2011.

</doc>
<doc id="190676" url="https://pl.wikipedia.org/wiki?curid=190676" title="Nagonasienne właściwe">
Nagonasienne właściwe

Nagonasienne właściwe (Pinophyta) - według jednej z altermatywnych systematyk typ (gromada) roślin należąca do nadgromady nasiennych, obejmująca tylko jedną klasę współcześnie żyjących roślin - iglaste (Pinopsida). 
Według niektórych badaczy stanowi jedną z gromad nadgromady nasiennych, obok: Cycadophyta, Ginkgophyta, Gnetophyta i Magnoliophyta.

</doc>
<doc id="190681" url="https://pl.wikipedia.org/wiki?curid=190681" title="Szyłokarczma">
Szyłokarczma

Szyłokarczma (lit. "Šilutė" , niem. "Heydekrug") –
miasto na zachodzie Litwy leżące niedaleko granicy z obwodem kaliningradzkim i kilkanaście kilometrów od Zalewu Kurońskiego. 21 tys. mieszkańców (2005).
Szyłokarczma została założona w 1511 w połowie drogi między Kłajpedą a Tylżą (obecnie Sowieck). Początkowo była to osada, gdzie odpoczywali podróżni (i ich konie) w drodze między tymi miastami. W 1550 zbudowano tam pierwszy kościół, a osada zaczęła rozwijać się intensywniej. Pomimo tego, ze względu na bliskość silniejszych ośrodków, miejscowość nie miała praw miejskich do 1941.
Zachował się dwór z 1816, do którego w XX w. dobudowano wschodni korpus. Ostatnim właścicielem był dr Hugo Scheu, który zgromadził bogate zbiory dot. Małej Litwy i urządził prywatne muzeum. Obecnie część jego zbiorów znajduje się w muzeum etnograficznym na tej samej ulicy co dwór.
W mieście przetrwało sporo budynków z XIX i początku XX w., m.in. zbór luterański z 1926.
Szyłokarczma słynęła z targu rybnego, który odbywał się przez bez mała 500 lat. Obecnie miasto jest znane z dużych zakładów mleczarskich (założonych w 1842) oraz fabryki mebli.

</doc>
<doc id="190682" url="https://pl.wikipedia.org/wiki?curid=190682" title="Silute">
Silute



</doc>
<doc id="190683" url="https://pl.wikipedia.org/wiki?curid=190683" title="Żywiak chlebowiec">
Żywiak chlebowiec

Żywiak chlebowiec ("Stegobium paniceum") – niewielki chrząszcz z rodziny kołatkowatych. 
Wygląd.
Żywiak to niewielki ciemnobrązowy, rdzawy lub brunatny chrząszcz. Na pokrywach skrzydeł występują kropki ułożone w podłużne rzędy, oraz drobne owłosienie dwojakiego rodzaju: przylegające i odstające. Dorasta do 2 - 5 mm długości. Dojrzały żywiak dobrze lata.
Występowanie.
Rozpowszechniony na całym świecie, szczególnie w regionach o cieplejszym klimacie. Występuje także w Polsce, będąc pospolitym gatunkiem, choć uważanym za obcy. W chłodniejszych regionach związany tylko z siedzibami ludzkimi, a w ogóle nie występuje w najbardziej chłodnych rejonach, jak północna Skandynawia.
Pokarm.
Najczęściej odżywia się suchą żywnością gromadzoną przez człowieka. Można go znaleźć w suchym pieczywie, herbacie, przyprawach, ziołach, suszonych grzybach i owocach. Żeruje także na zbiorach bibliotecznych (szkodnik książek) oraz lekach - ang. nazwa żywiaka to "żuk apteczny".
Rozmnażanie.
W ciepłym klimacie mogą występować 2-3 pokolenia rocznie. W klimacie umiarkowanym rozwój trwa około 200 dni, więc rocznie żyje jedno pokolenie. Okres składania jaj trwa trzy tygodnie, a ich suma dochodzi do 100. 
Żywiak jako szkodnik.
Larwy żywiaka to groźny szkodnik wszelkich produktów spożywczych przechowywanych w mieszkaniach i magazynach, także aptecznych czy zielnikowych. Atakuje również zbiory biblioteczne i muzealne, niszcząc silnymi żuwaczkami papier, tekturę, kleje introligatorskie, a nawet skórę. W produktach żywnościowych i książkach buduje nieregularne chodniki, w których żeruje. Zanieczyszcza je odchodami w postaci żółtawego pyłu. Ze względu na ukryty tryb życia larw zwykle późno dostrzega się jego obecność.

</doc>
<doc id="190684" url="https://pl.wikipedia.org/wiki?curid=190684" title="Rasŏn">
Rasŏn

Rasŏn (kor. 라선, dawniej Rajin-Sŏnbong) – miasto w północno-wschodniej Korei Północnej, przy granicy z Rosją. Zostało formalnie wyłączone w 1993 roku z prowincji Hamgyŏng Północny. Nazywało się wówczas "Rajin-Sŏnbong", w 2000 roku nazwę skrócono do "Rasŏn". W wymowie południowokoreańskiej, początkowe "R" w nazwie wymawia się jako "N". W 2008 roku liczba ludności wynosiła 196 954.
Miasto jest stolicą Specjalnej Strefy Ekonomicznej Rajin-Sonbong.

</doc>
<doc id="190685" url="https://pl.wikipedia.org/wiki?curid=190685" title="M1911">
M1911



</doc>
<doc id="190687" url="https://pl.wikipedia.org/wiki?curid=190687" title="Goszyzm">
Goszyzm

Goszyzm (z francuskiego la gauche – lewica), (nowa lewica) – powstały w krajach zachodnich w latach 60. XX wieku ruch społeczny i ideologia. Rozczarowani tak wschodnim komunizmem, jak i zachodnim kapitalizmem, przedstawiciele goszyzmu szerzyli idee nonkonformistycznej kultury. Inspiracją tego ruchu były takie kierunki jak neomarksizm, anarchizm, freudyzm, szkoła frankfurcka czy twórczość Jean-Paula Sartre'a. Charakterystyczną cechą goszyzmu była krytyka elit władzy i porządku prawnego.

</doc>
<doc id="190690" url="https://pl.wikipedia.org/wiki?curid=190690" title="Sprawdzanie">
Sprawdzanie

Sprawdzanie, również konfirmacja – jedna z najbardziej podstawowych odmian rozumowania obok wnioskowania, dowodzenia i wyjaśniania. 
"Sprawdzanie" – definiując za Ajdukiewiczem pojęcie – "jakiegoś zdania, np. zdania „a jest b” polega na rozwiązaniu zadania, które znajduje swe słowne sformułowanie w tzw. pytaniu rozstrzygnięcia „czy a jest b?”". Rozwiązaniem jest udzielenie jednej z dwóch właściwych odpowiedzi: „a jest b” albo „a nie jest b” na podstawie stwierdzenia prawdziwości lub fałszywości pewnych następstw wyprowadzonych ze zdania „a jest b”. W związku z powyższym procedura sprawdzania nie wyznacza jednoznacznie postaci konkluzji, wyprowadzenie, której zakończy proces sprawdzania. 
Tak rozumiane sprawdzanie występuje w dwóch odmianach:

</doc>
<doc id="190691" url="https://pl.wikipedia.org/wiki?curid=190691" title="Marian Wolniewicz">
Marian Wolniewicz

Marian Wolniewicz (ur. 8 stycznia 1919 w Boguszynie, powiat Jarocin, zm. 14 lipca 2005 w Poznaniu) – polski teolog, biblista, duchowny katolicki, wykładowca Akademii Teologii Katolickiej w Warszawie.
Życiorys.
Pochodził z rodziny inteligenckiej, był synem zawodowego oficera Wojska Polskiego. Kształcił się w Gimnazjum św. Marii Magdaleny w Poznaniu. Następnie studiował w Arcybiskupich Seminariach Duchownych w Gnieźnie i Poznaniu, w Wyższym Seminarium Duchownym Pallotynów w Ołtarzewie oraz Wyższym Seminarium Duchownym w Sandomierzu; święcenia kapłańskie przyjął w Sandomierzu 7 maja 1944 i został inkardynowany do archidiecezji poznańskiej. Pierwszą placówką duszpasterską ks. Wolniewicza była parafia św. Mikołaja w Lesznie, gdzie był wikariuszem kooperatorem. Od 1946 pracował przez dwa lata w Liceum im. Paderewskiego w Poznaniu jako nauczyciel religii. Od 1948 uzupełniał studia na Katolickim Uniwersytecie Lubelskim, gdzie obronił doktorat teologii; później uzyskał habilitację z nauk biblijnych na Papieskim Wydziale Teologicznym w Krakowie.
Był wykładowcą szeregu uczelni katolickich – profesorem nauk biblijnych w Arcybiskupim Seminarium Duchownym w Poznaniu i Wyższym Seminarium Duchownym Chrystusowców w Poznaniu, docentem na Papieskim Wydziale Teologicznym w Poznaniu, wykładowcą Akademii Teologii Katolickiej w Warszawie oraz na Wydziale Teologicznym Towarzystwa Jezusowego „Bobolanum”. Nosił tytuł papieskiego kapelana honorowego.
Specjalizował się w przekładach fragmentów Biblii z języka greckiego, m.in. tłumaczył oraz opatrzył komentarzem "Nowy Testament" w "Biblii poznańskiej" (1974) i "Dzieje Apostolskie" w "Biblii Tysiąclecia" (1965). Zajmował się również historią polskich badań nad Biblią.

</doc>
<doc id="190692" url="https://pl.wikipedia.org/wiki?curid=190692" title="Denitryfikacja">
Denitryfikacja

Denitryfikacja – reakcja chemiczna polegająca na redukcji azotanów do azotu.
Przebieg procesu.
Redukcja azotanów do azotynów to denitryfikacja częściowa a denitryfikacja do azotu atmosferycznego to denitryfikacja całkowita. Proces ten jest przeprowadzany przez różne bakterie (określane jako bakterie denitryfikacyjne), jako jedna z postaci oddychania beztlenowego, np. heterotroficzną bakterię ("Pseudomonas fluorescens"). Zarówno denitryfikacja jak i nitryfikacja są częściami obiegu azotu w przyrodzie. Istnieją organizmy zdolne jednocześnie do denitryfikacji całkowitej, jak i procesu (częściowo) odwrotnego, tj. wiązania azotu cząsteczkowego i przekształcania go do postaci użytecznych biologicznie (diazotrofia), np. niektóre bakterie z rodzaju "Azospirillum".
Zastosowanie.
W rolnictwie zabiegi agrotechniczne zwiększające przewietrzanie gleby sprzyjają zatrzymywaniu azotu w postaci przyswajalnej dla roślin, co oznacza że wzbogacenie gleby w tlen hamuje proces denitryfikacji, a roślina może przetrwać nawet przy małej ilości bakterii symbiotycznych, które będą dla niej syntetyzować przyswajalne związki azotu. Rolę bakterii przejmie bowiem dostarczony do gleby tlen.
Proces denitryfikacji nie jest procesem odwrotnym do procesu nitryfikacji (w którym substratem jest amoniak i jego pochodne). 

</doc>
<doc id="190693" url="https://pl.wikipedia.org/wiki?curid=190693" title="Ch’ŏngjin">
Ch’ŏngjin

Ch’ŏngjin (kor. 청진, Ch’ŏngjin-si) – miasto w Korei Północnej, stolica prowincji Hamgyŏng Północny. Od roku 1960 do 1967 oraz od 1977 do 1985, Ch’ŏngjin było administrowane niezależnie od prowincji Hamgyŏng Północny na prawach miasta administrowanego przez rząd (kor. Chikhalsi). Do 1960 roku, a także od 1967 do 1977 i po 1985 roku, miasto było częścią prowincji Hamgyŏng Północny.
Historia.
Początkowo Ch’ŏngjin było małą wioską rybacką, położoną w północnowschodniej części Korei. Okoliczni mieszkańcy od wieków zajmowali się prymitywnym, kopieniackim rolnictwem. Często pokarmem była kaszka z żołędzi. W 1908 roku władza japońska, aby zapewnić sobie port przeładunkowy dla zrabowanych w Chinach i Korei dóbr oraz zabezpieczyć szlak wodny, otworzyła tu port handlowy. Według oficjalnej propagandy, po zakończeniu wojny koreańskiej, Kim Ir Sen wizytował miasto i powiat siedemdziesiąt razy, szukając jakoby optymalnych możliwości rozwoju tutejszego rolnictwa. Kluczowym momentem tych przemian była konferencja partyjnych dygnitarzy w 1962, która zakończyła się podjęciem decyzji w zakresie dalszego losu miejscowego przemysłu i rolnictwa, m.in. nakazano tu uprawę ryżu i sorga oraz hodowlę owiec, kaczek i gęsi. Ludność pozyskiwać miała dziko rosnące w lasach wiśnie, śliwy i jagody, jak również włóknistą odmianę lokalnych pokrzyw przerabianą w miejscowych zakładach włókienniczych. Działała też kopalnia grafitu i wytwórnia ołówków. W 2003, rząd północnokoreański utworzył tu port handlowy. Chińska Republika Ludowa i Federacja Rosyjska otworzyły tu swoje konsulaty, co jest sprawą unikalną w Korei Północnej. Ch’ŏngjin jest centrum administracyjnym prowincji Hamgyŏng Północny. Na początku marca 2008 roku odbyły się tu największe w historii Korei Północnej demonstracje. Szacuje się, że wzięło w nich udział ok. 10 tys. osób, głównie kobiety. Miało to związek z klęską głodu i obniżeniem racji żywnościowych w kraju.
Geografia.
Ch’ŏngjin położone jest w północno-wschodniej części Korei Północnej, w prowincji Hamgyŏng Północny, niedaleko Zatoki Wschodniokoreańskiej. Leży nad dopływem rzeki Amnok, w Górach Amnokańskich u podnóża jednego z najwyższych ich wierzchołków – Priebong (1470 m n.p.m.). Miasto znajduje się około 70 km od granicy z Chinami. Poza stolicą, Pjongjangiem, posiada największy w kraju rynek dla wszelkiego rodzaju dóbr.
Podział administracyjny.
Ch’ŏngjin podzielone jest na 7 dzielnic (kor. "guyŏk").

</doc>
<doc id="190696" url="https://pl.wikipedia.org/wiki?curid=190696" title="ANT-20">
ANT-20

ANT-20 "Maksym Gorki" – radziecki samolot transportowo-propagandowy z 1934 r., konstrukcji Tupolewa.
Historia.
Samolot został zaprojektowany przez Andrieja Tupolewa i zbudowany między 4 lipca 1933 i 3 kwietnia 1934. Powstanie maszyny związane było z czterdziestoleciem pracy pisarskiej Maksyma Gorkiego i na jego cześć właśnie jedyny zbudowany egzemplarz otrzymał swoją nazwę. Konstrukcja poprzedzona została ogólnokrajową zbiórką pieniędzy, która przyniosła sześć milionów rubli. Miał to być główny samolot tzw. eskadry agitacyjnej, złożonej przeważnie z transportowców, której celem było docieranie do słabo rozwiniętych i trudno dostępnych obszarów ZSRR oraz prowadzenie szkolenia politycznego i szerzenia oświaty.
Tupolew, rozwijając konstrukcję sześciosilnikowego bombowca ANT-16, zwiększył jego rozmiary i zastosował silniki M-34FRN o mocy 900 KM. Sześć silników umieszczono na krawędzi natarcia olbrzymiego skrzydła wolnonośnego, a dalsze dwa na pylonie nad kadłubem. Samolot mógł pomieścić ośmioosobową załogę i 72 pasażerów, ale jego głównym zadaniem nie była komunikacja lotnicza – na pokładzie znajdowała się drukarnia do powielania ulotek zrzucanych podczas lotu, projektor do wyświetlania przezroczy i filmów na chmurach lub zasłonie dymnej, laboratorium fotograficzne oraz olbrzymi głośnik do przekazywania treści propagandowych na dużym obszarze.
ANT-20 (pierwotnie oznaczony jako TB-4) został oblatany 16 czerwca 1934, po czym rozpoczął pracę agitacyjną w sierpniu 1934 i wykonał wiele lotów nad Moskwą i jej okolicami. Ustanowił przy tym kilka rekordów lotniczych udźwigu. W tym czasie był to największy samolot świata. 18 maja 1935 odbył ostatni lot na paradzie nad Moskwą, w otoczeniu trzech mniejszych samolotów. Podczas tego lotu, pilot towarzyszącego mu myśliwca I-5 Nikołaj Błagin próbował wykonać pętlę wokół skrzydła Maksyma Gorkiego. Uderzył w nie, w wyniku czego obie maszyny runęły na ziemię. Zginęły wówczas 52 osoby na pokładzie Gorkiego, w tym 33 członków rodzin konstruktorów, 7 osób na ziemi oraz Błagin. Według oficjalnej wersji podanej przez władze radzieckie, pilot lekkomyślnie wykonał nieplanowaną figurę akrobacji. Obecnie przypuszcza się jednak, że w istocie akrobacje mogły być planowane, a po tragicznym końcu Błagin stał się „kozłem ofiarnym” w celu zrzucenia odpowiedzialności z władz.
Po tym wypadku rozpoczęto następną zbiórkę pieniędzy, lecz przemysł lotniczy miał już inne zadania, a sama konstrukcja samolotu była już przestarzała. Zbudowano tylko sześciosilnikowy ANT-20bis z silnikami AM-34 FRNW o mocy 1200 KM. Maszyna ta eksploatowana była przez linie lotnicze Aerofłot do końca 1942 roku.
Opis techniczny.
Wolnonośny dolnopłat konstrukcji metalowej, kryty duralową blachą falistą. Podwozie samolotu stałe. Usterzenie tradycyjne. Śmigła trójłopatowe.
Przypisy.
Junkers G 38
ANT-16 – ANT-17 – ANT-18 – ANT-20 –
ANT-21 – ANT-22 – ANT-23

</doc>
<doc id="190698" url="https://pl.wikipedia.org/wiki?curid=190698" title="Pocahontas">
Pocahontas

Pocahontas (ur. ok. 1595 na terenie stanu Wirginia, obecnie USA, zm. 21 marca 1617 w Gravesend w Anglii) – północnoamerykańska Indianka, której życie stało się kanwą dla wielu romantycznych historii.
Należała do plemienia z grupy Powatanów. W młodości nawiązała kontakt z Anglikami. Wyszła za mąż za jednego z nich, co zapewniło pokój między jej ludem a Wirginijskimi kolonistami. Następnie wyjechała do Anglii, by tam rozwijać stosunki rdzennych Amerykanów z Anglikami i tam zmarła.
Imię.
Nosiła imię Matoaka ("Białe Piórko"). Pocahontas ("Mała Psotnica" lub "Łobuziak") było jej przydomkiem z okresu dzieciństwa. Po małżeństwie z Johnem Rolfem przyjęła imię i nazwisko Rebecca Rolfe.
Życiorys.
Była córką Powatana, wodza Federacji Powatańskiej, kontrolującego tereny obecnej Wirginii. Prawdopodobnie uratowała przed egzekucją kolonistę Johna Smitha, pojmanego w grudniu 1607 roku i skazanego przez Powatanów na śmierć. Nie jest pewne, czy miała to być egzekucja, czy rytualne przyłączenie kolonisty do plemienia, ani czy wydarzenie to – opisane wiele lat później przez samego Smitha – rzeczywiście miało miejsce. Wiadomo jednak, że wielokrotnie odwiedzała kolonistów i dostarczała im żywność. 
W kwietniu 1613 roku Pocahontas została ujęta przez kapitana Samuela Argalla z Jamestown. Anglicy chcieli wymienić ją na własnych ludzi przetrzymywanych przez Powhatana. Do wymiany nie doszło, jednak od tego momentu życie Pocahontas uległo radykalnej zmianie – nauczyła się angielskiego i została ochrzczona przez Aleksandra Whitakera, przyjmując imię Rebecca. Chociaż była już zaręczona z jednym z członków plemienia Kokumem, za zgodą ojca i gubernatora Thomasa Dale’a wzięła 5 kwietnia 1614 roku ślub z młodym wdowcem, plantatorem tytoniu, Johnem Rolfem i przyjęła nazwisko męża. Małżeństwo nie stało się przyczyną wymiany jeńców, jednak zapewniło pokój między kolonistami a plemieniem aż do śmierci Powhatana w 1618 roku. Pocahontas i John Rolfe mieli syna, urodzonego w 1615 roku, któremu nadano imię Thomas.
W roku 1616 wyjechała z mężem i kilkoma innymi rdzennymi Amerykanami do Anglii, m.in. po to, by zabiegać o fundusze na budowę chrześcijańskiej szkoły dla indiańskich i angielskich dzieci. Została tam obwołana „indiańską księżniczką”, co miało przekonać Europejczyków, że Indie Zachodnie są bezpiecznym i przyjaznym miejscem, które bez obaw można kolonizować. Pocahontas spotkała się nawet z królem Jakubem I. W 1617 roku w trakcie przygotowań do powrotu zmarła jednak na czarną ospę. Pochowano ją w Anglii przy kościele św. Jerzego w Gravesend.

</doc>
<doc id="190699" url="https://pl.wikipedia.org/wiki?curid=190699" title="Kryzys czerwcowy">
Kryzys czerwcowy

Nazwą kryzys czerwcowy określa się wydarzenia w czerwcu (jul.) 1917, związane z konfliktem między anarchistami Piotrogodzkimi a Rządem Tymczasowym.
Pogarszająca się sytuacja ekonomiczna ludności, niezadowolenie z powodu trwającej wojny, braku pozytywnie odczuwanych przez ludność reform, oraz odbywający się wówczas I Ogólnorosyjski Zjazd Rad Delegatów Robotniczych i Żołnierskich, zmobilizowały bolszewików do podjęcia decyzji o zorganizowaniu demonstracji w dniu 28 maja (10 czerwca jul.), w siedem dni po rozpoczęciu I Zjazdu Rad. 
Do przygotowywanej demonstracji postanowili przyłączyć się anarchiści, którzy 23 maja (5 czerwca jul.) 1917 zajęli drukarnię burżuazyjnej gazety "Rosyjska Wola" (Русская воля) pod wodzą J. Blejchmana , sekretarza piotrogradzkiej federacji anarchokomunistów. Już 24 maja (6 czerwca jul.) bolszewicki Komitet Centralny debatował nad wyprowadzeniem na ulicę 40 tysięcy uzbrojonych żołnierzy i czerwonogwardzistów. Wobec zdecydowanie negatywnego stanowiska Zjazdu i Rady Piotrogrodzkiej, bolszewicy wycofali się z planów demonstracji. Rząd Tymczasowy postanowił wykorzystać nadarzającą się okazję i osłabić anarchistów. 
25 maja minister sprawiedliwości wydał zarządzenie aby w ciągu 24 godzin usunąć anarchistów z ich siedziby - willi Durnowo (dawna willa carskiego ministra Durnowa) w dzielnicy Wyborskiej. Wydarzenia te zostały odebrane przez robotników jako atak na nich, w związku z czym doszło do strajków, 26 maja zastrajkowały cztery przedsiębiorstwa, a dzień później już dwadzieścia osiem. Ostatecznie rząd wstrzymał swoje decyzje do 6 czerwca.
27 maja anarchokomuniści zorganizowali konferencję przedstawicieli fabryk i jednostek wojsko­wych, brało w niej udział 95 delegatów, Konferencja powołała Tymczasowy Komitet Rewolucyjny, w skład którego weszli, oprócz anarchistów, także bolszewicy. Wyznaczono termin demonstracji, miał nim być 28 maja (czyli w terminie demonstracji bolszewickiej). W związku z incydentem wokół willi Durnowo oraz narastającym ruchem strajkowym, kierownictwo bolszewickie postanowiło przyspieszyć prace nad demonstracją. Jednocześnie Zjazd wydał zakaz organizowania demonstracji, uznając, że jego naruszenie będzie uznane za wrogość wobec rewolucji. Decyzje te zostały uznane przez anarchistów i bolszewików, ci ostatni powstrzymali marynarzy kronsztadzkich przed przybyciem do Piotrogrodu. Demonstracja została przesunięta na 5 czerwca, przy czym została przeprowadzona przez wszystkie partie i polityczne popierające Radę.
Kierowany przez anarchistów Tymczasowy Komitet Rewolucyjny, wydał decyzję o przeprowadzeniu 1 czerwca własnej zbrojnej demonstracji, zostało to przyjęte niechętnie przez wszystkie inne partie, ostatecznie przygotowywana demonstracja nie odbyła się.
5 czerwca przeprowadzono pokojową ogólnopartyjną demonstrację, w trakcie jej trwania anarchokomuniści przeprowadzili atak na więzienie i uwolnili siedmiu swoich stronników. Dzień później rząd wysłał oddział żołnierzy do siedziby anarchistów, którzy ich aresztowali. W czasie pacyfikacji budynek został zdemolowany a jedna osoba zabita. Wobec poparcia udzielonego przez robotników anarchistom rząd nie przeciwstawiał się powrotowi anarchistów do willi, twierdził jednak, co potwierdziła Rada Piotrogrodzka, że Asnin (zabity anarchista) popełnił samobójstwo, a willę zdemolowali nieznani sprawcy po wyjściu stamtąd wojska.
Kryzys czerwcowy miał wpływ na wydarzenia lipcowe, będące próbą obalenia Rządu Tymczasowego.

</doc>
<doc id="190700" url="https://pl.wikipedia.org/wiki?curid=190700" title="Rewolucja lipcowa">
Rewolucja lipcowa



</doc>
<doc id="190702" url="https://pl.wikipedia.org/wiki?curid=190702" title="Pistolet FEG R78">
Pistolet FEG R78

FEG R78 – mały pistolet samopowtarzalny kalibru 7,65 × 17 mm SR produkowany przez zakłady Femaru Fegyver es Gepgyar (FEG) w Budapeszcie.
Historia konstrukcji.
Pistolet R78 został opracowany pod koniec lat 70., prawdopodobnie dla agentów rumuńskiej policji politycznej Securitate.
Pod koniec lat dziewięćdziesiątych pewna liczba używanych egzemplarzy tego pistoletu pojawiła się na europejskim rynku broni cywilnej.
Opis konstrukcji.
Pistolet R78 działa na zasadzie wykorzystania energii odrzutu zamka swobodnego. Mechanizm spustowy z samonapinaniem typu SA/DA. Mechanizm uderzeniowy kurkowy. Skrzydełko bezpiecznika na zamku. Magazynek sześcionabojowy.

</doc>
<doc id="190704" url="https://pl.wikipedia.org/wiki?curid=190704" title="Miasta w Korei Północnej">
Miasta w Korei Północnej

Według danych oficjalnych pochodzących z 2008 roku Korea Północna posiadała ponad 25 miast o ludności przekraczającej 80 tys. mieszkańców. Stolica kraju Pjongjang jako jedyne miasto liczyło ponad 1 milion mieszkańców; 2 miasta z ludnością 500÷1000 tys.; 20 miast z ludnością 100÷500 tys. oraz reszta miast poniżej 100 tys. mieszkańców.
Największe miasta w Korei Północnej.
Największe miasta w Korei Północnej według liczebności mieszkańców (stan na 01.10.2008):

</doc>
<doc id="190705" url="https://pl.wikipedia.org/wiki?curid=190705" title="Gruziński Kościół Prawosławny">
Gruziński Kościół Prawosławny

Gruziński Kościół Prawosławny, oficjalnie Gruziński Kościół Prawosławny i Apostolski (gruz. ქართული მართლმადიდებელი და სამოციქულო ეკლესია, "Kartuli Martlmadidebeli da Samocikulo Ek’lesia"), także Patriarchat Gruzji – jeden z kanonicznych Kościołów prawosławnych, będący równocześnie jednym z najstarszych Kościołów chrześcijańskich. Założony został w I w. n.e. przez apostoła Andrzeja, który powołał w Atskuri pierwsze na ziemiach gruzińskich chrześcijańskie biskupstwo. Z tego względu określany jest jako Kościół apostolski. Najwyższa władza w Kościele należy do Świętego Synodu, na którego czele stoi Katolikos-Patriarcha Całej Gruzji (od 1977 jest nim Eliasz II, który nosi równocześnie tytuł arcybiskupa Mcchety i Tbilisi).
Oprócz apostoła Andrzeja, który obok szerzenia ewangelii zapoczątkować miał silny kult Matki Boskiej, na terytorium Gruzji nauczali także apostołowie Szymon oraz Maciej. Niektóre źródła chrześcijańskie wspominają także o działalności na tych ziemiach apostołów Bartłomieja oraz Judy Tadeusza. Od 303 szerzenie Ewangelii rozpoczyna święta Nino z Kapadocji, czczona w Kościołach prawosławnych jako "równa apostołom". Nauczała ona w położonym we wschodniej Gruzji królestwie Iberii, której władcy, król Mirian II i królowa Nana, nadali chrześcijaństwu w 317 status religii państwowej. Obszary Gruzji zachodniej, które znajdowały się pod panowaniem rzymskim, zostały ostatecznie schrystianizowane w VI wieku. W 523 chrześcijaństwo stało się religią państwową w zachodniogruzińskim królestwie Egrisi, którego pierwszym chrześcijańskim władcą był Gubaz I. Między VI a IX w. nastąpił w Kościele gruzińskim rozwój monastycyzmu. W nurt ten wpisuje się położony na Górze Athos monaster Iwiron (zwany również Iwerskim), jeden z najbardziej znanych gruzińskich monasterów, który wniósł ogromny wkład w rozwój gruzińskiego chrześcijaństwa między innymi dzięki prowadzonym przez tamtejszych mnichów pracom nad przekładem ksiąg liturgicznych z języka greckiego na gruziński.
Od 320 chrześcijanie w Gruzji znajdowali się w jurysdykcji Patriarchatu antiocheńskiego. Autokefalię Kościoła gruzińskiego można datować już na 486, kiedy patriarcha Antiochii podniósł urząd biskupa Mcchety do rangi Katolikosa Gruzinów. Od 1010 urzędujący katolikosi noszą równocześnie miano patriarchów. Jako pierwszy tytuł Katolikosa-Patriarchy nosił Melkisedek I, stojący na czele Kościoła gruzińskiego w latach 1010–1032.
Najazdy Czyngis-chana w XIII oraz Timura w XV w. zadały Kościołowi gruzińskiemu wiele strat. Między XV a XVIII w. przeżywał on podział. W okresie tym istniały dwa Kościoły gruzińskie, na czele których stali odrębni patriarchowie. W latach 1801–1810 podbój ziem gruzińskich przeprowadziło Imperium Rosyjskie. Nowo zdobyte ziemie były poddawane silnej rusyfikacji. Władze rosyjskie doprowadziły do włączenia Cerkwi gruzińskiej w skład Rosyjskiego Kościoła Prawosławnego i zniesienia w 1811 jej autokefalii. Wraz ze zmianą statusu Cerkwi gruzińskiej wprowadzone zostały m.in. zmiany w liturgii na ryt obowiązujący w Kościele rosyjskim. Tuż po detronizacji cara Mikołaja II, w marcu 1917, biskupi gruzińscy zadecydowali o przywróceniu swemu Kościołowi autokefalii, wybierając na Katolikosa-Patriarchę Kiriona (Sadzagliszwilego). Autokefalia nie została uznana przez Kościół rosyjski. Cerkiew gruzińska, podobnie jak i inne Kościoły w Związku Radzieckim, nie zdołała uniknąć krwawych represji ze strony władz komunistycznych, które miały miejsce zarówno w pierwszym okresie istnienia ZSRR, jak i po II wojnie światowej. Czystki stalinowskie przyniosły śmierć setek gruzińskich duchownych, zlikwidowano większość parafii. W 1943 Rosyjski Kościół Prawosławny uznał autokefalię Cerkwi gruzińskiej. Została ona potwierdzona w 1990 przez patriarchę Konstantynopola, co ostatecznie uregulowało status Cerkwi gruzińskiej. Wraz z upadkiem Związku Sowieckiego następuje rozwój Gruzińskiego Kościoła Prawosławnego, w którym w latach osiemdziesiątych pozostawało czynnych mniej niż 100 cerkwi (w 1917 – prawie 2500).
Obecnie Gruziński Kościół Prawosławny liczy około 5 milionów wiernych, z których około 3,7 miliona zamieszkuje na terenie Gruzji. W 2002 w składzie Kościoła znajdowało się 35 diecezji oraz 512 parafii, w których posługę kapłańską pełniło 730 księży.
15 września 2009 eparchia suchumsko-abchaska Kościoła podjęła (poprzez zgromadzenie duchowieństwa) jednostronną decyzję o opuszczeniu Gruzińskiego Kościoła Prawosławnego i powołaniu Abchaskiego Kościoła Prawosławnego. Nie został on uznany przez żaden inny Kościół prawosławny i pozostaje w związku z tym strukturą niekanoniczną.

</doc>
<doc id="190706" url="https://pl.wikipedia.org/wiki?curid=190706" title="Lamparcik marmurkowy">
Lamparcik marmurkowy

Lamparcik marmurkowy, kot marmurkowy ("Pardofelis marmorata") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1837 roku brytyjski przyrodnik William Charles Linnaeus Martin, nadając mu nazwę "Felis marmorata". Jako miejsce typowe odłowu holotypu Martin wskazał Jawę i Sumatrę, ograniczone przez Robinsona i Klossa do Sumatry. Jedyny przedstawiciel rodzaju lamparcik ("Pardofelis"), który opisał w 1837 roku rosyjski zoolog i podróżnik Nikołaj Siewiercow. 
Autorzy "Illustrated Checklist of the Mammals of the World" rozpoznają dwa podgatunki.
Zasięg występowania.
Lamparcik marmurkowy zamieszkuje lasy południowej i południowo-wschodniej Azji, występując w zależności od podgatunku:
Charakterystyka.
Długość ciała (bez ogona) 45–62 cm, długość ogona 35,6–55 cm; masa ciała prawdopodobnie 2–5 kg. Futro długie, miękkie, z ubarwieniem charakterystycznym dla lamparta. 
Ekologia.
Zamieszkuje jedynie lasy, znakomicie wspina się na drzewa. Żywi się głównie drobnymi kręgowcami. Ciąża trwa ok. 65 dni, samica rodzi 2–3 młode.

</doc>
<doc id="190708" url="https://pl.wikipedia.org/wiki?curid=190708" title="World Games">
World Games

World Games (zwane również igrzyskami sportów nieolimpijskich) – międzynarodowa impreza, w której programie znajdują się dyscypliny sportowe, które nie są reprezentowane na igrzyskach olimpijskich. Organizowane są w rok po letnich igrzyskach olimpijskich przez International World Games Association (IWGA) pod patronatem Międzynarodowego Komitetu Olimpijskiego (MKOl). Zawody rozgrywane są od 1981 roku.
Zadaniem World Games jest wypromowanie nieolimpijskich dyscyplin, co umożliwiłoby włączenie ich do programu igrzysk olimpijskich. Niektóre z dyscyplin rozgrywanych na World Games są byłymi dyscyplinami olimpijskimi (przeciąganie liny) albo zostały włączone do programu igrzysk (triathlon, taekwondo, rugby, golf).
10 edycja World Games 2017 odbyła się w Polsce, we Wrocławiu w dniach od 20 do 30 lipca 2017. Do współzawodnictwa stanęło ok. 3,5 tys. sportowców ze 112 krajów świata. Podczas igrzysk zaprezentowanych zostało 31 dyscyplin sportowych, wśród nich 4 wybrane przez miasto Wrocław: futbol amerykański, kick-boxing, wioślarstwo halowe i żużel.

</doc>
<doc id="190711" url="https://pl.wikipedia.org/wiki?curid=190711" title="Ił-14">
Ił-14

Ił-14 () – radziecki śmigłowy samolot pasażersko-transportowy z 1950 r. zaprojektowany w biurze konstrukcyjnym Iljuszyna.
Historia.
Ił-14 to ulepszona wersja samolotu Ił-12 (następcy dwusilnikowych DC-3 i Li-2). Na przełomie 1949 i 1950 roku biuro konstrukcyjne Iljuszyna otrzymało zadanie polepszenia i unowocześnienia samolotu Ił-12. W nowym samolocie niezmieniony pozostał kadłub, usterzenie poziome oraz podwozie natomiast nowe były skrzydła (mniejsze o 3 m²), kształt usterzenia pionowego i silniki o większej mocy i mniejszym zużyciu paliwa. Zbiorniki paliwa przeniesiono z centropłata do części zewnętrznych skrzydeł. Początkowo produkowano 18-miejscową wersję Ił-14P, a w roku 1956 powstała wersja Ił-14M z przedłużonym o 1 metr kadłubem i większą liczbą miejsc pasażerskich. Produkowano także wersje transportowe (Ił-14G i Ił-14T) oraz desantową Ił-14D. Ogółem w latach 1954–1960 zbudowano 1112 sztuk, w tym 80 Ił-14P na licencji w NRD i 203 jako Avia AV-14 na licencji w Czechosłowacji. Samoloty Ił-14 używane były w komunikacji lotniczej ZSRR i państw bloku socjalistycznego (w tym w Polsce) do końca lat siedemdziesiątych. Lotnictwo wojskowe korzystało z wersji transportowej i desantowej. Samolot Ił-14 wykazywał bardzo dobre własności w lotach polarnych w Arktyce i na Antarktydzie.
Ił-14 w lotnictwie polskim.
W Polsce Ił-14 pojawił się w 1955 roku, Polskie Linie Lotnicze LOT zakupiły 6 samolotów w wersji Ił-14P mogące przewozić 14 pasażerów. Miały one następujące znaki rejestracyjne:
Kolejne sześć samolotów LOT zakupił w Niemieckiej Repubublice Demokratycznej (NRD) w 1957 roku. Maszyny mogły przewozić 26 pasażerów i miały następujące znaki:
W Czechosłowacji zakupiono pasażersko-towarową Avię AV-14P, która otrzymała oznaczenia SP-LNN. W latach 1957 i 1958 samoloty produkcji radzieckiej poddano modernizacji w NRD, zwiększając we wszystkich samolotach liczbę miejsc do 26. Latem 1964 i 1965 roku wypożyczono z NRD trzy iły przystosowane do przewozu truskawek. Polskie owoce eksportowano m.in. do krajów skandynawskich. Iły obsługiwały zagraniczne połączenia LOT-u do 1961 roku, kiedy to wprowadzono Iły-18, które wyparły samoloty Ił-14 na linie krajowe. Zrezygnowano tu z obecności stewardesy na pokładzie, załoga składała się tylko z dwóch pilotów i radiotelegrafisty. Na początku lat 60. we wszystkich używanych maszynach zwiększono liczbę miejsc dla pasażerów do 32. Po dekadzie latania z powodu ograniczeń eksploatacyjnych zmniejszono liczbę pasażerów do 28. Ił-14 używany był przez linię lotniczą do lipca 1972 roku. Jeden z LOT-owskich samolotów uległ rozbiciu 14 czerwca 1957 roku podczas podchodzenia do lądowania na lotnisku w Moskwie podczas burzy. Zginęło pięciu pasażerów i czterech członków załogi. W 1968 r. samoloty SP-LNB i SP-LNE zostały przerobione na samoloty aerofotogrametryczne użytkowane następnie przez Przedsiębiorstwo Usług Lotniczych Aeropol. W 1970 r. SP-LNG został przejęty przez Zarząd Ruchu Lotniczego i Lotnisk Komunikacyjnych. Równolegle do cywilnego przewoźnika również wojska lotnicze zakupiły około 20 samolotów. Ił-14 wykorzystywany był do zadań transportowych, kurierskich, do szkolenia spadochroniarzy oraz jako latająca salonka dla członków rządu.
Opis techniczny.
Wolnonośny dolnopłat konstrukcji metalowej, kryty blachą. Podwozie samolotu z kołem przednim, chowane w locie. Usterzenie klasyczne. 2 silniki tłokowe w układzie podwójnej gwiazdy ASz-82 o mocy 1900 KM. Śmigła czterołopatowe.

</doc>
<doc id="190712" url="https://pl.wikipedia.org/wiki?curid=190712" title="Kwadowie">
Kwadowie

Kwadowie (Swebowie) – germański lud zamieszkający w starożytności dorzecze rzek Nidda, Fulda i Lahn.
W latach 55 i 53 p.n.e. wyprawiał się na nich Juliusz Cezar, ale pokonał ich Druzus w 8 p.n.e. Po tej klęsce wywędrowali na pogranicze Moraw i Śląska. Należeli do plemion uznających zwierzchnictwo Marboda, lecz po jego usunięciu uznali zwierzchnictwo rzymskie.
W okresie podległości Rzymowi (od 21 roku n.e.), Kwadowie tworzyli własny organizm państwowy ("Regnum Vannianum"), przez którego ziemie przebiegał szlak bursztynowy. Utrzymywali ożywione kontakty polityczne i gospodarcze z cesarstwem rzymskim, dzięki czemu przodowali cywilizacyjnie wśród ludów barbarzyńskich. W roku 167 wraz z Markomanami najechali rzymską Panonię, zapoczątkowując tym samym tzw. wojny markomańskie. W roku 171 cesarz Marek Aureliusz kierował udaną wyprawą przeciwko nim.
W roku 406 wraz z Wandalami wyruszyli na ziemie obecnej Hiszpanii, a częściowo z Longobardami do Italii. Państwo Swebów na Półwyspie Iberyjskim podbili Wizygoci w roku 585.

</doc>
<doc id="190713" url="https://pl.wikipedia.org/wiki?curid=190713" title="Digital hardcore">
Digital hardcore

Digital hardcore – gatunek muzyczny łączący w sobie elementy muzyki gitarowej (przede wszystkim hardcore punk) z cięższymi odmianami muzyki elektronicznej (hardcore techno, jungle, breakbeat, industrial, noise).
Nazwa gatunku pochodzi od wytwórni założonej przez Aleca Empire – Digital Hardcore Recordings i pierwotnie odnosiła się do zrzeszonych w niej grup. Sam Alec Empire był frontmanem pierwszego zespołu digital hardcore – Atari Teenage Riot. Wszyscy jego członkowie wywodzili się z berlińskiej sceny techno i punk. Odcinając się od świata muzyki techno i nieewoluującego punk rocka, stworzyli własny gatunek, łączący w sobie najbardziej radykalne elementy techno i punk.
Począwszy od roku 1994 digital hardcore bardzo się rozwinął i zdobył dużą popularność, szczególnie w Japonii. Powstają nowe wytwórnie muzyczne i nowe zespoły. Jedną z bardziej znanych wytwórni jest DTrash Records z Kanady.
Polskimi przedstawicielami sceny digital hardcore są poznański DHC Meinhof i bytomski Hercklekot.

</doc>
<doc id="190716" url="https://pl.wikipedia.org/wiki?curid=190716" title="Browning M1917">
Browning M1917



</doc>
<doc id="190726" url="https://pl.wikipedia.org/wiki?curid=190726" title="Nikola">
Nikola

Nikola – imię żeńskie, współcześnie sprowadzony do języka polskiego żeński odpowiednik imienia Mikołaj. Pochodzi od greckich słów "Nikos" – "zwycięstwo" i "laos" oznaczającego "ludzie". Wśród imion nadawanych nowo narodzonym dzieciom, Nikola w 2017 r. zajmowała 26. miejsce w grupie imion żeńskich, co oznacza spadek o 16 miejsc od 2009 r., kiedy to zajmowała 10. miejsce w analogicznej grupie. W całej populacji Polek Nikola zajmowała w 2017 r. 73. miejsce (66 007 nadań).
Formy: "Nicole", "Nicola" i "Nicol" są rzadziej używane i zostały zaopiniowane negatywnie przez Radę Języka Polskiego (są to formy obcojęzyczne).
Od Nikoli powstało żeńskie imię Nikoleta (ze zdrobnienia w języku francuskim), skracane z kolei jako Koleta. 
Formą pochodną jest również imię Nikolina.
W Chorwacji, Macedonii Północnej, Bułgarii, Czarnogórze i Serbii forma Nikola stanowi odpowiednik imienia Mikołaj, a zatem jest imieniem męskim.
Nikola imieniny obchodzi: 
Znane osoby noszące imię Nikola:
Kobiety:
Mężczyźni (w przypadku których Nikola jest odpowiednikiem Mikołaja):

</doc>
<doc id="190728" url="https://pl.wikipedia.org/wiki?curid=190728" title="Klejnot (telewizor)">
Klejnot (telewizor)

Klejnot – wariant telewizora Szmaragd 902 z kineskopem 21 cali, typu AW 53-80. Ponadto skrzynia telewizora pozwala na eksploatację w formie wolno stojącej (własne nóżki) oraz na stoliku.
Produkowany był przez Warszawskie Zakłady Telewizyjne.

</doc>
<doc id="190729" url="https://pl.wikipedia.org/wiki?curid=190729" title="Anna Smasznowa">
Anna Smasznowa

Anna Smasznowa (ur. 16 lipca 1976 w Mińsku) – izraelska tenisistka, zwyciężczyni 12 turniejów zawodowych, reprezentantka Izraela w Pucharze Federacji.
Kariera tenisowa.
Była czołową juniorką w ZSRR; w 1990 przeniosła się wraz z rodzicami do Izraela. W styczniu 1991 rozpoczęła karierę zawodową. W 1994 po raz pierwszy znalazła się w czołowej pięćdziesiątce rankingu światowego, m.in. dzięki pokonaniu na turnieju French Open Czeszki Novotnej (wówczas nr 5 na świecie). Od tego czasu jest regularnie klasyfikowana w pierwszej setce rankingu (z przerwą w 1997); odnosiła zwycięstwa m.in. nad Lori McNeil, Amy Frazier, Natallą Zwierawą, w 1995 i 1998 docierała do IV rundy (1/8 finału) French Open. W 1998 po raz pierwszy dotarła do półfinału turnieju rangi "WTA Tour" (w Sopocie), a rok później wygrała swój pierwszy turniej – w Taszkencie.
Przełomowym sezonem w jej karierze był rok 2002. Rozpoczęła go dwoma wygranymi turniejami z rzędu (Auckland i Canberra), potem wygrała jeszcze w Wiedniu i Szanghaju (w finale z Kurnikową). Osiągnęła półfinał w Berlinie i ćwierćfinał w Indian Wells, pokonała m.in. Belgijki Kim Clijsters i Justine Henin-Hardenne. W czerwcu 2002 awansowała do czołowej dwudziestki rankingu i miejsce to zachowała do końca sezonu, dzięki czemu po raz pierwszy (i jak dotąd jedyny) wystąpiła w turnieju Masters (odpadła w I rundzie z Sereną Williams). Dobre rezultaty osiągała również w kolejnym roku; w lutym 2003 zajmowała najwyższe miejsce w rankingu w karierze (nr 15), wygrała turnieje na kortach ziemnych w Sopocie i Helsinkach, była w półfinale w Auckland i Moskwie oraz w czterech ćwierćfinałach. Wygrywała m.in. ze znanymi Rosjankami Zwonariową (na turnieju w New Haven wygrała mecz 0:6, 7:6, 6:2 ze stanu 0:6, 1:5; Zwonariewa wzięła jesienią 2003 rewanż w Linzu, wygrywając ze stanu 1:5 w trzecim secie), Myskiną, Pietrową i Kuzniecową. Sezon 2003 zakończyła na miejscu 16. na świecie, tym razem jednak nie wystarczyło to do udziału w Masters, ponieważ liczbę uczestniczek turnieju zredukowano do ośmiu.
Kolejny rok w karierze był mniej udany, Smasznowa spadła w rankingu o kilkanaście miejsc. Wygrała turniej w Wiedniu (pokonując w finale Australijkę Molik), w Filderstadt pokonała wysoko notowaną Japonkę Sugiyamę, ale często odpadała we wcześniejszych rundach, m.in. w Sopocie przegrała w 1/8 finału z Martą Domachowską. Pierwszej rundy nie przeszła również na igrzyskach olimpijskich w Atenach, przegrywając z Włoszką Garbin. W lipcu 2005 wygrała swój dziesiąty turniej rangi "WTA Tour", w Modenie; jej finałowa przeciwniczka (Garbin) została zmuszona do zejścia z kortu z powodu kontuzji przy stanie 6:6 w pierwszym secie. Trzy tygodnie później Smasznowa świętowała jedenaste turniejowe zwycięstwo, w Budapeszcie.
Anna Smasznowa nie dysponuje szczególnymi warunkami fizycznymi; przy wzroście 1,57 m skuteczność gry zapewnia sobie precyzją minięć, pracą nóg, walecznością. Anna Kurnikowa po porażce w finale w Szanghaju w 2002 nazwała Smasznową „ścianą”. Należy dodać, że w odróżnieniu od Hiszpanki Sánchez Vicario, którą Smasznowa wskazuje jako swój wzór do naśladowania, reprezentantka Izraela gra bekhend jedną ręką. Jest zawodniczką praworęczną.
Reprezentowała Izrael w rozgrywkach Pucharu Federacji w latach 1992-1993 i ponownie od 2001; startowała również w mikstowym Pucharze Hopmana. W 2002 wyszła za mąż za Włocha Claudio Pistolesiego, swojego trenera i dawnego tenisistę. W 2004 rozwiedli się. Odbyła służbę wojskową w armii izraelskiej w 1997. Jest jedną z najskuteczniejszych zawodniczek pod względem meczów finałowych; do sierpnia 2006 grała w dwunastu finałach turniejów "WTA Tour", wygrywając wszystkie.
W marcu 2007 roku oznajmiła, że po turnieju wimbledońskim chce zakończyć karierę sportową.

</doc>
<doc id="190730" url="https://pl.wikipedia.org/wiki?curid=190730" title="Klejnot">
Klejnot



</doc>
<doc id="190731" url="https://pl.wikipedia.org/wiki?curid=190731" title="Aleksis">
Aleksis



</doc>
<doc id="190732" url="https://pl.wikipedia.org/wiki?curid=190732" title="Anna Smasznowa-Pistolesi">
Anna Smasznowa-Pistolesi



</doc>
<doc id="190733" url="https://pl.wikipedia.org/wiki?curid=190733" title="Rewaluacja">
Rewaluacja

Rewaluacja (łac. "re-" 'w tył; znów; naprzeciw’ i "valor" ‘wartość’) – administracyjne zwiększenie kursu waluty danego kraju względem waluty zagranicznej w wyniku działania podjętego przez rząd lub władze monetarne.
Termin rewaluacja odnosi się tylko do systemu sztywnego kursu walutowego, w którym kurs ten jest ustalony i zmieniany jedynie przez władze państwowe. W warunkach płynnego kursu walutowego odpowiednikiem rewaluacji waluty jest jej aprecjacja.

</doc>
<doc id="190738" url="https://pl.wikipedia.org/wiki?curid=190738" title="Dwie rewolucje w Rosji 1917">
Dwie rewolucje w Rosji 1917



</doc>
<doc id="190742" url="https://pl.wikipedia.org/wiki?curid=190742" title="Jan II Gerbicz">
Jan II Gerbicz



</doc>
<doc id="190743" url="https://pl.wikipedia.org/wiki?curid=190743" title="Kwadrat (ekologia)">
Kwadrat (ekologia)

Kwadrat – w ekologii populacyjnej poletko o ustalonej powierzchni, na którym zlicza się osobniki, a następnie wyniki ekstrapoluje na populację. Aby metoda kwadratów dawała wiarygodne wyniki, należy spełnić następujące warunki: liczba osobników w każdym kwadracie musi być policzona (ewentualnie oszacowana) dokładnie, powierzchnia kwadratu musi być dokładnie znana, wybrane do badania kwadraty muszą być reprezentatywne dla obszaru zajętego przez populację.
Tak rozumiane kwadraty nie muszą mieć kształtu kwadratu, lecz np. koła czy sześciokąta.

</doc>
<doc id="190744" url="https://pl.wikipedia.org/wiki?curid=190744" title="Masza">
Masza



</doc>
<doc id="190745" url="https://pl.wikipedia.org/wiki?curid=190745" title="Druga wojna szwedzko-rosyjska">
Druga wojna szwedzko-rosyjska



</doc>
<doc id="190746" url="https://pl.wikipedia.org/wiki?curid=190746" title="Transceiver">
Transceiver

Transceiver, nadajnik-odbiornik, nadajnikoodbiornik – telekomunikacyjne urządzenie elektroniczne będące jednocześnie nadajnikiem i odbiornikiem. Termin pochodzi z języka angielskiego, z połączenia słów ( nadajnik i odbiornik). Obydwa składniki mają wspólne obwody i umieszczone są w jednej obudowie. Z technicznego punktu widzenia transceiver ma zintegrowaną część obwodów nadajnika i odbiornika. Termin transceiver pojawił się w latach dwudziestych XX wieku.
Radiooperatorzy mogą samodzielnie projektować i budować własne urządzenia z obiema funkcjonalnościami (nadawania i odbierania). Przykładem transceivera jest radiostacja przenośna dla wojska, służb cywilnych lub służby radioamatorskiej. Radiostacja obywatelska (Radio CB) pracująca w zakresie 27 MHz również zaliczana jest do transceiverów.
W lokalnych sieciach komputerowych opartych o standard Ethernet także stosowane są różne urządzenia działające na zasadzie transceivera – głównie dotyczy to modułów światłowodowych, na przykład: XFP, SFP, XENPAK, GBIC.
Do urządzeń podobnych technicznie do transceiverów należą:

</doc>
<doc id="190747" url="https://pl.wikipedia.org/wiki?curid=190747" title="Jan III (biskup poznański)">
Jan III (biskup poznański)



</doc>
<doc id="190748" url="https://pl.wikipedia.org/wiki?curid=190748" title="Modelowanie procesów biznesowych">
Modelowanie procesów biznesowych

Modelowanie procesów biznesowych (ang. "business process modeling") – jest to zbiór czynności wykonywanych przez analityków procesów biznesowych w organizacji. Modelowanie procesów ma na celu ustalenie w jaki sposób działa dana organizacja (tak zwany stan AS-IS) i może służyć do określenia docelowego sposobu postępowania (procesy TO-BE).
Modelowanie, jak sama nazwa wskazuje, służy przedstawieniu modelu procesu, czyli uporządkowanemu opisowi procesu (najczęściej graficznemu). Z modelu procesu można wywnioskować przebieg i kolejność wykonywania poszczególnych kroków w procesie.
Modelowanie jest często utożsamiane z mapowaniem procesów. Pojęcia te nie są tożsame. Mapa pokazuje jedyne relacje pomiędzy procesami/obiektami w procesie, podczas gdy model pokazuje przebieg. Obecnie najpopularniejszą notacją do modelowania jest BPMN.

</doc>
<doc id="190750" url="https://pl.wikipedia.org/wiki?curid=190750" title="Meta Language">
Meta Language

Meta Language, ML – rodzina funkcyjnych języków programowania, które charakteryzują się statycznym, silnym typowaniem. Jako jeden z pierwszych języków udostępniał typy polimorficzne.
Został zaprojektowany m.in. przez Robina Milnera w roku 1973 i był częścią większego projektu LCF (Logic for Computable Functions). Zadaniem LCF było automatyczne dowodzenie poprawności funkcyjnych programów, języka ML używano właśnie do zapisu tych programów. Stąd też obecnie ML jest stosowany m.in. do automatycznego dowodzenia twierdzeń i poprawności programów, a także szybkiego prototypowania.
Rozwinęło się wiele dialektów języka, m.in. Ocaml (włączający do języka elementy programowania obiektowego), Concurrent ML (wspierający programowanie współbieżne) czy Lazy ML (który w odróżnieniu od innych dialektów stosuje leniwą ewaluację).
W roku 1984 z inicjatywy Robina Milnera ustandaryzowano język ML tworząc dialekt Standard ML. Istnieje kilkanaście implementacji tego dialektu, m.in. Moscow ML, Stanford ML i SML97. W roku 2000 standard został poprawiony, czego efektem było powstanie ML-2000.

</doc>
<doc id="190751" url="https://pl.wikipedia.org/wiki?curid=190751" title="CzK">
CzK



</doc>
<doc id="190752" url="https://pl.wikipedia.org/wiki?curid=190752" title="Jan IV z Kępy">
Jan IV z Kępy



</doc>
<doc id="190757" url="https://pl.wikipedia.org/wiki?curid=190757" title="Rosyjska Komunistyczna Partia (bolszewików)">
Rosyjska Komunistyczna Partia (bolszewików)



</doc>
<doc id="190759" url="https://pl.wikipedia.org/wiki?curid=190759" title="Wyjaśnianie">
Wyjaśnianie

Wyjaśnianie– jedna z najbardziej znanych odmian rozumowania obok wnioskowania, dowodzenia i sprawdzania.
Wyjaśnianie, zwane również tłumaczeniem, jest zadaniem myślowym, które polega na wskazaniu racji dla stwierdzonego przez nas zdania. Innymi słowy, wyjaśnienie polega na odpowiedzi na pytanie "dlaczego tak jest jak stwierdziliśmy?" (w odróżnieniu od rozumowania typu dowodzenie, gdzie orzekamy o wartości logicznej stwierdzenia, odpowiadając np. na pytanie "czy to, co stwierdziliśmy jest prawdą?"). Zatem można powiedzieć, że wyjaśnianie jest szukaniem związków między stwierdzonymi faktami(uznanymi za prawdziwe), bez potrzeby dowodzenia ich wartości logicznych. 
W przypadku, gdy nie potrafimy wyjaśnić obserwowanych faktów za pomocą wcześniejszych obserwacji uznanych za prawdziwe, wówczas tworzy się tzw. hipotezę wyjaśniającą. Hipoteza wyjaśniająca ("H") jest stwierdzeniem dołączanym do zbioru stwierdzeń prawdziwych, którymi dotychczas dysponowaliśmy "W" (czyli do naszej wiedzy). Hipoteza nie ma jednakże ustalonej wartości logicznej. Dołączenie hipotezy "H" do zbioru "W" ma na celu sprawdzenie, czy za pomocą takiego połączenia "H+W" da się wyjaśnić jakiś obserwowany przez nas fakt. Hipotezę należy jednak sprawdzić. Wielokrotne zaobserwowanie, że przyjęta hipoteza jest wyjaśnieniem również dla innych, niż wyjściowy, zaobserwowanych faktów, przy jednoczesnym braku zjawisk, które przeczyłyby jej, sugeruje nam, że hipoteza ta z dużym prawdopodobieństwem jest prawdziwa (choć pewności nigdy nie ma). 
Przy stawianiu hipotez wyjaśniających może pojawić się problem istnienia kilku hipotez wykluczających się wzajemnie, lecz będących, w połączeniu z dotychczasową wiedzą, wyjaśnieniami dla zaobserwowanego przez nas faktu. Takie hipotezy nazywa się "konkurencyjnymi". 
Przy wyborze jednej z hipotez kierować się należy, tym, aby przyjęta hipoteza dawała uzasadnienie dla jak największej i jak najbardziej różnorodnej ilości obserwowanych faktów. Gdy w dotychczasowej wiedzy nie znajdujemy faktów, które mogłyby obalić jedną z konkurencyjnych hipotez, wówczas należy przeprowadzić "experimentum crucis" (eksperyment rozstrzygający), tzn. taki, którego wynik potwierdziłby jedną z hipotez, a resztę obalił. Hipotezę potwierdzoną uznajemy wówczas za prawdziwą. 
Hipoteza wyjaśniająca nie może być formułowana "ad hoc", czyli nie może być wyjaśniająca tylko dla jednego faktu, dla którego wyjaśnienia się poszukuje.

</doc>
<doc id="190760" url="https://pl.wikipedia.org/wiki?curid=190760" title="Browning HP">
Browning HP



</doc>
<doc id="190765" url="https://pl.wikipedia.org/wiki?curid=190765" title="Wałbrzyska Specjalna Strefa Ekonomiczna">
Wałbrzyska Specjalna Strefa Ekonomiczna

Wałbrzyska Specjalna Strefa Ekonomiczna „Invest-Park” – specjalna strefa ekonomiczna ustanowiona została rozporządzeniem Rady Ministrów z 15 kwietnia 1997 r., które weszło w życie 29 maja 1997 roku. Od 2008 Wałbrzyska SSE działa na podstawie wielokrotnie zmienianego rozporządzenia z 15 grudnia 2008.
Wałbrzyska strefa obejmuje 3500 ha terenu w 51 lokalizacjach i jest największą z 14 specjalnych stref ekonomicznych w Polsce. Prowadzi w niej działalność 190 przedsiębiorców. Łączne nakłady w strefie sięgnęły 22 mld złotych, a zatrudnienie znalazło blisko 45 tys. osób
Historia.
Wałbrzyska Specjalna Strefa Ekonomiczna „Invest-Park” położona jest w południowo-zachodniej Polsce w województwach dolnośląskim, opolskim, wielkopolskim oraz lubuskim.
Wałbrzyska Specjalna Strefa Ekonomiczna powstała jako rekompensata (odszkodowanie) dla miasta Wałbrzych po zamknięciu kopalń.
Region, w którym ustanowiono Strefę, od kilkuset lat związany był z przemysłem wydobywczym i włókienniczym. Posiadał również bogate tradycje przemysłowe w takich branżach, jak elektromaszynowa, metalowa, elektrotechniczna, budowy maszyn czy też przetwórstwa tworzyw sztucznych i ceramicznej. Likwidacja kopalń węgla, która rozpoczęła się na początku lat 90. XX wieku, wpłynęła niekorzystnie na kondycję zakładów kooperujących, w tym również z przemysłu maszynowego, elektromaszynowego i innych działających na potrzeby górnictwa. Przyczyniło się to lawinowego przyrostu bezrobocia.
Niezwłocznie podjęto działania zmierzające do zmiany tej sytuacji oraz restrukturyzacji istniejących zakładów. Jednym z takich rozwiązań, którego celem była aktywizacja gospodarcza regionu, było ustanowienie Wałbrzyskiej Specjalnej Strefy Ekonomicznej. W pierwszych latach funkcjonowania zajmowała obszar 255 ha, z lokalizacją w czterech podstrefach: Wałbrzych, Dzierżoniów, Nowa Ruda i Kłodzko. Zarządzanie strefą powierzono Wałbrzyskiej Specjalnej Strefie Ekonomicznej „Invest-Park” Spółce z o.o. z siedzibą w Wałbrzychu. Głównymi jej udziałowcami są: Skarb Państwa, który posiada decydującą liczbę głosów, gminy, na terenie których znajdują się podstrefy, instytucje finansowe – banki oraz agencje rządowe, wśród nich Agencja Rozwoju Przemysłu S.A.
W związku z dynamicznym rozwojem strefy oraz wysokim stopniem zagospodarowania obszarów objętych strefą (włączając pełne wykorzystanie dostępnych terenów w niektórych podstrefach) od końca 2000 roku tereny WSSE systematycznie powiększono oraz włączano nowe podstrefy. Od 2004 roku weszły w życie przepisy umożliwiające ustanowienie podstrefy WSSE na nowym obszarze, do tej pory nieobjętym specjalną strefą ekonomiczną. Warunkiem ustanowienia nowej podstrefy była realizacja nowej inwestycji o wartości co najmniej 40 mln euro lub tworzącej co najmniej 500 nowych miejsc pracy. Z nowych uregulowań skorzystały takie firmy jak Electrolux, IBM, Wabco, Colgate czy Cadbury. Kolejnym przełomowym rokiem w historii funkcjonowania WSSE „Invest-Park” był rok 2006, w którym tereny Strefy zostały zagospodarowane w ponad 85%. Podjęte działania zaowocowały zwiększeniem obszaru Strefy o prawie 500 ha na początku 2007 roku.
Strefa w liczbach.
Wykres zmiany powierzchni Wałbrzyskiej Specjalnej Strefy Ekonomicznej „Invest-Park” w latach 1997–2016 (w ha)
Wykres zmiany nakładów inwestycyjnych w Wałbrzyskiej Specjalnej Strefie Ekonomicznej „Invest-Park” w latach 1997–2016 (w mld złotych)
Liczba inwestorów, którzy zdecydowali się na inwestycje w WSSE w latach 2004–2014
Najpopularniejsze podstrefy WSSE w roku 2017
&lt;graph&gt;{
 "version": 2,
 "width": 400,
 "height": 200,
 "data": [
 "name": "table",
 "values": [
 "x": "Opole",
 "y": 1839
 {
 "x": "Jawor",
 "y": 1367
 {
 "x": "Września",
 "y": 1131
 ]
 ],
 "scales": [
 "name": "x",
 "type": "ordinal",
 "range": "width",
 "zero": false,
 "domain": {
 "data": "table",
 "field": "x"
 },
 "name": "y",
 "type": "linear",
 "range": "height",
 "nice": true,
 "domain": {
 "data": "table",
 "field": "y"
 "axes": [
 "type": "x",
 "scale": "x"
 {
 "type": "y",
 "scale": "y"
 ],
 "marks": [
 "type": "rect",
 "from": {
 "data": "table"
 "properties": {
 "enter": {
 "x": {
 "scale": "x",
 "field": "x"
 "y": {
 "scale": "y",
 "field": "y"
 "y2": {
 "scale": "y",
 "value": 0
 "fill": {
 "value": "steelblue"
 "width": {
 "scale": "x",
 "band": "true",
 "offset": -1
}&lt;/graph&gt;
Dzisiaj.
Obecnie Wałbrzyska Specjalna Strefa Ekonomiczna „Invest-Park” to 51 podstref, z których dwadzieścia osiem położonych jest na terenie województwa dolnośląskiego, tj. na terenie: Wałbrzycha, Nowej Rudy, Kłodzka, Dzierżoniowa, Żarowa, Jelcza-Laskowic, Kudowy-Zdroju, Świdnicy, Wrocławia, Oławy, Strzelina, Strzegomia, Brzegu Dolnego, Bolesławca, Wiązowa, Wołowa, Ząbkowic Śląskich, Sycowa, Świebodzic, Bystrzycy Kłodzkiej, Twardogóry, Góry, Bielawy, Oleśnicy, Kobierzyc, Jawora, Dobromierza, Wądroża Wielkiego. Osiem podstref położonych jest na terenie województwa wielkopolskiego – w Jarocinie, Kaliszu, Krotoszynie, Śremie, Lesznie, Wrześni, Kościanie, Rawiczu, Książu Wielkopolskim, dwanaście znajduje się na terenie województwa opolskiego – w Opolu, Nysie, Namysłowie, Praszce, Kluczborku, Skarbimierzu i Prudniku, Lewinie Brzeskim, Niemodlinie, Otmuchowie, Grodkowie oraz dwie w województwie lubuskim, w Szprotawie i Świebodzinie. WSSE „Invest-Park” obejmuje obszar o łącznej powierzchni 3502,16 ha.
Przedmiot działalności.
Do zadań Spółki należy przede wszystkim prowadzenie działań promujących podejmowanie działalności gospodarczej w strefie oraz działań skierowanych na rozwój strefy poprzez gospodarowanie majątkiem, rozbudowę infrastruktury oraz kompleksową i fachową obsługę inwestorów. Spółka zarządzająca ma uprawnienia, z upoważnienia ministra właściwego do spraw gospodarki (obecnie minister przedsiębiorczości i technologii), do przeprowadzania przetargów i rokowań na sprzedaż gruntów oraz prawo udzielania zezwoleń na prowadzenie działalności gospodarczej w strefie.

</doc>
<doc id="190782" url="https://pl.wikipedia.org/wiki?curid=190782" title="Janina (województwo świętokrzyskie)">
Janina (województwo świętokrzyskie)

Janina – wieś w Polsce, położona w województwie świętokrzyskim, w powiecie buskim, w gminie Busko-Zdrój.
Historia.
Według Długosza wieś Janina, która od dawien dawna należała do zakonu w Busku była od 1231 własnością Marka i Dzierżka herbu Janina, zaś w akcie z 1244 jest ona nazywana własnością szpitala joannitów w Zagości założonego przez księcia Henryka Sandomierskiego. Dwa pokolenia później dziedzicem wsi był komes Marek, cześnik Gryfiny, małżonki Leszka Czarnego. Parafia Janina, która powstała w tym samym okresie, zajęła częściowo obszar wcześniej istniejących parafii Gnojno oraz Stopnica. Nazwa wsi Janina stała się w XIV wieku herbem godowym.
W czasie II wojny światowej w sierpniu 1944 w rejonie Janiny przewidziana była koncentracja oddziałów partyzanckich Armii Krajowej i Batalionów Chłopskich w celu wyzwolenia Buska Zdroju. 5 sierpnia 1944 przybyła nawet do wsi grupa oficerów armii sowieckiej z którymi major Wacław Ćmakowski ps. „Srogi” pertraktował w sprawie wspólnego ataku na Busko. W związku z tym że w nocy Niemcy wycofali się z miasta w kierunku Pińczowa, następnego dnia bez walki do Buska wkroczyły oddziały partyzanckie i czołówka Armii Czerwonej.
W latach 1975–1998 miejscowość położona była w województwie kieleckim.
Obiekty.
We wsi znajduje się świetlica oraz biblioteka, będące oddziałem Buskiego Samorządowego Centrum Kultury. We wsi znajduje się też rodzinny dom dziecka, hostel dla osób uzależnionych od alkoholu, stadnina koni oraz pole namiotowe.
Wieś jest zwodociągowana (ujęcie wody w Widuchowej). Kilka razy dziennie kursują autobusy PKS Busko, działają również prywatni przewoźnicy. We wsi krzyżują się trzy drogi powiatowe – z Żernik, Kotek i Kołaczkowic.
Zabytki.
We wsi znajduje się kościół parafii św. Wojciecha, wzniesiony w 1822 wraz z pobliską dzwonnicą. Kościół oraz dzwonnica zostały wpisane do rejestru zabytków nieruchomych. W pobliżu kościoła zlokalizowany jest cmentarz. 
Osoby związane z Janiną.
W Janinie urodził się Bolesław Łącki, porucznik WP, dowódca baterii 2 pal, zamordowany w Katyniu w 1940. Ze wsi pochodzi również literaturoznawczyni Marta Pawlina-Meducka.

</doc>
<doc id="190785" url="https://pl.wikipedia.org/wiki?curid=190785" title="Kołaczkowice">
Kołaczkowice



</doc>
<doc id="190787" url="https://pl.wikipedia.org/wiki?curid=190787" title="Widuchowa (województwo świętokrzyskie)">
Widuchowa (województwo świętokrzyskie)

Widuchowa – wieś w Polsce, położona w województwie świętokrzyskim, w powiecie buskim, w gminie Busko-Zdrój.
W latach 1975–1998 miejscowość administracyjnie należała do województwa kieleckiego.
Położenie.
Wieś położona 6 km na wschód od Buska-Zdroju. Dojechać tam można skręcając za Buskiem na Skadlę z drogi krajowej nr 73 Kielce – Tarnów. Leży w obrębie Szanieckiego Parku Krajobrazowego. Występują tam zwierzęta i rośliny chronione: miłek wiosenny oraz ptaki drapieżne jastrzębie i myszołowy.
Historia.
Wieś notowana w dokumentach źródłowych w wieku XIV. W roku 1366 Elżbieta, żona Stefana, dziedzica Tęgoborza, sprzedaje część swego dziedzictwa zwanego Widuchowa, za 300 grzywien, Prokopowi i jego synom, dziedzicom Bogorii (Kodeks Wielkopolski, n. 1559 i Kodeks Małopolski, III, 196).
W połowie XV wieku dziedzicami są: Jan „Naschian“ herbu Topór i Piotr Międzygórski herbu Kopaszyna. Łany kmiece oddawały dziesięcinę, wartości 2 grzywien, biskupowi krakowskiemu.
Według Długosza dwa folwarki rycerskie, karczma i zagrodnicy dawali dziesięcinę, wartości 2 grzywien plebanowi w Janinie Długosz L.B. t. II, s.381). 
Według registru poborowego powiatu wiślickiego w roku 1508 we wsi „Widucha“ sors w kwocie 7 groszy, płaci Marcin Dąbieński. Ten sam rejestr z roku 1579 podaje że „Wyduchowa“, w parafii Janina, własność Mnihowskieh (z Mnichowic), ma 13 osadników, 8 łanów, 1 ogrodnika, 3 komornika, 8 ubogich oraz 1 rzemieślnika (Pawiń., Małop., 232 i 490). Była własnością kasztelana połanieckiego Stanisława Dunina Borkowskiego.
Jeszcze w roku 1670 wieś jest własnością Krupskiego - starożytny dom mieszkalny w Widuchowej nosił napis: „Nicolaus Krupka in Mąjkowiee et Widuchowo haeres aedificarit A. D. 1670.“. Na początku XVIII wieku wieś należy do Konstantego Felicjana Szaniawskiego, biskupa krakowskiego, który zakładając seminarium w Kielcach, dał mu na uposażenie w r. 1725 wieś Widuchowa, będącą osobistą własnością fundatora. Dochody z wsi miały służyć na utrzymanie 36 kleryków, których nadzór powierzył komunistom z Węgrowa, Bartoszkami zwanymi. 
Według spisu miast, wsi, osad Królestwa Polskiego z 1827 roku było we wsi 60 domów i 418 mieszkańców. 
W roku 1864 wieś przeszła na własność skarbu, a w roku 1882 sprzedaną została drogą licytacji. Nabył ją za kwotę 50 505 rubli srebrnych rezydujący w Warszawie książę generał Agafon Wachwachow.
W drugiej połowie wieku XIX Widuchowa stanowiła wieś i folwark w powiecie stopnickim, gminie Szaniec, parafii Janina, leży na prawo od szosy prowadzącej ze Stopnicy do Buska. Folwark posiadał obszaru 691 mórg. Do folwarku należał również staw, mający do 100 mórg. obszaru. 
Istniała tu poprzednio wielka gorzelnia, hodowla owiec i bydła opasowego. 

</doc>
<doc id="190788" url="https://pl.wikipedia.org/wiki?curid=190788" title="Exeter">
Exeter

Exeter (wym. ) – miasto i dystrykt w Wielkiej Brytanii, ośrodek administracyjny hrabstwa Devon, port nad rzeką Exe, w pobliżu jej ujścia do kanału La Manche. W 2001 roku miasto liczyło 106 772 mieszkańców. W 2011 roku dystrykt liczył 117 773 mieszkańców. W mieście znajduje się główny kampus i siedziba Uniwersytetu w Exeter.
Położenie.
Miasto położone jest w południowo-zachodniej Anglii, we wschodniej części hrabstwa Devon, nad rzeką Exe, która bezpośrednio na południe od Exeteru ma swoje estuarium. Od wybrzeża kanału La Manche miasto oddalone jest o 16 km. W przeszłości rzeka była żeglowna od morza do centrum miasta, utraciła ją jednak na skutek wybudowania w jej dolnym biegu jazów. Żeglugę mniejszych jednostek umożliwia biegnący wzdłuż rzeki kanał Exeter Ship Canal.
Lewobrzeżna (wschodnia) część miasta zlokalizowana jest na wzgórzach o wysokości do 70 m n.p.m., a na północy przekraczających 150 m n.p.m. Część prawobrzeżna (zachodnia) w znacznej mierze położona jest na równinie aluwialnej (ok. 10 m n.p.m.).
Na zachód od miasta znajduje się park narodowy Dartmoor.
Historia.
Czasy rzymskie.
Rzymska nazwa Exeter, "Isca Dumnoniorum", sugeruje, że Exeter było kiedyś celtyckim oppidum (jest to łaciński termin oznaczający średnie miasto), istniejącym na brzegach rzeki Exe, zanim Rzymianie założyli swoje miasto ok. roku 50 p.n.e. Takie wczesne miasta, lub „proto-miasta”, występowały w przedrzymskiej Galii, jak to opisuje Juliusz Cezar w "Commentarii de Bello Gallico" („Zapiskach z wojny galijskiej”), i jest prawdopodobne, że istniały one również w sąsiadującej z nią Brytanii.
Nazwa „Isca” pochodzi od rdzennie celtyckiego wyrazu oznaczającego płynącą wodę, i odnoszonego do rzeki Exe. Rzymianie nazwali miejscowość "Isca Dumnoniorum", by odróżnić je od osady "Isca Augusta" (współczesne Caerleon-on-Usk w Monmouthshire).
"Isca Dumnoniorum" było najbardziej wysuniętą na południowy zachód, ufortyfikowaną osadą Rzymian w Anglii. Znaczne części rzymskich murów przetrwały do dziś, chociaż obecna widzialna część została w większości zbudowana na rozkaz Alfreda Wielkiego w celu obrony zachodniej części królestwa przed naciskiem wikingów. Zachowały się pozostałości łaźni rzymskich odsłonięte w latach 70., lecz dziś niedostępne dla zwiedzających z powodu zbyt bliskiego sąsiedztwa z katedrą. Exeter był także południowym końcem antycznej, rzymskiej drogi łączącej Exeter z Lincoln, zwanej dzisiaj „Fosse Way”.
Czasy saksońskie.
W roku 876 Exeter zostało zaatakowane i zajęte przez Duńczyków. Król Alfred wypędził ich rok później. W roku 894 miasto było ponownie oblegane przez Duńczyków.
W roku 1067 Exeter zbuntował się przeciwko Wilhelmowi Zdobywcy, który błyskawicznie zaczął oblegać miasto. Miasto poddało się po 18 dniach. Częścią traktatu umowy kapitulacyjnej, było pozostawienie całej szlachty przy ich dotychczasowych tytułach i pozycji tak długo, dopóki nie zostanie wybudowany zamek.
Średniowiecze.
Exeter wzmiankowane jest w Domesday Book (1086) jako "Execestre"/"Essecestra"/"Exonia". Exeter było zbuntowane przeciwko królowi Stefanowi i w 1140 roku było dowodzone przez Baldwina de Redvers. Miasto skapitulowało po trzech miesiącach oblężenia, kiedy wyczerpały się zapasy wody.
Demografia.
W 2011 roku miasto liczyło 117 773 mieszkańców.
Poniżej przedstawiona jest struktura etniczna, wyznaniowa i językowa miasta (dane ze spisu powszechnego w 2011 roku).
Administracja i polityka.
Samorząd.
Administracyjnie Exeter stanowi dystrykt niemetropolitalny wchodzący w skład hrabstwa Devon, na którego czele stoi Exeter City Council (rada miasta Exeter). Miasto jest również siedzibą władz hrabstwa (Devon County Council).
W radzie miasta zasiada 39 radnych wybieranych na 4-letnią kadencję. Miasto podzielone jest na trzynaście dzielnic ("wards"), spośród których każda reprezentowana jest przez trzech radnych. Wybory odbywają przez trzy kolejne lata (za każdym razem wybierana jest 1/3 składu rady), po czym następuje roczna przerwa.
W maju 2016 roku rada znajdowała się pod kontrolą Partii Pracy, która posiadała 30 radnych. 8 członków należało do Partii Konserwatywnej a 1 do Liberalnych Demokratów.
Spośród radnych na roczną kadencję wybierany jest "lord mayor" (lord burmistrz), który pełni funkcje reprezentacyjne. Przywilej ten nadany został miastu w 2002 roku.
Władza centralna.
Miasto znajduje się w granicach dwóch okręgów wyborczych do brytyjskiej Izby Gmin. Okręg wyborczy Exeter obejmuje większą część miasta i wysyła, jak wszystkie inne okręgi, jednego deputowanego (od 1997 Ben Bradshaw, Partia Pracy). Południowo-wschodnia część miasta (w szczególności Topsham, Digby i Sowton) znajduje się w granicach sąsiedniego okręgu East Devon (od 2001 Hugo Swire, Partia Konserwatywna).
Współpraca międzynarodowa.
Exeter prowadzi współpracę z czterema miastami partnerskimi:
Gospodarka.
Exeter jest, obok Plymouth, jednym z głównych ośrodków gospodarczych hrabstwa Devon, mającym znaczenie regionalne. W 2012 roku lokalna gospodarka wytworzyła 3,7 mld GBP realnej wartości dodanej, co stanowi 31% ogółu wytworzonego w całym hrabstwie. Jednocześnie wielkość zatrudnienia na terenie Exeteru wyniosła ponad 83 tys., stanowiąc 28% całego zatrudnienia na terenie hrabstwa (dla porównania – liczba ludności miasta stanowi 16% ludności hrabstwa).
Lokalna gospodarka opiera się głównie na sektorze usługowym. Głównymi obszarami zatrudnienia są: służba zdrowia i opieka społeczna (18%), handel (17%) oraz edukacja (10%). Największymi pracodawcami (ponad 1000 pracowników) na terenie miasta są: Devon and Cornwall Police, Devon County Council (rada hrabstwa Devon), EDF Energy, Flybe, Met Office, Royal Devon and Exeter NHS Foundation Trust oraz University of Exeter.
Obszarami miasta o szczególnym znaczeniu gospodarczym są miasteczko akademickie Streatham Campus w północnej części miasta, zlokalizowane w centrum kompleksy handlowe Princesshay oraz Guildhall, oraz parki przemysłowe, m.in. Marsh Barton, Sowton Industrial Estate i Matford Business Park, w południowej i wschodniej części miasta.
Poziom bezrobocia w 2012 roku wyniósł 4,9% i był niższy niż średnia krajowa (7,9%). 24,2% mieszkańców w wieku produkcyjnym było biernych zawodowo (średnia krajowa – 22,4%), co w dużej mierze wynika ze znacznego udziału studentów w ogóle populacji.
Transport.
Exeter położony jest przy południowo-zachodnim krańcu autostrady M5, prowadzącej w kierunku Bristolu i łączącej miasto z resztą kraju. Alternatywną drogą na wschód jest A30, prowadząca w linii prostej do Londynu. Kontynuację autostrady w kierunku zachodnim, w stronę Kornwalii i zachodniego Devonu, stanowią drogi A30 i A38.
Przeprawa drogowa przez rzekę Exe odbywa się dwoma mostami zlokalizowanymi w centrum miasta (Exe Bridges), zespołem mostów w dzielnicy Countess Wear oraz autostradą M5 (najbardziej na południe wysunięta stała przeprawa przez Exe).
W mieście działa system komunikacji autobusowej z centralnym punktem przesiadkowym wzdłuż High Street i na dworcu autobusowym przy Paris Street oraz siecią parkingów typu "park and ride".
Exeter posiada rozbudowaną sieć połączeń kolejowych, z głównym węzłem kolejowym na dworcu Exeter St Davids. Linia kolejowa do Bristolu (Bristol to Exeter Line), zbiega się tutaj z linią West of England Main Line w kierunku londyńskiego dworca Waterloo, kontynuując dalej na zachód w kierunku Plymouth (Exeter to Plymouth Line). Połączenie z Londynem zapewnia także odbijająca od linii bristolskiej odnoga Reading to Taunton Line, która swój bieg kończy na dworcu Paddington. Lokalne linie kolejowe prowadzą do Exmouth (Avocet Line), Paignton (Riviera Line) i Barnstaple (Tarka Line). Zlokalizowany w centrum dworzec Exeter Central obsługiwany jest przez pociągi do Waterloo. Na terenie miasta znajduje się też siedem innych stacji obsługujących ruch lokalny.
Na północny wschód od miasta znajduje się międzynarodowy port lotniczy.
Kultura.
Muzea.
W mieście swoją siedzibę ma Royal Albert Memorial Museum (RAMM), w którego zbiorach znajduje się ponad milion eksponatów z dziedziny archeologii, etnografii, historii naturalnej i sztuki, pochodzących z całego świata. W 2012 roku RAMM nagrodzone zostało tytułem Muzeum Roku ("Museum of the Year") przyznawanym przez organizację Arts Fund.
W klasztorze św. Mikołaja ("St Nicholas Priory") mieści się muzeum życia w epoce Tudorów (XVI wiek), nieczynne ze względu na problemy strukturalne budynku.
Na terenie kampusu Uniwersytetu w Exeter znajduje się muzeum kinematografii Bill Douglas Centre, upamiętniające reżysera Billa Douglasa.
W Topsham zlokalizowane jest Topsham Museum poświęcone historii lokalnej tego miasta, obecnie dzielnicy Exeteru.
Literatura.
Jednym z najważniejszych dokumentów literatury średniowiecznej jest rękopis Exeter Book, przechowywany w miejskiej katedrze. Pochodzi z X wieku i jest jednym z czterech manuskryptów zawierających praktycznie całą zachowaną do dziś poezję staroangielską. Zawiera większość krótkich wierszy, utwory religijne i zbiór zagadek, niekiedy rubasznych. Niektóre z tych zagadek wyryto na stalowym obelisku na High Street, odsłoniętym 30 marca 2005.

</doc>
<doc id="190791" url="https://pl.wikipedia.org/wiki?curid=190791" title="Hochberg (ród)">
Hochberg (ród)

Hochberg (pełny tytuł: Fürst von Pleß, Reichsgraf von Hochberg, Freiherr zu Fürstenstein) – ród przybyły na Śląsk z Miśni w końcu XIII w. W śląskich dokumentach jest notowany od 1290 r. Do XVII w. pisał się "von Hoberg". W XV w. podzielił się na linie: szlachecką z Dobrocina koło Dzierżoniowa, wymarłą już baronowską z Buczynki koło Lubina, hrabiowską z Książa – Wałbrzych i Roztoki koło Jawora. Z linii hrabiowskiej powstała linia książęca z Książa oraz Pszczyny (zobacz: książęta pszczyńscy).
Historia.
Syn Hansa Heinricha V – Hans Heinrich VI z Książa i Mieroszowa 20 maja 1791 ożenił się z księżniczką Anną Emilią von Anhalt-Coethen-Pless (zm. 1 listopada 1830). Ich syn – książę Hans Heinrich X (ur. 2 grudnia 1806) otrzymał w spadku po Anhaltach księstwo pszczyńskie. Ożeniony z Otylią Filipiną von Stechow dał początek linii Hochbergów z Pszczyny ("Hochberg von Pless"). W 1850 r. król pruski nadał Hansowi Heinrichowi X dziedziczony w primogeniturze tytuł księcia von Pless, który został przekazany najstarszemu potomkowi – Hansowi Heinrichowi XI (ur. 1833), który panował od 1855 r. do śmierci w 1907 r. W 50 rocznicę panowania (w 1905 r.) otrzymał osobisty tytuł herzoga, tak więc jego pełny tytuł brzmiał: "Fürst und Herzog von Pless". Książę piastował także godność Wielkiego Łowczego Cesarstwa. Po Hansie Heinrichu XI panował Hans Heinrich XV (Jan Henryk XV) (ur. 1861, zm. 1938), za jego czasów na zamku pszczyńskim podczas I wojny światowej znajdowała się główna kwatera i siedziba sztabu wojsk niemieckich w latach 1914–1917. Po Hansie Heinrichu XV w latach 1938–1984 głową rodu był Hans Heinrich XVII (zm. 1984) oraz Alexander (zm. 1984).
Prawie wszyscy potomkowie Hochbergów nosili od XVII w. imiona "Hans Heinrich", a więc numerowano ich w kolejności urodzenia, nie panowania.
Głową rodu jest obecnie Peter Hochberg von Pless (ur. 1956), kuzyn poprzedniego księcia pszczyńskiego Bolko VI von Hochberga (zm. 2022).
Drzewo genealogiczne.
Od Piastów przez Promnitzów i Anhaltów do Hochbergów. 
Córką piastowskiego ks. Fryderyka III była księżniczka legnicka Helena a wnuczką Zofia von Kurzbach, żona Henryka Anzelma von Promnitz.
Hr. Jan Erdmann (1719-1785), ostatni z rodu Promnitzów, przekazał ziemię pszczyńską siostrzeńcowi Fryderykowi Erdmann Anhalt-Köthen (1731-1797). W 1846 r. ks. Henryk von Anhalt-Köthen (1778–1847), ostatni z rodu, oddał ziemię pszczyńską ks. Janowi Henrykowi X von Hochberg (1806–1855). 

</doc>
<doc id="190796" url="https://pl.wikipedia.org/wiki?curid=190796" title="Pistolet maszynowy K50">
Pistolet maszynowy K50

K50 – wietnamski pistolet maszynowy.
W latach pięćdziesiątych armia Wietnamu Północnego otrzymała duże ilości radzieckich pistoletów maszynowych PPSz i ich chińskich kopii Type 50.
Były to dobre pistolety maszynowe, ale zbyt ciężkie i nieporęczne dla drobnych Wietnamczyków. Dlatego w lokalnych zakładach zaczęto je przebudowywać. W celu zmniejszenia masy pozbawiano je drewnianej kolby, którą zastępowała kolba wysuwana skopiowana z pistoletu maszynowego MAT 49. Skracano także osłonę lufy, która sięgała po przebudowie tylko do jej połowy. Pod komorą zamkową mocowano chwyt pistoletowy skopiowany z karabinu AK.
Tak przebudowany pistolet maszynowy (oznaczony jako K50) był lżejszy i poręczniejszy w czasie walk miejskich czy w dżungli od PPSz.
Pistolet maszynowy K50 był produkowany w kilku mało różniących się odmianach. Nie jest do końca jasne czy wszystkie K50 powstały przez przebudowę PPSz, czy też część była budowana od podstaw. Pistolety maszynowe K50 były używane przez Wietkong podczas wojny wietnamskiej.
Opis techniczny.
Pistolet maszynowy K50 działał na zasadzie odrzutu zamka swobodnego. Zasilanie w naboje z pudełkowego, łukowego magazynka o pojemności 35 nabojów, podczepianego od dołu broni. Z prawej strony znajdowało się okno wyrzutnika łusek. Do zabezpieczenia pistoletu przy zamku napiętym lub zwolnionym służył bezpiecznik suwakowy w rączce zamka, wsuwany w wycięcia w tylnej i przedniej części komory zamkowej. Mechanizm spustowy wyposażony był w przełącznik rodzaju ognia (ogień pojedynczy / seryjny), umieszczony przed spustem w kabłąku spustowym. Pokrywa komory zamkowej przechodziła w osłonę lufy sięgającą 2/3 jej długości. Celownik przerzutowy o nastawach 100 i 200 m. Muszka stała, w osłonie, umieszczona na podstawi zamocowanej na końcu lufy. Kolba metalowa, wysuwana.

</doc>
<doc id="190799" url="https://pl.wikipedia.org/wiki?curid=190799" title="Beatriks">
Beatriks



</doc>
<doc id="190800" url="https://pl.wikipedia.org/wiki?curid=190800" title="Po-2">
Po-2

Po-2 () – radziecki dwupłatowy samolot szkolny i wielozadaniowy, zaprojektowany w 1928 w biurze konstrukcyjnym Nikołaja Polikarpowa. Do roku 1944 maszyna była oznaczona jako U-2, a jej popularna nazwa to Kukuruźnik. W kodzie aliantów oznaczony jako Mule od ang. "muł", a przez Polaków nazywany „pociak”.
Po-2 był wykorzystywany głównie do szkolenia pilotów, a także do zadań agrolotniczych, czyli opryskiwania pól. Podczas II wojny światowej wsławił się jako nocny bombowiec. Należące do Korei Północnej maszyny Po-2 były wykorzystywane na początku lat 50. podczas wojny koreańskiej. Po-2 zasłynął z tego, że był nieprzerwanie eksploatowany przez 35 lat i wyprodukowano go w liczbie ponad 33 000 egzemplarzy, a wraz z maszynami licencyjnymi przeszło 40 tysięcy.
Historia.
W 1924 Armia Czerwona ogłosiła wstępne wymagania taktyczne na samolot szkolny i przejściowy. Nikołaj Polikarpow opracował pracował projekt samolotu 2UB-3 który, z różnymi silnikami, spełniał wymogi wojska. W marcu 1927 odbyły się próby w locie, które wykazały dobre właściwości lotne konstrukcji. Maszyna posiadała wiele zalet, głównie nieskomplikowaną technologię produkcji, prostą obsługę, krótką drogę startu i lądowania oraz możliwość latania w każdych warunkach atmosferycznych. W przypadku awarii naprawa nie przysparzała większych problemów. Samolot „wybaczał" uczniowi błędy popełniane we wczesnej fazie szkolenia.
Na skutek zmiany specyfikacji zamówienia samolot został uznany za spełniający warunki dla samolotu przejściowego i otrzymał oznaczenie P-1. Konieczne stało się uzbrojenie samolotu. Konstruktor dodał stały karabin maszynowy pilota oraz ruchomy w tylnej kabinie oraz wymieniono silnik na M-6 o mocy 300 KM. W latach 1928-1930 zbudowano 55 egzemplarzy. Polikarpow otrzymał zadanie dostosowania P-2 do roli samolotu szkolnego. Maszyna została pozbawiona uzbrojenia, silnik zmieniono na rodzimy M-12. W celu uproszczenia produkcji wiele elementów konstrukcyjnych wykorzystano z P-2. Budowę prototypu ukończono do lata 1927, jednak z powodu niezakończenia prac nad M-12, zmieniono silnik na M-11. W czerwcu 1927 samolot został oblatany, występowały problemy z silnikiem, które jednak szybko udało się usunąć. W drugim prototypie wprowadzono istotne zmiany konstrukcyjne: zmniejszono grubość profilu skrzydła, zmieniono obrys skrzydeł na eliptyczny oraz znacznie powiększono ster kierunku. 7 stycznia 1928 pilot doświadczalny Michaił M. Gromowo oblatał zmodyfikowaną konstrukcję. Samolot otrzymał oznaczenie U-2 i w marcu 1928 został skierowany do produkcji masowej. Zakład nr 23 w Leningradzie otrzymał zadanie wyprodukowania sześciu egzemplarzy serii informacyjnej. Do 1941 wyprodukowano w nim 14 245 egzemplarzy samolotu U-2. 
Produkcję U-2 uruchomiono również w Zakładzie nr 387, po ataku III Rzeszy na ZSRR, przeniesiono go z Leningradu do Kazania. Nowy zakład produkcji U-2 otrzymał numer 387. W 1943 produkcję U-2 uruchomiono w trzech następnych zakładach: Zakładzie nr 464 w Dolgoprudnym, Zakładzie nr 471 w Szumerle i Zakładzie nr 494 w Kozłowce. Produkcja seryjna U-2 w ZSRR trwała do 1949, do 1953 w warsztatach i lotniczych zakładach remontowych lotnictwa cywilnego budowano pojedyncze egzemplarze. Kolejne maszyny po śmierci konstruktora w 1944 roku zostały przemianowane na jego cześć na Po-2.
Podczas wojny U-2 były używane do celów ćwiczebnych, transportowych i nocnych lotów bojowych. W latach 1948–1954 Po-2 były produkowane w Polsce pod oznaczeniem CSS-13.
Użycie bojowe.
Chociaż Po-2 był od początku wojny (jako samolot bojowy) maszyną całkowicie przestarzałą, to wykorzystywano go bardzo intensywnie do nękających ataków na cele naziemne i jako samolot transportowy. Walczący na froncie wschodnim żołnierze Wehrmachtu przezwali go, od charakterystycznego odgłosu silnika "maszyną do szycia" (niem. "Nähmaschine"). pierwsze użycie bojowe Po-2 miało miejsce w sierpniu 1941 w rejonie jeziora Ilmen.
Najsłynniejszą jednostką wykorzystującą samoloty Po-2 był 588. Pułk Bombowców Nocnych, w którego skład (zarówno personel naziemny jak i latający) wchodziły same kobiety. Zadaniem pułku było nocne nękające bombardowanie znajdujących się na tyłach wroga instalacji militarnych. Dwie najbardziej utytułowane pilotki, Jekatierina Riabowa i Nadieżda Popowa, wykonały jednej nocy rekordową liczbę 18 misji bombowych. Skutkiem działań kobiecej jednostki były nie tylko straty materialne, ale także obniżenie morale żołnierzy niemieckich, którzy nazywali pilotki "nocnymi wiedźmami" (niem. "Nachthexen", ros. "Ночные Ведьмы"). Efekt psychologiczny nocnych działań potęgowała również taktyka nalotów. Samoloty w szerokich kręgach, nad własnym lotniskiem nabierały wysokości (prędkość wznoszenia z bombami zaledwie 0,5-0,6 m/sek), zaś w pobliżu linii wroga atakowały bombami 50 kg z lotu szybowego (z silnikami pracującymi na mocy minimalnej), gdy jedynym odgłosem był szum skrzydeł, metalowych linek usztywniających konstrukcję oraz świst i eksplozje bomb. Po zrzucie bomb (maksymalnie 6 bomb po 50 kg) maszyny na pełnej mocy oddalały się z miejsca ataku. Pilotki 588 Pułku były wielokrotnie odznaczane Orderem Czerwonego Sztandaru i Bohatera Związku Radzieckiego, a niektóre z nich, mające blisko 1000 misji na koncie, wzięły udział w bitwie o Berlin w 1945 r. Kukuruźnik, wbrew pozorom, był maszyną bardzo trudną do zestrzelenia przez samoloty Luftwaffe ze względu na to, że jego prędkość maksymalna była niższa niż prędkość przeciągnięcia myśliwców niemieckich Messerschmitt Bf 109 i Focke-Wulf Fw 190, co znacznie utrudniało celowanie. Znacznie groźniejszy był ostrzał z ziemi, dlatego maszyny te nie wykonywały tego typu lotów w dzień. 
Samoloty typu Po-2, były używane również przez lotnictwo LWP. W wersję łącznikową były wyposażone klucze i eskadry łącznikowe działające przy różnych sztabach i dowództwach. Nocna wersja bombowa była używana w 2 Pułku Nocnych Bombowców „Kraków”.
Po-2 były używane bojowo przez lotnictwo polskie także po wojnie. W ramach akcji „Wisła” w 1947 roku, do rozpoznawania położenia oddziałów UPA oraz do ich ostrzeliwania i bombardowania. Uzbrojenie polskich Po-2 stanowił karabin maszynowy SzKAS lub Diegtiariowa kal. 7,62 mm, obsługiwany przez obserwatora, który wyrzucał z kabiny również granaty F-1.
Samoloty typu Po-2 znajdowały się w uzbrojeniu polskiego lotnictwa wojskowego do 1950 roku. W lotnictwie cywilnym służyły do końca lat 60. XX wieku.
W latach 1950–1953 samoloty Po-2 były wykorzystywane lokalnie podczas wojny koreańskiej. Również na tym froncie okazało się, że samoloty te są bardzo trudne do zestrzelenia ze względu na małe rozmiary, konstrukcję drewnianą krytą płótnem, która bardzo słabo odbija promieniowanie radarowe, co utrudniało zlokalizowanie maszyn w przestrzeni przez amerykańskie myśliwce nocne.
Wersje.
Samolot Po-2 był produkowany w wielu wersjach rozwojowych:
Egzemplarze muzealne.
Samoloty Po-2 są eksponowane w następujących muzeach:
Samoloty Po-2 były eksponowane także w Muzeum Historyczne – Pałac w Dukli i w Muzeum Wojska Polskiego w Warszawie, jednak w obydwu przypadkach, lekkie, nieodpowiednio zabezpieczone samoloty zostały porwane przez wiatr i zupełnie zniszczone podczas wichury. Również Po-2 eksponowany w Muzeum Uzbrojenia w Poznaniu nie oparł się próbie czasu i został zezłomowany na początku lat 90.
Konstrukcja.
Dwupłatowy samolot wielozadaniowy o konstrukcji drewnianej.
Kadłub o przekroju prostokątnym i konstrukcji kratownicowej. Usztywniony w przedniej części drewnianymi prętami, w tylnej naciągami stalowymi. W przedniej części kadłuba znajdował się silnik i jego łoże, oddzielone od reszty kadłuba przegrodą ogniową. Za przegrodą znajdował się zbiornik paliwa o pojemności 126 litrów. Ta część była kryta sklejką, reszta kadłuba była kryta płótnem. Statecznik pionowy wykonany jako integralna część kadłuba. Kabiny załogi otwarte, osłonięte wiatrochronem. Siedzenia regulowane, dostosowane do spadochronów siedzeniowych. Dwumiejscowe samoloty szkolne miały dwa fotele umieszczone jeden za drugim w układzie tandem i podwójny układ sterowniczy. W późniejszym czasie powstały wersje rozwojowe, które znacznie zmieniły konstrukcję kadłuba Po-2. Wersja U-2SP miała trzy ustawione za sobą miejsca dla pilota i dwóch pasażerów i służyła jako wojskowy samolot łącznikowy, a w lotnictwie cywilnym do komunikacji międzymiastowej. Modele oznaczone U-2AP z zamontowanym w kadłubie zbiornikiem i urządzeniem rozpylającym na płatach stosowane były w rolnictwie i leśnictwie do rozpylania środków chemicznych. Wersja U-2S wyposażona była w nosze do transportu chorego. Na liniach Aerofłotu stosowano wersje kabinowe oznaczone U-2L (Po-2L). Ich modyfikacje mogły przewieźć nawet do 6 osób. 
Płat dwudźwigarowy, trójdzielny o eliptycznych końcówkach. Płat górny był zamocowany do kadłuba słupkami tworzącymi literę N, płat dolny był przytwierdzony okuciami do kadłuba. Komora płatowa była usztywniona słupkami również w kształcie litery N oraz usztywniono ścięgnami na krzyż. Krawędź natarcia do przedniego dźwigara była kryta sklejką, dalej płótnem. Lotki bezszczelinowe były umieszczone na obu płatach, ich pokrycie wykonano z płótna. 
Usterzenie o konstrukcji drewnianej, kryte płótnem. Statecznik poziomy dwudzielny, podparty parą zastrzałów. 
Podwozie stałe, trójpunktowe z amortyzowaną drewnianą płozą ogonową. Koła główne umieszczone na wspólnej osi, amortyzowane sznurem gumowym. 

</doc>
<doc id="190801" url="https://pl.wikipedia.org/wiki?curid=190801" title="Siunjata">
Siunjata

Siunjata (pāli. suññatā; sanskr. śūnyatā; शून्यता - pustka, pustość, niesubstancjalność; chiń. 空 "kōng", kongxing 空性; kor. "kong" 공, kongsŏng; jap. kū, kūshō; wiet. không, không tính; tyb. stong pa nyid) – pojęcie występujące we wszystkich odłamach buddyzmu. Jest kluczowym pojęciem dla zrozumienia mahajany. Zgodnie z jej doktryną wszystkie rzeczy, czyli dharmy, są przejawieniami pozbawionymi realnego istnienia czy definitywnego nieistnienia. Szkoły buddyzmu wczesnego, na ogół przyjmowały istnienie dharm, takimi jakimi wydają się przejawiać, choć zakładały brak tożsamości „ja”. W theravadzie suññatā odnosi się do doktryny anatty, czyli niesubstancjalności wszystkich zjawisk jako pozbawionych „ja” i czegokolwiek, co należy do „ja”. Niniejszy artykuł został napisany w całości z punktu widzenia buddyzmu mahajany.
Etymologia.
Słowo „pustka” lub „pustość” – w sanskrycie "siunjata", to rzeczownik odprzymiotnikowy pochodzący od słowa "siunja" – „pozbawiony”, co w dokładnym tłumaczeniu oznacza „pozbawioność”. Słowo to sugeruje brak – brak cech, brak własnej natury. Stwierdzenie: „forma jest pustką” należy rozumieć następująco: rzeczy (zjawiska) nie posiadają swej własnej esencji, nie posiadają własnej natury. Natomiast zjawiska, które są puste, czyli pozbawione esencji, przejawiają się w różnorodny sposób, zależny od wielu czynników („pustka jest formą”). Pojawiają się one w określonych warunkach, trwają jakiś czas, następnie znikają. Istnieją jedynie we współzależny sposób – zależą od przyczyn i warunków, nie mają więc realnego bytu. Także dharmy, które według innych doktryn opisywane są jako istniejące rzeczywiście, zarówno te uwarunkowane - powstające i zaraz znikające, jak i nieuwarunkowane (nirwana), według systemu mahajany w swej esencji są tym samym. Ich prawdziwy byt transcenduje proces powstawania i znikania, a także współzależne bądź niezależne istnienie.
Poglądy na temat pustości zjawisk zawierają się w szczególności w tzw. drugim cyklu nauk lub drugim obrocie kołem dharmy Buddy Siakjamuniego. Nauki drugiego cyklu nazywane są też naukami o „braku cech”, czyli o „pustce wszystkich zjawisk”. Opierają się one na sutrach mahajany. Do najważniejszych tekstów Buddy, tworzących podstawę systemu filozoficznego należy zbiór sutr Pradżniaparamity, czyli sutr Doskonałości Mądrości.
Jak czytamy w Sutrze Serca Doskonałej Mądrości, której nauki stanowią esencję "Drugiego Obrotu Kołem Dharmy":
Siunjata w literaturze.
Pojęcie "siunjaty" pojawiło się w literaturze Pradżniaparamity, potem zaś zostało skomentowane w tekstach Nagardżuny. Według niego samsara jak i nirwana są nierealne, czyli puste. Pustka jest po prostu brakiem niezależnego istnienia wszelkich rzeczy i zjawisk. W Sutrze Serca powiedziano "Pustka jest formą a forma jest pustką". W Sutrze Diamentowej stwierdza się, że „wszystkie rzeczy złożone są jak światło, znikający obraz, migotanie lampy oliwnej, złudzenie, kropla wody, marzenie senne i blask błyskawicy”. W mahajanie w późniejszym okresie rozwoju buddyzmu w Indiach rozróżniono dwa główne przekazy w których zawarte są nauki o siunjacie: przekaz Nagardżuny o madhjamace o „Środkowej Ścieżce” oraz przekaz Asangi o „naturze Buddy”.
Pomyłki w interpretacji pojęcia.
Przez ludzi zachodu pustka często mylnie rozumiana jako "pusta przestrzeń", próżnia, nicość – przez co często odnoszono buddyzm do nihilizmu. Tymczasem w kontekście dharmy oznacza ona bezjaźniowość, bezesencjonalność, brak trwałej istoty rzeczy. Oznacza nietrwałą (pali. anicca) naturę wszystkich zjawisk. Zjawiska nie istnieją niezależnie, ale pojawiają się współzależnie od siebie jako skutki pewnych przyczyn. Przejawiają się, ale nie istnieją niezależnie i samowystarczalnie. Inaczej termin „pustka” oznacza brak własnej natury. Nie istnieje również oddzielnie od zjawisk ich obserwator, tj. jego oddzielna od wszystkiego indywidualność. Jest to wgląd we współzależne przejawianie się zjawisk, które prowadzi do mądrości wykraczającej poza zasłaniającymi ją wrażeniami istnienia i nieistnienia, poza wszelkimi skrajnościami takimi jak realizm i nihilizm lub optymizm i pesymizm, poza wszystkimi punktami odniesienia, takimi jak pojęcia „skrajności” i „środka poza skrajnościami”, czy takimi, które wynikają z dualizmu „subiekt-obiekt”.
Tradycje nauk o siunjacie w buddyzmie tybetańskim.
Buddyzm tybetański wyróżnia następujące tradycje nauk o siunjacie:
Tradycje te można traktować jako kolejne etapy w stopniowych medytacjach na tzw. „pustość” (siunjata) lub jako teorie wspomagające takie praktyki jak mahamudra, dzogczen i Tantry Jogi Najwyższej. Poszczególne doktryny nie wykluczają siebie nawzajem, ale się uzupełniają. Tradycje wajbaszika i sautrantika odnoszą się do nauk hinajany, a czittamatra i madhjamika do nauk mahajany.
Wajbaszika m.in. przedstawia pogląd o ostatecznej naturze z trwałych niepodzielnie istniejących jednostek (Wylie: rtag dngos) jako najmniejszych cząsteczek składowych rzeczywistości doświadczanej poprzez świadomość. Sautrantrika m.in. naucza, że to co przejawia się jako „zewnętrzna rzeczywistość” jest niczym innym tylko własną projekcją mentalną, niż faktycznym doświadczaniem „niepodzielnie istniejących cząsteczek” i w ten sposób tłumaczy jak możliwe jest doświadczanie, gdyż świadomość nie jest różna w naturze od jej mentalnego doświadczenia. Czittamatra naucza m.in. że nie ma oddzielnej od świadomości (lub jej projekcji według sautrantiki) „zewnętrznej rzeczywistości”, a wszystko ma ostatecznie naturę umysłu, który „samoświadomy i samorozświetlający się” jest wolny od dualizmu doświadczającego i doświadczanego. Madhjamaka jest tu najbardziej precyzyjną doktryną na temat natury rzeczywistości (siunjaty). Jest „środkową ścieżką” poza wszelkimi „skrajnościami” błędów popadnięcia w omylnie rozumiany stan „pustości” jako nicości (nihilizmu) oraz błędów eternalizmu (inherentnego, wrodzonego i niezależnego istnienia zjawisk). W tej doktrynie wszystko jest opisywane jako współzależne i przejawiające się pod wpływem odpowiednich dla siebie przyczyn i warunków. Na poziomie ostatecznego wglądu nie można w żadnych zjawiskach odnaleźć ich inherentnej, wrodzonej i niezależnej egzystencji, włączając m.in. inherentne istnienie umysłu doświadczającego, jak i doświadczanego (odpowiadającego teorii czittamatry) – co odpowiadało by skrajności eternalizmu, bądź oddziału świadomości od „zewnętrznego świata” (według teorii wajbasziki i sautrantiki) – co odpowiadało popadnięciu w skrajności nihilizmu, w którym mowa o nie podleganiu konsekwencjom własnych czynów.
Tożsamość "ja" jako źródło powstawania cierpienia (dukkha).
Brak zrealizowania "pustości" (siunjata) tożsamości "ja" jest w buddyzmie główną przyczyną powstawania cierpienia (dukkha). Opisują to doktryny o naturze rzeczywistości w tak zwanej hinajanie, ujęcia zwanego też podejściem śrawaki, który zdolny jest do wyzwolenia samego siebie. Zrealizowanie "pustości" tożsamości "ja", zwane anatmanem (język pali: anatta), związane jest z przekroczeniem splamień i nie podleganiem prawu przyczynowo-skutkowemu karma samsary, tj. osiągnięciu stanu nirwany, gdzie jest się wolnym od cierpienia (język pali: dukkha) i przyczyn cierpienia. 
Indywidualna tożsamość "ja" jest przyczyną cierpienia w tym sensie, gdyż intuicyjnie wydaje się istnieć w relacji z pięcioma skupiskami (ciało, uczucia, percepcja, formacje mentalne i świadomość) jako obiekt cierpienia (język pali: dukkha). Według nauk buddyzmu jest to jednak tylko niejasne, nawykowe i błędnie przyjmowane przejawienie inherentnej tożsamości "ja". Łatwo to wykazać poprzez wykazanie braku związku tej tożsamości z pięcioma skupiskami bądź zanegowanie podstawowych cech tej tożsamości:
zanegowane jest to, gdyż nie byłoby zagrożenia zniszczeniem przez samego siebie lub kogoś (czegoś) innego ze względu na brak wielości komponentów tego siebie (pojedynczość) oraz gdyż takie "ja" nie odróżniałoby doświadczeń pomiędzy różnymi pięcioma skupiskami,
zanegowane jest to, gdyż nie byłoby obaw, że coś mogłoby się stać tej tożsamości w następnych momentach jej trwania, tym bardziej, że wszystko się zmienia (pali. anicca), również pięć skupisk, nawet wiele razy w ciągu życia,
zanegowane jest to, gdyż nie byłoby obaw, że ta tożsamość „ja” mogłaby być zagrożona przez „innych” bądź nie musiałaby zależeć od otoczenia,
zanegowane jest to, gdyż posiadałoby się pięć skupisk oddzielnie od posiadającego "ja", tak jak np. posiada się ubranie, które można później oddać komuś obcemu bez żadnych konsekwencji jeżeli się znudzi,
zanegowane jest to, gdyż nie można by było naruszyć jakiejkolwiek części tej całości poprzez odjęcie czegoś z pięciu skupisk (np. utrata wzroku), aby tożsamość "ja" nadal trwała, 
zanegowane jest to, gdyż można by było bez konsekwencji naruszać inne części pięciu skupisk, w których nie byłoby tej tożsamości "ja", np. jeśli tożsamość "ja" byłaby tylko świadomością, można by było unieszkodliwić swoje ciało bez żadnego wpływu na owe "ja". 
Tym niemniej wykazanie braku tożsamości "ja" w buddyzmie nie oznacza, że nie ma żadnego związku pomiędzy pięcioma skupiskami. Podobnie jak to jest w przypadku jakichkolwiek innych zjawisk, relacje pomiędzy pięcioma skupiskami wydają się tylko konwencjonalnie przejawiać współzależnie pod wpływem odpowiednich dla nich przyczyn i warunków.
"Pustość" (siunjata) istnienia zjawisk a doskonałe oświecenie.
Zrealizowanie "pustości" (siunjata) wszystkich zjawisk oprócz doprowadzenia do wyzwolenia od cierpienia (dukkha) umożliwia w buddyzmie również osiągnięcie Doskonałego Oświecenia, kiedy przekroczone są zaciemnienia od niewiedzy. Opisują to doktryny o naturze rzeczywistości w tak zwanej mahajanie, ujęcia bodhisattwy, który szuka Doskonałego Oświecenia nie tylko dla samego siebie, ale przede wszystkim w celu pomocy w wyzwoleniu wszystkich czujących istot. 
Zgodnie z poglądem madhjamaki, najwyższej doktryny o siunjacie w buddyzmie, wszystko jest współzależnie przejawiające (patrz np. Dwanaście ogniw współzależnego powstawania oraz prawo czynów karmicznych). Dowodzenie Nagardżuny (główny współtwórca madhjamaki, II w. n.e) zwane "Królem wszystkich argumentów" prezentuje pogląd madhjamaki:
Uzupełnia to kolejne dowodzenie Nagardżuny zwane "Czterema Granicami (Limitami)":
Ponadto istnieje wiele innych dowodzeń, które umożliwiają obalanie wszelkich "skrajności" innych systemów buddyjskich bądź niebuddyjskich, np. przyjmujących błędy czterech rodzajów (inherentnie wrodzonego) powstawania (powstawania z siebie, z czegoś innego, z tych obu, z żadnych z nich) opisanych w dowodzeniu "Wadżra-iskier" Nagardżuny. Zebrane są one np. w "Fundamentalnych Wersach o Madhjamace" (sanskryt: Prajñanamamulamadhyamakakarika), "Polemice na Zarzuty" (sanskryt: Vigrahavyavartanıkarika) i "Siedemdziesięciu Strofach o Pustości" (sanskryt: Yuktisastika) Nagardżuny, w "Wykładni Środkowej Drogi" (sanskryt: Madhyamakavatara) Czandrakirtiego oraz w "Iluminacji Ornamentu Niezkazitelnej Realizacji" (sanskryt: Abhisamayalankaraloka) Haribhadry.
Madhjamaka tłumaczy jak konwencjonalnie jakiekolwiek zjawisko wyodrębniane jest jako istniejące niezależne. Przytacza się m.in. przykład kwiatu. Pomimo że takie zjawisko, które identyfikujemy konceptualnie jako kwiat, można ujrzeć i zerwać, jednak ostatecznie nie jest to "kwiat" jako taki, ale niepowtarzalne zjawisko, składające się z niepoliczalnych części, całkowicie współzależne od swego otoczenia oraz całkowicie różne od pozostałych "kwiatów". Ze względu na niewystarczalność wszelkich konceptualnych założeń na temat zjawisk dowodzi się, że pełne zrozumienie zjawisk, tj. siunjata, możliwe jest tylko poza konceptualnymi wytworami. Dotyczy to również wyodrębniania indywidualnej tożsamości "ja" na tle pięciu skupisk. Śrawakowie (hinajany) realizują brak tożsamości "ja" dopóty nie zostaną usunięte ich splamienia umysłu. Kiedy ich splamienia są usunięte, osiągają stan wyzwolenia "bez powrotu" po całkowitym wygaśnięciu pięciu skupisk z cyklu narodzin w samsarze. Tymczasem bodhisattwowie (mahajany), w przeciwieństwie do śrawaków kontynuują dalszy rozwój, aż do stanu trzech ciał Buddy, by być dalej użytecznymi dla czujących istot. 
Madhjamaka to "Droga Środka", która udowadnia, że teoria "pustości" przekracza błędy wszystkich skrajnych poglądów, takich jak np. nihilizm (że nic nie istnieje i nie podlega się żadnym konsekwencjom swoich czynów) oraz eternalizm (wszystko istnieje, tak jak się wydaje być, jako z góry ustalone, realne w sposób inherentny i niezmienny oraz nie ma możliwości osiągnięcia "transcendencji" np. wyobrażenie doskonałości jako nieosiągalnego absolutu).
"Pustość" należy więc traktować jako niczym "nieograniczoną przestrzeń" dla rozwoju wszystkich doskonałych cech, aby rozwijać zdolność pomocy sobie i innym (sanskryt. bodhiczitta) oraz dla usunięcia wszystkich błędów, np. zaciemnień od niewiedzy. 
Gdyby zjawiska były inherentne i niezależne z trwale wrodzonymi i nie mogącymi się już zmienić cechami, nie podlegałyby zmianom, a wszystko byłoby już z góry ustalone i przeznaczone. Jednakże teoria o "pustości" neguje inherentność zjawisk i ukazuje, że współzależność zjawisk obejmuje wszystko całkowicie. Każda więc czująca istota według tego ujęcia ma nieograniczone możliwości rozwoju nawet aż do poziomu Doskonałego Oświecenia według buddyzmu.
Nagardżuna to wyjaśnia w dziele "Polemika z zarzutami" (ang.: The Rebuttal of Objections, sanskryt: Vigrahavyavartanıkarika):
Natura Buddy a "pustość".
Każda nauka lub praktyka, która sprzeczna jest z właściwym zrozumieniem "pustości" siunjata (istnienia tożsamości "ja" bądź zjawisk) nie może być zgodna z naukami buddyzmu, a jeżeli sprzeczna jest z postawą bodhiczitta, nie zalicza się do mahajany. W mahajanie bodhisattwa w celu rozwoju tych cech kultywuje Sześć Paramit, zbierając nagromadzenie zasługi i mądrości, niezbędne aby osiągnąć oświecenie, tj. trzy ciała Buddy, co zajmuje czas trzech niezliczonych okresów (skt. kalpa). Również wadżrajana umożliwia to bodhisattwie za pomocą unikalnych dla siebie metod.
W mahajanie istnieją dwie tradycje nauk odnoszących się do natury rzeczywistości tzw. siunjaty. Pierwsza tradycja związana jest z przekazem Nagardżuny o madhjamace o „Środkowej Ścieżce”. Druga tradycja związana jest z przekazem Asangi o „naturze Buddy”, przekazem na którym później oparto nauki czittamatry. W praktyce wadżrajany jednak główny nacisk kładzie się na nauki o naturze Buddy, w celu zrealizowania bezpośrednio doskonałej obecności poza wszelkimi konceptualnymi wyobrażeniami, zwanej Przejrzyste Światło, stanu, który określany jest niekiedy jako absolutnie istniejący. Dziamgon Kongtrul Lodro Thaje w encyklopediach buddyzmu definiuje:
Pomimo tego buddyzm, choć zawiera wiele pozornie sprzecznych ze sobą nauk, tak naprawdę ich nie ma. Mówią o tym np. nauki Lamrim. Istniejące obecnie różne tradycje, w tym wajbaszikę, sautrantikę, czittamatrę, madhjamakę, można traktować jako kolejne etapy w stopniowych medytacjach na zrozumienie tzw. "pustości" (siunjata) oraz na naturę buddy. Można wykazać, że przekaz Nagardżuny o „Środkowej Ścieżce” to podejście przybliżające ku naturze rzeczywistości przez wyeliminowanie wszystkiego tego, co nią nie jest, tzn. wszystkich niewłaściwych „skrajnych” poglądów i praktyk, kierując się głównie analitycznym wnioskowaniem. Przekaz Asangi o „naturze Buddy” to podejście pomagające za to opisać naturę rzeczywistości taką jaką powinna ona być, pomimo że należy ją doświadczyć „poza słowami” przez praktykę. Tym niemniej, że przekaz Nagardżuny wydaje się być bardziej precyzyjny niż Asangi, oba te przekazy bezsprzecznie się wspomagają tworząc jedną kompleksową całość. Więcej czytaj w artykule czittamatra.
Praktyka w celu zrealizowania siunjaty.
Należy zaznaczyć, że nauki o siunjacie nie dotyczą jedynie intelektualnych spekulacji, ale podkreślają potrzebę bezpośredniego wglądu "poza słowami" tzw. poza-konceptualnej mądrości np. poprzez odpowiednią praktykę, która bazuje również na powyższych analitycznych dowodzeniach. W buddyzmie owa praktyka dzieli się na dwie części: śamatha - jednoupunktowioną skupioną uważność, vipassana - analityczne poznawanie w celu rozwinięcia wglądu jak przejawiają się zjawiska. Jeżeli jedynie praktykuje się jednoupunktowioną skupioną uważność tylko na jakimś użytecznym dla praktyki obiekcie, nie będzie odpowiednich przyczyn, aby rozwinąć wgląd mądrości w zjawiska przejawiające się jako samsara w celu wyzwolenia od cierpień i niewiedzy. Jeżeli jedynie praktykuje się analityczne rozważania, nie będzie możliwe, aby powstały z tych analiz "przebłysk" wglądu mógł stabilnie spoczywać, ponieważ umysł będzie rozpraszany strumieniem swobodnie pędzących myśli. 
Praktyka służy temu, aby rozwijać skupioną uważność w jedności z analitycznym poznawaniem. Po tym jak na jakiś czas odetnie się rozproszenie spowodowane pędzącymi myślami, umysł się uspokaja na tyle, aby analitycznie poznawać konkretnie przyjęty obiekt analizy. Każdy obiekt analizy winien być jasno zlokalizowany np. w przypadku obrania tożsamości "ja" należy dokładnie zidentyfikować, co i jak doświadczamy jako owe "ja". Jeżeli nastąpi wytrącenie uwagi z takiego obiektu vipassany, należy powrócić do śamathy, skupienia tylko na tym obiekcie bez analizy, aż umysł się uspokoi i będzie gotowy do ponownych analiz. Jeżeli praktyka jedności owych obu nie może być już kontynuowana, należy zakończyć sesję praktyki ze zrozumieniem, które będzie kontynuowane pomiędzy formalnymi sesjami, że zjawiska będą się przejawiać tylko konwencjonalnie, pomimo że w czasie formalnych sesji rozwija się zrozumienie o braku ich wrodzonej samej z siebie natury. Jeżeli pod wpływem analitycznego rozważania nastąpi w końcu w czasie formalnej sesji "przebłysk" pewności na temat ostatecznego braku przejawienia danego zjawiska (konkretnego obiektu analizy), należy spoczywać w tej pewności siłą śamathy bez potrzeby dalszych analitycznych rozważań. Następne sesje medytacyjne co do tego danego obiektu będą jedynie powrotem do tej pewności. Tradycyjne teksty podają tu przykład: to tak jak by się rozpoznało w czasie spaceru, że leżący kij nie jest wężem, choć wydawał się nim z daleka, i nie trzeba już rozważać czy to wąż, czy nie, a następnym razem od razu będzie to jasne z odległości. 
Indyjski pandita Kamalaśila (z Instytutu Nalanda, 713-763 r. n.e.) w swoim dziele "Etapy medytacji" (sanskryt. Bhavanakrama) o praktykach śamatha i vipassana pisze:
Celem medytacji jest pozakonceptualna mądrość prowadząca do nirwany. Mądrość owa wywodzi się z pewności wynikłej z doskonałej jedności śamathy i vipassany, tak że więcej już nie ma potrzeby podziału pomiędzy czasem formalnych sesji i czasu między tymi sesjami. Kamalaśila w "Etapach medytacji" podkreśla, że owa pozakonceptualna mądrość posiada przejrzystą obecność bez dualistycznego rozróżniania pomiędzy doświadczanymi zjawiskami a doświadczającym, w przeciwieństwie do stanu umysłu gdzie jest brak mentalnych aktywności, jak np. w czasie omdlenia. Mądrość ta pozostaje poza wszelkimi odniesieniami pochodzącymi z analiz nie dając żadnej podstawy by potrzebne było kontynuować praktykę.
Śantidewa (z Instytutu Nalanda, VIII w. n.e) w swoim dziele Bodhicarya-avatara (Przewodnik po Ścieżce Bodhisattwy) pisze:
Pojęcie nirwany można odnieść do nauk nieistniejących już szkół hinajany, gdzie osiąga się stan śrawaki, który po swojej śmierci, czyli całkowitym wygaśnięciu pięciu skupisk, osiąga stan wyzwolenia z cyklu narodzin w samsarze, oraz do nauk mahajany, gdzie osiąga się stan buddy jako trzy ciała Buddy posiadające pięć mądrości (mądrość wszechprzenikającą, podobną zwierciadłu, równości, rozróżniającą i mądrość dharmathatu).
Obecnie w buddyzmie występuje wiele odmiennych technik w stosowaniu śamathy i vipassany.
W therawadzie śamatha i vipassana są głównymi praktykami. Podobnie jest w tybetańskiej mahamudrze sutr. W buddyzmie zen są one w ramach praktyki zazen. W wadżrajanie w ramach praktyki jidama, np. w shingon. W szczególności w buddyzmie tybetańskim praktykuje się fazę spełniającą, gdzie poprzez wizualizacje - siłą śamathy - subtelnej sieci kanałów, wiatrów i esencji poruszającymi się we własnym ciele, "wypracowywuje się" sobie (w sześciu etapach według tantry Guhjasamadża) - co odpowiada vipassanie - dostęp do najbardziej subtelnego pozakonceptualnego stanu natury umysłu "Przejrzyste Światło". W dzogczen natomiast od samego początku jest bezpośrednie wprowadzenie w rigpę przez mistrza, choć pewne elementy śamathy i vipassany stosowane są w praktykach przygotowawczych zwanych korde ruszen (Wylie: 'khor 'das ru shan), jak i w sposobach integracji z rozpoznaną już rigpą w trekciö (Wylie: khregs-chod) i tögal (Wylie: thod-rgal).
"Pustość" a fizyka kwantowa.
Również bliskie "zachodniemu", konceptualizującemu podejściu do rzeczywistości są próby rzutowania pojęcia buddyjskiej "pustości" na grunt fizyki kwantowej i tłumaczenia przy pomocy analogii. 
Współcześni buddyjscy mistrzowie nauczają siunjaty przywołując tradycyjne teksty. Tak jak to by było za czasów Nagardżuny, przywołują anachronizmy, typu porównania pustości do przestrzeni. Obecnie takie porównania tracą wiarygodność w świetle odkryć fizyki kwantowej. Przestrzeń nie jest bowiem pusta, ale wszędzie wypełniona fluktuacjami kwantowymi, zgodnie z zasadą nieoznaczoności Heisenberga, gdzie wszelkie pola przynajmniej w minimalnym stopniu powinny być losowe.
Najbardziej uznana doktryna, zwana prasangiką, jest systemem stosowania strategii "ad absurdum" w zależności, jak wyprowadzać oponenta z błędów, jednocześnie samemu nim nie podlegając. Nie ma w tym żadnego uchybienia. Tym niemniej same przykłady stosowania z tradycyjnych tekstów są nieaktualne, już niewystarczające. Argumenty Nagardżuny, te o "cząstkach", aby ustanowić ostatecznie ich pustość, wykazują tylko to, że zakładał, tak jak mu ówcześni, że istnieją cząstki (materii świata) konwencjonalnie. Obecnie należy więcej oczekiwać, chociażby na podstawie podręczników fizyki kwantowej o naturze tylko falowej tzw. materii.

</doc>
<doc id="190805" url="https://pl.wikipedia.org/wiki?curid=190805" title="Promnitzowie">
Promnitzowie

Promnitzowie – dolnośląski ród szlachecki herbu własnego.
Historia.
Ród znany jest od początków XV wieku. Siedzibami rodowymi były Wichów, Lasocin oraz Dzietrzychowice koło Kożuchowa w księstwie głogowskim. Pierwszą znaną historyczną postacią był Sigismund von Promnitz, który zmarł w roku 1444. Jego wnuk Baltazar von Promnitz w roku 1539 został biskupem wrocławskim. Nabył kilka majątków, m.in. wolne państwa stanowe: Pszczynę na Górnym Śląsku i Żary w Łużycach Dolnych.
Bratankowie biskupa Baltazara: Stanisław i Karol wraz z kuzynem Zygfrydem otrzymali w 1559 roku tytuły baronów czeskich ("Freiherr"). Zygmunt Zygfryd (wnuk Zygfryda) otrzymał tytuł czeskiego hrabiego ("Graff"), a później został mianowany hrabią Rzeszy Niemieckiej ("Reichsgraf"). Był założycielem tzw. linii hrabiowskiej. 
Linia baronowska – potomkowie Karola i Stanisława – wygasła pod koniec XVII wieku. Linia hrabiowska wygasła w 1785 roku na hrabim Janie Erdmanie von Promnitzu (urodzonym w 1719).
Od Piastów do Promnitzów.
Żoną Henryka Anzelma (zm. 1622), pana Pszczyny była Zofia a teściową księżniczka legnicka Helena (zm. 1583), córka ks. Fryderyka III.
Od Anhaltów przez Promnitzów do Hochbergów.
Ostatni z rodu Promnitzów, Jan Erdmann (1719-1785), przekazał ziemię pszczyńską swemu siostrzeńcowi z rodu Anhalt-Köthen, Fryderykowi Erdmannowi (1731-1797). Kolejni właściciele Pszczyny z rodu Anhaltów władali tutejszymi majątkami do połowy XIX w. W 1846 r. ostatni z rodu, książę Henryk von Anhalt-Köthen (1778–1847), oddał ziemię pszczyńską swemu siostrzeńcowi, księciu Janowi Henrykowi X von Hochberg (1806–1855) z potężnego rodu magnackiego Hochbergów. 

</doc>
<doc id="190807" url="https://pl.wikipedia.org/wiki?curid=190807" title="Zygmunt Bogacz">
Zygmunt Bogacz

Zygmunt Gotthilf Bogacz (ur. 12 czerwca 1758 w Zielęcicach koło Brzegu, zm. 27 maja 1800 w Tarnowskich Górach) – polski hutnik i asesor górniczy, działał na Górnym Śląsku, gdzie kierował budową hut państwowych.
Życiorys.
Uczęszczał do gimnazjum w Brzegu. Od 1778 był pracownikiem rządowego hutnictwa i górnictwa na Śląsku, początkowo praktykował w hucie żelaza w Kluczborku, następnie (w 1782) został pisarzem i nadzorcą kopalni rud w hucie żelaza Małapanew w Ozimku. W 1783 przeniesiony do Deputacji Górniczej w Tarnowskich Górach (od 1793 pod nazwą Urząd Górniczy), był tam pisarzem hutniczym i asesorem; od 1797 pracował jako asesor Wyższego Urzędu Górniczego.
W ramach swoich zajęć zawodowych kierował, razem z Johnem Baildonem, budową hut państwowych - Huty Gliwickiej (1796, zlikwidowana w dwudziestoleciu międzywojennym) i Huty Królewskiej (od 1797, późniejsza ArcelorMittal Poland Oddział Huta Królewska w Chorzowie). Były to pierwsze w Europie huty stosujące koks do wytopu surówki żelaza.
 (śląskiego starostę górniczego).

</doc>
<doc id="190808" url="https://pl.wikipedia.org/wiki?curid=190808" title="Filharmonia Narodowa">
Filharmonia Narodowa

Filharmonia Narodowa – polska instytucja kultury, funkcjonująca w gmachu znajdującym się przy ulicy Jasnej 5 w Warszawie, który został wzniesiony w latach 1900–1901 pod kierunkiem Karola Kozłowskiego, a następnie przebudowany w 1955 przez Eugeniusza Szparkowskiego. Dyrektorem naczelnym jest Wojciech Nowak, a funkcję dyrektora artystycznego sprawuje dyrygent Andrzej Boreyko.
Od 1955 w instytucji organizowany jest Międzynarodowy Konkurs Pianistyczny im. Fryderyka Chopina.
W budynku i przy pomocy FN w Warszawie odbywa się festiwal Warszawska Jesień.
Historia.
Pierwszy gmach Filharmonii Warszawskiej zaprojektował Karol Kozłowski. Został wzniesiony w latach 1900–1901 w kwartale ulic Jasnej, Moniuszki i Nowosiennej (Sienkiewicza). Uroczysta inauguracja odbyła się 5 listopada 1901, orkiestrą dyrygował dyrektor muzyczny i I dyrygent Filharmonii, Emil Młynarski. Jako solista wystąpił Ignacy Jan Paderewski (grał własny Koncert fortepianowy z towarzyszeniem orkiestry, oraz szereg utworów Fryderyka Chopina). Śpiewak Wiktor Grąbczewski (bas) wykonał partię solową w kantacie Władysława Żeleńskiego.
Budynek z lat 1901–1945 wzorowany był na europejskich filharmoniach i operach XIX wieku, przede wszystkim na Operze Paryskiej. Otrzymał bardzo bogaty wystrój eklektyczny, z wpływami neorenesansu i neobaroku europejskiego w nowoczesnej na owe czasy interpretacji. Został wzniesiony na działce o wymiarach ok. 58 x 44 metry i posiadał trzy elewacje. Główne wejście pierwotnie znajdowało się od strony ul. Jasnej. Rzeźby na fasadzie wykonali Stanisław R. Lewandowski i Władysław Mazur.
Fundatorami Filharmonii Warszawskiej byli m.in. bankier Leopold Julian Kronenberg i pianista Ignacy Jan Paderewski. 
Wśród rzeźb zdobiących fasadę pierwotnego budynku Filharmonii znalazły się postacie Wolfganga Amadeusza Mozarta, Ludwiga van Beethovena, Fryderyka Chopina i Stanisława Moniuszki. Główna sala koncertowa miała powierzchnię 730 m² i mogła pomieścić ok. 2000 osób. Plafon w sali koncertowej wykonał Henryk Siemiradzki.
Napaść Niemców na Polskę i związana z tym II wojna światowa przerwała działalność Filharmonii. Gmach został spalony w czasie obrony Warszawy we wrześniu 1939. W trakcie walk powstania warszawskiego w 1944 uległ zbombardowaniu i dalszemu znacznemu zniszczeniu.
Zarządzeniem Ministra Kultury i Sztuki z 25 października 1949 utworzono przedsiębiorstwo państwowe pod nazwą „Filharmonia Narodowa w Warszawie”.
Nowy, odbudowany budynek koncertowy został otwarty 21 lutego 1955, w dniu inauguracji V Międzynarodowego Konkursu Pianistycznego im. Fryderyka Chopina. Tego samego dnia, z okazji inauguracji sezonu w nowej własnej siedzibie, Filharmonii Warszawskiej nadano nazwą "Filharmonii Narodowej". Budynek FN w Warszawie, odbudowany według projektu Eugeniusza Szparkowskiego i Henryka Białobrzeskiego, utracił swój pierwotny bogato zdobiony wystrój, został zastąpiony stylistyką architektury socrealizmu. Dla poprawy komunikacji wewnętrznej główne wejście do budynku przeniesiono na stronę ul. Sienkiewicza.
W budynku i przy pomocy FN w Warszawie odbywa się festiwal Warszawska Jesień.
Sala koncertowa Filharmonii Narodowej w Warszawie ma 1072 miejsca. Sala kameralna dysponuje 378 miejscami.
Orkiestra Filharmonii Narodowej.
Pierwszy koncert w wykonaniu Filharmoników Warszawskich odbył się 5 listopada 1901 w nowo wybudowanym gmachu.
Orkiestra koncertowała z wieloma najsłynniejszymi artystami tamtej doby. Dyrygowali nią m.in. Edvard Grieg, Siergiej Prokofjew, Siergiej Rachmaninow, Maurice Ravel, Camille Saint-Saëns, Richard Strauss i Igor Strawinski.
Soliści.
Na estradzie Filharmonii Narodowej w Warszawie wystąpili także soliści tej miary, co Martha Argerich, Kathleen Battle, Teresa Berganza, Rafał Blechacz, Nelson Freire, Nigel Kennedy, Evgeny Kissin, Midori Gotō, Arturo Benedetti Michelangeli, Shlomo Mintz, Anne-Sophie Mutter, Garrick Ohlsson, Dawid Ojstrach, Murray Perahia, Jean-Pierre Rampal, Swiatosław Richter, Mstisław Rostropowicz, Henryk Szeryng, Emmanuel Pahud, Ingolf Wunder i Krystian Zimerman.
Chór Filharmonii Narodowej.
Zespół rozpoczął profesjonalną działalność artystyczną w 1953 roku pod kierunkiem Zbigniewa Soi. Kolejnymi kierownikami byli: Roman Kuklewicz (1955­-71), Józef Bok (1971-­74), Antoni Szaliński (1974­-78), Henryk Wojnarowski (1978-­2016). W styczniu 2017 roku kierownictwo objął Bartosz Michałowski.
Chór Filharmonii Narodowej koncertował w Austrii, Belgii, Danii, Finlandii, Grecji, Hiszpanii, Islandii, Izraelu, Niemczech, Rosji, Szwajcarii, Turcji, na Litwie, Łotwie, we Francji i Włoszech, w Wielkiej Brytanii. Zapraszany jest na wspólne koncerty przez orkiestry Berliner Philharmoniker, Muncher Philharmoniker, Rundfunk­Sinfonieorchester Berlin, RIAS­ Symphonie­-Orchester Berlin, , orkiestry symfoniczne w Tel Awiwie i Jerozolimie, , , , Orchestra del Teatro alla Scala. 
Repertuar.
Repertuar Chóru FN obejmuje ponad 400 dzieł oratoryjnych i utworów a cappella różnych epok – od średniowiecza do współczesności. Szczególne miejsce zajmuje w nim muzyka polska, a zwłaszcza twórczość Krzysztofa Pendereckiego. 
Nagrody.
2020 – Fryderyk za nagranie opery "Hagith" (wraz z Polską Orkiestrą Radiową pod dyrekcją Michała Klauzy).
2018 – Fryderyk za album z "Litanią do Maryi Panny", "Stabat Mater"i III Symfonią „Pieśń o nocy” (wraz z Orkiestrą Filharmonii Narodowej pod batutą Jacka Kaspszyka).
2017 – Grammy w kategorii Best Choral Performance za płytę z cyklu "Penderecki conducts Penderecki" ("Dies illa", "Psalmy Dawida" i "Hymny do św. Daniiła" i Wojciecha).
2011 – Fryderyk za pochodzące z 1989 roku nagranie "Requiem. Missa pro defunctis" Romana Maciejewskiego.
2010 – „Złoty Orfeusz” francuskiej Academie du Disque Lyrique w kategorii „Najlepsza inicjatywa fonograficzna”, za jaką uznano promocję twórczości Stanisława Moniuszki. 
2009 – Fryderyk w kategorii Album Roku - Muzyka Chóralna i Oratoryjna za płytę roku z mszami Stanisława Moniuszki (DUX).
2005 – Record Academy Award (przyznawaną przez japoński magazyn „Record Geijutsu”). 
Wykonawcy gościnni.
Przed I wojną światową i w okresie międzywojennym XX w. Filharmonia Warszawska stała się głównym ośrodkiem życia muzycznego w zaborze rosyjskim, a potem w Polsce oraz jedną z najbardziej liczących się instytucji muzycznych w Europie. Wystąpili tutaj niemal wszyscy słynni dyrygenci i soliści tamtych czasów, m.in.: Claudio Arrau, Edvard Grieg, Arthur Honegger, Vladimir Horowitz, Bronisław Huberman, Wilhelm Kempff, Otto Klemperer, Siergiej Prokofjew, Siergiej Rachmaninow, Maurice Ravel, Artur Rodziński, Artur Rubinstein, Pablo Sarasate, Richard Strauss.
Orkiestry.
W sali Filharmonii Narodowej w Warszawie gościnnie występowały najsłynniejsze orkiestry z całego świata, m.in.:
Organy.
W 2001 w sali koncertowej stanęły nowe organy, wybudowane przez berlińską firmę organmistrzowską Karl Schuke, Berliner Orgelbau Werkstatt. Instrument muzyczny posiada 3 manuały z pedałem i 71 głosów. Wyposażony jest w mechaniczną trakturę gry i elektryczną trakturę rejestrów.
Inne informacje.
Na bocznej ścianie gmachu Filharmonii znajduje się tablica upamiętniająca Emila Młynarskiego.

</doc>
<doc id="190812" url="https://pl.wikipedia.org/wiki?curid=190812" title="Chrobry Głogów">
Chrobry Głogów



</doc>
<doc id="190814" url="https://pl.wikipedia.org/wiki?curid=190814" title="Kill Bill">
Kill Bill

Kill Bill – film Quentina Tarantino, do którego scenariusz reżyser napisał z pomocą aktorki Umy Thurman.
Gwiazdą filmu jest Uma Thurman, okrzyknięta muzą Tarantino. Właściwie jest to jeden film, jednak podzielony został na dwie części ("Kill Bill" i "Kill Bill II"), ponieważ nakręcono bardzo dużo materiału: łącznie trzy godziny i czterdzieści siedem minut. Premiera części pierwszej miała miejsce 10 października 2003 roku, a części drugiej – 14 kwietnia 2004. Zyski z części pierwszej w amerykańskich kinach wyniosły siedemdziesiąt milionów dolarów, drugiej – sześćdziesiąt sześć milionów.
Opinie o filmie są bardzo różne. Niektórzy uważają "Kill Billa" za filmowy majstersztyk, dla innych jest on zbyt pobłażliwym hołdem Tarantino dla kina azjatyckiego. Szczególnie krytykowane były „ciężkie” popkulturowe dialogi. Niektórzy konserwatywni krytycy zarzucali filmowi także nadmierną przemoc.
Japońskie wydanie pierwszej części "Kill Billa" zostało zadedykowane reżyserowi Kinjiemu Fukasaku.
W filmie pojawia się sekwencja anime, przedstawiająca przeszłość O-Ren. Reżyserem kilkuminutowego segmentu jest Kazuto Nakazawa. Nakręcił on między innymi teledysk do piosenki „Breaking the Habit” zespołu Linkin Park.
Fabuła.
Streszczenie.
Beatrix Kiddo (przez większość pierwszej części nazywana Panną Młodą lub Czarną Mambą), szuka krwawej zemsty na Billu oraz członkach Plutonu Śmiercionośnych Żmij – grupy wyszkolonych morderców, do której wspólnie z Billem kiedyś należała. Bill oraz pozostali członkowie Plutonu dokonali egzekucji podczas próby ślubu na Pannie Młodej, jej przyszłym mężu oraz przypadkowych osobach zebranych w małej kaplicy weselnej w mieście El Paso. Jednak kula Billa, która utkwiła w głowie Panny Młodej, nie okazała się śmiertelna, a dziewczyna zapadła w śpiączkę. Gdy budzi się po czterech latach, poprzysięga zemstę swojemu mentorowi Billowi oraz innym członkom Plutonu odpowiedzialnym za masakrę.
Zdjęcia do filmu trwały osiem miesięcy, powstały w Ameryce Północnej, Japonii i Chinach.
Film podzielony został na dziesięć rozdziałów, po pięć na każdą część, prezentowane z użyciem inwersji czasowej.
"Kill Bill: Vol. 1".
Beatrix Kiddo – zwana też „Czarną Mambą” lub „Panną Młodą” – była członkinią „Plutonu Śmiercionośnych Żmij”. Zaszła w ciążę z Billem, swoim zwierzchnikiem, dlatego wycofała się z branży i uciekła. Bill odnalazł ją i jej narzeczonego na ich próbie ślubu w małej kaplicy weselnej w mieście El Paso. Tam wraz z pozostałymi członkami Plutonu dokonali masakry, zabijając wszystkie osoby. „Panna Młoda”, której Bill strzelił w głowę, przeżyła masakrę. Kiedy była pogrążona w śpiączce, szpital, w którym leżała, został odwiedzony przez Elle Driver, przysłaną przez Billa. Miała wstrzyknąć jedynej żywej ofierze masakry truciznę, aby dokończyć zemstę. W ostatniej chwili do Elle zadzwonił Bill, który zmienił zdanie i wycofał ją do domu.
Cztery lata później kobieta obudziła się ze śpiączki, uświadamiając sobie, że straciła dziecko i ma dziurę w czaszce po kuli od Billa. Słysząc kroki na korytarzu udała, że nadal śpi. Do pokoju wszedł Buck (Michael Bowen), pracownik szpitala, który pobierał od mężczyzn opłaty ze seks z nieprzytomną dziewczyną. Pozostawił klienta (Jonathan Loughran) w pokoju, a gdy ten chciał się do niej dobrać, była kochanka Billa odgryzła mu język. Po powrocie zabiła także Bucka, gdy uświadomiła sobie, że była wielokrotnie gwałcona przez niego i innych mężczyzn. Z jego kieszeni wyciągnęła klucze do „cipkowozu” (). Chciała jak najszybciej przystąpić do eliminacji zabójców, jednak nie było to proste, ponieważ straciła czucie w nogach.
Po odzyskaniu pełnej sprawności – w ciągu kilku godzin – wyruszyła na Okinawę. Tam poprosiła mistrza mieczy Hattoriego Hanzō (Sonny Chiba) o zrobienie dla niej specjalnej katany, mającej posłużyć do eliminacji pozostałych członków Plutonu. Hanzō, będący dawniej mentorem Billa, przysiągł kiedyś, że już nigdy więcej nie zrobi „rzeczy, która zadaje śmierć”. Uległ jednak zamiarom Beatrix i przyznał, że jest to jego najlepszy miecz.
W dalszą podróż Kiddo wyruszyła do Tokio, gdzie odnalazła O-Ren Ishii (Lucy Liu): pół-Amerykankę, pół-Japonkę urodzoną w amerykańskiej bazie wojskowej. W dzieciństwie O-Ren została osierocona, ponieważ jej rodziców zabili członkowie Yakuzy. Po latach O-Ren dokonała bezwzględnej zemsty na mordercach i sama została królową tokijskiego podziemia. W nocnym klubie „Dom Błękitnych Liści” „Panna Młoda” zabiła wielu ochroniarzy O-Ren (nazywających siebie "Obłędem 88"). Ostatecznie stanęła twarzą w twarz ze swoją przeciwniczką, którą udało jej się pokonać. Po całym zajściu wysłała do Billa pozbawioną kończyny przyjaciółkę O-Ren, Sofię Fatale (Julie Dreyfus). Przekazała mu informację, że przyszła kolej na pozostałych członków „Plutonu Śmiercionośnych Źmij” i jego samego. Bill upewnił się tylko, że Sofia nie przekazała jej informacji o tym, że ich dziecko żyje.
Tymczasem „Panna Młoda”, dzięki informacjom od Sofie, trafiła do Pasadeny. Tam zamieszkała Vernita Green (Vivica A. Fox), pod pseudonimem „Jeannie Bell”. Teraz przedstawiała się jako typowa matka i żona z przedmieść. Kobiety rozpoczęły walkę, jednak w pewnym momencie ze szkoły wróciła córka Vernity, Nikki (Ambrosia Kelley). Kobiety zawiesiły broń, przenosząc się do kuchni, w której uzgadniały, gdzie i kiedy dokończą pojedynek. Po chwili Vernita strzeliła do „Panny Młodej” rewolwerem ukrytym w pudełku po płatkach. Chybiła a sama otrzymała cios sztyletem w serce. Świadkiem zajścia była Nikki, która usłyszała huk wystrzału. Zabójczyni obiecała jej, że kiedy dorośnie, będzie czekała na jej zemstę.
"Kill Bill: Vol. 2".
Początek filmu przedstawia retrospekcję wydarzeń w kaplicy, jeszcze przed masakrą: Beatrix, jej przyjaciółki i chłopak omawiały szczegóły ślubu. Panna Młoda wyszła na zewnątrz, gdzie spotkała Billa. Przez chwilę rozmawiali a później przyszedł przyszły pan młody. Rozpoczęła się próba ślubu. Do kaplicy weszli Elle, Budd, Vernita i O-Ren – reszta Plutonu, zabijając wszystkich, jak sądzili, obecnych w kaplicy.
Po zabójstwie Vernity Green, Bill spotkał się ze swoim bratem, Buddem. Ostrzegł go, że „Panna Młoda” przyjdzie go zabić. Budd zignorował ostrzeżenie. Kiddo przybyła, lecz mężczyźnie udało się ją zaskoczyć, ogłuszyć i obezwładnić. Zadzwonił do Elle, omawiając z nią szczegóły sprzedania katany jaką uzyskał i ostatecznego rozprawienia się z Beatrix. Następnie Budd pogrzebał swą niedoszłą zabójczynię żywcem w nieznanym grobie Pauli Schultz.
Leżąc w drewnianej trumnie, „Czarna Mamba” przypomniała sobie opowieść Billa o kapłanie „Zakonu Białego Lotosu” – mistrzu kung-fu, Pai Mei (Gordon Liu), u którego niegdyś praktykowała. Dzięki jednej z technik, nabytych od niego, udało jej się wydostać z trumny na powierzchnię.
Elle przyjechała do Budda, aby kupić za milion dolarów najdoskonalszy miecz Hattoriego Hanzo. We wręczonej Buddowi walizce, oprócz pieniędzy, znalazła się jadowita czarna mamba, która zabiła Budda ukąszeniem. Po chwili, do przyczepy wpadła Beatrix. Kobiety rozpoczęły walkę. Elle wyjawiła, że Pai Mei wyłupił jej oko po tym, jak nazwała go „żałosnym, starym głupcem”. Ona w odwecie zatruła jego posiłek uśmiercając mistrza. W odpowiedzi Beatrix wyrwała Elle drugie oko, zabrała swój miecz i opuściła przyczepę, w której wciąż był śmiercionośny wąż.
Kobieta przyjechała do Estebana Vihaio (Michael Parks), człowieka, który opiekował się Billem w czasach jego młodości. Dowiedziała się od niego, gdzie obecnie przebywał Bill. Zjawiła się w jego willi, gdzie po raz pierwszy zobaczyła swoją córkę. Mała B.B. (Perla Haney-Jardine) bawiła się z ojcem, Billem. Kiedy dziewczynka poszła spać, jej rodzice postanowili porozmawiać. Bill niespodziewanie strzelił w Beatrix strzałką z serum prawdy i dowiedział się czemu „Czarna Mamba” chciała uciec. Kiedy cała sprawa wydała się być wyjaśniona, rozpoczął się pojedynek. Bill chwycił za miecz, jednak Beatrix zaatakowała go "Techniką Pięciu Palców Dłoni Rozsadzających Serce", której to tylko ją nauczył Pai Mei w sekrecie przed innymi. Beatrix pozwoliła odejść Billowi, który po przejściu pięciu kroków zmarł. Ona i córeczka udały się razem, szczęśliwe, w nieznanym kierunku.
Recepcja krytyczna.
Po ukazaniu się na ekranach kin "Kill Bill" wzbudził kontrowersje wśród krytyków. Z jednej strony pojawiały się głosy zachwytu nad intertekstualnością filmu. O ile Todd McCarthy z portalu „Variety” komentował, iż „wśród filmowych obrazów ["Kill Bill"] jest praktycznie świetnie wyglądającym potworem Frankensteina”. Patrycja Włodek pisała, że „w filmie Tarantino widoczna jest zabawa wymianą genderowych ról i związanych z nimi stereotypów”. Stephen Hunter z „The Washington Post” z entuzjazmem twierdził: „To ideogram zemsty i rebus odwetu. To nie narracja, to graffiti”.
Tych głosów nie podzielała część krytyków filmowych. Jonathan Rosenbaum z gazety „Chicago Reader” opisał dzieło Tarantino jako „brutalne i szczeniackie [...] 111 minut chaosu, z hiperbolicznymi zemstami i fallicznymi Amazonkami, które zachowują się jak dziewięcioletni chłopcy”. W opinii Daniela P. Franklina: „gdy Tarantino próbuje dokonać remaku kina kung-fu, wydaje mi się, że nie rozumie lub nie chce zrozumieć, co czyniło je wyjątkowym”. Franklin uznawał "Kill Billa" za dzieło bliższe satyrycznemu programowi "Saturday Night Live" aniżeli "Wejściu smoka".
Kontrowersje przełożyły się również na retrospektywne rankingi. Podczas gdy druga część "Kill Billa" w rankingu „Cahiers du cinéma” znalazła się w pierwszej dziesiątce najlepszych filmów za rok 2004, magazyn „Premiere” umieścił ją w rankingu dzieł Tarantino na ósmym miejscu, uznając ją za „początek drogi Tarantino ku własnej autokarykaturze” (pierwsza część była lepiej oceniona – na trzecim miejscu).
Nagrody.
"Kill Bill vol. 1" otrzymał nominację do Złotego Globu w kategorii Najlepsza Aktorka w Dramacie (Uma Thurman). Film ten otrzymał również 3 MTV Movie Awards w kategoriach Najlepsza Aktorka (Uma Thurman), Najlepsza Walka (Uma Thurman kontra Chiaki Kuriyama) i Najlepszy Czarny Charakter (Lucy Liu).
"Kill Bill vol. 2" dostał 2 nominacje do Złotego Globu, w kategoriach Najlepsza Aktorka w Dramacie (Uma Thurman) i Najlepszy Aktor Drugoplanowy (David Carradine). Poza tym otrzymał Filmową Nagrodę MTV w kategorii Najlepsza Walka (Uma Thurman kontra Daryl Hannah). Otrzymał również nominacje do tej nagrody w kategoriach Najlepszy Film i Najlepsza Aktorka (Uma Thurman).

</doc>
<doc id="190815" url="https://pl.wikipedia.org/wiki?curid=190815" title="Aleksander Józef Sułkowski">
Aleksander Józef Sułkowski

Aleksander Józef Sułkowski, herbu rodowego Sulima (ur. 15 marca 1695, zm. 21 maja 1762) – polski arystokrata i saski polityk. W latach 1733–1738 pierwszy minister Elektoratu Saskiego, hrabia i książę Świętego Cesarstwa Rzymskiego, szambelan Augusta III, generał lejtnant wojsk koronnych od 1734, saski generał major piechoty, pułkownik królewskiego lejbregimentu, łowczy nadworny litewski od 1729 roku, starosta nowodworski w 1738 roku, dyrektor generalny królewskich zbiorów sztuki 1734–1738, I książę bielski (I Herzog von Bielitz).
W 1734 odznaczony Orderem Orła Białego, kawaler rosyjskich orderów: św. Andrzeja i św. Aleksandra Newskiego oraz saskiego Orderu Świętego Henryka.
Życiorys.
Był synem Stanisława Sułkowskiego starosty krzeszowskiego i burgrabiego krakowskiego oraz Elżbiety z Wągrowskich primo voto Szalewskiej. Przypuszczenie jakoby jego ojcem był król polski August II Mocny jest według najnowszych ustaleń Adama Perłakowskiego bezzasadne i mało prawdopodobne.
Wychowywał się przy dworze królewskim (był paziem), gdzie zaprzyjaźnił się z jedynym legalnym synem Augusta II Mocnego. Sułkowski był najbliższym doradcą następcy tronu, a od 1733 króla i elektora Augusta III. Został nadwornym łowczym litewskim od 1729, mianowany generałem piechoty saskiej w 1735 oraz był pierwszym ministrem Saksonii od 1733 do 1738. 7 lutego 1734 został kawalerem Orderu Orła Białego. W 1735 roku podpisał uchwałę Rady Generalnej konfederacji warszawskiej.15 września 1737 otrzymał tytuł hrabiego Rzeszy (niem. "Reichsgraf"), w tym samym roku uzyskał indygenat ziem dziedzicznych Habsburgów, czyli uznanie tytułu we wszystkich krajach państwa Habsburgów. W 1738 konkurent do łask Augusta III Henryk Brühl doprowadził intrygami do dymisji Sułkowskiego i usunięcia się go z dworu drezdeńskiego.
W styczniu 1738 kupił od króla Stanisława Leszczyńskiego (który był zmuszony zrzec się z korony polskiej i wyjechał z kraju do Francji w 1709), wszystkie jego dobra w Rydzynie i Lesznie. Wkrótce potem został uwolniony z pozycji ministra u króla saskiego i zaczął pracę nad odbudową i rozszerzeniem zamku rydzyńskiego żeby przeprowadzić się tam na stałe. W listopadzie 1741 jego pierwsza żona, Maria von Stein, zmarła w Dreźnie. 27 sierpnia 1743 poślubił Annę Przebendowską, córkę wojewody malborskiego. Po sprzedaniu pałacu w Dreźnie przeniósł wszystkie swoje meble, kolekcje obrazów i porcelany do Rydzyny i stworzył najwspanialszą rezydencję magnacką w ówczesnej Wielkopolsce, w której przyjmował królów i arystokrację.
W 1752 kupił zamek w Bielsku na Śląsku Cieszyńskim wraz z dobrami w państwie bielskim od spadkobierców Jana Sunnegha.
Dnia 18 marca 1754 uzyskał od cesarzowej Marii Teresy tytuł księcia Rzeszy, wraz z prawem primogenitury (tytuł książęcy przechodzący na najstarszego syna). W tym samym roku prawo używania tytułu książęcego rozszerzono do wszystkich członków rodu, podnosząc jednocześnie państwo bielskie do rangi księstwa.
Książę Aleksander Józef zmarł w Lesznie 21 maja 1762. Posiadał czterech synów z pierwszego małżeństwa: Augusta Kazimierza (ur. 15 listopada 1729, zm. 7 stycznia 1786), Aleksandra Antoniego (ur. 15 października 1730, zm. 21 września 1786), Franciszka (ur. 29 stycznia 1733, zm. 22 kwietnia 1812) i najmłodszego Antoniego Pawła (ur. 11 czerwca 1734, zm. 16 kwietnia 1796).
August Kazimierz dalej rozszerzał zamek rydzyński. Zbudował budynki po obu stronach drogi prowadzącej do rynku miasta na pomieszczenie szkoły według umowy zawartej w 1765 z pijarami. Stworzył również Ordynację Sułkowskich, do której weszły dziedzictwa jego oraz brata Aleksandra i pół majątku brata Antoniego. Po śmierci Aleksandra i Augusta, zarządzenie Ordynacją objął Antoni, gdyż starsi bracia nie mieli potomstwa. Tym samym Antoni był założycielem wielkopolskiej linii rodu. Jego prawnuk Antoni (ur. 1844, zm. 1909) zmarł bez żyjących dzieci, a wtedy wygasła ta linia rodzinna.
Natomiast Franciszek do Ordynacji nie wszedł i zatrzymał dla siebie dziedzictwo, do którego wchodził zamek z majątkami w Bielsku. Księstwo bielskie odziedziczył po śmierci Franciszka jego syn Aleksander (zmarły w 1811), a po nim Jan (zmarły w 1835). Po Janie księstwo przeszło w ręce jego syna Ludwika Jana Nepomucena (ur. 1814, zm. 1879), a następnie odziedziczył je jego syn Józef Maria Ludwik (ur. 1848). Potomkowie tej linii żyją do dziś w Ameryce, Austrii i Niemczech.
Tytuły i przywileje Aleksandra Józefa Sułkowskiego.
Od tego momentu Aleksander Józef Sulkowski tytułował się następująco: 
"Aleksander Józef z Sułkowa Borowego Sułkowski, książę Świętego Państwa Rzymskiego i książę (Herzog) na Bielsku, łowczy nadworny litewski, generał broni, najwyższy ochmistrz i pierwszy minister gabinetowy dworu Saskiego, starosta piaseczyński, odolanowski, nowodworski i sokolnicki, kawaler orderów Orła Białego, rosyjskich Św. Andrzeja i Św. Aleksandra Newskiego, saskiego Św. Henryka, bawarskiego Św. Huberta itd., pan na Rydzynie, hrabia na Lesznie, Szmiglu, Kobylinie, Zdunach, Baszkowie, Wijowie, Miejskiej Górce, Łoszakowicach itd. itd. w Wielkopolsce; dziedzic dóbr Neschwitz, Holscha, Zescha itd. w Saksonii; majętności Gabel na Szląsku pruskim; kluczów Krojanki, Człopy itd. w Prusach Zachodnich; Sułkowa borowego w Mławskiém, osady Bożydar pod Warszawą, właściciel zamków w Rydzynie i Bielsku, przedmieścia Leszno i pałacu w Warszawie, pałaców w Dreźnie, Lesznie i Neschwitz"

</doc>
<doc id="190819" url="https://pl.wikipedia.org/wiki?curid=190819" title="Racja">
Racja

W każdym rozumowaniu odnaleźć można następujące elementy: racja i następstwo, przesłanka i konkluzja (wniosek).
Zdanie „A” jest racją zdania „B”, zaś zdanie „B” jest następstwem zdania „A” wtedy i tylko wtedy, gdy prawdziwość zdania „A” jest gwarancją prawdziwości zdania „B”.
Zdanie stanowiące podstawę do uznania (wyprowadzenia) innego zdania nazywa się przesłanką rozumowania, a zdanie uznane (wyprowadzone) na podstawie przesłanki rozumowania nazywa się konkluzją (wnioskiem) rozumowania (wyprowadzania).
Układ przynajmniej dwóch zdań powiązanych ze sobą jako przesłanki i konkluzje, racje i następstwa nazywany jest rozumowaniem w sensie logicznym.

</doc>
<doc id="190820" url="https://pl.wikipedia.org/wiki?curid=190820" title="Następstwo">
Następstwo



</doc>
<doc id="190821" url="https://pl.wikipedia.org/wiki?curid=190821" title="Przesłanka">
Przesłanka

Przesłanka – zdanie logiczne, na którego podstawie uznaje się inne zdania za prawdziwe.
Od takiego zdania zaczyna się wnioskowanie. Zdanie, które uznaje się za prawdziwe, w rezultacie procesu wnioskowania nazywa się wnioskiem lub konkluzją. Przesłanki mogą być wyraźne lub jedynie entymematyczne, zatrzymane w umyśle (gr. "en thymo"). Wnioskowania nawiązują często do stosunku wynikania między zdaniami. 
Przesłanka nie jest tym samym co racja, a wniosek to nie to samo co następstwo. W przypadku obiektywnego stosunku wynikania ujawnia się następstwo racji, przy czym należy pamiętać, że prawdziwość następstwa nie przesądza o prawdziwości racji. W przypadku subiektywnym zaś mamy do czynienia z przesłanką i jej wnioskiem (konkluzją), ale stanowiące elementy „czyjegoś rozumowania” w pewnej chwili. 
Zdanie „A” jest racją zdania „B”, zaś zdanie „B” jest następstwem zdania „A” wtedy, gdy prawdziwość zdania „A” jest gwarancją prawdziwości zdania „B”. 
Zdanie stanowiące podstawę do uznania (wyprowadzenia) innego zdania nazywa się przesłanką rozumowania, a zdanie uznane (wyprowadzone) na podstawie przesłanki rozumowania nazywa się konkluzją (wnioskiem) rozumowania (wyprowadzania).
Układ przynajmniej dwóch zdań powiązanych ze sobą jako przesłanki i konkluzje, racje i następstwa nazywany jest rozumowaniem w sensie logicznym. 

</doc>
<doc id="190822" url="https://pl.wikipedia.org/wiki?curid=190822" title="Konkluzja">
Konkluzja

W każdym rozumowaniu odnaleźć można następujące elementy: racja i następstwo, przesłanka i konkluzja (wniosek).
Zdanie „A” jest racją zdania „B”, zaś zdanie „B” jest następstwem zdania „A”, wtedy, gdy prawdziwość zdania „A” jest gwarancją prawdziwości zdania „B”.
Zdanie stanowiące podstawę do uznania (wyprowadzenia) innego zdania nazywa się przesłanką rozumowania, a zdanie uznane (wyprowadzone) na podstawie przesłanki rozumowania nazywa się konkluzją (wnioskiem) rozumowania (wyprowadzania).
Układ przynajmniej dwóch zdań powiązanych ze sobą jako przesłanki i konkluzje, racje i następstwa nazywany jest rozumowaniem w sensie logicznym. 
inaczej: wniosek w konsekwencji 
Symbol konkluzji.
Symbolem konkluzji jest ∴ i stawia się go bezpośrednio przed wnioskiem. Przykład użycia w modus ponendo ponens: 

</doc>
<doc id="190823" url="https://pl.wikipedia.org/wiki?curid=190823" title="Pistolet maszynowy Mekanika Uru">
Pistolet maszynowy Mekanika Uru

Uru - brazylijski pistolet maszynowy kalibru 9 x 19 mm Parabellum produkowany przez Mekanika Industria e Comercio Ltda w Rio de Janeiro.
Historia.
Pod koniec 1974 roku Olimpio Vieira de Mello zaprojektował, a następnie zbudował prototyp pistoletu maszynowego Uru (gatunek ptaka). Na początku 1975 roku firma Mekanika wyprodukowała partię próbną tego pistoletu maszynowego. W tym samym roku przeprowadzono próby wojskowe tej broni.
W wyniku prób zmniejszono pojemność magazynka z 32 do 30 naboi, powiększono gniazdo magazynka (zaczęło spełniać rolę chwytu przedniego), powiększono przełącznik rodzaju ognia i zastąpiono drewniany chwyt pistoletowy wykonanym z tworzywa sztucznego..
W 1977 roku brazylijska armia zamówiła pierwsze pistolety maszynowe Uru które zostały dostarczone po rozpoczęciu produkcji seryjnej w 1981 roku. Rok później powstał udoskonalony typ oznaczony jako Uru Modelo II.
Przez kilka lat Uru był produkowany w USA jako SAKO M683.
Opis techniczny.
Pistolet maszynowy Uru jest bronią samoczynno-samopowtarzalną działającą na zasadzie odrzutu zamka swobodnego. Przełącznik rodzaju ognia połączony z bezpiecznikiem umożliwia strzelanie ogniem pojedynczym i seriami. Stały celownik przeziernikowy ustawiony na 50 m. Lufa w osłonie, zakończona urządzeniem wylotowym spełniającym rolę hamulca wylotowego i osłabiacza podrzutu. Lufę standardową można zastąpić lufą wyposażoną w tłumik dźwięku lub lufą kalibru 22LR (do celów szkolnych).

</doc>
<doc id="190826" url="https://pl.wikipedia.org/wiki?curid=190826" title="Total War (seria)">
Total War (seria)

Total War – seria gier strategicznych tworzona przez brytyjską firmę The Creative Assembly. Seria jest kombinacją strategii czasu rzeczywistego oraz strategii turowych.
Pierwsza gra z serii to ' wydana 13 czerwca 2000 roku. Najnowszą grą z serii jest ' , wydana 17 lutego 2022.
Nazwa serii gier nawiązuje do wojny totalnej, wojny która jest prowadzona przy pełnym zaangażowaniu społeczeństwa i pełnym poświęceniu środków gospodarczych. Wspólną cechą serii jest to, że wszystkie gry prócz ' są kombinacjami strategii czasu rzeczywistego oraz strategii turowych. Rozgrywka dzieli się na dwie części – mapę kampanii i pole bitwy. Na mapie kampanii gracz rozbudowuje swoje imperium, dba o ekonomię, infrastrukturę oraz o rozwój swojej armii. Armie są reprezentowane przez żołnierzy z flagami pokazującymi siłę oddziałów. Kiedy dwie wrogie armie przetną sobie drogę dochodzi do potyczki na polu bitwy. W czasie bitwy gracz rozstawia swoje jednostki. Po czym rozpoczyna się potyczka, wygrywa ten którego armia pozostanie na polu bitwy. Począwszy od ' wprowadzono też bitwy morskie.

</doc>
<doc id="190828" url="https://pl.wikipedia.org/wiki?curid=190828" title="Cedynia (gmina)">
Cedynia (gmina)

Cedynia – gmina miejsko-wiejska położona jest w południowo-zachodniej części powiatu gryfińskiego. Siedzibą gminy jest miasto Cedynia.
Sąsiednie gminy:
Gmina graniczy także z Republiką Federalną Niemiec:
Do 31 XII 1998 r. wchodziła w skład województwa szczecińskiego.
Miejsce w województwie (na 114 gmin):
powierzchnia 62., ludność 86.
Gmina stanowi 9,7% powierzchni powiatu.
Demografia.
Dane z 31 grudnia 2005:
Gminę zamieszkuje 5,2% ludności powiatu.
Przyroda i turystyka.
Gmina leży na styku Doliny Dolnej Odry, Pojezierza Myśliborskiego, Kotliny Freienwalde i Równiny Gorzowskiej. Jest najdalej na zachód położoną gminą w województwie i w Polsce. W Osinowie Dolnym (a nie – jak często błędnie się podaje – w Siekierkach) znajduje się najdalej na zachód wysunięty punkt Polski – . Granicę zachodnią gminy wyznacza rzeka Odra. Większą część gminy zajmuje Cedyński Park Krajobrazowy, w którym znajdują się 4 rezerwaty: "Bielinek", "Olszyna Źródliskowa", "Dolina Świergotki" i "Wrzosowiska Cedyńskie". Przez gminę prowadzą 2 szlaki turystyczne – niebieski z Lubiechowa Górnego, przez Bielinek w kierunku Morynia i czerwony "Szlak Nadodrzański" Mieszkowice-Gryfino. W Osinowie Dolnym znajduje się, oprócz drogowego, także rzeczne przejście graniczne do Hohensaaten. Tereny leśne zajmują 40% powierzchni gminy, a użytki rolne 42%.
Komunikacja.
Przez gminę prowadzą drogi wojewódzkie nr 124 łącząca Cedynię z przejściem granicznym w Osinowie Dolnym (7 km) i dalej do niemieckiego Bad Freienwalde (Oder) (17 km) oraz z Chojną (20 km), nr 125 do Bielinka (9 km) i Morynia (15 km) oraz nr 126 z Osinowa Dolnego przez Siekierki (10 km) i Gozdowice (20 km) do Mieszkowic (31 km). Odległość z Cedyni do stolicy powiatu, Gryfina wynosi 58 km.
Cedynia uzyskała połączenie kolejowe w 1930 r. po wybudowaniu odcinka z Bad Freienwalde (Oder) przez Hohenwutzen. Odcinek Hohenwutzen – Cedynia miał krótki żywot, bowiem już w 1945 r. został rozebrany, przecięty nowo wytyczoną granicą państwową. Wcześniej, w 1892 r. zbudowano linię kolejową z Godkowa przez Siekierki do Wriezen. W latach 1945-1957 "niemiecki" odcinek Siekierki-Wriezen nie istniał. W 1991 r. polska część linii Godków-Siekierki została zamknięta.
W gminie czynny jest 1 urząd pocztowy: Cedynia (nr 74-520).
Komunikację autobusową w gminie zapewnia PKS Myślibórz. Docierają tu też autobusy PKS Szczecin i PKS Stargard. Bezpośrednie połączenia ze Szczecinem, Stargardem, Gryfinem, Chojną, Dębnem, Moryniem, Mieszkowicami i Choszcznem.
Edukacja.
Na terenie gminy znajdują się następujące placówki edukacyjne
Administracja.
W 2016 r. wykonane wydatki budżetu gminy Cedynia wynosiły 20,4 mln zł, a dochody budżetu 20,5 mln zł. Zobowiązania samorządu (dług publiczny) według stanu na koniec 2016 r. wynosiły 0,8 mln zł, co stanowiło 3,9% poziomu dochodów.
Miejscowości.
Sołectwa gminy Cedynia:
Miejscowości w sołectwach: Barcie, Markocin, Niesułów, Parchnica, Piasecznik, Trzypole.

</doc>
<doc id="190829" url="https://pl.wikipedia.org/wiki?curid=190829" title="De Havilland Dragon Rapide">
De Havilland Dragon Rapide

de Havilland DH.89 Dragon Rapide – brytyjski dwupłatowy samolot pasażerski o stałym podwoziu z 1934 roku, będący pomniejszoną wersją czterosilnikowego DH.86 Express. Zabierał na pokład 8 pasażerów i dwóch członków załogi. Oficjalna nazwa "Dragon Rapide" pochodząca z języka angielskiego ("szybka ważka") była często skracana do "Rapide".
Historia i użycie.
"De Havilland DH.89" był wersją rozwojową bardzo udanego samolotu zaprojektowanego w firmie De Havilland, DH.84 Dragon, zbudowana z wykorzystaniem krytych płótnem skrzydeł i podwozia z większego czterosilnikowego "DH.86 Express". Koncepcja konstrukcyjna dwupłata ze skrzydłem o małej cięciwie i dużym wydłużeniu i stałym podwoziu z osłoniętymi kołami o konstrukcji drewnianej pozostała ta sama – chodziło o konstrukcję możliwie lekką, ale o małych oporach aerodynamicznych. Zastosowano jednak mocniejsze sześciocylindrowe, chłodzone powietrzem silniki "de Havilland Gipsy Six" o mocy 200 KM i udoskonalono kształt kadłuba, a bardzo wąskie skrzydła z zaostrzonymi końcami miały zmniejszony opór i uproszczony system usztywnień. Samolot prócz pilota zabierał 8 pasażerów. Pierwszym operatorem cywilnym samolotu były linie lotnicze "Hillmans Airways Ltd." Od 1936 zaczęto montować w "DH.89" dziobowy reflektor do lądowania i ogrzewanie kabiny.
Pierwsze próby przystosowania "DH.89" do celów wojskowych podjęto już w 1935 roku, przebudowując samolot zgodnie ze specyfikacją "G-18/35" do roli samolotu patrolowego dla ochrony wybrzeża (Coastal Command) i RAF. Uzbrojenie samolotu stanowił karabin maszynowy Vickers zamontowany po prawej stronie kadłuba i drugi Lewisa zamontowany w ruchomym stanowisku strzeleckim na górze kadłuba. W komorze bombowej mieściły się dwie bomby o masie 46 kg lub 4 dziesięciokilogramowe. W kabinie zainstalowano dodatkowe okno i przewidziano powiększenie załogi do trzech ludzi: pilota, strzelca/radiooperatora i nawigatora/bombardiera. Zbudowano jeden prototyp takiego samolotu oznaczony jako DH.89M, ale nie wszedł on do uzbrojenia po przegranej rywalizacji z maszyną Avro Anson.
Trzy zmodyfikowane do standardu "DH.89M" maszyny trafiły do sił policyjnych Hiszpanii z przeznaczeniem do patrolowania terenów Maroka. Wyposażono je w karabin maszynowy Vickers na dziobie i celownik bombowy w podłodze kabiny. Pod skrzydłami możliwe było przenoszenie 12 sztuk 12,5 kg bomb. Strzelec pokładowy obsługiwał dwa karabiny maszynowe Vickers, jeden na górze kadłuba i drugi strzelający do dołu w podłodze. Po wybuchu w 1936 roku hiszpańskiej wojny domowej maszyny te służyły po stronie nacjonalistów. Na początku wojny na pokładzie "DH.89" uciekł z Wysp Kanaryjskich generał Francisco Franco.
Od roku 1937 rozpoczęto produkcję serii DH.89A z małymi klapami zamontowanymi na dolnej części centropłata. Później wiele z wyprodukowanych przed 1937 samolotów zostało przebudowanych do standardu "DH.89A". W firmie De Havilland Canada budowano wersję samolotu "Dragon Rapide" z podwoziem pływakowym i długim dodatkowym statecznikiem pionowym pod kadłubem. Do używania na terenach północnej Kanady produkowano wersję z podwoziem w postaci nart do lądowania na śniegu i lodzie.
Do wybuchu wojny w roku 1939 wybudowano 205 egzemplarzy. W czasie wojny brytyjskie lotnictwo zamówiło wersję DH.89B Dominie przystosowaną do ćwiczeń radionawigacyjnych i celów transportowych. Decyzję o wycofaniu samolotów "Dominie" ze służby w wojsku podjęto w 1955 roku, ale służyły one aż do 1961.
Po wycofaniu maszyn z wojska większość trafiła do użytkowników cywilnych. Niektóre wyposażono w pochodzące z nadwyżek silniki "RAF Gipsy Queen 3" o mocy 200 KM, a inne we wcześniejsze modele "RAF Gipsy Queen 2" również o mocy 200 KM napędzające śmigła o zmiennym skoku. Wymiana silników miała na celu poprawienie parametrów samolotu, głównie udźwigu, prędkości przelotowej, prędkości wznoszenia i zdolności kontynuowania lotu na jednym silniku. Wersja ze zmienionymi silnikami została oznaczona jako Mk.4. Jeden egzemplarz "Dragon Rapide" zbudowano w wersji Mk.5 instalując w nim silniki "Gipsy Queen M.V.P" ze śmigłami o zmiennym skoku. W 1956 roku firma Fairey Aviation opracowała nowe, stałe śmigło do samolotu "Dragon Rapide" zapewniające podobne parametry jak śmigło o zmiennym skoku, ale tańsze w eksploatacji. Samoloty z tym śmigłem oznaczono jako Mk.6.
Łącznie wybudowano 731 egzemplarzy samolotów "Dragon Rapide", które okazały się nadzwyczaj wytrzymałymi maszynami. Do dnia dzisiejszego przetrwało kilka z nich w stanie zdolnym do lotu.

</doc>
<doc id="190830" url="https://pl.wikipedia.org/wiki?curid=190830" title="Terapia z udziałem psa">
Terapia z udziałem psa

Terapia z udziałem psa, dogoterapia, kynoterapia, kanisterapia – metoda wzmacniająca efektywność rehabilitacji, w której motywatorem jest odpowiednio wyselekcjonowany i wyszkolony pies, prowadzony przez wykwalifikowanego terapeutę. Terapia tego rodzaju jest jedną z dziedzin zooterapii.
Formy.
Formy zajęć zostały po raz pierwszy zdefiniowane przez amerykańskie Towarzystwo Delta jako:
Europejskie stowarzyszenie ADEu zdefiniowało formy AAA i AAT nieco odmiennie oraz wprowadziło dodatkową formę:
W Towarzystwie Delta zajęcia edukacyjne zawierają się w formie AAA. Ponieważ pomimo takich samych nazw (AAA, AAT) definicje podstawowych form kynoterapii są różne (mówimy tutaj tylko o definicjach organizacji o zasięgu międzynarodowym – organizacje krajowe również mają swoje definicje) Polskie Towarzystwo Kynoterapeutyczne zaproponowało polską terminologię form terapii:
Terapia najbardziej efektywna jest w rehabilitacji dzieci, ze względu na „ukrycie” ćwiczeń rehabilitacyjnych w formie zabawy z psem. Daje również efekty w terapii osób chorych, samotnych i starszych. Działanie w tym przypadku przede wszystkim polega na nawiązaniu psychicznej więzi ze zwierzęciem, co przyspiesza leczenie lub ułatwia przejście choroby. Terapia w formie AAA jest powszechnie wykorzystywana na świecie jako program "visiting pets". Psy niemal codziennie odwiedzają chorych w szpitalach, hospicjach i placówkach opieki społecznej, ośrodkach dla narkomanów oraz więzieniach. Terapię kontaktową z udziałem zwierząt stosuje się coraz częściej jako metodę wspomagającą proces rehabilitacji. Istniejące organizacje w Stanach Zjednoczonych i Kanadzie od ponad 20 lat stosują z powodzeniem terapię z udziałem psa.
Terapia z udziałem psa w Polsce.
W Polsce dla terapii z udziałem psów używane są nazwy dogoterapia (z ang. "dog", pies, i "therapy", terapia) oraz kynoterapia (z gr. "kýon", pies, w dopełniaczu: "kynós", i "therapeía", leczenie).
Terapia z udziałem psa jest stosowana w Polsce od 1987, w 2004 powołano Polski Związek Dogoterapii, a od 2007 w dniu 15 czerwca obchodzony jest Ogólnopolski Dzień Dogoterapii.
W Polsce brak jest jeszcze uregulowań prawnych, które porządkowałyby i precyzowały wymagania, jakie spełniać powinni terapeuci oraz psy terapeutyczne. Terapią zajmują się osoby fizyczne, najczęściej są to miłośnicy psów posiadający wykształcenie pedagogiczne oraz fundacje posiadające różniące się między sobą wymagania i procedury pracy.
Tematem uporządkowania, standaryzacji i doprowadzenia do uznania terapii z udziałem psa za zawód zajęło się powołane w 2006 przez Hannę Wojciechowską i Włodzimierza Ciocia Polskie Towarzystwo Kynoterapeutyczne. Efektem jego działań jest system wymogów obejmujący: kanony kynoterapii, "Kodeks etyki kynoterapeuty", wzory dokumentacji, system egzaminowania psów terapeutycznych w 3 klasach: K-A (adept), K-I (klasa pierwsza) i K-II (klasa druga), polska terminologia oraz wpisanie do klasyfikacji zawodów i specjalności w grupie dużej „średni personel do spraw zdrowia”, grupa elementarna 3230 – praktykujący niekonwencjonalne lub komplementarne metody terapii zawodu kynoterapeuty (dogoterapeuty) z kodem 323007.
Rasy psów używane w terapii.
W doborze psa dla terapii istotne jest pierwotne przeznaczenie rasy i związane z tym odruchowe zachowania mające wpływ na bezpieczeństwo zajęć. Z tego względu preferuje się psy rasowe, u których można spodziewać się występowania z dużym prawdopodobieństwem cech niezbędnych przy prowadzeniu zajęć terapeutycznych. Pies terapeutyczny to:
W terapii nie powinny być używane psy z grup, których pierwotna użytkowość wymagała zachowań agresywnych:
Nie ma rasy psów szczególnie nadającej się do terapii. O przydatności decydują zawsze cechy osobnicze oraz umiejętności przewodnika. Rasami psów, których łagodność i łatwość szkolenia pozwalają na udział w terapii, są między innymi:
Używane w początkowym etapie doświadczeń z terapią rasy psów północy alaskan malamute i husky syberyjski wymagają od przewodnika dużego doświadczenia i konsekwencji w prowadzeniu. Rasy te charakteryzują się dużą niezależnością i związanym z tym zwiększonym ryzykiem zachowań niebezpiecznych, stąd nie są proponowanymi rasami dla nowicjuszy w terapii.

</doc>
<doc id="190836" url="https://pl.wikipedia.org/wiki?curid=190836" title="Zooterapia">
Zooterapia

Zooterapia (animaloterapia) – terapia z udziałem zwierząt.
Zasadniczo dzielona jest (według terminologii anglosaskiej) na:
W Polsce najczęściej spotykane formy zooterapii to:
W Europie Południowej od 1966 roku popularna stała się onoterapia (zajęcia z osłem). W krajach, gdzie znajdują się duże oceanaria popularna jest delfinoterapia.

</doc>
<doc id="190837" url="https://pl.wikipedia.org/wiki?curid=190837" title="Animaloterapia">
Animaloterapia



</doc>
<doc id="190839" url="https://pl.wikipedia.org/wiki?curid=190839" title="Rewolucja naftowa">
Rewolucja naftowa

Rewolucja naftowa (hiszp. La Revolución del Petróleo) – anarchistyczne i związkowe powstanie robotników w mieście Alcoy w Hiszpanii, które miało miejsce w lipcu 1873 r.
W czasach I Republiki hiszpańskiej (1873-1874) Alcoy należało do niewielu miast hiszpańskich, w których rewolucja przemysłowa była w znacznym stopniu zaawansowana, a rozwój przemysłu papierniczego, tekstylnego i metalurgicznego doprowadził do szybkiego wzrostu liczby ludności i wprowadzania kapitalistycznego systemu produkcji, w którym maszyny masowo zastępowały robotników. W rezultacie pojawił się ruch niszczących maszyny luddystów.
Ta sytuacja spowodowała, że Alcoy znalazło się w centrum konfliktów społecznych tamtych czasów, a protestujący robotnicy zaczęli organizować się w hiszpańskiej sekcji I Międzynarodówki. W całej Hiszpanii wybuchały powstania; najbardziej znaczącym spośród nich była właśnie Rewolucja naftowa, podczas której robotnicy przejęli kontrolę nad miastem Alcoy po strajku generalnym, który przerodził się w bunt przeciwko republikańskiemu burmistrzowi o nazwisku Agustí Albors.
Podczas strajku Albors wydał rozkaz strzelania do demonstrantów, którzy w odpowiedzi zaatakowali magistrat, zabijając burmistrza i zamykając resztę rady w budynku, biorąc ją jako zakładników na wzór Komuny Paryskiej.
Ogłoszono suwerenność miasta, którym przez cztery dni, od 9 do 13 lipca 1873 r. administrował Komitet Ocalenia Publicznego, któremu przewodniczył Severino Albarracín. Uczestnicy powstania domagali się znaczącego podniesienia płac i skrócenia czasu pracy. Rewolta zakończyła się interwencją armii federalnej, zajęciem miasta przez wojsko i represjami wobec rewolucjonistów, a sytuacja robotników praktycznie nie poprawiła się. Skazano ponad 600 osób, łącznie z dziećmi i młodzieżą w wieku 12-17 lat. Część z nich została skazana na śmierć.
Nazwa powstania wzięła się od pochodni naftowych, z którymi chodzili robotnicy, z powodu których w ciągu kilku dni całe miasto przesiąkło zapachem nafty.

</doc>
<doc id="190846" url="https://pl.wikipedia.org/wiki?curid=190846" title="Boy George">
Boy George

Boy George, właściwie George Alan O’Dowd (ur. 14 czerwca 1961 w Londynie) – brytyjski piosenkarz i DJ irlandzkiego pochodzenia, wokalista zespołu Culture Club.
Życiorys.
Największe sukcesy odnosił w pierwszej połowie lat 80. jako wokalista zespołu Culture Club, z którym wylansował takie przeboje jak „Do You Really Want to Hurt Me” (1982) i „Karma Chameleon” (1983). Szokował wówczas swoim niekonwencjonalnym wyglądem i stylem bycia.
Po rozstaniu z Culture Club rozpoczął solową karierę i w 1987 roku wydał debiutancki album, zatytułowany ""Sold"." Okazał się on dużym sukcesem, podobnie jak pierwszy singel „Everything I Own”. Rok później ukazał się drugi solowy album, lecz nie sprzedał się dobrze.
Jego kariera ponownie nabrała tempa w 1992 roku, kiedy to nagrał piosenkę „The Crying Game” do filmu "Gra pozorów". Singel ten był jego pierwszym hitem solowym w USA. Trzy lata później wydana została jego kolejna płyta, "Cheapness and Beauty".
Na przełomie lat 1998 i 1999 miała miejsce krótka reaktywacja Culture Club.
Wiosną 2010 wyruszył w brytyjską trasę koncertową, która okazała się wielkim sukcesem wśród fanów, a w październiku wydał album pt. "Ordinary Alien". W 2020 został jednym z jurorów programu "The Voice Stage".
Życie prywatne.
Jest osobą homoseksualną. W latach 80. był związany z perkusistą Culture Club, Jonem Mossem, i większość napisanych przez niego wówczas piosenek opowiadała o burzliwym związku.
Wyznaje buddyzm.
W latach 80. uzależnił się od heroiny i kokainy. 7 października 2005 został aresztowany w Nowym Jorku za posiadanie narkotyków.
W styczniu 2009 został skazany na 15 miesięcy więzienia za znęcanie się nad Audunem Carlsenem, norweskim pracownikiem agencji towarzyskiej.

</doc>
<doc id="190849" url="https://pl.wikipedia.org/wiki?curid=190849" title="Europa ojczyzn">
Europa ojczyzn

Europa ojczyzn, Europa narodów – jedna z wizji Unii Europejskiej, zakładająca związki gospodarcze przy zachowaniu odrębności politycznej zjednoczonych krajów. Wyróżniającą cechą tej koncepcji był nacisk na poszanowanie suwerenności państw i rozwój współpracy międzyrządowej, a nie ponadnarodowej.
Koncepcja ta rozwinięta i propagowana przez gen. Charles’a de Gaulle’a stoi niejako w opozycji do koncepcji federalistycznych zjednoczenia Europy. De Gaulle był przeciwnikiem federacji europejskiej, a także ściślejszej integracji politycznej państw ówczesnych Wspólnot Europejskich.
Współcześnie wizja ta popierana jest przez takich eurosceptyków jak Václav Klaus, Philippe de Villiers czy Nigel Farage, którzy się sprzeciwiają pogłębianiu integracji politycznej Unii Europejskiej. W Polsce koncepcję Unii Europejskiej jako Europy ojczyzn popierają partie polityczne: Prawo i Sprawiedliwość i Prawica Rzeczypospolitej oraz założyciel i lider ruchu Kukiz'15 Paweł Kukiz, a w latach 1997–2001 przed wejściem Polski do Unii Europejskiej za stworzeniem Europy ojczyzn opowiadało się koalicyjne ugrupowanie Akcja Wyborcza Solidarność.

</doc>
<doc id="190850" url="https://pl.wikipedia.org/wiki?curid=190850" title="Karmelitanki bose">
Karmelitanki bose

Karmelitanki bose – żeńska gałąź zakonu karmelitów bosych. Początkowo były to wspólnoty pobożnych kobiet skupiających się przy klasztorach karmelitów od około 1450 roku. W oparciu o bullę "Cum nulla Fidelium" Mikołaja V z 1452 generał karmelitów, bł. Jan Soreth zorganizował 5 klasztorów dla sióstr. W 1562 roku zakon zreformowała obecna wtedy karmelitanka – św. Teresa z Ávili, przywracając zakonowi pierwotny charakter.
Historia.
Pierwsze karmelitanki żyły pod kierownictwem karmelitów i przestrzegały ich reguły zakonnej – m.in. życie w ubóstwie, milczenie, surowy post, mieszkanie w oddzielnych celach. Przez lata reguły zakonu stały się mniej restrykcyjne i odchodzono od pierwotnych założeń – zaczęły obowiązywać dyspensy od postów, noszenie cieplejszej odzieży.
Będąca już wtedy karmelitanką – św. Teresa od Jezusa zreformowała żeńską gałąź zakonu w kastylijskiej Áwili. W 1578 roku powstał reformowany przez św. Jana od Krzyża klasztor męski karmelitów. Zreformowane klasztory, zwane teraz bosymi wróciły do pierwotnej gorliwości i surowych zasad życia – chodząc boso, żyjąc w ascezie i skupiając się na modlitwie kontemplacyjnej.
Przyczyną zmian w zakonach była tzw. reforma trydencka ustanowiona podczas Soboru trydenckiego. Głównymi założeniami była odnowa życia duchowego w kościołach – szczególnie w zakonach (podział na reformowane i niereformowalne), kontemplacja duchowości i odbudowa intelektualna człowieka.
W 1585 założono klasztor karmelitanek bosych w Lizbonie, który był pierwszą fundacją założoną poza granicami Hiszpanii.
W następnych latach klasztory zakładano w Nowej Hiszpanii, Włoszech, Francji, Niderlandach i krajach Rzeszy Niemieckiej.
W 1597 Stolica Apostolska zatwierdziła dwa reformowane zakony, które następnie podjęły działalność fundacyjną w Europie i poza jej granicami.
Karmelitanki bose w Polsce.
Pierwsze pojawienie się karmelitów na ziemiach polskich było spowodowane misją dyplomatyczną i duszpasterską do Persji. Dopiero w 1604 roku karmelici na stałe osiedlili się w Rzeczypospolitej Obojga Narodów, gdzie rok później założono pierwszy męski klasztor w Krakowie – Kościół pw Niepokalanego Poczęcia NMP.
Karmelici sprowadzili karmelitanki z Flandrii do Polski 26 maja 1612 roku. Zamieszkały one w Krakowie w budynku przy kościele św. Marcina. W 1644 roku powstał tu osobny klasztor. Trzy pierwsze Polki wstąpiły do karmelitanek już w 1612 roku. Z biegiem lat klasztor ulegał całkowitemu spolszczeniu. W 1725 r. dla sióstr powstał nowy klasztoru na krakowskiej Wesołej. Jest to jedyny klasztor, który przetrwał wszystkie burze dziejowe. 
Następnie klasztory karmelitanek powstały w Lublinie, Wilnie, Lwowie, Warszawie.
W XVII i XVIII wieku przeszły przez Rzeczpospolitą epidemie chorób, jak np. ospy czy czarnej śmierci. Dodatkowym niebezpieczeństwem były wojny toczone na terenie całego kraju. Zmuszało to karmelitanki do ciągłych zmian pobytu i opuszczanie miast zagrożonych wojną lub epidemią. Spowodowało to zahamowanie rozwoju klasztorów, jednak po powrocie podejmowano się odbudowy poszczególnych fundacji.
Najbardziej znaną polską karmelitanką była Marianna Marchocka. Była pierwszą kobietą w Polsce, która napisała autobiografię.
Życie w zakonie.
Kandydatki.
Nowe kandydatki na karmelitanki pochodziły z rodzin szlacheckich lub mieszczańskich. Były to rodziny takie jak np. Zebrzydowscy czy Mniszchowie, którzy odgrywali dużą rolę w Rzeczypospolitej. Większe i bogate posagi wnoszone przez nowe zakonnice pozwoliły na rozwój klasztorów. Musiała być to decyzja dobrowolna. Wymagano od kandydatki pewnej znajomości łaciny i podstawowego poziomu wykształcenia. Liczba zakonnic w klasztorze nie przekraczała 20 osób. Dwudzieste pierwsze miejsce było przeznaczone dla kandydatki która się wyróżniała i wnosiła bogaty posag. Profesja trwała od wstąpienia do śmierci. Każda nowa zakonnica bezgranicznie musiała się podporządkować przełożonej klasztoru – przeoryszy.
Zasady zakonne.
Klasztor był postrzegany jako „pustynia” – panowała jak największa izolacja od świata zewnętrznego. Ograniczano do minimum kontakt z osobami spoza klasztoru. Karmelitanki jedynie przy wizycie rodziny mogły odsłaniać twarz, jednak nadal pozostawały wobec nich powściągliwe w uczuciach i rozmowie.
Każdą zakonnicę obowiązywało milczenie przez całą dobę. Porozumiewano się poprzez wykonywanie znaków. Rozmowy dopuszczano jedynie podczas rekreacji, spożywania posiłków. Nie wolno było rozmawiać o rzeczach świeckich, własnych chorobach, jedzeniu, gdyż to mogło oddalać od Boga.
Koncentrowano się głównie na kontemplacji, rozmyślaniu w skupieniu. Obowiązywało ubóstwo. Każda z sióstr wyrzekała się rzeczy zbędnych. Praktykowano także chodzenie w zniszczonej odzieży.
Karmelitanki zostawiły po sobie dorobek literacki, który nie był przeznaczony do druku. Dużo dzieł zaginęło, ale zachowały się np. kroniki, życiorysy, zapiski autobiograficzne, wiersze okolicznościowe. Najprawdopodobniej Angela Teresa od Najświętszego Sakramentu jest autorką dwóch scenicznych tekstów pt. "Reprezentacje św. Matki naszej Teresy".
Czasy współczesne.
Aktualnie zakon obecny jest w 81 krajach świata. Na świecie jest ok. 13 tys. karmelitanek bosych.
Fundamentem duchowości karmelitanek jest życie oddane modlitwie. Jest to zakon klauzurowy.

</doc>
<doc id="190853" url="https://pl.wikipedia.org/wiki?curid=190853" title="Homo sovieticus">
Homo sovieticus

Homo sovieticus (łac. „człowiek sowiecki/radziecki”) – według Michaiła Hellera pojęcie funkcjonujące początkowo w ZSRR jako określenie kolejnego etapu ewolucji człowieka "Homo sapiens" ukształtowanego dzięki powodzeniu marksistowskiego eksperymentu społecznego.
Równocześnie pojęcie zaczęło funkcjonować w drugim obiegu jako opis postępującego procesu demoralizacji społeczeństwa komunistycznego. W 1982 roku rosyjski pisarz i socjolog emigracyjny Aleksandr Zinowjew napisał książkę pod tym tytułem, stanowiącą połączenie relacji i próby analizy mentalności emigrantów rosyjskich we Francji „skażonych” komunizmem. Zinowjew utworzył także skrótowiec "homosos" () w stylu radzieckiej nowomowy. Podobnym znaczeniowo terminem w rosyjskim slangu jest "sowok" (ros. ). Według Zinowjewa „cechami radzieckiego społeczeństwa są: nieokreśloność, płynność, zmienność, wieloznaczność we wszystkim. Składa się ono z galaretowatych jednostek i samo przypomina galaretę. Jest to społeczeństwo kameleonów, będące w całości gigantycznym kameleonem”.
Leszek Kołakowski uważał, że pracą kluczową w kształtowaniu "homo sovieticus" był Krótki kurs historii WKP(b), który, przez swoje liczne zmiany zgodne ze zmianami „linii partii” lub eliminacją kolejnych przywódców partyjnych, był „podręcznikiem sfałszowanej pamięci i rozdwojonej rzeczywistości”. Cechy wykształcone przez wieloletnie powtarzanie kolejnych wersji „Krótkiego kursu” doprowadziły do wykształcenia „nowego człowieka sowieckiego: ideologicznego schizofrenika, szczerego kłamcy, człowieka gotowego do nieustannych i dobrowolnych samookaleczeń umysłowych”.
W Polsce termin "homo sovieticus" upowszechnił ks. Józef Tischner w opublikowanym na łamach „Tygodnika
Powszechnego w kwietniu 1990 r. artykule pt. Homo sovieticus – pomiędzy Wawelem a Jasną Górą. 
Tischnerowski "homo sovieticus" to osoba będąca tworem systemu totalitarnego i niepotrafiąca odnaleźć się w systemie politycznym innego typu.
W podobnym tonie definiował termin publicysta Jerzy Turowicz. Pisał: „Homo sovieticus to człowiek zniewolony, ubezwłasnowolniony, pozbawiony ducha inicjatywy, nieumiejący myśleć krytycznie. [...] Homo sovieticus to dziś człowiek, który wszystkiego oczekuje i domaga się od państwa, który nie chce i nie umie swego losu wziąć we własne ręce”.

</doc>
<doc id="190854" url="https://pl.wikipedia.org/wiki?curid=190854" title="Halldor Asgrimsson">
Halldor Asgrimsson



</doc>
<doc id="190855" url="https://pl.wikipedia.org/wiki?curid=190855" title="Freerunning">
Freerunning



</doc>
<doc id="190856" url="https://pl.wikipedia.org/wiki?curid=190856" title="Laminowanie">
Laminowanie

Laminowanie – pokrywanie powierzchni laminatem dla uzyskania dodatkowych odporności, np. odporności na wilgoć czy odporności mechanicznych lub dla efektów dekoracyjnych. Proces laminowania druków poligraficznych nie może zmieniać barwy odbitki, może zmieniać nasycenie odbitki. Zwiększa nasycenie odbitki folia z połyskiem, a zmniejsza folia matowa. Zmianę tego nasycenia polaminowanej odbitki można skorygować poprzez zmianę profilu procesu drukowania. 
W poligrafii laminowanie to rodzaj uszlachetnienia druku polegający na przyklejeniu do powierzchni zadrukowanej folii, tkaniny itd. Jednym z najpopularniejszych sposobów laminowania w poligrafii jest foliowanie. W związku z tym często laminowanie utożsamiane jest z foliowaniem, choć faktycznie to ostatnie pojęcie ma węższy zakres znaczeniowy.
W przemyśle szklarskim proces laminowania szkła polega na sklejeniu za pomocą specjalnej folii dwóch lub wielu tafli szkła. Dzięki temu szkło jest bardziej wytrzymałe mechanicznie i w przypadku rozbicia, odłamki nie rozsypują się. Rodzaj użytej folii decyduje również o innych właściwościach szkła laminowanego (klejonego), np: przepuszczalność promieni UV. Szkło laminowane wykorzystuje się w budownictwie i w pojazdach, obiektach pływających oraz latających (szyby chroniące operatora i pasażerów). 
W przemyśle meblowym proces laminowania polega na pokryciu nośnika (płyty wiórowej, MDF, HDF, płyty pilśniowej) laminatem (HPL, CPL) lub folią wykończeniową, w procesie prasowania pod wysokim ciśnieniem w prasach półkowych, w celu polepszenia właściwości estetycznych oraz wytrzymałościowych.

</doc>
<doc id="190858" url="https://pl.wikipedia.org/wiki?curid=190858" title="Powstanie anarchistyczne w Hiszpanii (1933)">
Powstanie anarchistyczne w Hiszpanii (1933)

Powstanie anarchistyczne w Hiszpanii – 8 grudnia 1933 roku wybuchy bomb w hiszpańskiej Saragossie obwieściły rozpoczęcie anarchistycznej rewolucji. Objęła ona działaniem głównie cztery prowincje: Aragonię, Katalonię, Huesca i Teruel przy czym tylko w tej pierwszej udało się obalić strukturę władzy regionalnej.
Wybrana rada rewolucji pod przewodnictwie Bonaventury Durrutiego ogłosiła wcielenie w życie programu społecznego przygotowanego przez anarchosyndykalistyczny związek CNT. Walki dość szybko rozprzestrzeniły się na kolejne miasta przy czym najkrwawsze miały miejsce w Saragossie gdzie w pierwszych godzinach na barykadach zginęło blisko 100 członków CNT.
Po kilku dniach rewolucja została brutalnie stłumiona, a bezpośrednio po niej rząd dokonał masowych aresztowań i zdelegalizował CNT.

</doc>
<doc id="190859" url="https://pl.wikipedia.org/wiki?curid=190859" title="Hallgrimur Petursson">
Hallgrimur Petursson



</doc>
<doc id="190860" url="https://pl.wikipedia.org/wiki?curid=190860" title="Mudżahedini">
Mudżahedini



</doc>
<doc id="190864" url="https://pl.wikipedia.org/wiki?curid=190864" title="Trenchtown">
Trenchtown

Trenchtown – slumsy na przedmieściach stolicy Jamajki, Kingston. Swoją nazwę zawdzięcza nazwisku Daniela Powera Trencha, który był wcześniej właścicielem terenów na których państwo zbudowało osiedle dla biedoty. Trenchtown znane jest przede wszystkim jako miejsce zamieszkania Petera Tosha, Boba Marleya i Bunny’ego Wailera, założycieli jednej z najsłynniejszych grup reggae, The Wailers.
Marley poświęcił temu miejscu utwór "Trenchtown Rock", jego nazwa pada również w pierwszych słowach przeboju "No Woman, No Cry" ("I remember when we used to sit; In the government yard in Trenchtown").

</doc>
<doc id="190865" url="https://pl.wikipedia.org/wiki?curid=190865" title="Trench Town">
Trench Town



</doc>
<doc id="190866" url="https://pl.wikipedia.org/wiki?curid=190866" title="Grand Prix Węgier Formuły 1">
Grand Prix Węgier Formuły 1

Grand Prix Węgier – po raz pierwszy odbyło się 21 czerwca 1936 roku, na torze o długości 3,1 mili, położonym w parku, blisko centrum Budapesztu. Stajnie Mercedes-Benz, Auto Union i Alfa Romeo wysłały po trzy samochody. Z powodów politycznych i wybuchu II wojny światowej, wyścigi Grand Prix nie były organizowane przez najbliższe 50 lat.
Historia.
Zorganizowane w sezonie 1986 i zaliczane do Mistrzostw Świata Formuły 1, Grand Prix Węgier było pierwszym, które odbyło się za żelazną kurtyną. Wyścig odbywa się na krętym torze Hungaroring, jest to jeden z głównych wyścigów sezonu. Na pierwszy wyścig przyszło około 200 000 kibiców, mimo tego, że cena biletu przewyższała wtedy kilkakrotnie średnie wynagrodzenie w kraju. Obecnie Grand Prix jest bardzo popularne wśród Finów, którzy uczęszczają na to Grand Prix z powodu braku Grand Prix w Skandynawii, a od kilku lat Grand Prix Węgier jest także popularne wśród polskich kibiców z powodu niedalekiej odległości od Polski.
W związku z charakterystyką toru, który jest wąski, kręty i często zabrudzony z powodu rzadkiego używania, wyścig kojarzony jest z NUdnymi "procesjami". Często zdarza się, że kilka samochodów porusza się za znacznie wolniejszym, nie mogąc go wyprzedzić. Thierry Boutsen zademonstrował to w sezonie 1990, gdy jadąc w wolniejszym Williamsie powstrzymywał skutecznie pretendenta do tytułu Mistrza Świata, Ayrtona Sennę, który nie był w stanie znaleźć dobrego miejsca do wyprzedzania. Sekretem do zwycięstwa na torze Hungaroring jest strategia pit stopów. Michael Schumacher w sezonie 1998 po zmianie taktyki przez jego stajnię, Ferrari, zdołał po zakończeniu wszystkich postojów wygrać wyścig. Wyprzedzanie jest tutaj rzadkością, mimo to w sezonie 1989 Nigel Mansell, startujący z dwunastego pola startowego w Ferrari, wyprzedzał wszystkie auta po kolei, obejmując w końcu prowadzenie, gdy Ayrton Senna utknął za wolniejszym pojazdem. W sezonie 2003 tor został minimalnie zmodernizowany w celu stworzenia lepszych warunków do wyprzedzania.
W Grand Prix Węgier swoje pierwsze zwycięstwa odnieśli Damon Hill (sezon 1993) i Fernando Alonso (sezon 2003), który był pierwszym zwycięzcą Grand Prix pochodzącym z Hiszpanii, a jednocześnie najmłodszym w historii. Także Jenson Button stanął tu po raz pierwszy na najwyższym stopniu podium (sezon 2006). Hill w sezonie 1997 omal nie wygrał tutaj w słabym samochodzie Arrows, ale na ostatnim okrążeniu samochód zepsuł się i musiał ostatecznie zadowolić się druga pozycją.
Wygraną w 2001 roku Michael Schumacher, wyrównał rekord 51 zwycięstw w Grand Prix należący do Alaina Prosta, równocześnie zwycięstwo zapewniło mu czwarty tytuł Mistrza Świata.
Na Hungaroringu, w sezonie 2006 zadebiutował w Formule 1 polski kierowca: Robert Kubica. W swoim pierwszym wyścigu zajął siódme miejsce, jednak po ważeniu wykonanym po zakończeniu wyścigu okazało się, iż BMW-Sauber Polaka jest dwa kilogramy lżejsze od minimalnej wagi pojazdu, w rezultacie został zdyskwalifikowany.
W sezonie 2009, podczas kwalifikacji Felipe Massa miał wypadek i został przewieziony do szpitala. Do wypadku Massy doszło w końcówce Q2. Gdy zbliżał się do zakrętu nr 4 nieoczekiwanie został uderzony w głowę przez sprężynę ważącą 800 gramów zgubioną przez jadącego przed nim Rubensa Barrichello. Jego bolid wyjechał na pobocze i z prędkością ponad 200 km/h wbił się w barierę ochronną ustawioną z opon. Po przewiezieniu do szpitala została przeprowadzona operacja czaszki i mózgu. Po jej zakończeniu lekarze poinformowali o pęknięciu czaszki i wstrząśnieniu mózgu. Później w stanie ciężkim, lecz stabilnym przeniesiono go na OIOM.
W wyścigu natomiast mechanicy Renault nie dokręcili dokładnie prawego przedniego koła w bolidzie Fernando Alonso, które w trakcie okrążenia zgubił co mogło być potencjalnym zagrożeniem.
Zwycięzcy Grand Prix Węgier.
Liczba zwycięstw (kierowcy):
Liczba zwycięstw (producenci nadwozi):
Liczba zwycięstw (producenci silników):

</doc>
<doc id="190868" url="https://pl.wikipedia.org/wiki?curid=190868" title="Beherit (zespół muzyczny)">
Beherit (zespół muzyczny)

Beherit - fiński zespół muzyczny powstały w roku 1989, poruszający się w obrębie dwóch gatunków muzycznych: black metalu i muzyki elektronicznej. Zespół został reaktywowany w 2007 roku.

</doc>
<doc id="190870" url="https://pl.wikipedia.org/wiki?curid=190870" title="Beherit">
Beherit

 

</doc>
<doc id="190871" url="https://pl.wikipedia.org/wiki?curid=190871" title="Falkenbach">
Falkenbach

Falkenbach – niemiecki zespół wykonujący viking/folk metal. Jego jedynym członkiem jest Vratyas Vakyas, pochodzący z Islandii, na stałe mieszkający w Niemczech. Zespół powstał w 1989. Powstało siedem demówek zespołu (lecz znane jest tylko pięć). Na początku swojego istnienia zespół grał muzykę inspirowaną black metalem, która potem ewoluowała we wzniosły śpiew z niewielkimi elementami black metalowego growlu, który to zespół obecnie kontynuuje. Większość tekstów Falkenbach jest napisana w języku angielskim, niektóre w staronordyjskim (staronordyckim), łacińskim i staroniemieckim. Większość tekstów w języku staronordyckim pochodzi z pogańskiej literatury (np. wersy chóru w Donar’s Oak). Choć trzonem zespołu jest Vakyas, do nagrywania ostatnich dwóch płyt zatrudniał muzyków sesyjnych.
Historia.
Vratyas Vakyas nagrał pierwszą kasetę "Havamal". Zawierała ona 3 utwory i była limitowana do 9 kopii.
Vratyas został gitarzystą w grupie Crimson Gates. Dwie nigdy nie wypuszczone demówki zostały nagrane w latach 1991-1993. Miały miejsce też dwa koncerty. Grupa rozpadła się w 1994 roku.
Została nagrana kaseta "Laeknishendr". Zawierała ona 6 jeszcze raz nagranych starych utworów. Rozpoczęło się nagrywanie debiutanckiego albumu "The Fireblade", lecz na krótko przez wypuszczeniem Vratyas zrezygnował z wydania płyty. W grudniu 1999 Vratyas rozpoczął nagrywanie "…En Their Medh Riki Fara…".
W marcu ukazał się debiutancki album "…En Their Medh Riki Fara…" nakładem No Colours Records.
Został nagrany drugi album "…Magni Blandinn Ok Megintiri…", tym razem za pośrednictwem wytwórni Napalm Records.
Został nagrany i wypuszczony trzeci album "Ok Nefna Tysvar Ty…", nakładem Napalm Records. Do nagrania płyty Vratyas Vakyas zatrudnił trzech muzyków sesyjnych.
Został wypuszczony "Heralding - The Fireblade". Płyta ponownie nagrana z pomocą muzyków sesyjnych i wydana nakładem Napalm Records.

</doc>
<doc id="190873" url="https://pl.wikipedia.org/wiki?curid=190873" title="Aborym">
Aborym

Aborym – włoska grupa muzyczna wykonująca black metal z wpływami industrialu. Powstała w 1992 roku w Rzymie z inicjatywy Malfeitora Fabbana.

</doc>
<doc id="190877" url="https://pl.wikipedia.org/wiki?curid=190877" title="...And Oceans">
...And Oceans

...And Oceans – fiński zespół blackmetalowy. Wcześniej działający pod nazwą Festerday (lata 1989-1992). W trzy lata po rozpadzie powstał ...And Oceans. Styl zespołu – początkowo tradycyjny black metal – na najnowszych płytach zaczął zmierzać w kierunku muzyki elektronicznej i industrialnej. Członkowie zespołu udzielali się w zespole grającym surowy fiński black metal O. ...And Oceans zakończyło działalność po 10 latach, aby zmienić nazwę na Havoc Unit.

</doc>
<doc id="190878" url="https://pl.wikipedia.org/wiki?curid=190878" title="ROL">
ROL



</doc>
<doc id="190879" url="https://pl.wikipedia.org/wiki?curid=190879" title="RON">
RON



</doc>
<doc id="190880" url="https://pl.wikipedia.org/wiki?curid=190880" title="Susperia">
Susperia

Susperia – norweski zespół black/thrashmetalowy założony w 1998 roku pod nazwą Seven Sins. 

</doc>
<doc id="190884" url="https://pl.wikipedia.org/wiki?curid=190884" title="Old Man’s Child">
Old Man’s Child

Old Man’s Child – norweska grupa blackmetalowa, założona w 1993 roku. Zespołowi przewodzi wokalista i multiinstrumentalista Thomas Rune „Galder” Andersen Orre, który pozostaje jednym członkiem oryginalnego składu. Do 2009 roku ukazało się siedem albumów studyjnych Old Man’s Child, cieszących się, prawdopodobnie największą popularnością w Norwegii i Finlandii. Po wydaniu w 2009 roku ostatniego albumu formacji pt. "Slaves of the World", a także wypełnieniu kontraktu wydawniczego z firmą Century Media Records jej status pozostaje nieznany.
Historia.
Grupa powstała w 1993 roku w Oslo z inicjatywy gitarzysty i wokalisty Thomas Rune „Galder” Andersen Orre (wówczas pod pseudonimem Grusom), gitarzysty Jona Øyvinda „Jardara” Andersena oraz perkusisty Iana Kennetha „Tjodalva” Åkessona, poprzednio muzyków deathmetalowej formacji pod nazwą Requiem. Rok później skład uzupełnił basista Ivar Tristan Lundsten. W tym składzie muzycy zarejestrowali debiutancki materiał zatytułowany "In the Shades of Life", który ukazał się w 1994 roku nakładem oficyny Hot Records, należącej do Stiana „Shagratha” Thoresena, członka grupy Dimmu Borgir. W 1995 roku Lundstena zastąpił Frode „Gonde” Forsmo, ponadto do zespołu został przyjęty wokalista Bjørn „Aldrahn” Dencker. Pod koniec roku, jako kwintet grupa zarejestrował debiutancki album studyjny zatytułowany "Born of the Flickering". Nagrania trafiły do sprzedaży w 1996 roku ponownie nakładem Hot Records. Jeszcze przed premierą z zespołu odeszli Dencker i Åkesson, którego zastąpił Tony Kirkemo.
Latem 1997 roku, jako kwartet muzycy zarejestrowali drugi album studyjny pt. "The Pagan Prosperity". Wydawnictwo ukazało się w październiku tego samego roku nakładem wytwórni muzycznej Century Media Records. Materiał był promowany podczas koncertów w Europie u boku Rotting Christ. Wkrótce potem z zespołu odeszli Forsmo, Kirkemo i Andersen. Thomas Rune „Galder” Andersen Orre zdecydował się kontynuować działalność samodzielnie. Następny album Old Man’s Child pt. "Ill-natured Spiritual Invasion" muzyk zarejestrował w większości samodzielnie. Orre do prac zaangażował jedynie, amerykańskiego perkusistę Gene’a Hoglana, znanego m.in. z występów w zespole Death. Wydawnictwo trafiło do sprzedaży w czerwcu 1998 roku. W ramach promocji zespół odbył europejską trasę koncertową, poprzedzając występy Gorgoroth, a także wystąpił podczas festiwalu Wacken Open Air. Rok później do składu powrócili Jon Øyvind „Jardar” Andersen i Ian Kenneth „Tjodalv” Åkesson, który dzielił obowiązki z nowym muzykiem w szeregach Old Man’s Child – Janem Rogerem „Grimarem” Halvorsenem. Ponadto funkcję basisty objął Håkon „Memnoch” Didriksen.
W odnowionym składzie, kwintet nagrał czwarty album studyjny pt. "Revelation 666. The Curse of Damnation". Materiał powstał we współpracy ze szwedzkim producentem muzycznym Peterem Tägtgrenem w należącym do niego Abyss Studio. Wydawnictwo trafiło do sprzedaży w marcu 2000 roku. Następnie z grupy odszedł Halvorsen oraz rok później Åkesson. Piąty, wydany w 2003 roku album studyjny Old Man’s Child – "In Defiance of Existence" został zarejestrowany jako duet. Jon Øyvind „Jardar” Andersen i Thomas Rune „Galder” Andersen Orre na potrzeby sesji zatrudnili brytyjskiego perkusistę Nicholasa Barkera, wówczas członka zespołu Dimmu Borgir. Także w 2003 roku produkcja uzyskała nominację do nagrody norweskiego przemysłu fonograficznego Spellemannprisen w kategorii Metal. Ponadto, produkcja trafiła na norweską listę przebojów VG-Lista, gdzie uplasowała się na 34. miejscu. Także tego samego roku Jon Øyvind „Jardar” Andersen ponownie odszedł z zespołu.
Szósty album studyjny Old Man’s Child zatytułowany "Vermin" ukazał się 18 października 2005 roku. Thomas Rune „Galder” Andersen Orre nagrał album wraz z duńskim perkusistą Reno Kiilerichem, byłym członkiem grupy Exmortem. Ponadto gościnnie na płycie wystąpił amerykański gitarzysta Eric Peterson, muzyk związany z grupą Testament – który zagrał solo gitarowe w utworze „In Torment’s Orbit”. W latach późniejszych działalność Old Man’s Child wyraźnie utraciła na intensywności ze względu na zobowiązania Orre w zespole Dimmu Borgir. 19 maja 2009 roku ukazał się siódmy album studyjny Old Man’s Child pt. "Slaves of the World". Lider formacji do prac nad płytą zaangażował szwedzkiego perkusistę Petera Wildoera, znanego m.in. z występów w zespole Darkane. Płyta dotarła do 38. miejsca listy Billboard Heatseekers Albums, w Stanach Zjednoczonych sprzedając się w nakładzie 1,1 tys. egzemplarzy w przeciągu tygodnia od dnia premiery.

</doc>
<doc id="190885" url="https://pl.wikipedia.org/wiki?curid=190885" title="MiB">
MiB



</doc>
<doc id="190886" url="https://pl.wikipedia.org/wiki?curid=190886" title="Carpe Tenebrum">
Carpe Tenebrum

Carpe Tenebrum – jednoosobowy projekt muzyczny, utworzony w 1997 r. przez używającego pseudonimu Astennu ówczesnego gitarzystę zespołu Dimmu Borgir Jamie Stinsona. Jeszcze w tym samym roku nakładem wytwórni Head Not Found ukazał się debiutancki album " Majestic Nothingness". Astennu nagrał ścieżki wszystkich instrumentów, partie wokalne przejął z kolei gościnnie (podobnie jak na kolejnym albumie) Stian "Nagash" Arnesen, znany także z Dimmu Borgir oraz The Kovenant, przez co (w związku z ówczesną popularnością medialną Dimmu Borgir) Carpe Tenebrum mylnie określony został w opinii publicznej jako projekt uboczny tegoż. O ile na dwóch pierwszych krążkach styl grupy oscylował wokół melodyjnego black metalu, na nagranym już bez udziału Nagasha i wydanym w 2002 r. trzecim albumie "Dreaded Chaotic Reign" dało się zauważyć zmianę kursu w kierunku death metalu. Po jego opublikowaniu brak było doniesień o jakiejkolwiek dalszej działalności projektu.

</doc>
<doc id="190888" url="https://pl.wikipedia.org/wiki?curid=190888" title="Hecate Enthroned">
Hecate Enthroned

Hecate Enthroned, brytyjski zespół blackmetalowy, założony w 1993 r. Ze względu na wykonywaną muzykę (symfoniczny black metal) zespół czasem porównywany jest do Cradle of Filth.

</doc>
<doc id="190889" url="https://pl.wikipedia.org/wiki?curid=190889" title="Horde">
Horde

Horde – projekt muzyczny, stworzony przez Australijczyka Jaysona Sherlocka, członka grup Mortification oraz Paramaecium. Sherlock, który występował pod pseudonimem Anonymous (możliwe nawiązanie do gitarzysty Mayhem, Euronymousa, nagrał samodzielnie płytę pod tytułem "Hellig Usvart", co w języku norweskim oznacza dosłownie "święty nieczarny". Album utrzymany jest w stylu norweskiego black metalu. Z powodu tytułu albumu, jego stylistyki i charakterystycznej dla niego niskiej jakości produkcji początkowo sądzono, że projekt pochodzi z Norwegii. Od strony tekstowej album ten był bardzo niestandardowy, zawierał bowiem teksty o wymowie chrześcijańskiej i antysatanistycznej. Wielu fanów Black Metalu kupował album zespołu, myśląc że będzie on zawierał piosenki o treści satanistycznej, w efekcie wytwórnia otrzymywała od niezadowolonych słuchaczy 'prośby' o ujawnienie tożsamości 'Anonymousa' a nawet grożono im śmiercią.
Sherlock wspomagany trzema członkami innego zespołu unblackmetalowego Drottnar zagrał pierwszy i jedyny koncert na Nordic Fest w Oslo 3 października 2006 roku, który został zarejestrowany na wydanym 2007 roku albumie koncertowym "Alive in Oslo". Zespół koncertował również w roku 2010 i 2012.

</doc>
<doc id="190890" url="https://pl.wikipedia.org/wiki?curid=190890" title="Kampfar">
Kampfar

Kampfar – norweski zespół wykonujący black metal, powstał w 1993 roku w Fredrikstad. Teksty zespołu inspirowane są naturą oraz w dominującej części zawierają przekaz neopogański. Zespół nigdy nie odniósł sukcesu komercyjnego ciesząc się jedynie popularnością w podziemiu artystycznym. Jednakowoż grupa spotkała się z uznaniem krytyków muzycznych. W 2016 roku formacja otrzymała nagrodę norweskiego przemysłu fonograficznego Spellemannprisen.
Historia.
Pierwszy skład utworzyli basista i gitarzysta Thomas Andreassen oraz perkusista i wokalista Per-Joar "Dolk" Spydevold. Duet zadebiutował w 1996 roku minialbumem pt. "Kampfar", który został wydany przez francuską wytwórnię muzyczną Season of Mist. Rok później nakładem oficyny Malicious Records do sprzedaż trafił pierwszy album długogrający Kampfar pt. "Mellom Skogkledde Aaser". W 1998 roku został wydany drugi minialbum formacji pt. "Norse". Materiał został wydany przez wytwórnię płytową Hammerheart Records. 
W czerwcu 1999 roku ukazał się drugi album studyjny Kampfar zatytułowany "Fra Underverdenen". W 2003 roku grupa przyjęła do składu basistę Jona Bakkera i perkusistę Ask Ty Ulvhedina Bergli Arctandera. Andreassen skoncentrował się na roli gitarzysty, natomiast Spydevold pozostał wokalistą Kampfar. W czerwcu 2006 roku nakładem austriackiej wytwórni płytowej Napalm Records ukazał się trzeci album studyjny formacji pt. "Kvass". 
Latem 2008 roku formacja dała szereg koncertów podczas festiwali m.in. takich jak: Dunkelheit w Czechach i Party.San Metal Open Air w Niemczech. W październiku tego samego roku ukazał się czwarty album kwartetu zatytułowany "Heimgang". W 2009 roku grupa koncertowała w Europie podczas tournée A Skogstur in Central Europe. W 2010 roku z zespołu odszedł jego współzałożyciel Thomas Andreassen. Na potrzeby występów scenicznych muzycy zaangażowali Ole Hartvigsena, znanego z występów w zespole Emancer. Jako trio formacja rozpoczęła prace nad kolejnym materiałem dzieląc się obowiązkami gitarzysty. 
25 marca 2011 roku do sprzedaży trafił piąty album długogrający Kampfar pt. "Mare". Tego samego roku Ole Hartvigsen został oficjalnym członkiem Kampfar. Grupa promowała materiał podczas europejskiej trasy koncertowej The Black Path Tour wraz z zespołami Vreid, Kraków i Secrets of the Moon. Następnie zespół udał się do USA gdzie koncertował w ramach The Black Path Of America Tour 2011. Rok później formacja dała szereg koncertów w Europie podczas Devilish Triumph Tour u boku Helrunar, Obscurity i Velnias.
W listopadzie 2013 roku muzycy podpisali kontrakt wydawniczy z wytwórnią płytową Indie Recordings. 27 stycznia 2014 roku ukazał się szósty album formacji zatytułowany "Djevelmakt". Wydawnictwo było promowane podczas trasy koncertowej Spreading The Plague MMXIV. 13 listopada 2015 roku do sprzedaży trafił siódmy album zespołu pt. "Profan". Na potrzeby promocji do pochodzących z płyty utworów "Mylder" i "Swarm Norvegicus" zostały zrealizowane tzw. "lyric videos". Materiał był promowany teledyskami do utworów "Daimon" i "Tornekratt" które wyreżyserował Marcin Halerz. 
Premierowe nagrania grupa zaprezentowała podczas europejskiego tournée Blackfest Over X-Mass m.in. wraz z zespołami Gorgoroth i Gehenna. W 2016 roku nagrania otrzymały nagrodę norweskiego przemysłu fonograficznego Spellemannprisen w kategorii Metal. W kwietniu tego samego roku zespół udał się w trasę koncertową European Winter Thrice Tour u boku Borknagar i Diabolical. Natomiast latem muzycy wystąpili m.in. podczas festiwali RockHarz Open Air i Wacken Open Air w Niemczech.

</doc>
<doc id="190891" url="https://pl.wikipedia.org/wiki?curid=190891" title="Crom Cruach">
Crom Cruach

Crom Cruach to irlandzkie bóstwo czczone w czasach przedchrześcijańskich. Według poematu z Księgi z Leinster był to wielki szczerozłoty obiekt usytuowany na równinie Mag Sleact w Ulsterskim hrabstwie Cavan. Wokół bóstwa miało stać dwanaście mniejszych bożków zrobionych z kamienia. Cromowi Cruachowi wczesna iryjska ludność miała składać krwawe ofiary z jednej trzeciej swoich dzieci podczas święta Samhain, w zamian mieli oni otrzymywać od bóstwa dobrą pogodę, a co za tym idzie, urodzaj. Bóstwo miało zapewniać obfite plony i pomyślną hodowlę bydła. Według podań o św. Patryku, kres krwawemu kultowi, którego wyznawcy mieli nierzadko ginąć podczas praktyk rytualnych, położył sam święty Patryk. Według legendy bożek zapadł się pod ziemię w następstwie rzuconej na niego przez św Patryka klątwy. Święty po zniszczeniu bożka miał wygłosić kazanie do miejscowej ludności potępiające palenie krów i mordowanie swego potomstwa podczas religijnych obrzędów.
Crom Cruach najprawdopodobniej oznacza "okrwawionego" lub "krwawą głowę", jak wspomina księga z Leinster z XII wieku.

</doc>
<doc id="190892" url="https://pl.wikipedia.org/wiki?curid=190892" title="Heinrich Lubke">
Heinrich Lubke



</doc>
<doc id="190894" url="https://pl.wikipedia.org/wiki?curid=190894" title="(52) Europa">
(52) Europa

(52) Europa – planetoida z pasa głównego planetoid.
Odkrycie.
Została odkryta 4 lutego 1858 roku w Paryżu przez Hermanna Goldschmidta. Nazwa planetoidy pochodzi od Europy, która była córką króla Agenora w mitologii greckiej.
Orbita.
(52) Europa obiega Słońce w średniej odległości prawie 3,10 au w czasie prawie 5 lat i 163 dni. Jej średnica wynosi ok. 303 km i jest jedną z największych planetoid pasa głównego. Należy do rodziny planetoidy Hygiea.

</doc>
<doc id="190895" url="https://pl.wikipedia.org/wiki?curid=190895" title="Ps.">
Ps.



</doc>
<doc id="190897" url="https://pl.wikipedia.org/wiki?curid=190897" title="Europa (ujednoznacznienie)">
Europa (ujednoznacznienie)



</doc>
<doc id="190898" url="https://pl.wikipedia.org/wiki?curid=190898" title="Themis (planetoida)">
Themis (planetoida)



</doc>
<doc id="190901" url="https://pl.wikipedia.org/wiki?curid=190901" title="EA DICE">
EA DICE

EA DICE (EA Digital Illusions Creative Entertainment) – szwedzkie przedsiębiorstwo zajmujące się tworzeniem gier komputerowych, założone w 1992 roku. DICE jest twórcą m.in. serii "Battlefield".
Historia.
Studio zostało założone w 1992 roku przez Ulfa Mandorffa, Olofa Gustafssona, Fredrika Liliegrena, Andreasa Axelssona i Markusa Nyströma w Sztokholmie. Przedsiębiorstwo zaczęło się gwałtownie rozwijać po wejściu na giełdę w 1998 roku. W 2004 jego wartość oszacowano na 55 milionów dolarów. W tym samym roku Electronic Arts rozpoczęło proces wykupywania akcji DICE, uzyskując 19 procent udziałów. Proces zakończył się 31 marca 2005 roku. W 2006 roku przedstawiciele Electronic Arts podjęli decyzję o nabyciu pozostałych udziałów studia. Pod koniec roku 2006 DICE zostało całkowicie wykupione przez EA.
Wyprodukowane gry.
Źródło

</doc>
<doc id="190902" url="https://pl.wikipedia.org/wiki?curid=190902" title="Benefactor">
Benefactor

Benefactor – gra komputerowa na platformę Amiga stworzona przez szwedzką firmę Digital Illusions i wydana w 1994 przez Psygnosis.
Benefactor to połączenie gry logicznej i platformowej. Opiera się na bardzo podobnym pomyśle co gra Lemmings, ale dodaje też wiele nowych rozwiązań.
W Benefaktorze grasz postacią Bena E. Factora. Ben zrezygnował z kariery wojskowej, by zostać dobrym człowiekiem (bohaterem pozytywnym). Jego misją jest uwolnienie Wesołych Ludzików, którzy zostali porwani ze swojej rodzimej planety i uwięzieni na 60 etapach.
Gracz kontroluje Bena E. Factora bezpośrednio, tak jak w grze platformowej. Factor na planszy może znaleźć klucze, którymi otwiera cele z Wesołymi Ludzikami. Gdy zostają uwolnieni zaczynają wykonywać misję, której celem jest pomóc Benowi w uwolnieniu pozostałych więźniów i bezpiecznie dojść do wyjścia.
W późniejszych misjach niektóre Wesołe Ludziki są bezmyślne. Objawia się to tym, że idą one do przodu jak lemingi, nie zważając na niebezpieczeństwa i giną. Przed doprowadzeniem do wyjścia trzeba je przefarbować używając do tego farby i specjalnego urządzenia. Po zmianie koloru zachowują się jak normalne, myślące Wesołe Ludziki.

</doc>
<doc id="190903" url="https://pl.wikipedia.org/wiki?curid=190903" title="Digital Illusions">
Digital Illusions



</doc>
<doc id="190907" url="https://pl.wikipedia.org/wiki?curid=190907" title="Mk VI Crusader">
Mk VI Crusader

Cruiser Tank Mk VI „Crusader” (ang. „krzyżowiec”) – brytyjski czołg pościgowy z okresu II wojny światowej, najważniejszy brytyjski czołg w czasie kampanii północnoafrykańskiej, zbudowany w liczbie 4940 egzemplarzy.
Historia.
Po nieudanym modelu (A13) „Covenanter”, który nie tylko cierpiał na wiele problemów technicznych, ale okazał się także zbyt słabo opancerzony, zdecydowano poprawić opancerzenie tego czołgu. Nowa konstrukcja otrzymała oznaczenie A15 i została zaprojektowana w biurze konstrukcyjnym Nuffield Organisation.
Crusader był szybszy od wszystkich czołgów nieprzyjaciela, ale pomimo pogrubienia pancerza, w porównaniu z nimi nadal był bardzo lekko opancerzony, miał problemy mechaniczne i nie posiadał amunicji odłamkowej do jego działa dwufuntowego (40 mm). To ostatnie ograniczenie stanowiło bardzo poważny problem, gdyż wojska Osi opracowały bardzo efektywną taktykę polegającą na wciąganiu czołgów brytyjskich do walki, a następnie wycofywaniu się za tarczę własnych, dobrze ukrytych armat przeciwpancernych o donośności większej niż zasięg karabinów maszynowych brytyjskich czołgów. Postawione w takiej sytuacji załogi czołgów angielskich miały do wyboru: albo wycofać się pod ogniem nieprzyjaciela, albo przeprowadzić samobójczą szarżę na działa wroga.
Jako pierwszy oddział Crusadery otrzymał w maju 1941 r. 6. Royal Tank Regiment 7BPanc. w Egipcie. Mk VI zostały po raz pierwszy użyte w czasie operacji Battleaxe, a następnie spełniły bardzo ważną rolę w czasie operacji Crusader.
Po zakończeniu kampanii północnoafrykańskiej i pojawieniu się lepszych czołgów w postaci M3 General Grant, M4 Sherman czy Cromwell, Crusadery zostały wycofane z pierwszej linii, a na ich podwoziach oparto kilka modeli ciągników artyleryjskich i samobieżnych armat przeciwlotniczych.
Czołgi Crusader były również na wyposażeniu Polskich Sił Zbrojnych (PSZ). Pierwsze czołgi przybyły do polskich jednostek jesienią 1942 r. Były to wozy Crusader III. Nieliczne pojazdy do zapoznania się ze sprzętem otrzymały 16 Brygada Pancerna we wrześniu i 10 Brygada Kawalerii Pancernej w listopadzie. Na koniec roku 1942 notowano razem 32 czołgi. Od 1943 r. liczba czołgów zwiększała się. Dostarczano również czołgi Crusader II z załogą czteroosobową dla dowódców szwadronów oraz czołgi wersji Crusader II CS i Crusader Command. Między marcem a majem 1943 r. wszystkie sześć pułków dywizji (składała się wtedy z dwóch brygad pancernych) zostało wyposażonych niemal do pełnych etatów (42 Crusader III, 4 Crusader II i 6 Crusader II CS). Tym samym stan czołgów Crusader w dywizji wyniósł w czerwcu 1943 r. około 300 czołgów. W tym składzie latem 1943 na czołgach Crusader dywizja brała udział w ćwiczeniach „Snaffle” w południowej Anglii. We wrześniu w wyniku reorganizacji dywizji czołgi Crusader oddała 10 Brygada Kawalerii Pancernej. Ostatnie czołgi z uzbrojeniem armatnim oddano w maju-czerwcu 1944 r. Pozostały pojazdy nieliczne Crusader III OP i Command oraz jako sprzęt typowy Crusader III AA III.
16 Brygada Pancerna została skadrowana i liczba czołgów Crusader uległa znacznemu zmniejszeniu. W październiku 1944 na stanie brygady było jeszcze 67 czołgów, a w grudniu 1944 r. 46 sztuk. Ostatnie pojazdy dotrwały do 1945 r., kiedy to reaktywowano brygadę jako 16 Samodzielną Brygadę Pancerną.
Crusadery były również w latach 1943-44 na wyposażeniu 9 pułku ułanów małopolskich oddziału rozpoznawczego 2 Dywizji Grenadierów Pancernych.
Czołgi Crusader były też na wyposażeniu Centrum Wyszkolenia Pancernego i Technicznego w Catterick Camp działającego do 1946 r. W Armii Polskiej na Wschodzie Crusadery nie były sprzętem typowym, jednak były często używane jako sprzęt szkolny, często nie wykazywany na stanach. Służyły m.in. do nauki jazdy w Ośrodku Wyszkolenia Motorowego i Broni Pancernej w Iraku i w Palestynie w latach 1942-1943.
Czołg Crusader był najliczniej używanym czołgiem brytyjskim przez PSZ. Było to około 350 pojazdów.
Czołgi Crusader otrzymały w czasie drugiej wojny światowej także oddziały australijskie, nowozelandzkie, kanadyjskie, czechosłowackie i oddziały Wolnych Francuzów.
Zdobyte przez Niemców czołgi były użytkowane pod oznaczeniem Kreuzerkampfwagen MK VI 746(e) do końca 1942 r..
Wersje produkcyjne.
Pierwsza wersja "Crusadera" to w zasadzie cięższa odmiana Covenantera. Od swojego poprzednika różni się grubszym pancerzem, dodatkową wieżyczką z karabinem maszynowym Bren i dodatkową parą kół jezdnych. Wersja uzbrojona w armatę dwufuntową 2-pounder QF kalibru 40 mm.
Pogrubiony pancerz i usunięta dodatkowa wieżyczka, załoga 4 ludzi.
Pierwszy czołg brytyjski z armatą sześciofuntową 6-pounder QF kalibru 57 mm Mk 3 i Mk 5. Wersja ta powstała z powodu opóźnienia programu „Cavalier”. Większa armata ograniczyła miejsce w wieży i dowódca musiał także spełniać funkcję ładowniczego (załoga 3 osoby). Grubość pancerza dochodziła do 51 mm. Crusader III wszedł do służby w maju 1942 i wziął udział w pierwszej bitwie pod El Alamein.
Crusader Mk I z haubicą 76,2 mm (3-inch Howizer) Mk 1.
Crusader Mk II z haubicą 76,2 mm (3-inch Howizer) Mk 1.
Crusader Mk III z haubicą 95 mm. Nie produkowany seryjnie.
Ciągnik artyleryjski na podwoziu Crusadera II używany do holowania siedemnastofuntowych armat przeciwpancernych (76,2 mm).
Samobieżne działo przeciwlotnicze na podwoziu Crusadera mk.III uzbrojone w działko przeciwlotnicze Bofors 40 mm zamiast armaty 57 mm.
Przeciwlotnicze działo samobieżne na podwoziu Crusader III uzbrojony w podwójne działko przeciwlotniczne Oerlikon 20 mm. Istniała także wersja „AA Mk III” różniąca się jedynie miejscem zamontowania radia. Powstała także bardzo krótka seria z potrójnym działkiem przeciwlotniczym.
Czołg dowódczy z drewnianą atrapą zamiast armaty. Posiadał dwie radiostacje No 19 i jedną No 18.
Pancerne, ruchome punkty obserwacyjne wykorzystywane przez oficerów obserwatorów artylerii. Pojazdy były wykorzystywane w pułkach artylerii dywizji pancernych. Podobnie jak wozy dowodzenia nie posiadał uzbrojenia, a jedynie drewnianą atrapę lufy.
Ciągnik ewakuacyjny. Zbudowano tylko prototyp.
Czołg z tarczowym trałem przeciwminowym (Anti Mine Roller Attachment). Zbudowano tylko prototyp.
Pojazd bezwieżowy wyposażony w lemiesz. Zbudowano kilka egzemplarzy.

</doc>
<doc id="190908" url="https://pl.wikipedia.org/wiki?curid=190908" title="Alcor Life Extension Foundation">
Alcor Life Extension Foundation

Alcor Life Extension Foundation (powszechnie używana nazwa: Alcor) – organizacja non-profit zajmująca się krioprezerwacją (krionika) ciał lub mózgów osób, u których stwierdzono zgon, z nadzieją na ich ożywienie, gdy nauka osiągnie poziom umożliwiający wyleczenie przyczyny zgonu pacjenta oraz naprawę szkód wywołanych przez zamrożenie. Alcor prowadzi także badania naukowe nad hibernacją. 
Założenia, na których opiera się działalność Alcoru sprowadzają się do stwierdzenia faktu, że człowiek po swojej śmierci nie ma nic do stracenia oddając swoje ciało na przechowanie, zyskuje natomiast nadzieję, że z rozwojem nauki zostanie przywrócony do życia. 
Siedziba Alcor mieści się w Scottsdale w stanie Arizona w Stanach Zjednoczonych.
Historia.
Alcor został założony w USA w 1972 roku przez Freda i Lindę Chamberlain. Założenia działania fundacji zostały nakreślone przez Roberta Ettingera, który w 1964 roku opublikował książkę "The Prospect of Immortality" (Perspektywa nieśmiertelności).
W 1994 roku Alcor stał się obiektem kontrowersji w związku ze śmiercią jednego z klientów, co do którego zachodziło podejrzenie, że został zamordowany. Nikomu nie zostały postawione zarzuty w tej sprawie.
Statystyka.
Zgodnie ze stanem na 30 kwietnia 2019, Alcor przechowuje ciała 168 pacjentów, a dalszych 1256 jest członkami, co oznacza, że po śmierci zostaną poddani krioprezerwacji. Większość pacjentów Alcor to pacjenci „neuro”, czyli przechowywane są same ich mózgi (w głowie lub bez).
Koszty.
Koszt krioprezerwacji wynosi od 80 000 USD (opcja „neuro”) do 200 000 USD (całe ciało). Na powyższe ceny składają się koszty "Patient Care Trust", krioprezerwacji oraz "Comprehensive Member Standby (CMS)" (pogotowia krionicznego) – z których ostatnia składowa dostępna jest tylko dla pacjentów z terenu Stanów Zjednoczonych. 
Dodatkowe opłaty dotyczą osób spoza terenu Stanów Zjednoczonych: 15 000 dolarów dla mieszkańców Wielkiej Brytanii, 25 000 dolarów dla osób mieszkających poza USA, Wlk. Brytanią i Kanadą.
Powyższe koszty najczęściej opłaca się z polisy ubezpieczeniowej na życie. Suma ubezpieczenia powinna obejmować koszt krioprezerwacji wymagany przez Alcor oraz koszt transportu zwłok (najczęściej przez zakład pogrzebowy), plus dodatkowe fundusze na wszelki wypadek (poza USA choćby np. na wypadek zmiany kursu dolara). Uposażonym (beneficjentem) polisy czyni się Alcor. Po śmierci suma ubezpieczenia wypłacana jest fundacji Alcor.
Usługi oferowane są przede wszystkim dla członków Alcor. Koszt członkostwa wynosi 53 USD miesięcznie lub 156 USD kwartalnie lub 620 USD rocznie + 180 USD za "Comprehensive Member Standby". Są przewidziane zniżki dla kolejnych członków rodziny, dzieci oraz studentów. Koszty członkostwa należy pokryć we własnym zakresie (nie jest to możliwe poprzez polisę ubezpieczeniową). W razie organizowania krioprezerwacji już po zgonie, przez rodzinę zmarłego, pobierane są dodatkowe opłaty (25 000 lub 50 000 dolarów w zależności, czy organizujący jest członkiem Alcor czy też nie).
Alcor umożliwia swoim członkom podpisanie kontraktu na czuwanie przy umierającym, stabilizację i transport ciała z Suspended Animation, Inc..

</doc>
<doc id="190918" url="https://pl.wikipedia.org/wiki?curid=190918" title="Jezioro Siemianowskie">
Jezioro Siemianowskie

Jezioro Siemianowskie (Zalew Siemianówka) – zaporowy zbiornik wodny zlokalizowany w dolinie górnej Narwi w województwie podlaskim, bezpośrednio na północ od Puszczy Białowieskiej. Powstał w latach 1977−1990 w wyniku spiętrzenia wody zaporą ziemną zbudowaną w przewężeniu doliny w 367,38 kilometrze biegu rzeki w rejonie Łuka i Rybaki. Powierzchnia zlewni w tym przekroju wynosi 1094 km². Zbiornik znajduje się na terenie gmin Michałowo i Narewka – obszarze objętym projektem Zielonych Płuc Polski. Nazwa zbiornika ("zalewu, jeziora") pochodzi od pobliskiej miejscowości Siemianówka.
Dane zbiornika.
Przy maksymalnym poziomie spiętrzenia 145,00 m n.p.m. zbiornik mieści 79,5 mln m³ wody zgromadzonych na powierzchni 32,5 km². Długość zalewu wynosi 11 km, szerokość od 0,8 km w rejonie zapory do 4,5 km w jego części środkowej, a średnia głębokość 3,5 m. Pojemność użytkowa zbiornika równa jest 62 mln m³. Przy spiętrzeniu minimalnym – na poziomie korony progu stałego budowli upustowej równym 142,30 m n.p.m. – powierzchnia zalewu wynosi 11,7 km², pojemność zbiornika 17,5 mln m³, a średnia głębokość 1,5 m.
Na poprowadzonej przez zbiornik grobli znajduje się linia kolejowa nr 31 z Hajnówki i szerokotorowa nr 59 z Siemianówki do Cisówki i dalej na Białoruś.
Rola zbiornika.
Wybudowany zbiornik spełnia znaczącą rolę w gospodarce regionu. Do jego funkcji należą: zasilanie wodą w okresach niżówkowych Narwiańskiego Parku Narodowego na powierzchni ponad 20 tys. ha, nawadnianie ok. 6000 ha użytków rolnych w dolinie Narwi i ok. 7000 ha na obiekcie Bagno Wizna, wykorzystanie spiętrzenia dla celów energetycznych, prowadzenie zorganizowanej gospodarki rybackiej, rozwój turystyki i rekreacji. Zalew dostarcza każdego roku 15-30 ton ryb.
Powstała tutaj jedna ze scen filmu „”, w której dzieci uciekają po zamarzniętym jeziorze Siemianówka przed Białą Czarownicą.

</doc>
<doc id="190919" url="https://pl.wikipedia.org/wiki?curid=190919" title="Falsyfikacja">
Falsyfikacja

Falsyfikacja (łac. "falsum" – fałsz) – odmiana jednego z rozumowań zwanego sprawdzaniem. Termin ten rozpowszechniony został za sprawą krytycznego racjonalizmu Karla Poppera i obecnie stanowi podstawę metody naukowej.
Wnioskowanie falsyfikujące przebiega według schematu "modus tollendo tollens":
Wnioskowaniu temu odpowiada następujący zapis w języku rachunku zdań:
Przykład wnioskowania według tego schematu:
Falsyfikacja jako odmiana sprawdzania.
"Sprawdzanie" – definiując za Ajdukiewiczem pojęcie – "jakiegoś zdania, np. zdania „a jest b” polega na rozwiązaniu zadania, które znajduje swe słowne sformułowanie w tzw. pytaniu rozstrzygnięcia „czy a jest b?”". Rozwiązaniem jest udzielenie jednej z dwóch właściwych odpowiedzi: „a jest b” albo „a nie jest b” na podstawie stwierdzenia prawdziwości lub fałszywości pewnych następstw wyprowadzonych ze zdania „a jest b”. W związku z powyższym procedura sprawdzania nie wyznacza jednoznacznie postaci konkluzji, wyinferowanie, której zakończy proces sprawdzania.
Tak rozumiane sprawdzanie występuje w dwóch odmianach:
Przykłady.
Roszczenia o weryfikowalności i falsyfikowalności były wykorzystywane do krytykowania różnych kontrowersyjnych poglądów. Rozpatrzenie poniższych przykładów obrazuje przydatność falsyfikowalności podczas próby krytykowania teorii.
Ekonomia.
Niektórzy ekonomiści, jak ci ze szkoły austriackiej, wierzą, że makroekonomia jest empirycznie nieczuła na wnioskowanie falsyfikujące, a zatem jedynym właściwym środkiem do zrozumienia zdarzeń gospodarczych jest analiza logiczna intencji poszczególnych decydentów gospodarczych, w oparciu o prawdy fundamentalne.
Ewolucja.
Liczne przykłady potencjalnych (pośrednich) sposobów falsyfikacji teorii wspólnego pochodzenia zostały zaproponowane przez jej zwolenników. John Haldane zapytany, jakie hipotetyczne dowody mogłyby obalić teorię ewolucji, odpowiedział: "kopalne szczątki królików z okresu prekambru". Richard Dawkins dodaje, że wszelkie inne współczesne zwierzęta takie jak hipopotam wystarczyłyby do jej obalenia.
Karl Popper początkowo wypowiedział się przeciwko sprawdzalności teorii doboru naturalnego, ale później odwołał swoje wcześniejsze stanowisko: „"Zmieniłem zdanie na temat sprawdzalności i statusu logicznego teorii doboru naturalnego, i cieszę się, że mam okazję do odwołania”".
Kreacjonizm.
Większość krytyki wobec kreacjonizmu młodej Ziemi jest oparta na dowodach dostarczanych przez samą przyrodę, że Ziemia jest o wiele starsza niż zwolennicy kreacjonizmu twierdzą. Niektórzy kreacjoniści odpowiadają na te argumenty teorią (zwaną hipotezą Omphalos), że świat został stworzony tak, aby wyglądał na stary. Ta hipoteza nie jest falsyfikowalna, ponieważ nie ma dowodów dowodzących wieku Ziemi (ani dowolnej cechy astronomicznej), które teoretycznie nie mogłyby zostać spreparowane w trakcie aktu stworzenia.
Historycyzm.
Badania historii oraz polityki, które rzekomo przewidują przyszłe zdarzenia mają formę, która czyni je nieczułymi na wnioskowanie falsyfikacyjne oraz nieweryfikowalnymi. Historycyzm opiera się na założeniu, że dla każdego historycznie istotnego zdarzenia, istnieje prawo historyczne lub gospodarcze, które określa w jaki sposób do niego doszło. Niewykrycie prawa tłumaczącego określony fakt historyczny, nie oznacza, że ono nie istnieje. Zauważyć należy, że wydarzenie, które spełnia warunki określonego prawa nie dowodzi jego uniwersalności. Ocena takich roszczeń jest w najlepszym wypadku trudna. Na tej podstawie Popper "fundamentalnie skrytykował historyzm w sensie każdej próby przewidywania historii jako z góry przesądzonej i pewnej" i stwierdził, że zarówno marksizm jak i psychoanaliza nie mieszczą się w definicji nauki, chociaż obie dziedziny uzurpują prawo do nazywania się nią. Ponownie, nie oznacza to, że każda z tych teorii musi być nieprawidłowa. Popper rozważał wykorzystanie wnioskowania falsyfikowalnego do określenia, czy dane teorie są naukowe, a nie czy dane twierdzenia, które zawierają lub wspierają są prawdziwe.
Matematyka.
Część filozofów uważa, że matematyka nie jest eksperymentalnie falsyfikowalna, a tym samym zgodnie z definicją Karla Poppera nie mieści się w definicji nauki. W 1930 Gödel udowodnił, że nie istnieje zbiór aksjomatów dla matematyki, który byłby równocześnie spójny i kompletny. Karl Popper stwierdził, że "większość teorii matematycznych jest, podobnie jak w fizyce i biologii, hipotetycznie-dedukcyjna: czysta matematyka dlatego okazuje się być wiele bliższa naukom przyrodniczym, których hipotezy są przypuszczeniami, niż wydawałoby się jeszcze niedawno". Jednym z wybitnych badaczy zastosowania falsyfikacji w matematyce był Imre Lakatos.
Podobnie jak wszystkie nauki formalne, matematyka nie dotyczy słuszności teorii w oparciu o empiryczne obserwacje świata, ale raczej zajmuje się teoretycznymi i abstrakcyjnymi badaniami takich tematów jak: wielkość, struktura, przestrzeń i zmiany. Metody nauk matematycznych są jednak stosowane w konstruowaniu i testowaniu modeli naukowych obserwowanej rzeczywistości. Albert Einstein napisał: "Spośród wszystkich innych nauk matematyka przede wszystkim z jednego powodu cieszy się szczególnym poważaniem; jej twierdzenia są bezwzględnie pewne i niezaprzeczalne, podczas gdy twierdzenia wszystkich innych nauk są do pewnego stopnia przedmiotem sporu i wciąż narażone na obalenie wskutek odkrycia nowych faktów".

</doc>
<doc id="190922" url="https://pl.wikipedia.org/wiki?curid=190922" title="Weryfikacja">
Weryfikacja

Weryfikacja (z łac. "veritas" „prawda” i "facio" „czynię”) – sprawdzenie, działanie zmierzające do rozstrzygnięcia prawdziwości danego zdania.

</doc>
<doc id="190924" url="https://pl.wikipedia.org/wiki?curid=190924" title="Koroboracja">
Koroboracja

Koroboracja jest to nieudana próba falsyfikacji jakiegoś twierdzenia (za Popperem). Teoria czy hipoteza została skoroborowana w chwili, gdy nie udało się wykazać jej fałszywości. O takiej teorii lub hipotezie Popper mówi, że "okazała hart" ze względu na negatywny wynik eksperymentu falsyfikującego. W stosunku do następującego twierdzenia: "Wszystkie orbity planet są elipsami", powiedzieć możemy, że zostało skoroborowane ponieważ (mimo poszukiwań – prób falsyfikacji) nie jest znana orbita planety, która nie jest elipsą.

</doc>
<doc id="190925" url="https://pl.wikipedia.org/wiki?curid=190925" title="Aerofłot">
Aerofłot

Aeroflot, "Aeroflot – Rosyjskie Linie Lotnicze Publiczna S.A." () – narodowy przewoźnik i największa linia lotnicza Federacji Rosyjskiej. Została założona i rozpoczęła działalność w 1923 roku, co czyni ją jedną z najstarszych działających do dzisiaj linii lotniczych na świecie. Aerofłot ma główną siedzibę w Centralnym okręgu administracyjnym Moskwy, a hub linii lotniczej to Międzynarodowy Port Lotniczy Moskwa-Szeremietiewo. Aerofłot lata na 146 lotnisk w 52 krajach.
Od założenia do początku lat 90. linia była narodowym przewoźnikiem i państwowym przedsiębiorstwem Związku Socjalistycznych Republik Radzieckich (ZSRR). W tym okresie Aerofłot powiększył swoją flotę do ponad pięciu tysięcy wyprodukowanych w ZSRR samolotów i otworzyła krajową i międzynarodową sieć lotów, obejmującą ponad trzy tysiące miejsc docelowych, dzięki czemu w danym okresie była największą linią lotniczą na świecie. Oprócz lotów komercyjnych Aerofłot zobowiązał się również do wykonywania lotów towarowych i służenia państwu poprzez pomoc wojsku. Z powodu posiadania ogromnej floty samolotów, linia miała o wiele więcej wypadków i katastrof niż konkurencja, przez co reputacja przewoźnika była na bardzo niskim poziomie. Po rozpadzie ZSRR, przewoźnik został przekształcony w otwartą spółkę akcyjną i rozpoczął radykalny proces transformacji, drastycznie zmniejszając swoją flotę, jednocześnie kupując samoloty z zachodu i nowsze modele samolotów krajowych. Aerofłot skupił się głównie na rynku międzynarodowym. Agencja ratingowa Skytrax przyznała liniom 4 gwiazdki, ale w 2022 przyznany status został zawieszony.
Pod koniec roku 2017 Aerofłot kontrolował około 40% rynku lotniczego w Rosji. Narodowy przewoźnik jest właścicielem Rossiya Airlines (linii lotniczej z siedzibą w Sankt Petersburgu), Pobedy (rosyjskiego taniego przewoźnika), oraz posiada 51% udziałów Aurory (linii lotniczej ze wschodu Rosji). Aerofłot i jego spółki zależne mają w posiadaniu 359 samolotów na 31 grudnia 2019 r. składających się głównie z Airbusów i Boeingów oraz modeli krajowych takich jak Sukhoi Superjet 100. Aerofłot posiadał również spółkę cargo o nazwie Aerofłot-Cargo, jednak później oddział połączył się z macierzystą linią lotniczą.
W kwietniu 2006 roku Aerofłot został członkiem sojuszu SkyTeam. Od marca 2020 roku Rząd Federacji Rosyjskiej jest właścicielem 51% Aerofłotu za pośrednictwem Federalnej Agencji Zarządzania Majątkiem Państwowym, a reszta akcji jest w wolnym obrocie.
Chronologia.
Po podziale przedsiębiorstwa znak handlowy Aerofłot pozostawiono przewoźnikowi realizującemu połączenia międzynarodowe, który zasadniczo ograniczony został do samolotów stacjonujących na moskiewskim lotnisku Szeremietiewo. Przez krótki okres tak okrojony Aerofłot pozostawał monopolistą na liniach zagranicznych, ale wkrótce i tu musiał on stawić czoła konkurencji.
Flota.
W marcu 2021 linie dysponowały: A320-214- 68, A321-211- 33, A330-243- 4, A330-343- 12, A350-941- 1, B737-8LJ- 19, Boeing B737-800- 28, Boeing B777-3MOER- 17, Boeing B777-300ER- 2, RRJ-95B- 39.
Aerofłot w Polsce.
Spółka Akcyjna „Aeroflot – Rosyjskie Linie Lotnicze” Oddział w RP adres: Al. Jerozolimskie 65/79 local 13.19, 00-679 Warszawa

</doc>
<doc id="190928" url="https://pl.wikipedia.org/wiki?curid=190928" title="Konfirmacja (ujednoznacznienie)">
Konfirmacja (ujednoznacznienie)



</doc>
<doc id="190929" url="https://pl.wikipedia.org/wiki?curid=190929" title="Jaskier kosmaty">
Jaskier kosmaty

Jaskier kosmaty ("Ranunculus lanuginosus" L.) – gatunek rośliny należący do rodziny jaskrowatych. Występuje w środkowej Europie i na Kaukazie. W Polsce jest gatunkiem pospolitym na całym niżu. We Francji jest rzadko spotykany – występuje zazwyczaj w Jurze, Alpach oraz na Korsyce. 
Biologia i ekologia.
Bylina, hemikryptofit. Rośnie w łęgach i wilgotnych lasach liściastych i mieszanych, na terenach wyżynnych lub górskich. Preferuje podłoże wapienne, bogate w składniki odżywcze. W klasyfikacji zbiorowisk roślinnych gatunek charakterystyczny dla O. "Fagetalia". 
Kwitnie od maja do lipca. Kwiaty posiadają u nasady pylników przykryte zastawkami miodniki, ale nie wytwarzają one nektaru. Roślina przywabia jednak owady, gdyż wytwarza duże ilości pyłku. Roślina trująca. 
Zmienność.
Tworzy mieszańce z jaskrem ostrym.

</doc>
<doc id="190931" url="https://pl.wikipedia.org/wiki?curid=190931" title="Ryszard Avenarius">
Ryszard Avenarius



</doc>
<doc id="190932" url="https://pl.wikipedia.org/wiki?curid=190932" title="SIAI-Marchetti">
SIAI-Marchetti

SIAI-Marchetti – dawna włoska wytwórnia lotnicza założona w 1915 roku w Sesto Calende przez Luigiego Capè pod nazwą SIAI ("Società Italiana Aeroplani Idrovolanti"). W latach 30. i 40. XX wieku produkowało samoloty pod oznaczeniem Savoia-Marchetti (nazwisko Marchetti pochodziło od projektanta Allessandro Marchettiego, który dołączył do firmy w 1922 roku). Po II wojnie światowej przyjęło nazwę SIAI-Marchetti.
W 1969 roku stało się częścią grupy Agusta, a ostatecznie działalność zakończyło w latach 90. XX wieku.

</doc>
<doc id="190933" url="https://pl.wikipedia.org/wiki?curid=190933" title="Andrzej Bek">
Andrzej Bek

Andrzej Bek (ur. 26 czerwca 1951 w Łodzi) – polski kolarz torowy, medalista olimpijski i mistrzostw świata. Mistrz Polski.
Kariera sportowa.
Starty kolarskie rozpoczął w wieku dziecięcym pod kierunkiem ojca, Jerzego Beka. W latach 1967-1971 reprezentował barwy RTS Widzew Łódź, od 1972 do 1977 Społem Łódź. Od 1978 startował w USA.
Jego największymi osiągnięciami w karierze były brązowe medale w konkurencji tandemów na igrzyskach olimpijskich w Monachium (1972) i mistrzostwach świata (1974) – w obu startach z Benedyktem Kocotem. Ponadto na Igrzyskach Olimpijskich w 1972 startował jeszcze w konkurencji sprintu, ale odpadł w repasażach po 1/8 finału. Trzykrotnie startował na mistrzostwach świata, w tandemach wystąpił poza 1974, także w 1970 i 1973, a w sprincie w 1970, 1973 i 1974, nie odnosząc jednak większych sukcesów.
Był dwukrotnym mistrzem Polski: w 1970 w tandemach (z Januszem Kotlińskim i 1977 w wyścigu parami (z Jarosławem Bekiem). Ponadto sześciokrotnie zdobywał wicemistrzostwo Polski (1972 i 1974 w sprincie, 1969 i 1971 w tandemach – w obu startach z Januszem Kotlińskim, 1970 i 1976 w jeździe parami – w obu startach z Jarosławem Bekiem), a dwa razy brązowe medale mistrzostw (1970 w sprincie, 1972 w tandemach – z Jarosławem Bekiem).
W 1972 został odznaczony Złotym Krzyżem Zasługi.
Kariera trenerska.
W 1983 został asystentem trenera kadry narodowej i olimpijskiej USA w kolarstwie torowym, a w latach 1986-1988, 1994-1999 i 2004 głównym trenerem kadry torowców. W latach 1989-1993 pracował w zawodowej grupie kolarskiej Grest &amp; Coors Light, a w 2003 był dyrektorem grupy kolarskiej Saturn Cycling Team. Od 2000 do 2004 był równocześnie odpowiedzialny za blok sprintów w kadrze paraolimpijskiej USA. Ponadto pracował jako dyrektor sportowy kobiecej amerykańskiej grupy T-Mobile (2006). Pracuje dla ekipy Team HTC-Highroad jako tzw. service course manager.
Życie prywatne.
Jest żonaty z byłą koszykarką ŁKS Łódź Lucyną Kałużną. W 1974 ukończył studia na Wydziale Mechanicznym Politechniki Łódzkiej

</doc>
<doc id="190935" url="https://pl.wikipedia.org/wiki?curid=190935" title="Jerzy Bek">
Jerzy Bek

Jerzy Bek (ur. 20 stycznia 1922 w Łodzi, zm. 14 lipca 2003) – polski kolarz, dziewiętnastokrotny mistrz Polski, trener kolarstwa. Jeden z najlepszych polskich kolarzy torowych pierwszych lat po II wojnie światowej. Ojciec kolarzy Andrzeja i Jarosława.
Kariera sportowa.
Kolarzem był jego ojciec Alfons Beck (z zawodu piekarz, właściciel piekarni przy ówczesnej ul. Rokicińskiej [obecnie al. J. Piłsudskiego] 6, który został jego pierwszym trenerem. Jerzy Bek karierę rozpoczął w 1938 w Łódzkim Towarzystwie Kolarskim, startując pod pseudonimem "Jerzy Jerzyk" i wygrywając pierwsze zawody - torowe mistrzostwa Łodzi i Kalisza. W 1939 ukończył Gimnazjum i Liceum im. Antoniego Zimowskiego. Do 1945 używał niemieckiej formy nazwiska Beck.
Po wojnie reprezentował kluby: Tramwajarz Łódź, Łódzki Klub Sportowy (od 1948), Orkan Łódź (od 1957) i Włókniarz Łódź. W 1945 został odnotowany na 3 miejscu listy kwalifikacyjnej polskich torowców Polskiego Związku Kolarskiego i Przeglądu Sportowego. W latach 1946–1959 33 razy stawał na podium mistrzostw Polski w kolarstwie torowym. Zdobył 17 tytułów mistrza Polski, w tym 4 x w sprincie (1947, 1949, 1950, 1952), 3 x na 4000 m na dochodzenie indywidualnie (1949, 1951, 1956), 5 x na 4000 m na dochodzenie drużynowo (1947, 1950, 1951, 1952, 1956), 5 x w torowym wyścigu długodystansowym (1946, 1947, 1948, 1952, 1956). Ponadto w swoim dorobku miał 8 tytułów wicemistrzowskich, w tym 4 x w sprincie (1946, 1952, 1953, 1954), 3 x na 4000 m na dochodzenie indywidualnie (1950, 1954, 1955) i 1 x w torowym wyścigu długodystansowym (1954), a także 8 brązowych medali MP, w tym 4 x w sprincie (1948, 1955, 1958, 1959), 1 x na 1000 m ze startu zatrzymanego (1959), 2 x na 4000 m na dochodzenie indywidualnie (1952, 1957) i 1 x w torowym wyścigu długodystansowym (1953). W 1950 i 1953 wywalczył także brązowe medale mistrzostw Polski w przełajach. Odnosił także sukcesy w wyścigach za motorami, dwukrotnie zdobywając mistrzostwo Polski i startując w mistrzostwach świata w tej konkurencji w 1960 (8. miejsce) i 1961 (4 w wyścigu eliminacyjnym, nie awansował do finału).
Był rekordzistą Polski na 500 m ze startu lotnego (30,5 s – 21 lipca 1951) oraz na 1000 m ze startu zatrzymanego (1.16,2 – 13.07.1950), 2000 m ze startu zatrzymanego (2.49,2 – 20.07.1951), trzykrotnie na 4000 m ze startu zatrzymanego (5.37,6 – 16.09.1948, 5.35,1 – 17.07.1949, 5.17,0 - 20.07.1956), 5000 m ze startu zatrzymanego (6.55,4 – 28.08.1955) oraz czterokrotnie z reprezentacją Polski na 4000 m ze startu zatrzymanego (od 4.59,0 – 14.08.1955 do 4.56,0 – 25.08.1957).
Po zakończeniu kariery sportowej pracował jako trener w klubach łódzkich, Orkanie, Włókniarzu i Społem. W latach 1963–1974 i 1981–1988 był równocześnie trenerem reprezentacji Polski seniorów. Jego zawodnikami byli m.in. Lucjan Józefowicz, Wacław Latocha, Bernard Kręczyński i syn Andrzej.
Został uhonorowany tytułem Zasłużonego Mistrza Sportu, a w 1985 Krzyżem Kawalerskim Orderu Odrodzenia Polski.
Pochowany 21 lipca 2003 na Starym Cmentarzu przy ul. Ogrodowej w Łodzi, w części katolickiej.

</doc>
<doc id="190938" url="https://pl.wikipedia.org/wiki?curid=190938" title="Edward Richard Heath">
Edward Richard Heath



</doc>
<doc id="190944" url="https://pl.wikipedia.org/wiki?curid=190944" title="Analiza wymiarowa">
Analiza wymiarowa

Analiza wymiarowa jest narzędziem powszechnie stosowanym w fizyce, chemii oraz inżynierii (głównie mechanicznej oraz chemicznej), opartym na teorii podobieństwa, stosowanym do wyznaczania warunków podobieństwa dynamicznego poprzez analizę wielkości fizycznych charakteryzujących dane zjawisko.
Przykład.
Każdą zależność funkcyjną (nieznaną) można zapisać jako funkcję kilku parametrów fizycznych (niezależnych, np. temperatura, czas itp.), z których każdy posiada swój wymiar (w układzie SI będzie to np. metr lub sekunda). Najprostszy taki przypadek (spadek ciśnienia w przewodzie) można wyrazić jako funkcję długości przewodu formula_1 średnicy przewodu formula_2 prędkości płynu formula_3 lepkości dynamicznej płynu formula_4 oraz gęstości płynu formula_5
Założone parametry mają następujące wymiary:
Każdą taką funkcję można wyrazić w postaci potęgowej:
gdzie litery od formula_13 do formula_14 oznaczają stałe.
Zgodnie z zasadą zgodności wymiarowej, wartość po lewej stronie równania musi równać się wartości po prawej stronie równania. Przyjmując, że wymiarem ciśnienia jest formula_15 równanie przyjmuje postać:
Z porównania wykładników potęgowych wymiarów po lewej oraz po prawej stronie równania powstaje układ trzech równań:
Jest to układ trzech równań z pięcioma niewiadomymi. Można go rozwiązać, przyjmując dwie z pięciu wartości za znane (np. formula_18 oraz formula_19).
Ostateczna postać wzoru:
gdzie:
Twierdzenie Buckinghama.
Twierdzenie Buckinghama (znany również jako twierdzenie Π) mówi, że liczba modułów bezwymiarowych równa jest liczbie niezależnych parametrów fizycznych pomniejszonych o liczbę wymiarów podstawowych (metr, sekunda, kilogram, kelwin, amper, kandela).
Równanie o n zmiennych, można zapisać w postaci:
Jeżeli liczbę parametrów podstawowych występującym w tym równaniu oznaczymy przez r, to zgodnie z teorematem Π liczba modułów bezwymiarowych będzie równa n-r, co można zapisać:
W omówionym przykładzie liczba parametrów niezależnych formula_33 równa jest 6, liczba wartości podstawowych występującym w tym równaniu formula_34 jest równa 3 (m, kg, s) tak więc liczba modułów bezwymiarowych (Π) równa jest 3.

</doc>
<doc id="190954" url="https://pl.wikipedia.org/wiki?curid=190954" title="Tour de France 2005">
Tour de France 2005

92. Tour de France rozpoczął się 2 lipca w belgijskim Liège, a zakończył się 24 lipca 2005 roku w Paryżu. Wyścig składał się z 21 etapów, w tym 8 etapów płaskich, 5 etapów pagórkowatych, 5 etapów górskich i 3 etapów jazdy na czas. Cała trasa liczyła 3592 km. Rywalizację rozpoczęło 189 kolarzy z 21 grup zawodowych.
Klasyfikacje.
Klasyfikację generalną wygrał po raz siódmy z rzędu Amerykanin Lance Armstrong, wyprzedzając Włocha Ivana Basso i Niemca Jana Ullricha. Do czasu dyskwalifikacji Amerykanin był pierwszym kolarzem w historii, który siedmiokrotnie wygrywał Wielką Pętlę. Norweg Thor Hushovd wygrał klasyfikację punktową, Duńczyk Michael Rasmussen wygrał klasyfikację górską, a Ukrainiec Jarosław Popowycz był najlepszy w klasyfikacji młodzieżowej. Najaktywniejszym kolarzem został Hiszpan Óscar Pereiro. W klasyfikacji drużynowej najlepsza była niemiecka drużyna T-Mobile Team. W 2012 roku wynik Ullricha został anulowany.
Doping.
Przed rozpoczęciem 11. etapu aresztowany został Włoch Dario Frigo po tym, jak policja znalazła erytropoetynę (EPO) w samochodzie jego żony
Trzeci kolarz klasyfikacji generalnej, Jan Ullrich za stosowanie dopingu został w 2012 roku pozbawiony wszystkich wyników z lat 2005-2007. Dziewiąty kolarz klasyfikacji generalnej, Amerykanin Levi Leipheimer został w 2012 roku pozbawiony wszystkich wyników z lat 1999-2006 po tym, jak przyznał się do stosowania dopingu. W tym samym roku dwaj kolejni amerykańscy kolarze: George Hincapie i David Zabriskie także zostali pozbawieni wyników za doping. Hincapie utracił wyniki z lat 2004-2006, a Zabriskie z lat 2003-2006.
W 2007 roku do stosowania między innymi (EPO) w latach 1991-2006 przyznał się Niemiec Jörg Jaksche z drużyny Liberty Seguros.
W 2012 roku Armstrong został dożywotnio zdyskwalifikowany za stosowanie dopingu przez Amerykańską Agencję Antydopingową. Anulowano także wszystkie jego wyniki począwszy od 1 sierpnia 1998 roku. W 2013 roku Armstrong przyznał się do stosowania między innymi EPO, transfuzji krwi, testosteronu i kortyzonu. Mimo to Ullrich stwierdził, że Amerykaninowi powinno się przywrócić wszystkie wyniki, z uwagi na powszechność stosowania dopingu wśród kolarzy w tamtych czasach.
Drużyny.
W tej edycji TdF wzięło udział 21 drużyn:

</doc>
<doc id="190956" url="https://pl.wikipedia.org/wiki?curid=190956" title="Grzegorz Mostowicz-Gerszt">
Grzegorz Mostowicz-Gerszt

Grzegorz Mostowicz-Gerszt (ur. 28 sierpnia 1966 w Bielawie) – polski aktor.
Ukończył studia na wydziale aktorskim Państwowej Wyższej Szkoły Teatralnej we Wrocławiu (1986-1991). Po studiach pracował w Teatrze Współczesnym we Wrocławiu oraz w innych teatrach. Wykonawca roli drugoplanowych w polskich filmach i serialach, gdzie często był obsadzany w rolach osób ze świata przestępczego. Występował również w Teatrze Telewizji. W 2005 prowadził program "Polska na weekend" w kanałach telewizji TVN (TVN24, TVN Siedem, TVN Meteo, iTVN).
Filmografia.
gościnnie:

</doc>
<doc id="190957" url="https://pl.wikipedia.org/wiki?curid=190957" title="Xfwm">
Xfwm

Xfwm - domyślny menedżer okien środowiska graficznego Xfce. Zawiera własny mechanizm zarządzania kompozycjami oraz narzędzia obsługi skrótów klawiaturowych oraz skórek. Zawiera zintegrowany menedżer kompozycji. 

</doc>
<doc id="190958" url="https://pl.wikipedia.org/wiki?curid=190958" title="Grzegorz Mostowicz">
Grzegorz Mostowicz



</doc>
<doc id="190961" url="https://pl.wikipedia.org/wiki?curid=190961" title="Cedric Bixler-Zavala">
Cedric Bixler-Zavala

Cedric Bixler-Zavala (ur. 4 listopada 1974) – amerykański piosenkarz, wokalista takich zespołów jak At the Drive-In i The Mars Volta.
Życiorys.
Urodził się w Redwood City, w stanie Kalifornia. Dorastał w El Paso w stanie Teksas. Razem z bliskim przyjacielem i długoletnim współpracownikiem Omarem Rodríguezem-Lópezem jest członkiem posthardcore'owej kapeli At the Drive-In. Poza tym był wokalistą grupy The Mars Volta.
Teksty Bixlera-Zavali są często abstrakcyjne, niekiedy mogą wydawać się wręcz bezsensownymi. Są mieszanką kontrastujących metafor i groteski. Cedric korzysta z wielu źródeł inspiracji (Werner Herzog, Luis Buñuel, Neu!, "Doktor Who", Syd Barrett, a nawet meksykańskie legendy ludowe). Eksperymentuje z tekstami dwujęzycznymi, przechodząc z języka angielskiego na hiszpański wielokrotnie w ciągu jednego utworu. Teksty albumu pt. De-Loused in the Comatorium grupy The Mars Volta zostały zaaranżowane przez Cedrica razem z Jeremym Wardem i oparte są na kanwie krótkiej powieści o tej samej nazwie, napisanej w podobnym metaforycznym stylu.
Bixler-Zavala często wykonuje na scenie salta, macha mikrofonem, tańczy salsę, dla zabawy w sarkastyczny sposób drwi z widowni (będąc jeszcze w At the Drive-In), gra na marakasach.

</doc>
<doc id="190964" url="https://pl.wikipedia.org/wiki?curid=190964" title="Powstanie kronsztadzkie">
Powstanie kronsztadzkie



</doc>
<doc id="190965" url="https://pl.wikipedia.org/wiki?curid=190965" title="Józef Garliński">
Józef Garliński

Józef Garliński, ps. „Long” (ur. 14 października 1913 w Kijowie, zm. 29 listopada 2005 w Londynie) – polski pisarz, historyk, działacz emigracyjny, oficer Wojska Polskiego i kapitan Armii Krajowej, więzień niemieckiego obozu w Auschwitz.
Życiorys.
Urodził się w rodzinie Jarosława, oficera kawalerii Wojska Polskiego i Wandy z Szymańskich. Po odrodzeniu państwa polskiego rodzina wraz z małym Józefem przeniosła się w jego nowe granice (1920). Uczył się w Warszawie, Rakowicach, Chyrowie, Zakopanem. W 1934 ukończył Gimnazjum i Liceum im. Adama Asnyka w Kaliszu. Jego ojciec adwokat prowadził kancelarię w Ostrowie Wielkopolskim. Tutaj Garliński nawiązał kontakty z gimnazjalnym klubem sportowym „Venetia”, był też współorganizatorem meczu lekkoatletycznego Ostrów-Kalisz. Służbę wojskową odbywał w Grudziądzu. Studia prawnicze ukończył w Warszawie. Został awansowany do stopnia podporucznika rezerwy w korpusie oficerów kawalerii ze starszeństwem z dniem 1 stycznia 1937.
Po wybuchu II wojny światowej brał udział w kampanii wrześniowej w 1 pułku szwoleżerów. Ranny 23 września pod Zamościem dostał się do niewoli niemieckiej. Zwolniony ze szpitala przedostał się do Warszawy. Działał w konspiracji, najpierw w ZWZ, następnie w AK. Był kierownikiem Wydziału Bezpieczeństwa Komendy Głównej AK. 20 kwietnia 1943 aresztowany pomyłkowo zamiast innej osoby o tym samym imieniu i nazwisku trafił na Pawiak - hitlerowcy nie zdawali sobie sprawy, kogo ujęli. Zesłany do niemieckiego obozu koncentracyjnego Auschwitz. Potem więziony był w KL Neuengamme i jego filii w Ludwigslust. Uwolniony z obozu przez armię amerykańską 2 maja 1945. Został ochotnikiem i tłumaczem w 7 Dywizji Pancernej.
„Za osiągnięcia jako Szef Wydziału Bezpieczeństwa KG AK (utworzenie oddziału, likwidacja grupy Hammera, penetracja siedziby gestapo, org. ucieczki z więzień itd.) w marcu 1946 odznaczony VM 5 kl.”
Po wojnie zamieszkał w Londynie. Tam też, w 1961 opublikował pierwszą książkę "Dramat i opatrzność". Otrzymała ona nagrodę Koła AK w Detroit. Współpracował z polską prasą m.in. z „Wiadomościami”, „Białym Orłem” czy „Dziennikiem Polskim”. Od 1975 prezes Związku Pisarzy Polskich na Obczyźnie. W 1976 podpisał deklarację solidarnościową Listu 59.
Podpisał list pisarzy polskich na Obczyźnie, solidaryzujących się z sygnatariuszami protestu przeciwko zmianom w Konstytucji Polskiej Rzeczypospolitej Ludowej (List 59). W PRL informacje na temat Józefa Garlińskiego podlegały cenzurze. Jego nazwisko znajdowało się na specjalnej liście osób z całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 Głównego Urzędu Kontroli Prasy, Publikacji i Widowisk. Wytyczne dla cenzorów zawierały na liście autorów zakazanych jego nazwisko głosząc: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”. Jego kolejne publikacje docierały do Polski głównie drugim obiegiem: w 1968 wydał "Polityków i żołnierzy", w Polsce w drugim obiegu "Przedświt" dopiero w 1986.
Twórczość literacka.
Za książkę "Oświęcim walczący" otrzymał nagrodę Fundacji Jurzykowskiego. Do najważniejszych publikacji należą także: "Ostatnia broń Hitlera", "Poland, SOE ond the Allies" (1969), "Enigma" (1979), "The Swiss Corridor" (1981), "Polska w drugiej wojnie światowej" (1982, otrzymał za nią Nagrodę im. Jerzego Łojka w 1994), "Świat mojej pamięci" (wspomnienia, 1992). Otrzymał także nagrodę Fundacji Władysława i Nelli Turzańskich z Toronto w dziedzinie literatury.
Był członkiem Międzynarodowej Rady Oświęcimskiej oraz Stowarzyszenia Pisarzy Polskich. Członek Polskiego Towarzystwa Naukowego na Obczyźnie (od 1982). Laureat Nagrody Związku Pisarzy Polskich na Obczyźnie w 1974 roku.
Jego żoną była Irlandka Eileen Frances Short-Garlińska (1912-1990). Oboje zostali pochowani na Cmentarzu Gunnersbury w Londynie. Ich syn Jarosław (ur. 1947) był pierwszym profesorem polskiego pochodzenia w Eton College.
Upamiętnienie.
W 1999 Alina Czerniakowska nakręciła film biograficzny o Józefie Garlińskim "Myśli o Polsce", w którym wykorzystany został materiał z przeprowadzonego z historykiem wywiadu.

</doc>
<doc id="190969" url="https://pl.wikipedia.org/wiki?curid=190969" title="Teoria podobieństwa">
Teoria podobieństwa

Teoria podobieństwa określa zależności pomiędzy parametrami fizycznymi mającymi wpływ na badane zjawisko (np. przepływ płynów przez przewody). Spełnienie tych zależności zapewnia zachowanie podobieństwa pomiędzy dwoma układami o różnej wielkości.
Teoria ta znajduje zastosowanie głównie w mechanice płynów, hydraulice oraz aerodynamice, przy badaniu warunków przepływu płynów w modelach o różnej wielkości.
Podobieństwo – charakterystyka.
Często modele inżynierskie opracowywane w laboratoriach, na aparaturze pomiarowej odbiegającej wielkością oraz warunkami pracy od tych stosowanych w rzeczywistości w technologii. Stwarza to problemy przy próbie zastosowania wyników pochodzących z aparatury laboratoryjnej w przemyśle.
Zastosowanie teorii podobieństwa pozwala na stworzenie modeli inżynierskich, które umożliwiają przeniesienie wyników badań uzyskanych w laboratorium do skali technologicznej. Teoria ta pozwala również zminimalizować liczbę pomiarów koniecznych do uzyskania korelacji (co znacznie przyczynia się do obniżenia kosztów badań).
Można wyróżnić następujące rodzaje podobieństw:
Określenie skali podobieństwa geometrycznego oraz kinematycznego nie stanowi zwykle dużego problemu. W przypadku podobieństwa dynamicznego sytuacja jest bardziej złożona.
Zastosowanie.
Zastosowanie teorii podobieństwa w inżynierii ma duże znaczenie. Nie tylko pozwala na zastosowanie w większej skali wyników uzyskanych w warunkach laboratoryjnych. Niekiedy nie ma możliwości przeprowadzenia badań z użyciem substancji, które będą wykorzystywane w rzeczywistości (z różnych względów, np. ekonomicznych lub bezpieczeństwa). Dzięki zastosowaniu tej teorii łatwo można ominąć i ten problem prowadząc badania na substancjach zamiennych.
Twierdzenia teorii podobieństwa.
Pierwsze tw. Teorii Podobieństwa: zjawiska podobne scharakteryzowane są jednakowymi wartościami liczb podobieństwa.
Drugie tw. Teorii Podobieństwa: mówi że całki równania różniczkowego mogą być wyrażane jako funkcje liczb podobieństwa określone za pomocą tego równania. Oprócz równań różniczkowych na warunki jednoznaczności składają się: geometria, własności fizyczne ciał układu, warunki brzegowe, warunki początkowe.

</doc>
<doc id="190970" url="https://pl.wikipedia.org/wiki?curid=190970" title="Bolesław I mazowiecki">
Bolesław I mazowiecki

Bolesław I mazowiecki (sandomierski) (ur. ok. 1208, zm. po 25 lutego w 1248) – książę sandomierski 1229–1232 (nad częścią księstwa), od 1233 w północnym Mazowszu (na północ od Bugu i Wisły, także w Dobrzyniu), od 1247 w całym Mazowszu prawobrzeżnym.
Życiorys.
Bolesław Konradowic był najstarszym synem księcia mazowieckiego i kujawskiego Konrada i jego żony Agafii. Imię otrzymał prawdopodobnie po swoim pradziadku ze strony ojca, Bolesławie Krzywoustym.
Książę od najmłodszych lat był wciągany w polityczne plany niezwykle ambitnego ojca i kiedy w 1227 zginął zamordowany pod Gąsawą książę krakowski Leszek Biały, Bolesław udał się wraz z ojcem do Małopolski, gdzie wziął udział w negocjacjach z wdową po zmarłym, Grzymisławą. Wobec fiaska rozmów Konrad nadał swojemu najstarszemu potomkowi gród Dobrzyń nad Wisłą. Stan ten utrzymał się do 1229, kiedy to Konradowi udało się wymusić na Grzymisławie część Sandomierszczyzny z Radomiem. Ziemie te nadał niezwłocznie Bolesławowi w zamian za zwrot Dobrzynia, którym wyposażył kolejnego potomka, Siemowita I.
W 1231 Bolesław współuczestniczył razem z ojcem i braćmi w osadzaniu na ziemi chełmińskiej zakonu krzyżackiego. W tym też czasie, korzystając z zamieszania po śmierci Władysława Laskonogiego, Bolesław wsparł Konrada mazowieckiego w jego walce o Kraków. Szybka kontrakcja Henryka Brodatego i niespodziewany najazd Prusów na Mazowsze spowodowały jednak nie tylko klęskę tych zamierzeń, ale również utratę zarządzanej przez Konradowica części Sandomierszczyzny. Stan ten został zaakceptowany przez Konrada i Bolesława na zjeździe w Skaryszewie w następnym roku.
W związku z utratą przez Bolesława władztwa na terenie Małopolski, w 1233 otrzymał on od ojca dzielnicę ze stolicą w Sieradzu. Politykę zagraniczną i sprawy wojskowe pozostawił Konrad jednak w dalszym ciągu w swoich rękach, co uwidoczniło się chociażby we wsparciu przez Bolesława kolejnych prób zdobycia Krakowa.
W 1234 Bolesław otrzymał od ojca w zamian za ustąpienie z Sieradza (skąd Konradowi było łatwiej obserwować sytuację w Małopolsce) część Mazowsza na północ od Wisły i Bugu (jednocześnie drugi z braci Kazimierz otrzymał Kujawy). Miały być to dzielnice tymczasowe, gdyż po śmierci Konrada pozostali przy życiu jego synowie, tj. Bolesław, Siemowit i Kazimierz, mieli dokonać ponownego sprawiedliwego podziału. Także w tym wypadku Konrad pozostawił swoim potomkom tylko politykę wewnętrzną, sprawy zagraniczne pozostawiając sobie.
W latach następnych Bolesław zaangażował się na odcinku polityki pruskiej i ruskiej, wspierając m.in. osadzenie braci dobrzyńskich w Drohiczynie i uczestnicząc w 1238 w wojnie przeciw księciu halickiemu Danielowi i władcy litewskiemu Mendogowi.
W 1241, w związku ze śmiercią w bitwie pod Legnicą księcia śląskiego i krakowskiego Henryka II Pobożnego, o Małopolskę po raz kolejny upomniał się Konrad mazowiecki. Także tym razem Bolesław wsparł militarnie ojca. Panowanie Konrada w Krakowie trwało jednak tylko niespełna dwa lata, gdyż już 25 maja 1243 w wyniku klęski w bitwie pod Suchodołem Konrad musiał się ponownie ewakuować do Sieradza.
Śmierć Konrada mazowieckiego 31 sierpnia 1247 otworzyła przed Bolesławem nowe horyzonty. W testamencie ojca otrzymał resztę Mazowsza prawobrzeżnego właściwego z Liwem. Ambitnych planów nie dane mu było jednak zrealizować, gdyż najpierw musiał odeprzeć atak brata Kazimierza, który niezadowolony z podziału dziedzictwa wygnał z Sieradza i Łęczycy młodszego brata, Siemowita i odebrał Bolesławowi gród w Dobrzyniu. Bolesław wkrótce po tym zmarł niespodziewanie wiosną 1248 (po 25 lutego).
Bolesław mazowiecki był dwukrotnie żonaty. Jego pierwszą małżonką była Gertruda, córka Henryka Pobożnego. Związek małżeński z księżniczką śląską zawarty został około 1234 i pozostał bezdzietny. Po śmierci Gertrudy w 1244 Bolesław ożenił się trzy lata później ponownie, wybierając tym razem Anastazję, córkę księcia Aleksandra z Bełza. Również to małżeństwo pozostało bezpotomne. Po śmierci Bolesława, Anastazja została żoną węgierskiego bojara, identyfikowanego z Dymitrem Abą.
W testamencie Bolesław I całość swojego dziedzictwa pozostawił najmłodszemu z braci Siemowitowi, wydziedziczając całkowicie zachłannego Kazimierza.

</doc>
<doc id="190971" url="https://pl.wikipedia.org/wiki?curid=190971" title="FIVB">
FIVB



</doc>
<doc id="190972" url="https://pl.wikipedia.org/wiki?curid=190972" title="Józef Szczublewski">
Józef Szczublewski

Józef Szczublewski (ur. 13 stycznia 1919 w Oberhausen; zm. 3 października 2013 w Warszawie) – profesor, polski teatrolog.
Życiorys.
Urodził się w Niemczech (emigracja zarobkowa rodziców). W 1920 wrócił do Polski i osiadł w Smolicach k. Kobylina. W latach 1930-1938 uczył się w Gimnazjum Męskim w Ostrowie Wielkopolskim. W latach ostrowskich czynny literacko, publikował w "Orędowniku Ostrowskim", gimnazjalnym "Promieniu", "Posłańcu Niedzielnym". II wojnę światową spędził w większości w Ostrowie. Po wojnie publikował w "Głosie Ostrowskim" felietony pod pseudonimami „Sęk” i „Józef Marcin”.
W 1950 ukończył studia socjologiczne na Uniwersytecie Warszawskim, tytuł doktora otrzymał za książkę "Żywot Osterwy". W latach 1964-1981 dyrektor Muzeum Teatralnego w Warszawie. Wieloletni współpracownik "Pamiętnika Teatralnego".
Postanowieniem prezydenta Lecha Wałęsy z dnia 4 maja 1995 roku, za wybitne zasługi w upowszechnianiu kultury, został odznaczony Krzyżem Komandorskim Orderu Odrodzenia Polski.

</doc>
<doc id="190973" url="https://pl.wikipedia.org/wiki?curid=190973" title="Włoszakowice">
Włoszakowice

Włoszakowice () – wieś w Polsce, w województwie wielkopolskim, w powiecie leszczyńskim, siedziba gminy Włoszakowice. Na południowy zachód od miejscowości rozciągają się rozległe kompleksy leśne.
Historia.
Pierwsze wzmianki na temat wsi pojawiają się w 1210 w dokumentach Władysława Odonica. Wtedy wieś nosiła nazwę "Zlavosovici", czyli "Sławoszowice". W 1401 była własnośnią prywatną. W 1409 został ufundowany kościół. Ta data jest kwestionowana i badacze kierują się ku roku 1580. Drewniany kościół stał jeszcze w 1685. W XV wieku osada została siedzibą rodu Opalińskich, w XVIII wieku przeszła na własność żony króla Stanisława Leszczyńskiego – Katarzyny z Opalińskich, następnie w ręce księcia Aleksandra Józefa Sułkowskiego, a potem od 1782 księcia Anhalt–Dessau, w których posiadaniu była nadal pod koniec XIX wieku. Po wykupieniu w 1919 przez wiedeńskiego bankiera Camillo Castiglioniego zaczął się rabunkowy wyrąb lasów, zahamowany przez odkupienie w 1923 wsi wraz z pałacem przez rząd polski. 21 października 1939, w ramach Operacji Tannenberg, Niemcy zamordowali tu siedmiu wytypowanych wcześniej działaczy patriotycznych z okolic Leszna, których upamiętnia tablica. W latach 1975–1998 miejscowość administracyjnie należała do województwa leszczyńskiego. W 2011 Włoszakowice liczyły 3210 mieszkańców.
Gospodarka.
W latach 80. XX wieku w miejscowości znajdowały się: przetwórnia owocowo-warzywna, tartak, cegielnia i betoniarnia.
Transport.
Włoszakowice leżą przy regionalnej linii kolejowej Leszno – Zbąszynek (stacja Włoszakowice).
Architektura.
Zabytki.
W latach 1640–1643 z fundacji wojewody poznańskiego Krzysztofa Opalińskiego wybudowany został stojący do dziś kościół pw. Świętej Trójcy. Autorem ołtarza był Sebastian Sala. We wczesnobarokowym kościele, z dwuwieżową fasadą, znajdują się wewnątrz m.in. organy z 1750 r., na których grywał K. Kurpiński, uchodzące za najstarsze w Wielkopolsce – dzieło wrocławskiego mistrza Michaela Engera. Kościół otaczają stare lipy. W rejestrze zabytków ujęto również plebanię z I poł. XIX wieku.
W latach 1749–1752 według projektu Karola Marcina Frantza zbudowano dla Aleksandra Józefa Sułkowskiego otoczony fosą i pięknym parkiem pałac myśliwski, w stylu późnobarokowym. Pałac dawniej zwieńczony był kopułą z obeliskiem, a pod centralnym wnętrzem zachowała się grota z ceramiczną wykładziną ścian. Jest to jeden z wcześniejszych w Wielkopolsce przykładów maison de plaisance (domu przyjemności). Nad wejściem zachował się kamienny herb Sulima. W 1848 roku Niemcy rozebrali kopułę stanowiącą nieodzowny akcent budynku. Pod koniec XIX wieku styl pałacu był wzmiankowany z niesmakiem. Po 1919 roku mieściło się w pałacu nadleśnictwo. W latach 1992-93 został przeprowadzony gruntowny remont pałacu, przekształcając i adaptując na potrzeby Urzędu Gminy, które mieści się w obiekcie do dnia dzisiejszego. W budynku znajduje się również muzeum kompozytora Karola Kurpińskiego.
Zabytkowy park (wpisany na listę zabytków w 1990) liczy 3,13 ha i rośnie w nim okazały platan klonolistny o obwodzie 793 cm.
Ponadto ochronie jako zabytki podlegają szachulcowe domy przy ul. Kurpińskiego 1 i 2 (oba z I poł. XIX wieku) oraz dom przy ul. Jana Otto z 1910. 
Osoby związane z Włoszakowicami.
We Włoszakowicach urodził się w 1785 znany polski kompozytor i dyrygent – Karol Kurpiński, który był synem miejscowego organisty. Kurpiński został upamiętniony wystawą w miejscowym pałacu oraz pomnikiem autorstwa Leona Dudka z 1975.

</doc>
<doc id="190975" url="https://pl.wikipedia.org/wiki?curid=190975" title="Osłonin">
Osłonin

Osłonin – wieś w Polsce położona w województwie wielkopolskim, w powiecie wolsztyńskim, w gminie Przemęt.
Wieś duchowna "Osłonino", własność opata cystersów w Przemęcie pod koniec XVI wieku leżała w powiecie kościańskim województwa poznańskiego. 
W okresie Wielkiego Księstwa Poznańskiego (1815-1848) miejscowość wzmiankowana jako Osłonina należała do wsi większych w ówczesnym powiecie babimojskim rejencji poznańskiej. Osłonina należała do kaszczorskiego okręgu policyjnego tego powiatu i stanowiła część majątku Kaszczor, który należał wówczas do rządu Królestwa Prus w Berlinie. Według spisu urzędowego z 1837 roku Osłonina liczyła 155 mieszkańców, którzy zamieszkiwali 19 dymów (domostw).
W latach 1975–1998 miejscowość administracyjnie należała do województwa leszczyńskiego.
Wieś liczy ponad 300 stałych mieszkańców i położona jest nad jeziorami Osłonińskim i Wieleńskim, na terenie Przemęckiego Parku Krajobrazowego. Jest ośrodkiem letniego wypoczynku.

</doc>
<doc id="190977" url="https://pl.wikipedia.org/wiki?curid=190977" title="Aleksander Wat">
Aleksander Wat

Aleksander Wat, właściwie Aleksander Chwat (ur. 1 maja 1900 w Warszawie, zm. 29 lipca 1967 w Antony) – polski pisarz i poeta pochodzenia żydowskiego. Tłumacz literatury anglosaskiej, francuskiej, niemieckiej, rosyjskiej i radzieckiej. Współtworzył polski futuryzm – w 1919 współaranżował „pierwszy polski występ futurystyczny”.
Życiorys.
Jego ojcem był Mendel Michał Chwat, erudyta, chasyd, a matką Rozalia z Kronsilberów. W latach 1911–1914 uczył się w rosyjskim gimnazjum rządowym, potem w Gimnazjum Jakuba Finkla, a następnie w Gimnazjum Rocha Kowalskiego, wraz z Anatolem Sternem, gdzie w 1918 zdał maturę. Zaraz po maturze podjął zamiar udania się do Rosji, aby wspomóc rewolucję, do czego jednak nie doszło. Studiował na Wydziale Filozoficznym Uniwersytetu Warszawskiego w latach 1918–1920 i 1920–1926, gdzie znajdował się pod dużym wpływem profesora Tadeusza Kotarbińskiego.
W czasie studiów związał się z poetami z kręgu futuryzmu dadaizującego, w tym roku ukazał się poemat prozą "JA z jednej strony i JA z drugiej strony mego mopsożelaznego piecyka". W czasie wojny z bolszewikami wstąpił ochotniczo do wojska, pomimo otwarcie pacyfistycznych poglądów. Nie wziął udziału w walkach, stacjonował w Ostrowie Wielkopolskim (wraz z Jarosławem Iwaszkiewiczem). W latach 1921–1922 był redaktorem czasopisma „Nowa Sztuka”, a w latach 1924–1925 „Almanachu Nowej Sztuki”. W 1924 wstąpił do Związku Literatów Polskich, w 1926 przebywał w Paryżu. W tym samym roku ukazuje się jego opowiadanie "Żyd Wieczny Tułacz", a także zbiór opowiadań "Bezrobotny Lucyfer", poznaje się wówczas z Andrzejem Stawarem – znajomość ta zapoczątkowuje okres fascynacji marksizmem w życiu Wata. Na początku następnego roku, 27 stycznia, ożenił się z Pauliną Lew, nazywaną Olą.
Wydawnictwo "Rój" publikowało jego przekłady dzieł m.in. Henryka Manna, Ilji Erenburga i Fiodora Dostojewskiego. W 1928 z okazji dziesiątej rocznicy odzyskania przez Polskę niepodległości razem z Leonem Schillerem i Władysławem Daszewskim zorganizował widowisko sceniczne pod tytułem "Polityka społeczna" oparte na autentycznych materiałach krytyczne wobec stosunków panujących w fabrykach i polityki społecznej. W 1929 został redaktorem „Miesięcznika Literackiego” i kierownikiem Spółdzielni Wydawniczej „Tom”. „Miesięcznik Literacki” był pismem literacko-politycznym, głosem środowiska marksistowskich pisarzy i poetów, do których, oprócz Wata, zaliczali się: Władysław Broniewski, Stanisław Stande, Andrzej Stawar, Władysław Daszewski, Henryk Drzewiecki, Witold Wandurski, Jan Hempel, Bruno Jasieński i Leon Schiller. Pismo ukazywało się do lipca 1931, jego żywot zakończyło aresztowanie części zespołu, w tym Wata, 10 września 1931. Spędził w więzieniu ponad 3 miesiące, na początku przy ul. Dzielnej, potem na Mokotowie. Kilka tygodni przed aresztowaniem, 23 lipca 1931, urodził się jego jedyny syn Andrzej. Po wyjściu z więzienia i nieudanych próbach reaktywowania pisma rozpoczął pracę, jako kierownik literacki, w wydawnictwie Gebethner i Wolff.
Tuż przed wojną, w maju 1939, znalazł się na liście osób przeznaczonych do osadzenia w Berezie Kartuskiej. Po wybuchu wojny uciekł wraz z rodziną z Warszawy do Lwowa, gdzie w październiku rozpoczął pracę w „Czerwonym Sztandarze”. Wraz z Tadeuszem Boyem-Żeleńskim, Władysławem Broniewskim, Aleksandrem Danem, Haliną Górską i Wandą Wasilewską wszedł we władze Komitetu Organizacyjnego Pisarzy Lwowskich, powołanego 13 października. Sześć dni później – 19 października – wyłoniono Komitet Organizacyjny Pisarzy Zachodniej Ukrainy, w którego skład wszedł Wat. 19 listopada 1939 podpisał oświadczenie pisarzy polskich witające przyłączenie Zachodniej Ukrainy do Ukrainy Radzieckiej. W styczniu 1940 został aresztowany wraz z Władysławem Broniewskim, Tadeuszem Peiperem i Anatolem Sternem we Lwowie przez NKWD w zorganizowanej prowokacji. Wkrótce w „Czerwonym Sztandarze” ukazał się artykuł "Zgnieść gadzinę nacjonalistyczną", uzasadniający aresztowanie pisarzy.
Więziono go do 20 listopada 1941 we Lwowie, w Kijowie, na Łubiance i w Saratowie, następnie zesłano do Kazachstanu. W Ałmaty odnalazł żonę Paulinę (Olę) Watową i syna Andrzeja. Był następnie delegatem regionalnym Rządu RP, odmówił przyjęcia obywatelstwa radzieckiego. Do Polski wrócił w 1946, staraniem głównie Adama Ważyka. Od czasu pobytu na Łubiance pozbawiony sympatii do komunizmu.
W latach 1946–1948 pracował jako redaktor naczelny Państwowego Instytutu Wydawniczego (PIW), od grudnia 1947 zasiadał w zarządzie polskiego PEN Clubu. Publikował w „Kuźnicy”, „Odrodzeniu” i „Twórczości”. W okresie stalinowskim zaprzestał aktywnej działalności literackiej. W 1953 zapadł na ciężką chorobę zespół opuszkowy Wallenberga, którą leczył w Szwecji i południowej Francji. W 1957 opublikował tom "Wiersze", za który otrzymał nagrodę „Nowej Kultury”. Kolejny tom "Wiersze śródziemnomorskie" wydał już na Zachodzie. Kilkanaście miesięcy pracował we Włoszech jako redaktor polskiej serii w mediolańskim wydawnictwie Umberta Silvy. W latach 1961–1963 przebywał we Francji, w Paryżu i Cabris. W 1964 objął posadę asystenta w Center for Slavic and East European Studies na Uniwersytecie Berkeley. Wtedy udzielił Czesławowi Miłoszowi serii biograficznych wywiadów, które ukazały się jako "Mój wiek". W następnym roku powrócił do Francji, w celach terapeutycznych wyjeżdżał na Majorkę, gdzie napisał ostatni tom wierszy "Ciemne świecidło". Przez cały ten okres nękały go ostre bóle głowy. Z ich powodu popełnił samobójstwo poprzez przedawkowanie leków przeciwbólowych. Został pochowany na cmentarzu Les Champeaux w Montmorency.
Siostrą Aleksandra Wata była aktorka dramatyczna Seweryna Broniszówna.
O losach Aleksandra, Oli i Andrzeja Watów w czasie okupacji radzieckiej Lwowa i na zesłaniu do Kazachstanu opowiada film "Wszystko, co najważniejsze" (1992) Roberta Glińskiego. Watowi poświęcona jest piosenka "Aleksander Wat" (1987) Jacka Kaczmarskiego.
Twórczość.
Tłumaczenia na język polski.
Przekłady opisane są według pierwszych wydań.

</doc>
<doc id="190983" url="https://pl.wikipedia.org/wiki?curid=190983" title="Wijewo">
Wijewo

Wijewo () – wieś w Polsce położona w województwie wielkopolskim, w powiecie leszczyńskim, w gminie Wijewo.
W latach 1975–1998 miejscowość położona była w województwie leszczyńskim. W 1921 roku stacjonowała tu placówka 17 batalionu celnego.
Przez wieś przebiega droga wojewódzka nr 305.
Miejscowość jest siedzibą gminy Wijewo.
Wieś liczy około 1395 (2011) mieszkańców utrzymujących się głównie z rolnictwa i turystyki.
Historia.
Pierwsza wzmianka pochodzi z XVI wieku kiedy to Andrzej Opaliński kupuje wieś od opactwa cysterskiego w Przemęcie. Potem właścicielami wsi są kolejno ród Leszczyńskich, książę Aleksander Józef Sułkowski, August Sułkowski, dziedzic Leszna Antoni Sułkowski i Celestyn Wojciech Sokolnicki. W XIX wieku wieś trafia w ręce niemieckie (Stift Nauzelle) aby w 1901 wrócić w ręce polskie.
W okresie międzywojennym w miejscowości stacjonował komisariat Straży Granicznej i placówka II linii SG „Wijewo”.

</doc>
<doc id="190985" url="https://pl.wikipedia.org/wiki?curid=190985" title="Adamkowo">
Adamkowo

Adamkowo – wieś w województwie kujawsko-pomorskim, w powiecie tucholskim, w gminie Kęsowo. Wieś leżąca w Borach Tucholskich, w pobliżu rzeczki Kamionki. 
W latach 1975–1998 miejscowość administracyjnie należała do województwa bydgoskiego.
Adamkowo od 2009 jest Ptasią Wioską Tematyczną z przydrożnym, plenerowym Muzeum Ptaka (rzeźby ludowe i abstrakcyjne), Aleją Klonową im. Leona Wyczółkowskiego oraz ornitologiczną ścieżką edukacyjną, umożliwiającą obserwację takich gatunków jak bocian biały, błotniak stawowy, grzywacz, zięba, szpak, kapturka, modraszka i żuraw.
Ochrona przyrody.
Na terenie wsi znajdują się następujące pomniki przyrody:

</doc>
<doc id="190987" url="https://pl.wikipedia.org/wiki?curid=190987" title="Aleksander Chwat">
Aleksander Chwat



</doc>
<doc id="190990" url="https://pl.wikipedia.org/wiki?curid=190990" title="Multipleksacja">
Multipleksacja



</doc>
<doc id="190993" url="https://pl.wikipedia.org/wiki?curid=190993" title="Hydrogeologia">
Hydrogeologia

Hydrogeologia – nauka o wodach podziemnych (z greckiego: "hydro" – woda, "ge" – ziemia, "logos" – nauka) i procesach wzajemnego oddziaływania podziemnej hydrosfery, atmosfery, biosfery, litosfery jak i samego człowieka.
Interesuje się ich pochodzeniem, rozmieszczeniem, dynamiką, ustrojem, bada ich zasoby i właściwości fizyczne i chemiczne.
Odrębny kierunek badań reprezentuje ściśle związana z gospodarką hydrogeologia stosowana, zajmująca się metodyką poszukiwania i obliczania zasobów wód podziemnych, metodami odwodnienia kopalń, tuneli i wykopów budowlanych, sposobami regulacji poziomów wód gruntowych oraz rekultywacją i oczyszczaniem zbiorników wód podziemnych, a także badaniem i prognozowaniem migracji zanieczyszczeń w zbiornikach wód podziemnych oraz oszacowania ich podatności na zanieczyszczenia.
Inne działy hydrogeologii to:

</doc>
<doc id="190995" url="https://pl.wikipedia.org/wiki?curid=190995" title="Iljuszyn">
Iljuszyn

Iljuszyn (ros. Ильюшин), oficjalnie Kompleks lotnictwa im. S. W. Iljuszyna (ros. Авиационный комплекс имени С. В. Ильюшина) – rosyjski (dawniej radziecki) producent samolotów założony w 1933 roku. Jest również lotniczym biurem konstrukcyjnym i jednym z wiodących przedsiębiorstw przemysłu lotniczego. Nazwa pochodzi od nazwiska założyciela, czyli Siergieja Iljuszyna. W przedsiębiorstwie opracowano całą gamę samolotów o bardzo różnych zastosowaniach. Siedziba firmy znajduje się w Moskwie nieopodal lotniska Chodynka. Natomiast produkcja samolotów obecnie prowadzona jest w Woroneskim Zjednoczeniu Przemysłu Lotniczego oraz w zakładach lotniczych w Taszkencie.
Znane samoloty projektu Iljuszyna:

</doc>
<doc id="190998" url="https://pl.wikipedia.org/wiki?curid=190998" title="Jaskier polny">
Jaskier polny

Jaskier polny, jaskier odłogowy ("Ranunculus arvensis" L.) – gatunek rośliny należący do rodziny jaskrowatych ("Ranunculaceae" Juss.). W stanie dzikim występuje w Azji, Europie i Afryce Północnej. W Polsce jest archeofitem (antropofit zadomowiony). Rośnie w rozproszeniu na terenie całego kraju.
Biologia i ekologia.
Roślina jednoroczna lub dwuletnia. Kwitnie od maja do czerwca. Zawiera trującą ranunkulinę. Występuje na niżu oraz na pogórzu. Rośnie na polach, miedzach, ugorach. Preferuje gleby gliniaste i wapienne (roślina wapieniolubna). Jest chwastem zbożowym. W klasyfikacji zbiorowisk roślinnych gatunek charakterystyczny dla związku (All.) "Caucalidion lappulae".
Zagrożenia.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia V). W wydaniu z 2016 roku otrzymała kategorię EN (zagrożony).

</doc>
<doc id="190999" url="https://pl.wikipedia.org/wiki?curid=190999" title="Durin">
Durin

Durin (żył w czasie Lat Drzew) – postać ze stworzonej przez J.R.R. Tolkiena mitologii Śródziemia. Jest to także imię jednego z karłów wymienianych w "Völuspie", jednej z pieśni zawartych w "Eddzie poetyckiej", we fragmencie nazywanym „Katalogiem karłów”. W języku staronordyckim słowo "durinn" oznacza „śniący”.
Wspominają o nim bohaterowie "Hobbita" i "Władcy Pierścieni". Informacje na jego temat znajdują się w "Dodatkach" do powieści oraz w "Silmarillionie".
Postać ta nie pojawia się w ekranizacji "Władcy Pierścieni" reżyserii Petera Jacksona.
Był krasnoludem, pierwszym królem Plemienia Durina i pierwszym władcą Khazad-dûm. Był najstarszym z siedmiu ojców krasnoludzkiego plemienia, stworzonych przez Aulego. Spał on samotnie, aż do dnia, w którym zbudził się jego lud. Wtedy przybył do doliny Azanulbizar. Założył siedzibę w jaskiniach na wschodnim zboczu Gór Mglistych, gdzie w ciągu lat powstało Khazad-dûm. Durin żył bardzo długo, tak że zaczęto go nazywać "Durinem Nieśmiertelnym". W końcu jednak zmarł.
Jego potomkowie z Rodu Durina przez kolejne wieki rządzili królestwem i plemieniem.
Jako że w rodzie tym przychodzili na świat niekiedy monarchowie niezwykle podobni do swego przodka, krasnoludowie wierzyli, iż to sam Durin I powraca do życia. Takie przypadki miały miejsce siedmiokrotnie (znane są biogramy Durina III, Durina VI i Durina VII).
Jego imieniem krasnoludowie nazywali niektóre święta swojego Nowego Roku.

</doc>
<doc id="191000" url="https://pl.wikipedia.org/wiki?curid=191000" title="Liczba Nusselta">
Liczba Nusselta

Liczba Nusselta – w termodynamice jedna z liczb podobieństwa. W ośrodku płynnym wyraża ona stosunek szybkości wymiany ciepła w wyniku konwekcji do szybkości wymiany ciepła w wyniku przewodnictwa cieplnego. Liczbę Nusselta definiuje się zwykle jako:
gdzie:
Jeśli przepływ ciepła w układzie odbywa się wyłącznie poprzez przewodnictwo (konwekcja nie występuje), liczba Nusselta jest równa 1. Odpowiednikiem liczby Nusselta w procesie wymiany masy jest liczba Sherwooda (Sh).
Wyprowadzenie.
Zestawmy przy ściance prawo Newtona dla strumienia ciepła dla konwekcji (lewa strona poniższego równania) i prawa Fouriera dla przewodnictwa (z prawej):
gdzie: formula_2 to wsp. wnikania ciepła, formula_4 to wsp. przewodzenia ciepła, formula_8 to temperatura, formula_9 to temperatura ścianki, formula_10 to temperatura płynu w nieskończoności. Pochodna temperatury wzięta w nawias z dolnym indeksem ‘w’ oznacza, że jest liczona, zaczynając od ścianki w kierunku do niej prostopadłym (y). Równanie jest w [W/m²], a więc odzwierciedla natężenie strumienia ciepła.
Przy ściance (szary kolor) znajduje się cienka warstwa przyległego (nieruchomego, przylepionego) płynu który przewodzi ciepło (formula_11 oraz gradient temperatury od powierzchni ścianki w kierunku płynu), natomiast dalej od ścianki znajduje się ruchomy płyn w którym wymiana ciepła następuje przez konwekcję (formula_12 formula_10 – temperatura płynu w nieskończoności, formula_9 – temperatura ścianki). Ilość ciepła przejęta przez przewodzenie musi być równa ilości ciepła przejętego przez przejmowanie. Czerwona linia to temperatura (pionowa oś) względem odległości od ścianki. Naniesiono czarną linię styczną do wykresu temperatury przy ściance, iloczyn jej pochodnej i formula_4 daje w przybliżeniu natężenie strumienia ciepła związanego z przewodzeniem. Czerwona krzywa obrazuje jak kształtuje się temperatura w zależności od odległości od ścianki (na rysunku założono, że jest chłodniejsza niż płyn w nieskończoności).
Po podzieleniu odpowiednim powyższego równania:
Używając dalej teorii podobieństwa, czyli porównując dwa układy: rzeczywisty oraz jego model, otrzyma się liczbę Nusselta następująco:
Definicja stałych podobieństwa formula_17
Podstawiając te zależności do równania układu modelowego otrzymamy
Z podobieństwa obydwu zjawisk wynika, że równania rzeczywiste i modelowe po podstawieniu zmiennych rzeczywistych, powinny być identyczne. Jest to możliwe w sytuacji, gdy jedno z nich zostało pomnożone przez skalar. Zatem współczynniki zawierające stałe podobieństwa, muszą dawać wartość właśnie tego skalara, zatem muszą być sobie równe tj.:
zatem:
Przykładowa normalizacja.
Można znormalizować wejściowe równanie, tak aby otrzymać jego postać bezwymiarową (bez jednostek) dla tego przypadku. Jeżeli dane z obliczeń i różnych eksperymentów zostaną podobnie znormalizowane, to wówczas można je między sobą porównywać. Zatem normalizacja stanowi swego rodzaju "wspólny mianownik" dla danych pochodzących z różnych źródeł.
Wprowadzając następujące zmienne bezwymiarowe (z gwiazdką)
gdzie formula_20 jest wybranym (charakterystycznym) geometrycznym (wymiarowym [m]) – choć równanie generalnie dotyczy obszaru od ścianki w nieskończoność. Jednostką zmiennej formula_21 jest metr natomiast zmienna formula_22 jest bezwymiarowa (nie ma jednostki) – i dopiero iloczyn formula_23 staje się wymiarowy, gdyż parametr formula_20 zawiera jednostkę [m]. Podobnie rzecz się ma z formula_8 i formula_26 gdzie różnica formula_27 zawiera jednostkę [K] podobnie jak zmienna formula_8 zaś zmienna formula_26 nie ma wymiaru.
Do wejściowego równania:
można podstawić nowe zmienne
dostając
po podzieleniu obustronnym przez formula_33 otrzymamy:
zatem wejściowe równanie przybierze następującą bezwymiarową postać:
wraz z warunkiem brzegowym (który wynika powyższego podstawienia formula_36 oraz tego że dla formula_37 ma być formula_38):
gdzie liczba Nusselta jest zdefiniowana jako:
L to głębokość zbiornika, formula_2 to wsp. przenikania ciepłą dla wody, formula_4 to wsp. przewodzenia ciepła dla wody.
Dostając rozwiązanie formula_26 (czyli rozkład bezwymiarowej temperatury względem odległości od ścianki w cienkiej nieruchomej warstwie płynu przylegającego do niej) dla tak postawionego bezwymiarowego równania, możemy przeliczyć ten wynik dla układów podobnych (czyli takich które mogą być opisane tym samym równaniem oraz posiadające taką samą wartość liczby Nusselta). Wówczas wynik dla takiego przypadku będzie jako przez formula_44
Rozwiązanie dla cienkiej warstwy płynu przylegającego do ścianki, gdzie występują, rozkład temperatury jest liniowy (patrz rysunek powyżej):
Scałkowane obustronnie równanie bezwymiarowe po dy:
dostając:
gdzie C to stała będąca sumą stałych pojawiających się po lewej i prawej stronie scałkowanego równania.
Uwzględniając warunek brzegowy na ściance (tj. dla formula_47 jest formula_48), mamy:
Zatem rozwiązanie równań bezwymiarowych ma postać:
Taka znormalizowana (bezwymiarowa) forma rozwiązania pozwala w łatwy sposób porównywać wyniki między sobą np. dla różnych przypadków zmierzonych eksperymentalnie i podobnie znormalizowanych.
W celu uzyskania wymiaru w rozwiązaniu można odwrócić proces normalizacji wprowadzając formula_51 formula_52 oraz formula_53 i otrzymując:

</doc>
<doc id="191002" url="https://pl.wikipedia.org/wiki?curid=191002" title="Roman Zmorski">
Roman Zmorski

Roman Zmorski, piszący również pod pseudonimami Roman Mazur oraz Roman Zamarski (ur. 9 sierpnia 1822 w Warszawie, zm. 19 lutego 1867 w Dreźnie) – polski poeta, tłumacz i folklorysta epoki romantyzmu, najwybitniejszy przedstawiciel tzw. "Cyganerii Warszawskiej"; autor liryki ludowej silnie związanej z tradycją Mazowsza.
Życie.
Był synem urzędnika. Dzieciństwo spędził w Warszawie i na Mazowszu. Edukację rozpoczynał na Podlasiu w Białej Podlaskiej, a ukończył w Warszawie. Ponieważ konspirował, dlatego został relegowany z warszawskiego gimnazjum na Lesznie. Należał do tzw. Cyganerii Warszawskiej, wśród której wyróżniał się ekstrawagancją i radykalizmem. Współredagował „Nadwiślanina” i "Jaskułkę". Należał do spisku Karola Levittoux, za co przez kilka miesięcy był więziony w Cytadeli. Współpracował z Edwardem Dembowskim, który wprowadził go do Stowarzyszenia Ludu Polskiego. W latach 1842–1843 wędrował po Mazowszu, zbierając folklor i prowadząc agitację wśród ludu.
W związku z działalnością konspiracyjną często zmieniał miejsce pobytu. W 1843 opuścił Królestwo i udał się do Wielkopolski. Władze pruskie wydały za Zmorskim list gończy. Znalazł wówczas schronienie w Lewkowie koło Ostrowa Wielkopolskiego, u Wojciecha Lipskiego. Podczas pobytu w Wielkopolsce zafascynował się ideami panslawizmu. Publikował poezje w poznańskim „Tygodniku Literackim”. Podejmował w celach etnograficznych wyprawy na Pomorze i Śląsk. W 1845 zawarł potajemnie ślub z Teklą Parczewską w Osieku koło Skalmierzyc, gdzie wówczas się ukrywał. W Paryżu poznał Adama Mickiewicza i Słowackiego. W latach 1848–1850 przebywał na Łużycach, gdzie związał się z tzw. budzicielami Serbów Łużyckich, a w Budziszynie wydawał pismo „Stadło”. W 1855 był agentem księcia Adama Jerzego Czartoryskiego w Konstantynopolu, a następnie w Serbii, gdzie miał za zadanie pozyskać Słowian bałkańskich do wspólnej walki z Rosją.
W latach 1858–1863 przebywał w Warszawie, a w 1862 ponownie był więziony w Cytadeli, prawdopodobnie za udział w manifestacjach patriotycznych. W Krakowie i Warszawie wydawał tajne czasopisma. Ostatnie lata życia spędził w Dreźnie w trudnych warunkach.
Roman Zmorski był także tłumaczem literatury serbskiej. Wydał zbiór przetłumaczonych z tego języka pieśni. Badał legendy słowiańskie. Jest autorem wiersza-wróżby o powrocie „słowiańskiego prawa i mowy” na „słowiańską górę” – Ślężę, powstał on jako wpis do księgi pamiątkowej schroniska. Obecnie jego imię nosi Dom Turysty PTTK na Ślęży znajdujący się na Ślęży.
Twórczość.
Stylizowana na ludową przyśpiewkę poezja Romana Zmorskiego przedstawia świat pełen frenezji, niepokoju, krwi i rozpaczy − dlatego też zalicza się ją zazwyczaj do nurtu literatury XIX wieku zwanego "czarnym romantyzmem".
Twórczość Romana Zmorskiego − objętościowo dość ograniczona − niemal w całości przynależy do nurtu liryki ludowej polskiego romantyzmu. Jednocześnie jest ona jednak krańcowo różna od poezji bardziej reprezentatywnych przedstawicieli tego typu literatury takich jak choćby Władysław Syrokomla czy przede wszystkim Teofil Lenartowicz, któremu tak samo patronowała ta sama tradycja Mazowsza; Zmorski w miejsce idyllicznych obrazków prezentuje wizje krwawe i piekielne, bliskie pełnych frenezji poematów szkoły ukraińskiej polskiego romantyzmu. Przyrodę i świat duchowy chłopów spaja przy tym ścisły paralelizm, stąd też światem przedstawionym włada skrajny fatalizm i rozpacz, a krajobraz pełen jest wichrów, burz i oznak nadchodzącego "czegoś strasznego". Najbardziej znanym tego przykładem jest słynna niegdyś ballada "Dziwy. Improwizacja", w którym ponury nocny plener opowiada historię o morderstwie dokonanym przez żonę na mężu w noc poślubną, a następnie każe duchowi morderczyni na wieczność błąkać się w szaleństwie po pobliskim jeziorze. Inny wiersz, w podobny sposób wykorzystujący stylistykę ludowej przyśpiewki, "Wróżby Mazura", poprzedza wizję chłopskiej rzezi niepokojącym obrazem nadchodzącego zimowego poranka.
&lt;poem&gt;::::Hej − hej! rumiano, rumiano
Pełna barokowych motywów śmierci i grozy egzystencji jest dramat Zmorskiego, "Lesław. Szkic fantastyczny" − zaliczany do tzw. czarnego romantyzmu. Przestrzeń utworu podzieloną na plan realny i fantastyczny wypełniają postaci wyjęte z pogańskich podań ludowych, takie jak topielce, strzygi czy rusałki. Spoiwem łączącym pełen strachu świat ludzki z mrokiem świata duchów jest Śmierć. Życie przedstawia poeta jako korowód wiecznego umierania, zaś jedynym aktem rozpaczliwego indywidualizmu i wolności - samobójstwo.
Do tematów poruszanych przez poezję Zmorskiego należy również fenomen rewolucji (wiersze takie jak "Ognia!", "Kruk" czy "Anioł-Niszczyciel"). Ten etap twórczości warszawskiego cygana zbliża się przy tym do typu liryki filozofującej. Ruchy rewolucyjne kojarzy Zmorski z aktem destrukcji i zburzenia (koniecznym na drodze historiozoficznej analizy), z nihilistycznym gestem unicestwienia okrutnego świata - jednak tylko i wyłącznie w budującym celu utworzenia nowego porządku. Katastrofa jest zatem koniecznością tylko wtedy, gdy połączy się z nią ideę odrodzenia. Temat rewolucji porusza również poemat narracyjny Zmorskiego, "Wieża siedmiu wodzów", który na podstawie słowiańskiej legendy o "siedmiu sprawiedliwych rycerzach" snuje proroctwo dopełnienia się Dobra w Królestwie ziemskim.

</doc>
<doc id="191003" url="https://pl.wikipedia.org/wiki?curid=191003" title="Transmultipleksacja">
Transmultipleksacja

Transmultipleksacja () – sposób łączenia wielu sygnałów cyfrowych w jeden sygnał przesyłany w pojedynczym kanale komunikacyjnym.

</doc>
<doc id="191007" url="https://pl.wikipedia.org/wiki?curid=191007" title="Bücker">
Bücker

Bücker-Flugzeugbau GmbH – niemiecki producent samolotów założony w roku 1932. Najbardziej znany z wysokiej jakości samolotów sportowych, używanych także podczas II wojny światowej jako samoloty treningowe dla Luftwaffe.
Spółka została założona przez Carla Bückera, służącego jako oficer marynarki niemieckiej podczas I wojny światowej. Po wojnie spędził on kilka lat w Szwecji, zakładając tam fabrykę Svenska Aero. Po sprzedaży całego interesu w roku 1932 Bücker powrócił do Niemiec i otworzył nową fabrykę w Johannisthal pod Berlinem w roku 1934.
Trzema największymi sukcesami Bückera było wyprodukowanie samolotów Bücker Bü 131 "Jungmann" (1934), Bücker Bü 133 "Jungmeister" (1936) i Bücker Bü 181 "Bestmann" (1939).
Poza tym fabryka wytwarzała na podstawie licencji samoloty innych producentów: Focke-Wulf Fw 44, DFS 230 oraz części do samolotów Focke-Wulf Fw 190, Junkers Ju 87 i Henschel Hs 293.
Po zakończeniu II wojny światowej zakłady znalazły się na terenie sowieckiej strefy okupacyjnej, gdzie zostały przejęte, a następnie zlikwidowane.
Model Bücker Bü 181 był produkowany po wojnie w Czechosłowacji i Egipcie.
Samoloty marki Bücker:

</doc>
<doc id="191008" url="https://pl.wikipedia.org/wiki?curid=191008" title="Sieć triangulacyjna">
Sieć triangulacyjna

Sieć triangulacyjna – zespół punktów geodezyjnych o wyznaczonym położeniu sytuacyjnym i zastabilizowanych w terenie specjalnymi trwałymi znakami geodezyjnymi. Sieci te składają się z zespołu trójkątów połączonych w ten sposób, że mają one wspólne, przyległe boki. Układ tych trójkątów może być różny, np. w postaci łańcucha trójkątów, sieci powierzchniowych. Wierzchołki tych trójkątów są punktami geodezyjnymi (punkty triangulacyjne), których wzajemne położenie zostało wyznaczone przez pomiar co najmniej trzech elementów (dwa kąty i co najmniej jedna długość). Jeżeli jest to łańcuch trójkątów, wystarczy pomierzyć długość jednego boku (tzw. bazę) oraz co najmniej dwa kąty w każdym trójkącie. W praktyce mierzy się w trójkątach wszystkie kąty.
W Polsce sieć triangulacyjną założono w postaci:
Długość boku triangulacji głównej wynosi średnio około 25 kilometrów, natomiast triangulacji wypełniającej 7 km, triangulacji zagęszczającej 2–5 km.
Obecnie punkty triangulacyjne są wykorzystywane do nawiązywania do nich punktów osnów szczegółowych i pomiarowych.
Niekiedy zakłada się i mierzy tzw. sieci trilateracyjne. Są to sieci, w których pomiarowi podlegają tylko długości boków. Zakłada się także sieci poligonotriangulacyjne. Są to ciągi poligonowe, w których każdy punkt pomierzony jest wzmocniony dodatkowym elementem wcięcia kątowego wstecz wcięcia liniowego.

</doc>
<doc id="191011" url="https://pl.wikipedia.org/wiki?curid=191011" title="Księżniczka Leia">
Księżniczka Leia



</doc>
<doc id="191013" url="https://pl.wikipedia.org/wiki?curid=191013" title="Chewbacca">
Chewbacca

Chewbacca (znany też jako Chewie) – fikcyjna postać z "Gwiezdnych wojen", przedstawiciel rasy Wookieech pochodzący z planety Kashyyyk. Jest wojownikiem i pilotem-mechanikiem. Od do części grał go Peter Mayhew. W ósmej i cyklu oraz w filmie "" zastąpił go Joonas Suotamo.
Życiorys.
Został niewolnikiem i pracował dla Imperium, aż do czasu uwolnienia przez Hana Solo. Razem z nim parał się przemytem, latając "Sokołem Millennium".
Podczas realizacji jednego ze zleceń zetknęli się z Lukiem Skywalkerem, co w konsekwencji pchnęło ich do poparcia sprawy Rebeliantów, w szeregach których Chewbacca walczył aż do końca wojny domowej.
Chewbacca w entomologii.
Jego imieniem nazwano pluskwiaka Polemistus chewbacca.

</doc>
<doc id="191014" url="https://pl.wikipedia.org/wiki?curid=191014" title="K.S. Cracovia">
K.S. Cracovia



</doc>
<doc id="191016" url="https://pl.wikipedia.org/wiki?curid=191016" title="C-3PO">
C-3PO

C-3PO (, nazywany także skrótowo 3PO) – droid grany przez Anthony’ego Danielsa w serii filmowej "Gwiezdne wojny".
Tchórzliwy i zasadniczy robot protokolarny, którego zbudował Anakin Skywalker na planecie Tatooine. Wówczas zawiązała się jego oparta na wzajemnych przeciwieństwach przyjaźń z poznanym w otoczeniu królowej Amidali droidem nawigacyjno-naprawczym R2-D2. Wspólnie z R2-D2 przeżył wiele przygód, m.in. odkrył służącą Separatystom fabrykę droidów bojowych na Geonosis.
Po wielu latach oba automaty służyły także na Tantive IV, statku księżniczki Lei, która wysłała je z misją odnalezienia Obi-Wana Kenobiego i przekazania mu prośby o pomoc rebeliantom. Po wylądowaniu na Tatooine poprzez handlarzy złomem trafiły do rąk Luke’a Skywalkera. Obwołany bogiem przez Ewoki, rdzennych mieszkańców księżyca Endor.

</doc>
<doc id="191017" url="https://pl.wikipedia.org/wiki?curid=191017" title="R2-D2">
R2-D2

R2-D2 – droid naprawczy, postać fantastyczna, jeden z bohaterów "Gwiezdnych wojen", odtwarzana przez Kenny’ego Bakera; przyjacielem R2-D2 jest inny droid o imieniu C-3PO. Nazwa robota pochodzi od żargonowego określenia, którego używali montażyści filmu, a znaczącego „reel 2 dialog 2” (rolka 2 dialog 2).
W sadze występował też podobny do R2 droid – R4-P17.
Historia R2-D2.
Niepozorny ale odważny, wszędobylski robot przeznaczony do naprawy usterek pojazdów w czasie lotu w przestrzeni kosmicznej. Pierwotnie służył na królewskim statku Amidali z Naboo, gdzie wykazał się niezwykłymi zdolnościami mechanicznymi w czasie ucieczki przed blokadą Federacji Handlowej. Razem z królową trafił na Tatooine, gdzie poznał robota protokolarnego C-3PO, co zapoczątkowało ich niezwykłą, trwającą latami przyjaźń.
R2-D2 był potem osobistym astromechem Anakina Skywalkera, a w czasie Wojny Domowej służył sprawie Rebelii, odbywając m.in. misję odnalezienia Obi-Wana Kenobi'ego, przechowując w swojej pamięci wykradzione Imperium tajne plany Gwiazdy Śmierci, biorąc udział w uwolnieniu Hana Solo z pałacu Jabby oraz zniszczeniu pierwszej Gwiazdy Śmierci.
Po zniknięciu Luke’a Skywalkera droid sam się wyłączył. Przechowywał on mapę wiodącą do kryjówki ostatniego Jedi. Aktywował się sam po zwycięskiej bitwie na Bazie Starkiller.

</doc>
<doc id="191022" url="https://pl.wikipedia.org/wiki?curid=191022" title="Jaskier różnolistny">
Jaskier różnolistny

Jaskier różnolistny ("Ranunculus auricomus" L.) – gatunek rośliny należący do rodziny jaskrowatych.
W stanie dzikim występuje w Azji (na Zakaukaziu i Syberii Zachodniej), w niemal całej Europie oraz na Grenlandii. Jest dość pospolity na terenie całej Polski.
Biologia i ekologia.
Bylina, hemikryptofit. Kwitnie od kwietnia do czerwca. Roślina trująca. Liczba chromosomów 2n = 16, 28, 32, 40, 48. Siedlisko: wilgotne łąki, zarośla, lasy liściaste i mieszane. W klasyfikacji zbiorowisk roślinnych gatunek charakterystyczny dla Cl. "Querco-Fagetea", charakterystyczny i wyróżniający dla Ass. "Galio-Carpinetum" (reg.). 
Gatunek zbiorowy bardzo zmienny morfologicznie. Obejmuje wiele mikrogatunków, według innych ujęć opisywanych jako podgatunki lub odmiany.

</doc>
<doc id="191023" url="https://pl.wikipedia.org/wiki?curid=191023" title="Reakcja Boscha">
Reakcja Boscha

Reakcja Boscha ("metoda Boscha") – reakcja chemiczna uzyskiwania wodoru przez rozpad pary wodnej przy użyciu rozżarzonego koksu.
Reakcja zachodzi w temperaturze ok. 1200 °C. W jej wyniku otrzymuje się pierwotnie tzw. gaz wodny (CO+H2). Gaz ten następnie mieszany jest z parą wodną. W dalszym procesie w temperaturze 300-450 °C gaz wodny poddaje się konwersji na katalizatorze Fe2O3 i Cr2O3. W wyniku tego wydziela się dwutlenek węgla (CO2). Mieszaninę gazów oczyszcza się z CO2. Przy ciśnieniu rzędu 10-30 MPa większa jego część jest pochłaniana w wodzie. Resztkowe ilości dwutlenku węgla pochłaniane są następnie przez roztwór NaOH.
Uproszczony zapis przebiegu reakcji w metodzie Boscha:

</doc>
<doc id="191024" url="https://pl.wikipedia.org/wiki?curid=191024" title="Łukasz Płuciennik">
Łukasz Płuciennik

Łukasz Płuciennik (ur. 1977, zm. 18 lipca 2005) — polski dziennikarz sportowy.
Początkowo pracował w łódzkich rozgłośniach radiowych – Polskim Radiu Łódź i Radiu Classic. Poza pracą w redakcji sportowej pełnił sporadycznie rolę reportera i uczestniczył w akcjach specjalnych. Od 1997 był dziennikarzem stacji telewizyjnej Canal+. Współpracował również z dziennikiem "Życie". Dał się zapamiętać m.in. jako autor powiedzonka: "Trener spojrzał na zegarek, żeby dać swoim podopiecznym ostatnie wskazówki".
Zginął w wypadku samochodowym koło Czaplinka. Pochowany na Cmentarzu na Radogoszczu w Łodzi.

</doc>
<doc id="191029" url="https://pl.wikipedia.org/wiki?curid=191029" title="Metoda domiarów prostokątnych">
Metoda domiarów prostokątnych

Metoda domiarów prostokątnych (metoda rzędnych i odciętych lub ortogonalna) – metoda pomiaru szczegółów terenowych wykorzystywana w geodezji. 
Polega na pomiarze rzędnej i odciętej mierzonego szczegółu terenowego. W geodezji, wartość rzędnej nazywana jest domiarem prostokątnym, a wartość odciętej miarą bieżącą.
Rzędna jest to miara od mierzonego punktu do rzutu prostokątnego tego szczegółu na linię osnowy geodezyjnej. Rzut prostokątny punktu wykonuje się z użyciem węgielnicy. 
Odcięta jest to odległość rzutu szczegółu na osnowę od punktu osnowy, od którego wykonujemy pomiar.
Zgodnie ze standardami geodezyjnymi, długość odciętej nie powinna przekraczać:
Długość rzędnej zależy od grupy szczegółów dokładnościowych, do której mierzony obiekt terenowy należy. Wyróżnia się I, II i III grupę szczegółów – dopuszczalna długość rzędnej wynosi odpowiednio 25, 50 i 70 m. Dopuszczalny błąd pomiaru długości rzędnej i odciętej został określony odpowiednio do grupy szczegółów i wynosi 0,05, 0,05 oraz 0,10 m.
W czasie pomiarów należy dodatkowo mierzyć elementy kontrolne: 

</doc>
<doc id="191030" url="https://pl.wikipedia.org/wiki?curid=191030" title="Antoni Lewalski">
Antoni Lewalski

Antoni Lewalski (ur. 6 czerwca 1878 w Poznaniu, zm. 11 lutego 1941 w Krakowie) – polski działacz gospodarczy, inżynier mechanik.
Życiorys.
Był synem Jana i Anny z domu Lange. Ukończył studia na politechnice w Berlinie ("Königliche Technische Hochschule"). Przez kilkanaście lat pracował w firmie "Julius Pitsch A.G." w Wiedniu jako inżynier i dyrektor (1912-1918). Od 1927 był dyrektorem zakładu koncernu "Polskie Fabryki Maszyn i Wagonów L. Zieleniewski S. A." w Krakowie, przeprowadził połączenie spółki z innymi firmami – sosnowieckim "Fitzner i Gamper" i katowicką hutą "Pokój" (spółką akcyjną). W 1927 został zastąpiony przez inż. Ludwika Dyducha. Po kolejnym przekształceniach Lewalski był dyrektorem naczelnym połączonej spółki Huta "Pokój" i Śląskie Zakłady Górniczo-Hutnicze (1928), a następnie dyrektorem generalnym i pełnomocnikiem wspólnego zarządu spółki akcyjnej Huta "Pokój" i Zarządu Zakładów Przemysłowych Mikołaja hr. Ballestrema w Rudzie Śląskiej (1929). W 1932 huta "Pokój" przeszła pod nadzór sądowy; Lewalski odszedł z jej kierownictwa i zakupił majątek ziemski w Pisarach pod Krakowem.
Łącznie pełnił funkcję prezesa lub wchodził w skład rad nadzorczych około 20 spółek akcyjnych; był również radcą krakowskiej Izby Przemysłowo-Handlowej i honorowym konsulem Austrii w Krakowie (1925-1938 ?). Z małżeństwa z Marią Wenzowsky miał dwóch synów (Antoniego i Karola).

</doc>
<doc id="191031" url="https://pl.wikipedia.org/wiki?curid=191031" title="Sława Bieńczycka">
Sława Bieńczycka

Sława Bieńczycka (ur. 1973 we Wrocławiu) – polska dziennikarka, prezenterka Radiowej Jedynki.
Karierę zawodową zaczynała w Super Expressie. W "Jedynce" prowadzi audycje: "Lato z Radiem" i"Cztery pory roku". Dawniej była gospodynią "Soboty z Jedynką" i "Nocy z Jedynką". Co roku podczas wyborów "Miss Lata z Radiem" zajmuje się przygotowaniem i prowadzeniem tego konkursu. Przygotowuje również informacje turystyczne i prowadzi konkursy geograficzne.
17 listopada 2009 odznaczona brązowym medalem Za zasługi dla obronności kraju.

</doc>
<doc id="191033" url="https://pl.wikipedia.org/wiki?curid=191033" title="Sądecki Park Etnograficzny">
Sądecki Park Etnograficzny

Sądecki Park Etnograficzny w Nowym Sączu – skansen regionalny prezentujący architekturę drewnianą i tradycyjną kulturę ludową historycznej Sądecczyzny. Region ten obejmuje cztery grupy etnograficzne: Lachów Sądeckich, zachodnią część Pogórzan, Górali sądeckich i Łemków nadpopradzkich.
Teren parku.
Ekspozycja główna.
Na ok. 20 hektarowym obszarze parku znajduje się 68 obiektów, zgrupowanych w kilkunastu zespołach. Jest to 9 wielobudynkowych zagród chłopskich, 4 zagrody jednobudynkowe, XVII-wieczny dwór szlachecki, folwark dworski, XVIII-wieczna cerkiew łemkowska, fragment osady Cyganów Karpackich, luźno stojące budynki przemysłu wiejskiego (kuźnia, olejarnia, wiatrak itp.), mała architektura (kapliczki, krzyże przydrożne, studnie, pasieki, suszarnie owoców itp.) W większości obiektów znajduje się stała ekspozycja wnętrz mieszkalnych, gospodarczych i przemysłowych, zróżnicowanych chronologicznie, majątkowo i społecznie. Odtworzone zostały stare, wiejskie warsztaty rzemieślnicze. Wiedzę o kulturze regionu wzbogacają ponadto tematyczne wystawy etnograficzne: „Izba weselna” i wystawa maziarstwa łemkowskiego. Ekspozycje wnętrz obejmują łącznie 58 pomieszczeń. Charakter tradycyjny ma również zieleń i całe otoczenie zagród.
Miasteczko Galicyjskie.
Sektor Sądeckiego Parku Etnograficznego „Miasteczko Galicyjskie” jest rekonstrukcją galicyjskiej, małomiasteczkowej zabudowy z przełomu XIX i XX wieku.
Miasteczko Galicyjskie, w odróżnieniu od pozostałych części Sądeckiego Parku Etnograficznego, stanowi przede wszystkim zaplecze konferencyjne, hotelowe, gastronomiczne, handlowe, a także wystawiennicze dla istniejącego muzeum skansenowskiego, gdzie znajdują się oryginalne obiekty przeniesione z różnych stron Sądecczyzny.
Miasteczko Galicyjskie zlokalizowane jest na terenie osiedla Piątkowa w Nowym Sączu, docelowo stanowi główne wejście do Sądeckiego Parku Etnograficznego.
Budowa budynków została ukończona na przełomie marca i kwietnia 2011 roku, a oficjalna inauguracja odbyła się 2 maja 2011 roku.
Obiekty.
W Miasteczku Galicyjskim znajduje się 20 obiektów (rekonstrukcji). Budowę wszystkich obiektów zakończono 2 maja 2011 roku.
Obiekty w Miasteczku Galicyjskim obejmują:
Sektor Kolonistów Józefińskich.
Ten sektor Sądeckiego Parku Etnograficznego prezentuje kulturę kolonistów józefińskich zwanych Niemcami Galicyjskimi (kolonizacja józefińska). W latach 1781–1786 zostali sprowadzeni do Galicji przez cesarza Józefa II.
Niemieccy osadnicy przybyli z krajów w środkowych Niemczech, głównie z Palatynatu, Hesji i Nassau (obecnie są to tereny dwóch krajów związkowych RFN-u; Hesji oraz Nadrenii-Palatynatu, których głównymi miastami są Frankfurt nad Menem i Moguncja). Zostali oni sprowadzeni do Galicji w latach 1781–1786, przez cesarza Józefa II, na mocy jego specjalnego rozporządzenia. Emigrowali w poszukiwaniu lepszego życia, zachęceni perspektywą otrzymania ziemi oraz dotacją finansową, której udzielano ochotnikom ze skarbu cesarskiego. Osady położono w okolicach Nowego Sącza na terenach konfiskowanych dóbr królewskich i klasztornych, głównie pośród Lachów Sądeckich – rdzennie polskiej grupy etnograficznej. Kolejne pokolenia kolonistów w znacznym stopniu uległy polonizacji. Ci, którzy uważali się nadal za Niemców, zostali w 1944 roku zmuszeni przez władze hitlerowskie do emigracji na zachód i znaleźli się poza nową granicą na Odrze i Nysie. Po nich pozostały, podobnie jak po wysiedlonych później Łemkach, nietypowa architektura budynków oraz ich układów, kształtowanych odmiennie niż w sąsiednich wsiach polskich.
Sektor Kolonistów Józefińskich zlokalizowany jest na terenie osiedla Piątkowa w Nowym Sączu, wzdłuż drogi łączącej starą część Sądeckiego Parku Etnograficznego z Miasteczkiem Galicyjskim.
Sektor ten składa się z rekonstrukcji trzech murowanych zagród z Gołkowic Dolnych, z przełomu XVIII i XIX wieku. Zagroda posiada podwórze, zamknięte z dwóch stron budynkiem mieszkalnym i spichlerzem, a od strony drogi wysokim murem z charakterystyczną bramą wjazdową i furtką wejściową.
Na końcu ekspozycji dotyczącej kolonistów józefińskich usytuowano oryginalny kościół ewangelicki z 1809 roku. Pierwotnie znajdował się w Stadłach, następnie po II wojnie światowej został przeniesiony do Świniarska, a po pożarze w 2003 przeniesiono go do Sądeckiego Parku Etnograficznego, gdzie będzie pełnił funkcję sakralną jako zbór ewangelicki.

</doc>
<doc id="191035" url="https://pl.wikipedia.org/wiki?curid=191035" title="Mirosław Dragan">
Mirosław Dragan

Mirosław Dragan (ur. 20 stycznia 1959 w Koszalinie) – polski piłkarz i trener piłkarski.
Kariera piłkarska.
Mirosław Dragan jako piłkarz grał na pozycji obrońcy. Reprezentował barwy Saturna Mielno, Gwardii Koszalin i Zagłębia Lubin, z którym w sezonie 1984/1985 wywalczył pierwszy w historii klubu awans do ekstraklasy.
Kariera trenerska.
Mirosław Dragan po zakończeniu kariery piłkarskiej rozpoczął karierę trenerską. Przez wiele lat był trenerem zespołów młodzieżowych Zagłębia Lubin, jednak w razie kłopotów w sztabie szkoleniowym klubu prowadził pierwszy zespół w meczach ligowych.
W 1997 roku został trenerem grającego wówczas w IV lidze Górnika Polkowice, z którym w sezonie 1999/2000 awansował do II ligi, a w sezonie 2002/2003 historyczny awans do ekstraklasy. Jednak po serii porażek w rundzie wiosennej sezonu 2003/2004 został zwolniony i zastąpił go Wiesław Wojno.
27 czerwca 2004 roku został trenerem Arki Gdynia, z którą w sezonie 2004/2005 wywalczył awans do ekstraklasy. Jednak po słabych wynikach na początku sezonu 2005/06 (dziewięć meczów bez zwycięstwa w lidze) został z tego klubu zwolniony.
18 grudnia 2005 roku ponownie został trenerem Górnika Polkowice, w którym zastąpił Marka Koniarka.
2 kwietnia 2014 roku został trenerem Czarnych Rokitki, choć w lutym tego samego roku był kandydatem do objęcia posady trenera Chojnowianki Chojnów.
Afera korupcyjna.
25 sierpnia 2006 roku został zatrzymany w celu złożenia zeznań do prokuratury prowadzącej śledztwo ws. korupcji w polskim futbolu (ustawienie 13 meczów Górnika Polkowice). Przyznał się do postawionych mu zarzutów i dobrowolnie poddał się karze 2,5 roku więzienia w zawieszeniu na 5 lat, a także 3-letni zakaz działalności w sporcie oraz 35.000 zł grzywny. 31 marca 2011 Wydział Dyscypliny PZPN zdyskwalifikował Mirosława Dragana na sześć lat.

</doc>
<doc id="191038" url="https://pl.wikipedia.org/wiki?curid=191038" title="Bitwa pod Kurowem (1831)">
Bitwa pod Kurowem (1831)

Bitwa pod Kurowem – bitwa stoczona 3 marca 1831 roku w czasie powstania listopadowego.
Rozegrała się między wojskami polskimi i rosyjskimi. Wygrali ją Polacy z jednostek korpusu generała Józefa Dwernickiego.
Tło historyczne.
W tym czasie na głównym froncie powstania panował zastój. Polacy po bitwie grochowskiej nie mieli pomysłu na prowadzenie operacji wojennych, a Rosjanie nie mieli możliwości szturmu na Warszawę.
Generał Dwernicki (6500 żołnierzy i 12 dział) realizował plan dostania się w Lubelskie a następnie na Wołyń i Podole, w celu wzniecenia tam powstania. Zdobycie 26 lutego przez polskich partyzantów Kazimierza i Puław umożliwiło wojskom Dwernickiego przedostanie się na drugi brzeg Wisły. Po przeprawie Dwernicki 2 marca stanął w Puławach, gdzie przez cały dzień Rosjanie starali się wyprzeć Polaków za Wisłę (bitwa pod Puławami).
Następnego dnia Dwernicki ruszył traktem lubelskim w ślad za tylną strażą cofającego się generała Cypriana Kreutza, którą dowodził pułkownik Tuchaczewski. Rosyjska straż tylna, licząca 6 szwadronów, 3 sotnie kozaków i 2 działa maszerowała w tym czasie na Markuszów.
Przebieg bitwy.
Idące w pościgu na Markuszów za tylną strażą Kreutza oddziały Dwernickiego niespodziewanie z rana 3 marca natknęły się przed Kurowem na jazdę rosyjską generała Kawera (6 szwadronów, 2 sotnie kozaków i 4 działa), która pojawiła się od strony Końskowoli. Straż przednia wojsk Dwernickiego – dywizjon 4 pułku ułanów i szwadron księcia Józefa, przedarła się przez most na rzeczce Kurówce i zmusiła Rosjan do cofnięcia się, a kontynuując pościg, dopędziła ich pod Kurowem. Zdobyto dwa działa, wzięto dwudziestu jeńców. Jazda polska ze straży przedniej wpadła do Kurowa, zanim piechota polska zdążyła wykonać manewr oskrzydlający.
Jazda Kawera porzuciwszy działa uszła do Markuszowa, gdzie osłonił ją Tuchaczewski. Połączone siły rosyjskie odrzuciły jazdę polską i ruszyły za nią w pościg. Pod Kurowem Rosjanie wpadli na główne siły Dwernickiego i zostali pobici. Ostatecznie wycofali się do Jastkowa. W bitwie pod Kurowem odznaczył się porucznik Eustachy Ostaszewski, który poległ w tej bitwie. 
Konsekwencje.
Bitwa niewiele zmieniła jednak w strategicznym położeniu powstania, nawet w ocenie sytuacji regionu. Główne siły rosyjskie operujące na Lubelszczyźnie wycofywały się, unikając stoczenia walnej bitwy. Nadal stanowiły zagrożenie dla szlaków komunikacyjnych z twierdzą zamojską, pośrednio zagrażały kuźni powstania – Sandomierszczyźnie i zagrażały okrążeniem Warszawy od zachodu. Należało podjąć z nimi walkę, aby myśleć o znaczącej poprawie sytuacji. Dwernicki kontynuował marsz w kierunku Lublina, posuwając się wzdłuż traktu Radom-Lublin. Kreutz opuścił Lublin 4 marca. Dwernicki zajął miasto tego samego dnia.
Na froncie głównym nadal panował zastój. Bitwa miała pewne znaczenie moralne, pokazywała, że z Rosjanami można walczyć i zwyciężać (ofensywa Dwernickiego to pierwszy przemyślany i znaczący zespół działań militarnych po bitwie grochowskiej), aczkolwiek rozbijanie przednich straży to zwycięstwo zbyt małe, by rozbudzić pogrążoną w apatii generalicję.

</doc>
<doc id="191039" url="https://pl.wikipedia.org/wiki?curid=191039" title="Prawa par homoseksualnych w Polsce">
Prawa par homoseksualnych w Polsce



</doc>
<doc id="191041" url="https://pl.wikipedia.org/wiki?curid=191041" title="Arica">
Arica

 
Arica – miasto portowe i gmina w północnym Chile, nad Oceanem Spokojnym, przy ujściu rzek San José i Lluta, 18 km od granicy z Peru. Stolica regionu Arica y Parinacota oraz prowincji Arica. Znane jest także jako „miasto wiecznej wiosny”. Jest miastem z najniższą sumą opadów na Ziemi.
Dane ogólne.
Ośrodek przemysłu włókienniczego i spożywczego. Port morski, wolnocłowy i tranzytowy głównie dla Chile, Boliwii i w mniejszym stopniu Peru; kąpielisko.
Historia.
Teren, na którym znajduje się obecnie miasto Arica, jest zamieszkany już od 11 tysięcy lat. Najbardziej znaną grupą ludności, która tu zamieszkiwała od 8000 do 3000 p.n.e., byli Chinchorro, którzy jako pierwsi prowadzili życie osiadłe typu wioskowego. Jednak to, z czego najbardziej są znani, to ze swoich rytuałów pogrzebowych dla wszystkich swoich zmarłych, przeprowadzając mumifikacje zwłok zarówno dorosłych jak i dzieci.
Arica została założona 25 kwietnia 1541 roku. Miasto początkowo znajdowało się w Peru, aż do 1880 roku. Okupowane przez Chile od czasu wojny o saletrę w latach 1879–1884. Przedmiot wieloletnich sporów między Peru a Chile, formalnie uregulowanych traktatem z 1929 (decydującym o wcieleniu miasta do Chile), praktycznie trwających do dzisiaj.

</doc>
<doc id="191043" url="https://pl.wikipedia.org/wiki?curid=191043" title="Antofagasta">
Antofagasta

Antofagasta – miasto portowe w północnym Chile, nad Oceanem Spokojnym, ośrodek administracyjny regionu Antofagasta. W 2002 roku miejscowość miało 318,8 tys. mieszkańców.
W mieście rozwinął się przemysł chemiczny, spożywczy, włókienniczy oraz stoczniowy.

</doc>
<doc id="191044" url="https://pl.wikipedia.org/wiki?curid=191044" title="Adad">
Adad

Adad – bóg burzy, wiatru, deszczu i piorunów oraz siły niszczycielskiej, jedno z ważniejszych bóstw w mitologii babilońskiej. Geneza Adada sięga okresu sumeryjskiego. Był on utożsamiany z pomniejszym bóstwem w panteonie sumeryjskim – Iszkurem, którego cechy rozwinęły się w okresie babilońskim, a następnie asyryjskim, gdy Adadowi przypisano atrybuty i cechy wojskowe. O randze Adada świadczy włączanie jego imienia do imion królów. 

</doc>
<doc id="191046" url="https://pl.wikipedia.org/wiki?curid=191046" title="Piętro roślinne">
Piętro roślinne



</doc>
<doc id="191047" url="https://pl.wikipedia.org/wiki?curid=191047" title="Piętra klimatyczno-roślinne">
Piętra klimatyczno-roślinne



</doc>
<doc id="191048" url="https://pl.wikipedia.org/wiki?curid=191048" title="Piętro regla górnego">
Piętro regla górnego



</doc>
<doc id="191049" url="https://pl.wikipedia.org/wiki?curid=191049" title="Piętro regla dolnego">
Piętro regla dolnego



</doc>
<doc id="191050" url="https://pl.wikipedia.org/wiki?curid=191050" title="Multiple-Image Network Graphics">
Multiple-Image Network Graphics



</doc>
<doc id="191051" url="https://pl.wikipedia.org/wiki?curid=191051" title="Kanadyjskie Zachodnie Wybrzeże">
Kanadyjskie Zachodnie Wybrzeże

Zachodnie Wybrzeże ("British Columbia Coast") – region geograficzny i kulturowy w Kanadzie pokrywający się z granicami prowincji Kolumbia Brytyjska. Geograficznie obejmuje kanadyjskie wybrzeże Oceanu Spokojnego oraz zachodnie stoki Gór Skalistych. Region ten charakteryzuje się względnie łagodnym klimatem. Choć Kolumbia Brytyjska dołączyła się do Konfederacji Kanady w 1870 r., to do czasów współczesnych zachowała swój odmienny charakter uwarunkowany położeniem, gospodarką, składem etnicznym i przeszłością historyczną.

</doc>
<doc id="191054" url="https://pl.wikipedia.org/wiki?curid=191054" title="Mururoa">
Mururoa

Mururoa – atol koralowy, znajdujący się w archipelagu Tuamotu, który wchodzi w skład Polinezji Francuskiej, w południowej części Pacyfiku.
W odległości 400 kilometrów od atolu znajdują się zamieszkane wyspy archipelagu Tuamotu.
Na atolu mieścił się francuski poligon atomowy. W latach 1966–1996 Francja przeprowadziła na atolu 164 testy broni jądrowej (37 atmosferycznych i 127 podziemnych).
Na poligonie atomowym zainstalowane są opracowane i opatentowane przez Centralne Laboratorium Ochrony Radiologicznej z Warszawy ultraczułe stacje do analizy skażenia promieniotwórczego powietrza ASS-500.

</doc>
<doc id="191055" url="https://pl.wikipedia.org/wiki?curid=191055" title="Dochody netto">
Dochody netto



</doc>
<doc id="191056" url="https://pl.wikipedia.org/wiki?curid=191056" title="Heinrich Muller">
Heinrich Muller



</doc>
<doc id="191058" url="https://pl.wikipedia.org/wiki?curid=191058" title="Łukęcin">
Łukęcin

Łukęcin (niem. "Lüchentin"/"Lüchenthin") – osada letniskowa w północno-zachodniej Polsce położona w województwie zachodniopomorskim, w powiecie kamieńskim, w gminie Dziwnów, położona między Dziwnówkiem a Pobierowem, na Wybrzeżu Trzebiatowskim.
Według danych z 31 grudnia 2009 r. osada miała 146 stałych mieszkańców.
Nad morzem przy wejściu na plażę w Łukęcinie wyznaczono letnie kąpielisko obejmujące 200 m linii brzegowej. Na wschód od miejscowości w 2017 utworzono rezerwat przyrody Klif w Łukęcinie.
W latach 1975–1998 miejscowość administracyjnie należała do województwa szczecińskiego.
Znajduje się w niej klasztor ojców paulinów (pierwsza część domu zakonnego została oddana do użytku w 2002), oraz kilka domów i ośrodków wczasowych. Przebiega tam też droga wojewódzka nr 102 z wydzielonym na niej DOL Łukęcin.
W latach 1974–2005 Łukęcin był uznany przez rząd za miejscowość posiadającą warunki do prowadzenia lecznictwa uzdrowiskowego, dzięki czemu mogły być prowadzone tu zakłady lecznictwa. W oparciu o właściwości warunków naturalnych ustalono dla zakładów lecznictwa w Łukęcinie pierwszoplanowe kierunki lecznicze: choroby układu krążenia, choroby układu oddechowego. Kierunkiem drugoplanowym były choroby układu wydzielania wewnętrznego i przemiany materii oraz kierunek klimatyczno-usprawniający.

</doc>
<doc id="191062" url="https://pl.wikipedia.org/wiki?curid=191062" title="Produkt narodowy netto">
Produkt narodowy netto

Produkt narodowy netto, PNN (ang. "Net National Product", NNP) – strumień dochodów (tzn. suma płac, zysków, procentów i innych) czynników produkcji uzyskanych przez narodowe czynniki produkcji (tzn. należące do obywateli danego państwa) we wszystkich krajach, w których czynniki te były angażowane w proces produkcyjny.
Produkt narodowy netto w cenach rynkowych () to produkt narodowy brutto pomniejszony o amortyzację.
Produkt narodowy netto w cenach rynkowych pomniejszony o sumę podatków pośrednich nakładanych przez państwo oraz powiększony o kwotę subsydiów stanowi Produkt narodowy netto w cenach czynników produkcji (), zwany również dochodem narodowym (jest on równy sumie wynagrodzeń właścicieli czynników produkcji będących obywatelami kraju).

</doc>
<doc id="191064" url="https://pl.wikipedia.org/wiki?curid=191064" title="Baby Doc">
Baby Doc



</doc>
<doc id="191065" url="https://pl.wikipedia.org/wiki?curid=191065" title="Bratmił">
Bratmił



</doc>
<doc id="191066" url="https://pl.wikipedia.org/wiki?curid=191066" title="Bretomił">
Bretomił



</doc>
<doc id="191068" url="https://pl.wikipedia.org/wiki?curid=191068" title="GBP">
GBP



</doc>
<doc id="191069" url="https://pl.wikipedia.org/wiki?curid=191069" title="Yellowdog Updater, Modified">
Yellowdog Updater, Modified

Yellowdog Updater, Modified (yum) – napisany przez Setha Vidala system zarządzania pakietami dla systemów linuksowych używających systemu pakietów RPM. Yum powstał dla dystrybucji Yellow Dog Linux, jednak został zaadaptowany przez kilka innych jak np. CentOS czy Fedora.
Jego główną przewagą nad zmodyfikowaną wersją apta działającą z pakietami RPM jest mniejszy kod źródłowy (napisany w Pythonie). Jego główna wadą jest znacznie wolniejsze działanie i większe obciążenie sieci, ze względu na odmiennie rozwiązaną kwestię pobierania informacji o pakietach i ich zależnościach. Brak również oficjalnego GUI, chociaż kilka nieoficjalnych już istnieje (pirut, yumex). Poprzez system rozszerzeń można zwiększać jego możliwości.
Yum jest standardowym narzędziem służącym do aktualizowania dystrybucji Fedora Core.
Konfiguracja i użytkowanie.
Konfiguracja Yum podzielona jest na części. Główna część znajduje się w pliku "/etc/yum.conf", natomiast pliki konfiguracyjne rozszerzeń (z ang. "plugins") przechowywane są w katalogu "/etc/yum/pluginconf.d/". Pliki zawierające spis repozytoriów znajdują się w katalogu "/etc/yum.repos.d/"
Pełną listę dostępnych opcji związanych z zarządzaniem oprogramowaniem za pomocą yum można uzyskać wydając w konsoli polecenie: 

</doc>
<doc id="191071" url="https://pl.wikipedia.org/wiki?curid=191071" title="Bratomir">
Bratomir

Bratomir – staropolskie imię męskie, złożone z członów "Brato-" ("bratu", "członkowi wspólnoty rodowej", "człowiekowi bliskiemu") i "-mir" ("pokój, spokój, dobro"). Imię to mogło oznaczać "ten, kto zapewnia pokój swoim bliskim".
Bratomir imieniny obchodzi 13 marca i 20 czerwca.

</doc>
<doc id="191072" url="https://pl.wikipedia.org/wiki?curid=191072" title="Bracsław">
Bracsław

Bracsław, Bratosław — staropolskie imię męskie, złożone z członów "Brat(c)-" ("bratu", "członkowi wspólnoty rodowej", "człowiekowi bliskiemu") i "-sław" ("sława"). Imię to mogło oznaczać "tego, kto sławi swoich bliskich". Od tego imienia prawdopodobnie pochodzi nazwa stolicy Niemiec, Berlina.
Bracsław imieniny obchodzi 9 stycznia.
Zobacz też:

</doc>
<doc id="191073" url="https://pl.wikipedia.org/wiki?curid=191073" title="Yum">
Yum



</doc>
<doc id="191075" url="https://pl.wikipedia.org/wiki?curid=191075" title="Szefatiasz">
Szefatiasz

Szefatiasz (ur. po 1010 p.n.e. w Hebronie) – piąty syn izraelskiego króla Dawida. Jego matką była Abitala.
Przyszedł na świat w czasie, kiedy jego ojciec rezydował w Hebronie. Źródła biblijne nie przekazały więcej informacji na temat Szefatiasza.

</doc>
<doc id="191076" url="https://pl.wikipedia.org/wiki?curid=191076" title="Abitala">
Abitala

Abitala (zm. po 1010 p.n.e.) – żona izraelskiego króla Dawida.
Dawid poślubił Abitalę w czasie, gdy panował w Hebronie, czyli przypuszczalnie między 1010 p.n.e. a 1003 p.n.e. Należy podkreślić, że datacja rządów Dawida, a co za tym data także ślubu z Abitalą, pozostają dyskusyjne. Ze związku Abitali i Dawida pochodził syn Szefatiasz. Więcej danych na temat Abitali źródła biblijne nie przekazały.

</doc>
<doc id="191077" url="https://pl.wikipedia.org/wiki?curid=191077" title="Olympia">
Olympia

Olympia – miasto w Stanach Zjednoczonych, stolica stanu Waszyngton.
Prawa miejskie zostały nadane 28 stycznia 1859 roku. Miasto leży w hrabstwie Thurston.
W mieście rozwinął się przemysł drzewny.
Historia.
Przed Wielką Gorączką Złota, od tysięcy lat żyły tam plemiona Indian. W 1840 roku na teren obecnego stanu Waszyngton przybyły pierwsze misje katolickie. W roku 1873 kompania kolejowa Northern Pacific Railroad ominęła Olympię, wybierając Tacomę jako stację końcową na zachodnim wybrzeżu. Mieszkańcy Olympii postanowili sami wybudować połączenie do głównej linii w Tenino. Połączenie zostało ukończone w roku 1878 i służyło jako jedyne połączenie kolejowe Olympii do roku 1891. Stolicą obecnego stanu Waszyngton Olympia została w roku 1853.
W roku 1949 przez Olympię przeszło trzęsienie ziemi, które zniszczyło lub uszkodziło znaczną część historycznych budynków – obecnie wiele z nich ma nowe, drewniane i szklane fasady. Od lat 70. XX wieku rozwijają się małe, rodzinne przedsiębiorstwa. W tamtym okresie w Olympii prężnie rozwijał się punk.
Pierwotnie siedziba stanu Waszyngton znajdowała się w Starym Kapitolu, obecnie mieści się ona w gmachu Nowego Kapitolu.

</doc>
<doc id="191078" url="https://pl.wikipedia.org/wiki?curid=191078" title="Egla">
Egla

Egla (zm. po 1010 p.n.e.) – żona izraelskiego króla Dawida. Matka jego szóstego syna Jitreama. Dawid poślubił Eglę w czasie, kiedy panował w Hebronie, czyli przypuszczalnie między 1010 a 1003 p.n.e. Należy podkreślić, że chronologia życia Dawida - a co za tym idzie data poślubienia przez niego Egli - wciąż pozostaje dyskusyjna.
Więcej informacji na temat Egli źródła biblijne nie przekazały.

</doc>
<doc id="191080" url="https://pl.wikipedia.org/wiki?curid=191080" title="London Stock Exchange">
London Stock Exchange

London Stock Exchange (LSE) – jedna z największych giełd papierów wartościowych na świecie. Założona w 1801 roku w Londynie.
Obecna siedziba giełdy mieści się przy Paternoster Square, niedaleko katedry św. Pawła w Londynie.
Historia.
Handel udziałami spółek w Londynie, ma swój początek w potrzebie sfinansowania dwóch wypraw morskich: Kompanii Moskiewskiej usiłującej dotrzeć do Chin przez Morze Białe oraz wyprawy Kompanii Wschodnioindyjskiej do Indii i pozostałych państw Orientu. Przedsiębiorstwa niezdolne do sfinansowania tych kosztownych wypraw samodzielnie, zdobyły pieniądze sprzedając udziały kupcom, co dało im prawo do części ewentualnych zysków.
Pomysł przyjął się bardzo szybko i już w 1695 roku obracano udziałami około 140 przedsiębiorstw. Handel akcjami skupił się wokół Exchange Alley w Londynie, a szczególnie w dwóch kawiarniach: Garraway’s i Jonathan’s, gdzie makler John Castaing opublikował cennik akcji i towarów "The Course of the Exchange and other things". W roku 1697 wydano prawo mające „ograniczyć liczbę i szkodliwe praktyki maklerów oraz osób zawodowo działających na giełdzie” w związku z insider trading i licznymi przypadkami manipulacji cenowych. Nakazywało ono, aby wszyscy maklerzy posiadali licencję i składali przysięgę, że będą działać w sposób legalny.
Giełda na Change Alley rozwijała się znakomicie, aż w roku 1720 nastąpiło załamanie. Przyczyną była Kompania Mórz Południowych, która wywołała wielkie, a podsycane przez maklerów, jej właściciela Johna Blunt oraz rząd zamieszanie na rynku. Tworząc niedochodową spółkę 9 lat wcześniej, rząd miał nadzieję, że przejmie ona ogromne zadłużenie państwa poprzez sprzedaż jej akcji do obrotu publicznego. Akcje przedsiębiorstwa, które na początku roku kosztowały £128, w czerwcu tego samego roku były warte już £1,050. Jednakże bańka spekulacyjna wkrótce pękła, doprowadzając do spadku cen akcji do £175, a później nawet do £124. Incydent ten wywołał falę oburzenia, które wymusiło na parlamencie zmianę prawodawstwa, aby zapobiec kolejnej bańce, co na długi czas zabezpieczyło giełdę i pozwoliło jej odzyskać równowagę.
Wkrótce Exchange Alley stała się zbyt mała, aby pomieścić wciąż rosnącą liczbę interesantów oraz ludzi związanych z giełdą. Czarę goryczy przepełnił pożar kawiarni Jonathan’s w 1748 r., który zmusił maklerów do stworzenia nowej siedziby na Threadneedle Street (tzw. "New Jonathan’s") oraz pobierania opłat za wstęp. Niedługo potem zmieniono nazwę budynku na "Stock Exchange" (ang. Giełda Papierów Wartościowych), którą z kolei przemianowano w 1801 roku na "Stock Subscription Room" z nowymi zasadami członkostwa. Jednakże przeprowadzka nie spełniła oczekiwań, więc giełda przeniosła się w tym samym roku do Capel Court. Do 1820 r. giełda odrobiła straty wynikłe z zamieszania lat poprzednich, głównie dzięki gwałtownemu rozwojowi kolei, kanalizacji, górnictwa i sektora ubezpieczeń. Na terenie całej Wielkiej Brytanii zaczęły powstawać regionalne giełdy papierów wartościowych. Pozwolono także handlować obligacjami.
Poprzednia "Stock Exchange Tower" mieszcząca się przy Threadneedle Street została otwarta w 1972 przez królową Elżbietę II. W dużej mierze stała się zbyteczna wraz z nadejściem tzw. Big Bang 27 października 1986 roku, gdy premier Wielkiej Brytanii Margaret Thatcher doprowadziła do deregulacji londyńskiej giełdy: sprywatyzowała wiele sfer jej działalności, umożliwiła zakup akcji bez udziału maklerów, zlikwidowała komisje (przekupne) nadzorujące transakcje, dopuściła do handlu akcjami komercyjne banki i firmy ubezpieczeniowe. Zmiany umożliwiły komputeryzację giełdy, a co za tym idzie rezygnację z handlu akcjami twarzą w twarz.
20 lipca 1990 r. w siedzibie giełdy wybuchła bomba, podłożona przez IRA w męskiej toalecie, niedaleko galerii dla gości. Budynek został wcześniej ewakuowany, więc nikt nie odniósł obrażeń. Jednakże giełda ograniczyła działalność handlową, będąc jedynie atrakcją turystyczną, aż do momentu ponownego otwarcia galerii w roku 1992.
W lipcu 2004 roku, "London Stock Exchange" przeprowadziła się z Threadneedle Street na Paternoster Square, niedaleko katedry św. Pawła, nadal na obszarze „Square Mile” (City of London). Giełda została ponownie otwarta przez królową Elżbietę II i jej męża księcia Edynburga, 27 lipca 2004 r. Budynek posiada zamówioną specjalnie na jego potrzeby dynamiczną rzeźbę autorstwa Greyworld, zwaną „The Source” (ang. "źródło").
Oferty fuzji z LSE.
W grudniu 2005 r. "London Stock Exchange" odrzuciła wartą £1,6 miliarda ofertę przejęcia przez Macquarie Bank. "LSE" uznała tę propozycję za „szyderczą”, co odbiło się szerokim echem wśród akcjonariuszy. Wkrótce potem z podobną ofertą wystąpił NASDAQ, podnosząc cenę do £2,4 miliarda. Jednak zgodnie z przewidywaniami i ona została odrzucona. NASDAQ podbił więc stawkę, wykupując 11 kwietnia 2006 roku część największego udziałowca "London Stock Exchange", należącą do Ameriprise Financial Threadneedle Asset Management, nabywając 35,4 miliona udziałów po £11,75 za akcję. NASDAQ zakupił również 2,69 miliona dodatkowych akcji, stając się posiadaczem 15% udziałów w "LSE". Choć oficjalnie nie ujawniono danych sprzedawcy, to wkrótce stało się jasne, że jest nim Scottish Widows, który pozbył się w tym samym czasie własnych udziałów (2.69 miliona) w "London Stock Exchange". Ruch ten został uznany za próbę zmuszenia "LSE" do negocjacji, jak również ograniczenia jej strategicznej elastyczności na rynku.
Późniejsze nabytki zwiększyły udziały NASDAQ do 25,1%, skutecznie powstrzymując konkurencyjne oferty przez kilka miesięcy. Prawo finansowe w Wielkiej Brytanii nakazywało jednak, aby NASDAQ odczekał pewien okres przed ponowieniem starań przejęcia. 20 listopada 2006 r. w około dwa miesiące od upłynięcia tego czasu, NASDAQ zwiększył swoje udziały w "LSE" do 28.75%, występując jednocześnie z wrogą propozycją zakupu pozostałych akcji po najniższej możliwej cenie £12.43, która była najwyższą jaką NASDAQ zapłacił na otwartym rynku za swoje udziały. "London Stock Exchange" natychmiast ją odrzuciło, stwierdzając, że „nie odpowiada realnej wartości” przedsiębiorstwa.
12 grudnia 2006 roku, NASDAQ skorygował swoją ofertę (uznaną raczej za „nieproszoną” niż „próbę wrogiego przejęcia”), sygnalizując, że możliwe byłoby zawarcie porozumienia na zasadzie: 50% udziałów (plus jedna akcja) w "LSE", a nie 90% jak to wcześniej planowano. Jednakże amerykańska giełda nie zwiększyła swojej oferty. Natomiast wiele funduszy ubezpieczeniowych zgromadziło w "London Stock Exchange" ogromne środki, a ich managerowie, jak również Furse uznało, że propozycja nadal nie była satysfakcjonująca. Oferta NASDAQ okazała się jednak skomplikowana, ponieważ została opisana jako „finalna”, co według brytyjskiego prawa oznaczało, że jej wartość nie może zostać podwyższona (z wyjątkiem pewnych okoliczności). W końcu oferta NASDAQ została odrzucona przez akcjonariuszy "LSE". Uzyskawszy zgodę jedynie 0,41% akcjonariuszy "LSE" przed upływem ostatecznego terminu zawarcia umowy, czyli 10 lutego 2007 roku, propozycja NASDAQ upadła.
W poniedziałek 20 sierpnia 2007 roku, NASDAQ ogłosił porzucenie swojego planu przejęcia "LSE" i rozpoczęcie poszukiwań możliwości pozbycia się 31% udziałów (61.3 miliony akcji) w "London Stock Exchange". W sierpniu 2007 r. NASDAQ zgodził się sprzedać większość swoich akcji Borse Dubai – mieszczącej się w Zjednoczonych Emiratach Arabskich giełdzie, która stała się w ten sposób posiadaczem 28% udziałów w "LSE".

</doc>
<doc id="191081" url="https://pl.wikipedia.org/wiki?curid=191081" title="Jitream">
Jitream

Jitream (ur. po 1010 p.n.e. w Hebronie) – królewicz izraelski, syn króla Dawida.
Jitream był szóstym synem Dawida, a zarazem ostatnim, który urodził się w czasie, gdy ten izraelski władca rezydował w Hebronie. Panowanie Dawida w Hebronie umiejscawia się hipotetycznie w latach 1010–1003 p.n.e., jednak datacja rządów Dawida, a co za tym idzie data narodzin Jitreama, pozostają dyskusyjne. Matką Jitreama była Egla.
Więcej informacji o Jitreamie źródła biblijne nie przekazały.

</doc>
<doc id="191082" url="https://pl.wikipedia.org/wiki?curid=191082" title="Achinoam z Jizreel">
Achinoam z Jizreel

Achinoam z Jizreel (XI/X w. p.n.e.) – żona izraelskiego króla Dawida. 
Dawid poślubił ją, jeszcze zanim został królem. Była jego trzecią żoną - po Mikal, córce Saula, i po Abigail, wdowie po Nabalu.
Wraz z mężem i jego stronnikami przebywała najpierw na dworze Akisza, króla Gat, a później w filistyńskim Siklag. Pod nieobecność Dawida miasto zostało najechane i spalone przez Amalekitów - Achinoam i Abigail znalazły się w niewoli. Dawid zdołał jednak na czele swoich ludzi dogonić napastników, rozgromić ich i uwolnić swoje żony.
Po obwołaniu Dawida królem Achinoam wraz z dworem Dawida przebywała w Hebronie. Tam urodziła mu syna Amnona. Był to najstarszy syn Dawida.
Dalsze losy Achinoam nie są znane.

</doc>
<doc id="191084" url="https://pl.wikipedia.org/wiki?curid=191084" title="S-31">
S-31

S-31 - polski silnik do samochodu FSO/FSM Syrena wprowadzony od modelu 104. Był to silnik trzycylindrowy, dwusuwowy o pojemności 842 cm³ i mocy 40 KM. Konstruktorem silnika był inż. Fryderyk Bluemke z Bielska Białej. Silnik ten miał bardzo elastyczną charakterystykę zewnętrzną, dobre wyważenie pracy, dobrą dynamikę i łatwe wchodzenie na obroty, umiarkowane (jak na owe czasy) zapotrzebowanie na paliwo. Do tego silnika była od początku przewidziana pompa w układzie chłodzenia - początkowo montowana na wałku prądnicy, później na wałku wentylatora. To pozwoliło zmniejszyć wymiary chłodnicy i pojemność układu chłodzenia w stosunku do silnika S-15, mimo wzrostu mocy maksymalnej o ponad 40%. Silnik ten posiadał odrębne cewki dla każdego cylindra i każda cewka była zasilana z odrębnego przerywacza. Dodatkowo cały aparat zapłonowy można było przekręcać, regulując wyprzedzenie zapłonu dla wszystkich cylindrów w jednakowym stopniu. W przyjętym rozwiązaniu nie był potrzebny rozdzielacz zapłonu. 
Silnik łatwo się uruchamiał, nawet podczas silnych mrozów, miał dobrą tolerancję na eksploatacyjne rozbieżności w kątach wyprzedzenia zapłonu dla poszczególnych cylindrów. Wadą była duża bezwładność cieplna wynikająca z dużych przekrojów kanałów chłodzących silnik, przez co zimą dłużej nagrzewał się on do temperatury pracy i ogólnie było to przyczyną dużego zużycia paliwa podczas eksploatacji na krótkich odcinkach. Silnik S-31 był ukoronowaniem pracy zespołu konstrukcyjnego i jego głównego konstruktora, inż. F. Bluemke. Zginął on bowiem (wraz z innymi współtwórcami silnika S-31) podczas powrotu z delegacji zagranicznej w Katastrofie lotniczej w Warszawie w 1962 roku. Dopracowaniem osprzętu zajął się współpracownik inż. F. Bluemke, mgr inż. Jerzy Slawik. 

</doc>
<doc id="191087" url="https://pl.wikipedia.org/wiki?curid=191087" title="Eliada">
Eliada

Eliada, "Beeliada" (X w. p.n.e.) – jeden z młodszych synów Dawida, króla Izraela. Przyrodni brat Salomona. 
Urodził się w Jerozolimie.
Źródła biblijne nie przekazały o nim więcej informacji.

</doc>
<doc id="191088" url="https://pl.wikipedia.org/wiki?curid=191088" title="Północ Kanady">
Północ Kanady

Północ Kanady – region geograficzny, historyczny i kulturowy obejmujący kanadyjską Arktykę i tereny subarktyczne. Obejmuje całość obszaru terytoriów – Nunavut, Terytoria Północno-Zachodnie, 
Yukon oraz północne krańce prowincji – Alberta, Saskatchewan, Manitoba, Ontario, Quebec i Nowa Fundlandia i Labrador. Region charakteryzuje się surowym klimatem, monotonnym krajobrazem, ubogą roślinnością oraz bardzo niską gęstością zaludnienia. Większość mieszkańców regionu to przedstawiciele rdzennych ludów.

</doc>
<doc id="191089" url="https://pl.wikipedia.org/wiki?curid=191089" title="LSE">
LSE



</doc>
<doc id="191092" url="https://pl.wikipedia.org/wiki?curid=191092" title="Syrena 102">
Syrena 102



</doc>
<doc id="191093" url="https://pl.wikipedia.org/wiki?curid=191093" title="Tafat">
Tafat

Tafat (X w. p.n.e.) – izraelska królewna.
Była córką Salomona, króla Izraela. Została wydana za mąż za Ben-Abinadaba, nadzorcę "wzgórz koło Dor" (Ezdreolonu tj. zachodniej części równiny Jizreel).
Źródła biblijne nie przekazały na jej temat więcej informacji.

</doc>
<doc id="191095" url="https://pl.wikipedia.org/wiki?curid=191095" title="Stanisław Skwarczyński">
Stanisław Skwarczyński

Stanisław Eugeniusz Skwarczyński (ur. 17 listopada 1888 w Wierzchni, zm. 8 sierpnia 1981 w Londynie) – generał brygady Wojska Polskiego, działacz polityczny.
Życiorys.
Stanisław Eugeniusz Skwarczyński urodził się 17 listopada 1888 w Wierzchni, w powiecie kałuskim, w rodzinie Wincentego i Marii z Gnoińskich. Pochodził z rodziny o tradycjach patriotycznych, nobilitowanej w 1780 pieczętującej się herbem własnym (Zadora odmienna). Był młodszym bratem Adama. 
Ukończył gimnazjum we Lwowie oraz studia architektoniczne na Politechnice Lwowskiej. Od 1908 był członkiem Związku Walki Czynnej i Związku Strzeleckiego. W latach 1914–1917 służył w Legionach Polskich. Był komendantem Oleandrów, dowódcą kompanii i batalionu w 1 Pułku Piechoty Legionów. 29 września 1914 awansował na podporucznika, a 15 czerwca 1915 na porucznika. W lipcu 1917, po kryzysie przysięgowym, został wcielony do cesarskiej i królewskiej armii, z której zdezerterował. Od września 1917 działał w konspiracji, jako komendant Okręgu Łódź Polskiej Organizacji Wojskowej.
W listopadzie 1918 został przyjęty do Wojska Polskiego. W grudniu 1918 został dowódcą III batalionu 28 pułku Strzelców Kaniowskich. Na czele tego pododdziału walczył z Czechami na froncie śląskim, a następnie wziął udział w wojnie z Ukraińcami w Małopolsce Wschodniej. 31 sierpnia 1919 został dowódcą batalionu zapasowego, a 15 kwietnia 1920 dowódcą II batalionu 5 pułku piechoty Legionów. W czasie wojny z bolszewikami, od 12 czerwca do 4 lipca 1920 oraz od 23 sierpnia 1920 do 19 marca 1927, dowodził 5 pułkiem piechoty Legionów. 3 maja 1922 został zweryfikowany w stopniu podpułkownika ze starszeństwem z dniem 1 czerwca 1919, a w 1924 awansował na pułkownika. 
7 grudnia 1926 został mianowany dowódcą piechoty dywizyjnej 3 Dywizji Piechoty Legionów w Zamościu. Od 8 sierpnia 1928 pełnił obowiązki dowódcy 3 Dywizji Piechoty Legionów. 28 stycznia 1929 został mianowany dowódcą tej dywizji. 25 października 1930 został zwolniony ze stanowiska dowódcy 3 DP Leg. i mianowany na stanowisko dowódcy 1 Dywizji Piechoty Legionów Józefa Piłsudskiego w Wilnie.
10 listopada 1930 Prezydent Rzeczypospolitej Ignacy Mościcki nadał mu stopień generała brygady ze starszeństwem z dniem 1 stycznia 1931 i 5. lokatą w korpusie generałów. Jednocześnie zezwolił mu na nałożenie oznak nowego stopnia przed 1 stycznia 1931.
Zaangażowany w politykę wraz ze swoim bratem Adamem. Od początku stycznia 1938 przeszedł w stan nieczynny. Od stycznia 1938 stał na czele Obozu Zjednoczenia Narodowego, zastępując na tej funkcji płk. Adama Koca. W tym samym roku był prezesem Prezydium Zarządu Koła Parlamentarnego OZN. Uroczyście otworzył obrady sejmu V kadencji w 1938.
Był wolnomularzem, należał do loży wolnomularskiej Tomasz Zan w Wilnie.
W końcu sierpnia 1939 powrócił do służby czynnej i został wyznaczony na stanowisko dowódcy Korpusu Interwencyjnego. Później wyznaczony na dowódcę Grupy Operacyjnej „Wyszków” (faktycznie nie zdążył objąć dowodzenia). Wyznaczony na dowódcę odwodów Armii „Prusy”, potem dowódca Grupy Operacyjnej jego imienia w ugrupowaniu południowym Armii „Prusy”. Znajdując się w fatalnej kondycji psychicznej nie stanął na wysokości zadania w czasie bitwy pod Iłżą, a następnie nakazał rozproszenie 12 DP, porzucenie całego sprzętu (w tym 50 dział) i przedzieranie się małymi grupkami za Wisłę. Ewakuował się do Rumunii, gdzie został internowany w obozie generalskim w Tŭlcea. 8 lutego 1941 wraz z grupą 11 generałów został wydany Niemcom przez rząd rumuński. 
Przebywał od 1941 w oflagu VI E w Dorsten w zagłębiu Ruhry, potem w karnym oflagu w Dössel. Po wyzwoleniu w kwietniu 1945 dostał się do Londynu. W Polskich Siłach Zbrojnych na Zachodzie nie służył. Stronił od polityki i działalności publicznej. Pozostał na emigracji w Londynie do ostatnich swoich dni. Zmarł 8 sierpnia 1981 w Londynie. Został pochowany na cmentarzu Elmers End.

</doc>
<doc id="191096" url="https://pl.wikipedia.org/wiki?curid=191096" title="Basmat (córka Salomona)">
Basmat (córka Salomona)

Basmat (X wiek p.n.e.) – córka Salomona, króla Izraela. 
Źródła biblijne nie przekazały, kim była jej matka. Basmat poślubiła Achimaasa. Jej mąż był zarządcą ziemi zamieszkanej przez izraelskie plemię Neftalego. 

</doc>
<doc id="191098" url="https://pl.wikipedia.org/wiki?curid=191098" title="Hadad Edomita">
Hadad Edomita

Hadad Edomita (zm. po 970 p.n.e.) – pochodził z rodu królów Edomu. 
Gdy Joab, dowódca wojska izraelskiego króla Dawida, zajął Edom i wybił wszystkich mężczyzn w Edomie, mały Hadad uciekł ze sługami swojego ojca. Przez Maon (południową część Pustyni Judzkiej) i Paran (pustynia w centrum Półwyspu Synaj) zbiegł do Egiptu. Tam faraon dał mu mieszkanie i ziemię. Z czasem Hadad tak pozyskał względy faraona, że poślubił siostrę jego żony Tachpnes.
Na wieść o śmierci Dawida, króla Izraela, i zabójstwie Joaba powrócił do Edomu.
Hadad i siostra królowej Tachpnes mieli syna Genubata.

</doc>
<doc id="191099" url="https://pl.wikipedia.org/wiki?curid=191099" title="Genubat">
Genubat

Genubat (ur. przed 970 p.n.e.) – syn Hadada, potomek królów Edomu. 
Urodził się w Egipcie, gdzie jego ojciec schronił się po tym jak Dawid, król Izraela, zajął Edom. 
Był siostrzeńcem egipskiej królowej Tachpnes. Wychowywał się na jej dworze wraz z synami faraona.

</doc>
<doc id="191101" url="https://pl.wikipedia.org/wiki?curid=191101" title="Częsbor">
Częsbor



</doc>
<doc id="191103" url="https://pl.wikipedia.org/wiki?curid=191103" title="Little Rock">
Little Rock

Little Rock – stolica i jednocześnie największe miasto amerykańskiego stanu Arkansas, za sprawą populacji liczącej 193 524 mieszkańców (2010). Siedziba hrabstwa Pulaski, a także centrum obszaru metropolitalnego Little Rock-North Little Rock-Conway, zamieszkiwanego przez 709 901 osób (2011).
Położone w pobliżu geograficznego centrum stanu Arkansas, Little Rock zawdzięcza swoją nazwę formacjom małych kamieni znajdujących się wzdłuż południowego brzegu rzeki Arkansas. Dwa okręty United States Navy zostały nazwane na cześć miasta, a wśród nich Littoral Combat Ship USS Little Rock (LCS-9).
Historia.
Początki.
Badania archeologiczne wykazały, że tereny współczesnego Little Rock zamieszkiwane były przez Indian na tysiące lat wcześniej, nim dotarli do nich Europejczycy. Lokalna ludność zdominowana była przez plemiona Kaddo, Quapaw, Osedżów, Czoktawów i Czirokezów. Wśród pierwszych osadników byli prawdopodobnie przedstawiciele ludów Folsom, Bluff Dwellers i Mississippi, odpowiadający za różnego rodzaju roboty ziemne, na czele z budową kopców. Zostały one odkryte w 1541 roku przez hiszpańską ekspedycję, na czele której stał Hernando de Soto.
Miasto zyskało swoją nazwę ze względu na małe kamienie, występujące na południowych brzegach rzeki Arkansas. Miejsce to wykorzystywane było przez wczesnych podróżników jako punkt orientacyjny. W 1721 roku francuski odkrywca i handlarz Jean-Baptiste Bénard de la Harpe użył określenia „la Petite Roche” ("Mały Kamień"), by opisać przejście z regionu płaskich terenów delty Mississippi do podnóży gór Ouachita. Z czasem nazwa spopularyzowała się wśród innych podróżników i przywarła do tego obszaru.
Geografia.
Zgodnie z danymi United States Census Bureau, miasto zajmuje łączną powierzchnię 302,5 km², z czego 300,9 km² to ląd, zaś 1,6 km² (0,52%) to wody.
Little Rock leży na południowym brzegu rzeki Arkansas w centrum stanu Arkansas. Przez miasto przebiegają wododziały Fourche Creek i Rock Creek, wpływające do rzeki. Zachodnia strona Little Rock znajduje się u podnóży gór Ouachita. Na północ od granic administracyjnych Little Rock ulokowana jest góra Pinnacle, a także jezioro Maumelle, skąd czerpana jest większość wody pitnej.
Po drugiej stronie rzeki Arkansas położone jest miasto North Little Rock, które jest niekiedy błędnie uznawane za część Little Rock. Pierwotnie było ono bowiem jedną z dzielnic Little Rock, zwaną Argenta. Sąd Najwyższy Arkansas zezwolił w 1904 roku na włączenie tejże dzielnicy w granice sąsiedniego North Little Rock.
Klimat.
Little Rock znajduje się w strefie wilgotnego klimatu subtropikalnego (klasyfikacja Köppena – "Cfa"). Okresy letnie są gorące i mokre, zaś zimowe łagodne, z niewielkimi opadami śniegu.
Najwyższą odnotowaną temperaturą w historii Little Rock było 46 °C (114 °F) z 3 sierpnia 2011 roku, zaś najniższą –12 °C (25 °F) z 12 lutego 1899 roku.
Demografia.
Zgodnie z danymi spisu powszechnego z 2000 roku, Little Rock zamieszkiwało 183 133 osób, 46 488 rodzin, a w mieście znajdowało się 77 352 gospodarstw domowych. Gęstość zaludnienia wynosiła wówczas 608,5/km², zaś gęstość występowania 84 793 budynków domowych wynosiła 281,7/km². Wedle kryterium rasowego, badania z lat 2005-2007 wykazały, że 52,7% mieszkańców reprezentowało rasę białą (spadek w porównaniu do 74,1% w roku 1970), 42,1% czarną, 4,7% było Latynosami, 0,4% Indianami, 2,1% miało korzenie azjatyckie, a 0,1% stanowili przybysze z wysp Pacyfiku. 1,2% ludności było przedstawicielami innej rasy, a kolejne 1,4% reprezentowało co najmniej dwie rasy.
W mieście znajdowało się 77 352 gospodarstw domowych, z czego 28,6% zamieszkiwanych było przez dzieci poniżej 18 roku życia, 40,5% stanowiły żyjące wspólnie małżeństwa, 16,1% prowadzonych było przez kobiety (bez obecnego męża), zaś 39,9% stanowiły nie-rodziny. 33,8% spośród wszystkich gospodarstw domowych zamieszkiwanych było przez osoby indywidualne, z czego 9,1% przez ludzi samotnych powyżej 65 roku życia. Średnia liczebność gospodarstwa domowego wynosiła 2,3, a rodziny 2,98.
Z uwzględnieniem podziału wiekowego, 24,7% mieszkańców miasta nie ukończyło 18 lat, 10% stanowili ludzie w przedziale 18-24, 31,7% w wieku 25-44, ludność z przedziału 45-64 wynosiła 22%, natomiast 11,6% populacji miało co najmniej 65 lat. Średnia wieku oscylowała wokół 34 lat. Na każde 100 kobiet przypadało 89,2 mężczyzn, a na każde 100 kobiet w wieku powyżej 18 lat przypadało 85 mężczyzn.
Średni dochód gospodarstwa domowego wynosił 37 572 dolarów, zaś rodziny 47 446 dolarów. Mężczyźni generowali dochody w wysokości 35 689 dolarów, a kobiety 23 209 dolarów. 14,3% mieszkańców żyło poniżej relatywnej granicy ubóstwa.
Obszar metropolitalny.
W 2011 roku populacja obszaru metropolitalnego Little Rock-North Little Rock-Conway wynosiła 709 901 mieszkańców. W skład tegoż obszaru wchodzą hrabstwa: Pulaski, Faulkner, Grant, Lonoke, Perry i Saline. Do największych miast, poza Little Rock, należą natomiast: North Little Rock, Conway, Jacksonville, Benton, Sherwood, Cabot, Maumelle oraz Bryant.
Religia.
Według spisu na 2010 rok największymi grupami religijnymi w aglomeracji były:
Gospodarka.
W Little Rock swoje siedziby ma kilka dużych korporacji, włączając w to Dillard's Department Stores, Windstream Communications i Acxiom. Znaczący udział w lokalnej gospodarce mają również Dassault Falcon Jet i Raytheon Aircraft Company, mimo że ich centrale znajdują się w innych miastach. 
Do lokalnych organizacji non-profit zaliczyć można m.in.: Association of Community Organizations for Reform Now, Heifer International, Lions World Services for the Blind, Clinton Presidential Center oraz Winrock International.
Najważniejszymi pracodawcami w regionie są: Blue Cross and Blue Shield, Baptist Health Medical Center, Entergy, Dassault Falcon, Raytheon, Siemens, AT&amp;T Mobility, Kroger, Euronet Worldwide, L’Oréal Paris i Timex. Jednym z największych publicznych pracodawców, dającym 10 552 miejsc zatrudnienia, jest University of Arkansas for Medical Sciences (UAMS) i jego ośrodki—Arkansas Children's Hospital oraz Central Arkansas Veterans Healthcare System. Ekonomiczny wpływ, jaki każdego roku wywiera na Arkansas UAMS szacowany jest na około 5 miliardów dolarów.
W Little Rock działa port rzeczny, wokół którego utworzono przemysłowy kompleks budynków biznesowych, określany jako Strefa Handlu Zagranicznego. W kompleksie swoje biura prowadzi 14 zagranicznych firm, włączając w to między innymi duńską Wind Power LM, która jest największym na świecie producentem ostrzy do turbin wiatrowych.
W mieście znajduje się jeden z trzech oddziałów Systemu Rezerwy Federalnej Stanów Zjednoczonych dla dystryktu St. Louis; pozostałe dwa zlokalizowane są w Louisville i Memphis.
W 2005 roku magazyn "Forbes" umieścił Little Rock na 22. miejscu listy najlepszych do rozwijania biznesu obszarów metropolitalnych w skali państwa. Z kolei Moody's Investor Services uznał Little Rock za 2. najbardziej zróżnicowane gospodarczo miasto w Stanach Zjednoczonych. W 2009 roku Brookings Institution przyznał Little Rock tytuł 7. najlepszej gospodarki metropolitalnej w kraju. W 2011 roku "Forbes" uznał Little Rock za 2. najczystsze miasto w Stanach Zjednoczonych, z uwzględnieniem takich kryteriów, jak jakość wody czy powietrza.
Władze.
W Little Rock obowiązuje forma rządów burmistrz–rada miejska, z bardzo silną pozycją tego pierwszego (obejmującą między innymi prawo weta). Do 2007 roku podział władz w mieście opierał się na systemie menedżer–rada miejska, który jednak przekształcono na drodze referendum. Funkcja menedżera została utrzymana, jednakże nie posiada on już tak rozległych kompetencji.
W 14 departamentach urzędu miast zatrudnienie znajduje ponad 2500 osób.
W Little Rock swoje siedziby posiada większość organów hrabstwa Pulaski oraz stanu Arkansas.
Transport.
Drogi.
Przez Little Rock lub w jego sąsiedztwie przebiega szereg autostrad, włączając w to: I-40 (kierująca się na północ, przez North Little Rock), I-430, I-440, I-530 i I-630, a także drogi ekspresowe US 70, US 67, US 167 i US 67.
Powietrze.
Port lotniczy w Little Rock oferuje stałe połączenia do 18 miast amerykańskich; każdego dnia notuje się około 116 lotów przychodzących/wychodzących. W 2006 roku port obsłużył ponad 2 miliony pasażerów.
Autobusy.
Linie autobusowe Greyhound Lines oferują bezpośrednie połączenia do m.in.: Dallas, Memphis, Houston i St. Louis. Z kolei Jefferson Lines zapewniają połączenia do takich miast, jak: Fort Smith, Kansas City oraz Oklahoma City.
Kolej.
Linia Texas Eagle przewoźnika Amtrak oferuje dwa stałe połączenia kolejowe, do Chicago i do San Antonio. Trzy razy w tygodniu przez miasto przejeżdża również pociąg kierujący się do Los Angeles.
Komunikacja miejska.
Sieć autobusów miejskich obsługiwana jest przez Central Arkansas Transit Authority (CATA). W 2010 roku operowała ona na 16 trasach codziennych, 6 liniach działających w dni robocze (z ograniczoną liczbą kursów w soboty) oraz jedną linią weekendową. Porankami i popołudniami dni roboczych do ruchu włączają się trzy dodatkowe linie autobusowe. Od 2004 roku Little Rock i North Little Rock obsługiwane są również przez utrzymane w stylu retro tramwaje.
Miasta partnerskie.
Miasta partnerskie Little Rock:

</doc>
<doc id="191104" url="https://pl.wikipedia.org/wiki?curid=191104" title="Przysnobor">
Przysnobor

Przysnobor – staropolskie imię męskie, złożone z członu "Przysno-" (być może oznaczającego "zawsze") i "-bor" ("walczyć, zmagać się"). Być może oznaczało "tego, kto nigdy nie uchyla się od walki".

</doc>
<doc id="191105" url="https://pl.wikipedia.org/wiki?curid=191105" title="Szebora">
Szebora



</doc>
<doc id="191106" url="https://pl.wikipedia.org/wiki?curid=191106" title="Szenbor">
Szenbor



</doc>
<doc id="191112" url="https://pl.wikipedia.org/wiki?curid=191112" title="Właścibor">
Właścibor



</doc>
<doc id="191115" url="https://pl.wikipedia.org/wiki?curid=191115" title="Świeborz">
Świeborz



</doc>
<doc id="191116" url="https://pl.wikipedia.org/wiki?curid=191116" title="Śwsieborz">
Śwsieborz



</doc>
<doc id="191118" url="https://pl.wikipedia.org/wiki?curid=191118" title="Wszeborz">
Wszeborz



</doc>
<doc id="191120" url="https://pl.wikipedia.org/wiki?curid=191120" title="Seweryn Pieniężny junior">
Seweryn Pieniężny junior



</doc>
<doc id="191126" url="https://pl.wikipedia.org/wiki?curid=191126" title="Tubylcze ludy Kanady">
Tubylcze ludy Kanady

Tubylcze ludy Kanady (lub Rdzenne ludy Kanady, ) – ludy tubylcze zamieszkujące terytorium Kanady. Według Konstytucji Kanady są to: Pierwsze Narody (Indianie), Inuici i Metysi.
Terminy „Eskimosi” i „Indianie” są współcześnie rzadko używane w Kanadzie, gdzie są przedmiotem kontrowersji i mogą być odebrane jako rasistowskie.
Według danych statystycznych z 2001 roku, w Kanadzie żyło ponad 900 tys. osób pochodzenia tubylczego (autochtonów), w tym 600 tys. Indian, 290 tys. Metysów i 45 tys. Inuitów, należących do ok. 630 uznanych formalnie przez władze ludów tubylczych.
Wśród autochtonów wyróżniono indiańskie grupy etniczne, które posiadają status prawny tzw. "First Nations" („Pierwszych Narodów” lub „Pierwotnych Narodów” Kanady), znaczny stopień autonomii oraz szczególne relacje z władzami państwa i poszczególnych prowincji.

</doc>
<doc id="191127" url="https://pl.wikipedia.org/wiki?curid=191127" title="Czettritz">
Czettritz

Czettritz – stary dolnośląski ród, którego nazwisko ulegało częstym zmianom: początkowo było pisane w formie "Zettritz" a następnie "Czettritz", natomiast w dokumentach czeskich występuje często w formie "Cetrys". Według rodowej legendy wywodzili się ze słowiańskich książąt. Również według legendy Jan Zettritz miał zginąć w 1241 pod Legnicą w bitwie z Mongołami (Tatarami) a Konrad – brat Jana – miał towarzyszyć św. Jadwidze Śląskiej w jej ucieczce przed Mongołami do Krosna Odrzańskiego. Pierwsze historyczne wzmianki o tym rodzie pochodzą z XII wieku. W późniejszych czasach ród podzielił się na boczne linie, z których część osiadła na Górnym Śląsku.
Przedstawicielami rodu Czettritzów byli właściciele miasta Wałbrzycha – wśród nich Diprand Czettritz, który w 1604 wydał tzw. "ordunek węglowy" – pierwszy na Śląsku regulamin wydobycia węgla.
Czettritzowie z Nowego Dworu i Wałbrzycha (starsza linia).
Krzysztof
ur. 1524 r. - zm. 1594 r.
na Nowym Dworze i Wałbrzychu
ż. Urszula von Seidlitz
Diprand
ur. 1562 r. - zm. Wałbrzych 29.7.1628 r.
na Nowym Dworze i Wałbrzychu
ż. 1. Katarzyna von Seidlitz
ż. 2. (x 24.10.1606 r.) Elżbieta von Zedlitz
Henryk
ur. 23.10.1619 r. - zm. Wałbrzych 27.12.1682 r.
na Nowym Dworze, Wałbrzychu i Strudze
ż. (x 1650 r.) Maria Rozyna von Hohberg
Maria Katarzyna
ur. 1655 r. - zm. Struga 3.10.1718 r.
na Wałbrzychu i Strudze
m. (x 14.11.1669 r.) Zygmunt Henryk
bar. von Bibran und Modlau
Czettritzowie z Nowego Dworu i Wałbrzycha (młodsza linia).
Ernest Henryk
ur. Poniatów 7.5.1679 r. - zm. Wałbrzych 21.9.1728 r.
1682 r. - odziedziczył Nowy Dwór, Podgórze, Sobięcin, Stary Glinik i Baerengrund
1725 r. - odkupił od hr. von Stollberg Wałbrzych i Biały Kamień
ż. (x 2.4.1704 r.) Anna Magdalena bar. von Czettritz und Neuhaus z Czarnego Boru
I
Jan Abraham
ur. 12.1707 r. - zg. Lichtenberg 1741 r.
1732 r. - sprzedał Biały Kamień, a w
1738 r. Wałbrzych hr. von Hochberg z Książa
I
Ernest Henryk
ur.3.3.1713 r. - zm. Nowy Dwór 1.1782 r.
ż. (x 1742 r.) Maria Anna bar. von Przychowsky (zm. 1755)
zapisał swoje dobra kuzynowi bar. von Dyherrn z Mirocina

</doc>
<doc id="191128" url="https://pl.wikipedia.org/wiki?curid=191128" title="Gmina Dobra">
Gmina Dobra

dawne gminy:

</doc>
<doc id="191129" url="https://pl.wikipedia.org/wiki?curid=191129" title="Dariusz Grabowski">
Dariusz Grabowski

Dariusz Maciej Grabowski (ur. 28 sierpnia 1950 w Warszawie) – polski ekonomista i polityk, nauczyciel akademicki, poseł na Sejm III i IV kadencji, kandydat w wyborach prezydenckich w 2000, od 2004 do 2009 deputowany do Parlamentu Europejskiego.
Życiorys.
Ukończył w 1973 studia na Wydziale Nauk Ekonomicznych Uniwersytetu Warszawskiego, a od 1977 do 1989 pracował na tej uczelni, w 1978 obronił doktorat. Po 1989 prowadził prywatną działalność gospodarczą.
W 1980 współtworzył NSZZ „Solidarność” na UW, a następnie współpracował z jej podziemnymi strukturami. Na początku lat 90. był doradcą ekonomicznym rządu Jana Olszewskiego.
W 1997 został posłem III kadencji z ramienia Ruchu Odbudowy Polski, w trakcie kadencji odszedł z partii i organizował własne ugrupowanie pod nazwą Stronnictwo Polska Racja Stanu (powstałe w 2000). Bez powodzenia startował w wyborach prezydenckich w 2000 jako kandydat grupującej małe ugrupowania Koalicji dla Polski (zajął 9. miejsce, uzyskując niespełna 90 tysięcy głosów, tj. 0,51% poparcia). W 2001 uzyskał po raz drugi mandat poselski na Sejm IV kadencji z listy Polskiego Stronnictwa Ludowego, jako przedstawiciel SPRS (otrzymał 5022 głosów). W listopadzie tego samego roku wystąpił z klubu parlamentarnego PSL.
W 2002 przystąpił do Ligi Polskich Rodzin, z listy której, otrzymawszy 42 006 głosów w wyborach w 2004, został posłem do Parlamentu Europejskiego. W 2005 odszedł z LPR. Należał do frakcji Niepodległość i Demokracja, później przeszedł do Unii na rzecz Europy Narodów. W marcu 2006 został wiceszefem ugrupowania Forum Polskie, które wkrótce wykreślone zostało z ewidencji partii politycznych. W październiku 2008 był współzałożycielem nowej partii pod nazwą Ruch Społeczny Naprzód Polsko.
W 2009 znalazł się na liście KW Libertas w wyborach do Parlamentu Europejskiego w okręgu wyborczym Mazowsze. Komitet nie przekroczył progu wyborczego, a Dariusz Grabowski zdobył w głosowaniu 6244 głosy. 30 maja tego samego roku, wraz z prezesem Naprzód Polsko Januszem Dobroszem, w wyniku decyzji o starcie z list Libertas, został wykluczony z partii.
W wyborach parlamentarnych w 2011 bez powodzenia kandydował do Sejmu z listy komitetu wyborczego Prawica, jako bezpartyjny przedstawiciel Prawicy Rzeczypospolitej. W 2012 podjął współpracę z nieformalnym wówczas Ruchem Narodowym. Został też prezesem zarządu stowarzyszenia Klub Inteligencji Polskiej.
W 2014 przystąpił do Kongresu Nowej Prawicy, zostając liderem tej partii w Płocku, a w 2015 dołączył do nowo powołanego ugrupowania KORWiN. W tym samym roku został członkiem zarządu Związku Polskich Parlamentarzystów. Przed wyborami parlamentarnymi w 2015 opuścił KORWiN, wystartował do Senatu w okręgu radomskim z ramienia ruchu Kukiz’15. Zajął 3. miejsce spośród 7 kandydatów.
W 2019 założył partię Polska Nas Potrzebuje (według informacji na stronie internetowej ugrupowania jej inicjatorem był też syn Witolda Pileckiego Andrzej Pilecki, który jednak zaprzeczył informacjom o związkach z partią). W wyborach parlamentarnych w 2019 Dariusz Grabowski kandydował bez powodzenia do Sejmu z listy Polskiego Stronnictwa Ludowego (w ramach Koalicji Polskiej) w okręgu radomskim. PNP została wyrejestrowana w 2023.

</doc>
<doc id="191131" url="https://pl.wikipedia.org/wiki?curid=191131" title="Jan Łopuszański (polityk)">
Jan Łopuszański (polityk)

Jan Edward Łopuszański (ur. 10 czerwca 1955 w Gdańsku) – polski polityk, prawnik, nauczyciel akademicki, publicysta, poseł na Sejm X, I, III i IV kadencji, kandydat w wyborach prezydenckich w 2000.
Życiorys.
Ukończył I Liceum Ogólnokształcące im. Mikołaja Kopernika w Gdańsku. Studia rozpoczął na Uniwersytecie Gdańskim, następnie przeniósł się na Uniwersytet Warszawski, gdzie ukończył w 1981 studia na Wydziale Prawa i Administracji. Działał w opozycji w czasach Polskiej Rzeczypospolitej Ludowej, był doradcą „Solidarności” i „Solidarności” Rolników Indywidualnych. Pracował w tym czasie m.in. jako rdzeniarz i dostawca prasy.
Należał do założycieli Zjednoczenia Chrześcijańsko-Narodowego, do 1993 przewodniczył radzie naczelnej tej partii. Zasiadał w Sejmie X kadencji z ramienia Komitetu Obywatelskiego i I kadencji z listy Wyborczej Akcji Katolickiej. Ponownie został wybrany w 1997 z listy Akcji Wyborczej Solidarność. W 1999 odszedł z AWS i ZChN, tworząc sprzeciwiające się akcesji do Organizacji Traktatu Północnoatlantyckiego i Unii Europejskiej ugrupowanie Porozumienie Polskie.
W lutym 1999 razem z innymi posłami PP zagłosował przeciwko ratyfikacji traktatu północnoatlantyckiego. W wyborach prezydenckich w 2000 zdobył niespełna 1% poparcia (139 682 głosów), zajmując 8. miejsce wśród 12 kandydatów. Był popierany przez małe ugrupowania narodowe, w tym Narodowe Odrodzenie Polski oraz środowisko „Tygodnika Ojczyzna”.
W 2001 liczbą 14 355 głosów, z ramienia Ligi Polskich Rodzin został po raz czwarty posłem z okręgu radomskiego. Zasiadał w Komisji Spraw Zagranicznych i Komisji do Spraw Unii Europejskiej. Do kwietnia 2002 zasiadał w prezydium klubu parlamentarnego LPR. Następnie odszedł z klubu, a w styczniu 2003 współtworzył koło poselskie Porozumienia Polskiego. W 2005 bez powodzenia startował do Senatu z ramienia tego ugrupowania w okręgu radomskim.
Działacz radomskiego Klubu Inteligencji Katolickiej. Został przewodniczącym Stowarzyszeniem na rzecz Europy Ojczyzn. Został wykładowcą międzynarodowych stosunków politycznych w Wyższej Szkole Kultury Społecznej i Medialnej w Toruniu oraz publicystą Radia Maryja i „Mojej Rodziny”. W 2021 został jednym z liderów ruchu Polska Jest Jedna, sprzeciwiającego się obowiązkowym szczepieniom przeciw COVID-19 oraz wprowadzaniu ograniczeń dla osób niezaszczepionych.
Życie prywatne.
Jego matka Janina z domu Klehr, urodzona w Krakowie w 1919, była urzędniczką. Ojciec Antoni Łopuszański, urodzony w Saratowie nad Wołgą w 1916, pracował jako inżynier w przemyśle okrętowym. W czasie studiów na Politechnice Warszawskiej związany z ruchem narodowym, w okresie II wojny światowej był żołnierzem wywiadu Armii Krajowej, a następnie Wolności i Niezawisłości.
Jan Łopuszański jest żonaty z Haliną, mają pięcioro dzieci: Antoniego, Annę, Piotra, Jana i Andrzeja.

</doc>
<doc id="191135" url="https://pl.wikipedia.org/wiki?curid=191135" title="Lechosław Goździk">
Lechosław Goździk

Lechosław Jerzy Goździk (ur. 21 stycznia 1931 w Tomaszowie Mazowieckim, zm. 28 maja 2008 w Świnoujściu) – działacz polityczny, robotnik wykwalifikowany, rybak. Jeden z głównych bohaterów przesilenia politycznego w Polsce w październiku 1956.
Życiorys.
Jego ojciec był działaczem PPS. On sam w wieku siedemnastu lat (1948) zapisał się do PZPR i Związku Młodzieży Polskiej (uprzednio był też członkiem Związku Walki Młodych). Dwukrotnie naraził się zwierzchnikom, zgłaszając wątpliwości co do procesu rozkułaczania chłopów w okolicy Świecia oraz traktowania ludności w Braniewie. Pełnił funkcję I sekretarza Komitetu Zakładowego PZPR w Fabryce Samochodów Osobowych na Żeraniu. W październiku 1956 stał się faktycznym przywódcą robotników Żerania i główną postacią ruchu robotniczo-inteligenckiego stolicy. Występował na wszystkich wiecach na Politechnice Warszawskiej, gdzie przemawiał do studentów w imieniu robotników. Popierał Władysława Gomułkę, widząc w nim szansę na przeprowadzenie reform, chociaż sam miał inną wizję Polski. Był zwolennikiem utworzenia rad robotniczych i liberalizacji stosunków w kraju.
W wyborach 1957 roku startował z listy Frontu Jedności Narodu. Został jednak celowo umieszczony przez aparat kierowniczy PZPR na odległym miejscu listy, co – w związku z powszechnym w PRL głosowaniem bez skreśleń – pozbawiało go z góry szansy na dostanie się do Sejmu. Goździk, który już przed wyborami krytykował Gomułkę, stał się dla władz niebezpieczny i w 1959 został usunięty z partii. Niedługo potem pozbawiono go pracy. Goździk wyjechał w Bieszczady, a następnie na Pomorze Zachodnie, gdzie zajął się rybołówstwem.
W latach 1990 i 1994 wybierany do rady miasta Świnoujścia, gdzie mieszkał; przez dwie kadencje był jej przewodniczącym. W latach 1998–2002 był radnym sejmiku województwa zachodniopomorskiego i jego wiceprzewodniczącym. Należał do Unii Demokratycznej i Unii Wolności. W wyborach parlamentarnych w 1993 bez powodzenia kandydował do Sejmu z list Unii Demokratycznej.
Był prezesem Stowarzyszenia Rybaków Morskich.
Zmarł po ciężkiej chorobie w wieku 77 lat. Pochowany na cmentarzu komunalnym w Świnoujściu 31 maja 2008.

</doc>
<doc id="191137" url="https://pl.wikipedia.org/wiki?curid=191137" title="Dolne Łużyce">
Dolne Łużyce

Dolne Łużyce (, , , ) – kraina historyczno-geograficzna położona w Niemczech i Polsce, nad środkową Szprewą i dolną Nysą Łużycką. Niemiecka część wchodzi w skład kraju związkowego Brandenburgia i w bardzo niewielkim stopniu Saksonia, w Polsce leży w granicach województwa lubuskiego. Najważniejszym miastem Łużyc Dolnych jest Chociebuż. Najważniejszym polskim miastem są Żary. W granicach regionu leży rezerwat biosfery Szprowskiego Lasu. Okolice Chociebuża są miejscem zamieszkania około 20 000 Serbołużyczan z których część wciąż używa języka dolnołużyckiego.
Geografia.
Terytorium Łużyc Dolnych znajduje się w dorzeczu dolnej Szprewy i Nysy Łużyckiej między rzekami Bóbr na wschodzie, Dahme na zachodzie i Czarną Elsterą na południu. Teren Łużyc znajduje się na południu rozległej Niziny Środkowoeuropejskiej w większości w ramach prowincji fizycznogeograficznej Nizin Sasko-Łużyckich; na północy regionu rozciąga się Pojezierze Wschodniobrandenburskie. Obszar pogranicza z Łużycami Górnymi został silnie zdewastowany przez kopalnie odkrywkowe węgla brunatnego; wiele wykopów zostało zalanych wodą tworząc największy w Europie krajobraz wodny utworzony przez ludzi. Na terenie Łużyc Dolnych rzeka Szprewa rozdziela się na liczne drobne odnogi i kanały tworząc unikalny ekosystem wodny zwany Szprewskim Lasem (dłuż. "Błota", niem. "Spreewald"), chroniony w utworzonym w 1991 r. rezerwacie biosfery. Najwyższym wzniesieniem regionu jest "Góra Żarska" (227 m n.p.m.) znajdująca się w jego polskiej części i będąca jednocześnie najwyższym punktem województwa lubuskiego.
Obecnie Łużyce Dolne nie stanowią żadnej odrębnej jednostki administracyjnej a granice powiatów nie pokrywają się już z granicami historycznymi. W Polsce w skład regionu wchodzą miasta Żary, Gubin, Trzebiel, Jasień i zachodnia część Nowogrodu Bobrzańskiego (dawniej Krzystkowice) i ich bezpośrednie otoczenie.
Historia.
Ludzie docierali na tereny dzisiejszych Łużyc już w mezolicie. Wraz z początkiem epoki brązu następowały po sobie kolejne kultury, z których najsłynniejsza jest łużycka. W czasach starożytnego Rzymu tereny regionu zamieszkiwały prawdopodobnie ludy germańskie. Ostatecznie w VII wieku osiadły tu plemiona zachodniosłowiańskie Serbołużyczan, których pierwotny zasięg był znacznie większy. Od osiadłego nad środkową Szprewą w trudno dostępnym Szprowskim Lesie pleminia Łużyczan wzięła się późniejsza nazwa całej krainy na północ od Gór Łużyckich.
W ciągu X wieku trwał podbój ziem Słowian Połabskich przez królów niemieckich, którzy w 937 r. utworzyli Marchię Wschodnią. Z jej podziału w 965 r. powstała Marchia Łużycka, nad którą władcy niemieccy utracili tymczasowo kontrolę w wyniku powstania słowiańskiego w 983 r. W latach 1002–1031 Marchia Łużycka i położona na południe od niej Miśnieńska tymczasowo znalazły się we władaniu polskim. Następnie przeszła we władanie rodu Wettynów. Ci odsprzedali ją w 1303 r. brandenburskim Askańczykom, po których wygaśnięciu w 1319 większość regionu przejęli bawarscy Wittelsbachowie, z wyjątkiem południowych fragmentów, które ponownie znalazły się we władaniu polskim w ramach piastowskiego księstwa jaworskiego, jednego z polskich księstw dzielnicowych na Dolnym Śląsku. Komorów Zły (ob. Senftenberg) pozostawał we władaniu Piastów do śmierci księcia Henryka I jaworskiego w 1346, a Żary do 1364, po czym oba miasta przeszły do Korony Czeskiej, a w 1367 r. Wittelsbachowie odsprzedali pozostałą część regionu czeskim Luksemburgom. Odtąd, z przerwą na panowanie węgierskie pomiędzy 1469 a 1490, aż do 1635 r. region wraz z Łużycami Górnymi stanowił jeden z czterech głównych krajów Korony świętego Wacława i z nią przeszedł w 1490 we władanie Jagiellonów, a w 1526 – Habsburgów. W XV wieku pojawia się po raz pierwszy określenie Łużyc Dolnych. Fragment środkowy z Chociebużem od XV w. stanowił eksklawę Brandenburgii.
W okresie reformacji Łużyce Dolne jako jedyny kraj we włościach habsburskich przeszedł całkowicie (oprócz klasztoru Neuzelle) na luteranizm. Mimo próby rekatolizacji przez Ferdynanda I region pozostał protestancki. W trakcie wojny trzydziestoletniej Łużyce Dolne początkowo stały na uboczu, jednak w dalszych jej etapach zostały znacząco zniszczone przez wojska szwedzkie. W 1635 r. w wyniku pokoju praskiego prawie całe Górne i Dolne Łużyce przyłączono do Saksonii. W latach 1697–1763 pod panowaniem królów Polski Augusta II Mocnego i Augusta III Sasa. Pamiątką z tego okresu są liczne pocztowe słupy dystansowe z herbami Polski i Saksonii i/lub monogramami królów.
W 1807 scalono Łużyce po włączeniu Chociebuża do Królestwa Saksonii. Stan taki utrzymał się do 1815 r. gdy na mocy postanowień kongresu wiedeńskiego Łużyce Dolne przyłączono do pruskiej prowincji Brandenburgia. W 1816 r. nastąpiła reorganizacja administracyjna i region podzielono na siedem powiatów: Chociebuż, Żary, Gródek ("Spremberg"), Kaława ("Calau"), Łuków ("Luckau"), Lubin ("Lübben"; dotychczasowa stolica administracyjna) i Gubin. XIX wiek dla Łużyc Dolnych oznaczał industrializację i germanizację wciąż utrzymującego słowiańską mowę i obyczaje narodu serbskołużyckiego. Po II wojnie światowej część Łużyc Dolnych na wschód od Nysy Łużyckiej przyłączono do Polski, zaś w 1952 r. w wyniku reformy administracyjnej w NRD powstał okręg Chociebuż, który zaburzył przebieg historycznych granic regionu. W latach 50. XX wieku rozpoczęto masowe wydobycie węgla brunatnego metodą odkrywkową co doprowadziło do zniszczenia dziesiątek serbskołużyckich wsi i przyspieszenia germanizacji tego narodu. Po upadku komunizmu nie przywrócono historycznych granic powiatów, a Łużyce Dolne znalazły się w granicach kraju związkowego Brandenburgia.
Demografia.
Dziś na terenie historycznych Łużyc Dolnych mieszka ponad 500 tys. ludzi, z czego około 115 tys. po stronie polskiej. Około 20 tysięcy mieszkańców należy do narodu serbskołużyckiego, z czego około 7,5 tys. posługuje się sprawnie językiem dolnołużyckim, głównie w obszarze wschodniego Szprowskiego Lasu na północ od Chociebuża, gdzie Serbołużyczanie stanowią szacunkowo 1/3 populacji. Ludność po stronie polskiej niemal w całości pochodzi z przesiedleń organizowanych po II wojnie światowej. Ludność niemieckojęzyczna używa dialektów wschodniośrednioniemieckich.
Największe miasta.
Lista największych miast Łużyc Dolnych:

</doc>
<doc id="191138" url="https://pl.wikipedia.org/wiki?curid=191138" title="Promnitz">
Promnitz



</doc>
<doc id="191140" url="https://pl.wikipedia.org/wiki?curid=191140" title="Joanna Senyszyn">
Joanna Senyszyn

Joanna Senyszyn z domu Raulin (ur. 1 lutego 1949 w Gdyni) – polska ekonomistka, nauczycielka akademicka, działaczka polityczna i społeczna, publicystka.
Profesor nauk ekonomicznych, profesor zwyczajny Uniwersytetu Gdańskiego, w latach 1996–2002 dziekan Wydziału Zarządzania Uniwersytetu Gdańskiego, w latach 1994–1995 rektor Wyższej Szkoły Administracji i Biznesu w Gdyni. Posłanka na Sejm IV, V, VI i IX kadencji (2001–2009, od 2019), deputowana do Parlamentu Europejskiego VII kadencji (2009–2014).
Życiorys.
Wykształcenie, działalność naukowa i publicystyczna.
Absolwentka III Liceum Ogólnokształcącego im. Marynarki Wojennej RP w Gdyni. W 1972 ukończyła studia z zakresu międzynarodowych stosunków ekonomicznych na Uniwersytecie Gdańskim. W 1975 uzyskała stopień doktora na Wydziale Ekonomiki Produkcji UG, w 1992 habilitowała się na podstawie rozprawy pod tytułem "Konsumpcja żywności w świetle potrzeb i uwarunkowań". W 1996 otrzymała tytuł profesora nauk ekonomicznych.
Po studiach została asystentką na macierzystej uczelni, na UG doszła do stanowiska profesora zwyczajnego. W latach 1994–1995 była pierwszym rektorem Wyższej Szkoły Administracji i Biznesu w Gdyni. W latach 1996–2002 przez dwie kadencje pełniła funkcję dziekana Wydziału Zarządzania Uniwersytetu Gdańskiego. Następnie objęła stanowisko kierownika Katedry Badań Rynku na Wydziale Nauk Społecznych UG.
Jest autorką i współautorką około stu pięćdziesięciu publikacji z zakresu marketingu, poziomu życia i konsumpcji. Wypromowała sześciuset magistrów i sześciu doktorów. W 2019 zakończyła pracę akademicką.
Otrzymała stałą rubrykę w antyklerykalnym tygodniku „Fakty i Mity” pt. „Katedra Profesor Joanny S.”; jej teksty ukazywały się także w antyklerykalnym tygodniku „Nie” oraz lewicowych czasopismach „Przegląd” i „Trybuna”. W 2020 podjęła współpracę z tygodnikiem „Fakty po Mitach”.
Działalność polityczna.
W latach 1975–1990 należała do Polskiej Zjednoczonej Partii Robotniczej. W 1980 wstąpiła do Niezależnego Samorządnego Związku Zawodowego „Solidarność”, opuściła go w 1995. W latach 1998–2001 była radną sejmiku pomorskiego I kadencji z ramienia Sojuszu Lewicy Demokratycznej.
W wyborach parlamentarnych w 2001 dostała się do Sejmu z listy Sojuszu Lewicy Demokratycznej – Unii Pracy. Bezskutecznie kandydowała w wyborach do Parlamentu Europejskiego w 2004. Od czerwca 2005 do czerwca 2008 pełniła funkcję wiceprzewodniczącej SLD. W wyborach parlamentarnych w 2005 skutecznie ubiegała się o reelekcję w wyborach krajowych. W wyborach parlamentarnych w 2007 po raz trzeci została posłanką, kandydując z listy koalicji Lewica i Demokraci i otrzymując 25 193 głosy. W trakcie V i VI kadencji Sejmu pełniła funkcję wiceprzewodniczącej Polsko-Tajwańskiego Zespołu Parlamentarnego. Posiadała honorowe członkostwo w partii RACJA Polskiej Lewicy.
W wyborach do Parlamentu Europejskiego w 2009 uzyskała mandat eurodeputowanej. W Parlamencie Europejskim dołączyła do frakcji Postępowego Sojuszu Socjalistów i Demokratów. Została także wybrana wiceprzewodniczącą komisji na rzecz przestrzegania świeckiej polityki i rozdziału kościoła od państwa w krajach Unii Europejskiej. W grudniu 2011 bez powodzenia ubiegała się o przewodnictwo w SLD, została wówczas ponownie wiceprzewodniczącą partii; była nią do stycznia 2016.
W wyborach w 2014 bezskutecznie ubiegała się o europarlamentarną reelekcję. W 2015 kandydowała natomiast bez powodzenia do Sejmu jako liderka gdańskiej listy wyborczej Zjednoczonej Lewicy. W wyborach samorządowych w 2018 kandydowała bezskutecznie do sejmiku pomorskiego z listy koalicji SLD Lewica Razem.
W wyborach w 2019 wystartowała ponownie z listy SLD do Sejmu w okręgu gdyńskim, uzyskując 36 405 głosów i zdobywając mandat posła IX kadencji. Została członkinią sejmowej Komisji Kultury i Środków Przekazu, wiceprzewodniczącą Parlamentarnego Zespołu ds. Równouprawnienia Społeczności LGBT+ oraz Parlamentarnego Zespołu Praw Kobiet, współprzewodniczącą Parlamentarnego Zespołu Świeckie Państwo, a także członkinią Parlamentarnej Grupy Kobiet. W grudniu 2021 odeszła z klubu parlamentarnego Lewicy, współtworząc Koło Parlamentarne Polskiej Partii Socjalistycznej. Odeszła również z powstałej na bazie SLD Nowej Lewicy, przystępując do PPS, została wiceprzewodniczącą Rady Naczelnej PPS. Została odwołana z tej funkcji w marcu 2023. W 2022 współtworzyła Stowarzyszenie Lewicy Demokratycznej. W styczniu 2023 została przewodniczącą KP PPS (w następnym miesiącu przekształconego w Koło Parlamentarne Lewicy Demokratycznej).
Działalność społeczna i medialna.
Działaczka Towarzystwa Opieki nad Zwierzętami. Przez dwie kadencje zasiadała w Krajowej Komisji Etycznej ds. Doświadczeń na Zwierzętach przy Komitecie Badań Naukowych.
W 2011 założyła i została prezeską Stowarzyszenia „Polka Potrafi”. W 2013 założyła Fundację prof. Joanny Senyszyn.
W 2010 wraz z mężem Bolesławem Senyszynem wystąpiła w programie telewizyjnym "On i ona". W 2012 zdubbingowała drugoplanową postać w jednym z odcinków polskojęzycznej wersji serialu "Fineasz i Ferb". Na przestrzeni lat występowała w Teatrze „Groteska” w Krakowie w "Reality Shopka Show", corocznym satyrycznym spektaklu z udziałem polityków.
Poglądy.
Określa się jako feministka, optymistka, sojuszniczka osób LGBT+, ateistka i antyklerykałka.
Uważa, że kobiety powinny dążyć do uzyskania niezależności, przede wszystkim w sferze ekonomicznej. W 2013 stwierdziła, że kobieta zależna finansowo od męża i rodziny nie może układać swojego życia tak, jak by chciała.
W 2016 powiedziała, że „kobieta ma prawo sama decydować o aborcji, ale przede wszystkim powinna być wyedukowana seksualnie, dzięki czemu częściej będzie zachodzić w planowane ciąże i mieć dostęp do taniej antykoncepcji. Takie zmiany mogłyby sprawić, że liczba aborcji w kraju zmniejszy się z obecnych 100 tys. do ok. 30 tys. rocznie. (...) Ponieważ wiadomo, że do 3. miesiąca ciąży płód nie ma zdolności do samodzielnego przetrwania poza organizmem matki, w związku z czym w większości cywilizowanych krajów do tego momentu można dokonywać aborcji”. Wyraziła uznanie za odwagę dla Natalii Przybysz, która publicznie opowiedziała o swojej aborcji.
Opowiada się za równouprawnieniem osób LGBT+.
Życie prywatne.
Jest córką Danuty i Ryszarda.
Jej mężem jest adwokat, a wcześniej sędzia, Bolesław Senyszyn. Jest bezdzietna.
Odznaczenia i wyróżnienia.
Została odznaczona Złotym Krzyżem Zasługi (1994) oraz Medalem Komisji Edukacji Narodowej.
W 2006 i 2009 wyróżniona „Lustrem Szkła Kontaktowego”, nagrodą widzów programu TVN24 "Szkło kontaktowe". W 2018 otrzymała od Koalicji Ateistycznej tytuł „Ateisty Roku”.

</doc>
<doc id="191141" url="https://pl.wikipedia.org/wiki?curid=191141" title="Michael Biehn">
Michael Biehn

Michael Connell Biehn (ur. 31 lipca 1956 w Anniston) – amerykański aktor, producent filmowy i reżyser, najbardziej znany z występów w filmach: "Terminator", "Obcy – decydujące starcie" i "Otchłań".
Życiorys.
Wczesne lata.
Urodził się w Anniston w stanie Alabama jako jedno z czworga dzieci Marcii Connell i prawnika Dona Biehna. Jego rodzina miała korzenie niemieckie, angielskie, irlandzkie, szkockie, czeskie i walijskie. Dorastał wraz z siostrą Brooks Ann i braćmi – Jonathonem i Stevenem – w Lincoln w stanie Nebraska. W 1970 wraz z rodziną przeniósł się do Lake Havasu w stanie Arizona, gdzie w szkole średniej Lake Havasu High School brał udział w pracy lokalnego teatru. Pozwoliło mu to zdobyć stypendium na studia teatralne na University of Arizona w Tucson. Był członkiem zespołu teatralnego grającego w czasie letnich objazdów w większych i mniejszych miastach. Przeniósł się do Hollywood, gdzie występował w reklamach, dorabiał jako model i uczęszczał na kursy aktorskie.
Kariera.
Mając 21 lat, pojawił się po raz pierwszy na małym ekranie w telewizyjnym komediodramacie NBC "Jakub przy 15" ("James at 15", 1977) z Kate Jackson i serialu fantastycznonaukowym CBS "Ucieczka Logana" ("Logan's Run", 1977). Rok później zadebiutował w kinowej komedii sportowej "Trener" ("Coach", 1978) jako uczeń zakochany w szkolnej trenerce i legendarnym musicalu "Grease" (1978) z Johnem Travoltą i Olivią Newton-John jako Mike, szkolny atleta. Zapadł w pamięci telewidzów w rola psychiatry Marka Johnsona w serialu NBC "Operacja ucieczka" ("The Runaways", 1978-1979).
Dużą reklamą otoczona została jego kreacja psychopatycznego wielbiciela aktorki, próbującego ją zamordować w dramacie "Fan" ("The Fan", 1981) z Lauren Bacall. Wcielił się w postać Kyle Reese’a, przybysza z przyszłości, żołnierza, który ma uratować jego matkę Sarah Connor przez robotem-zabójcą Terminatorem, w fantastycznonaukowym filmie sensacyjnym Jamesa Camerona "Terminator" ("The Terminator", 1984). Wystąpił jeszcze w trzech produkcjach sci-fi Camerona: "Obcy – decydujące starcie" ("Aliens", 1986), w nominowanej do nagrody Saturna roli kaprala Dwayne’a Hicksa w "Otchłań" ("The Abyss", 1989) jako porucznik Coffer, i sequelu "" ("Terminator 2: Judgment Day", 1991).
Zagrał Świętego Sebastiana w telewizyjnym dramacie muzycznym WDR "Męczeństwo św. Sebastiana" ("Das Martyrium des heiligen Sebastian", 1984) z Nicholasem Clayem i Franco Citti. Wystąpił jako oficer policji Randall Buttman w trzech odcinkach serialu "Posterunek przy Hill Street" (1984). W następnych latach przyjmował mało znaczące role w filmach hollywoodzkich – "Szaleństwo" ("Rampage", 1987), "Siódmy znak" ("The Seventh Sign", 1988) z Demi Moore, "Komando FOKI" ("Navy SEALs", 1990), "K2" (1992), "Jade" (1995) Williama Friedkina czy "Twierdza" ("Rock", 1996). W westernie "Tombstone" (1993) został obsadzony w roli czarnego charakteru Johnny’ego Ringo, który pojedynkuje się z legendarnym Dockiem Holidayem (Val Kilmer). Był brany pod uwagę do roli Caledona Hockleya w "Titanicu" (1997), którą ostatecznie dostał Billy Zane.
Biehn pracował przy dubbingu do gier komputerowych: ' (1999), ' (2013) i ' (2013). Wystąpił w serialach: "Siedmiu wspaniałych" (1988-2000) jako Chris Larabee, "Adventure Inc." (2002-03) jako Judson Cross czy "Hawaii" (2004) jako detektyw Sean Harrison. Robert Rodriguez obsadził go w roli szeryfa w ' (2007).
Życie prywatne.
11 lipca 1980 roku poślubił Carlene Olson, z którą wychował dwóch synów-bliźniaków – Devona i Taylora (ur. 1983). 14 lipca 1987 doszło do rozwodu. 1 stycznia 1988 ożenił się ponownie z Giną Marsh, z którą wychowywał dwóch synów: Caelana Michaela (ur. 11 kwietnia 1992) i Alexandra (ur. 19 marca 2003). W 2008 zostali w separacji. W 2009 związał się z aktorką Jennifer Blanc, z którą ma syna Dashiella Kinga (ur. 21 marca 2015).

</doc>
<doc id="191151" url="https://pl.wikipedia.org/wiki?curid=191151" title="GnuCash">
GnuCash

GnuCash – wolne oprogramowanie do zarządzania finansami, liczenia przychodów oraz wydatków.
Jego możliwości pozwalają na stosowanie nie tylko do zarządzania budżetem domowym, ale także mniejszych firm. Program wykorzystuje strukturę drzewa do przedstawienia wszystkich aspektów domowego budżetu.
Program pozwala zdefiniować wpływy, czyli źródła przychodów pieniędzy, np. pensja, emerytura, odsetki bankowe itp. Środki te można magazynować w aktywach lub pasywach, np. pensję (wpływy) na koncie bankowym (aktywa). Dzięki drzewiastej strukturze, można bardzo elastycznie zdefiniować również wydatki. Np. wydatki stałe: czynsz, bilet miesięczny; zakupy: spożywcze, agd itp. Program działa w oparciu o równanie:
Aktywa - Zobowiązania = Kapitał własny + (Dochody - Wydatki)
W programie wykorzystywane są konta księgowe do rejestrowania operacji gospodarczych. Użytkownik może zdefiniować dowolny plan kont, stosownie do swoich potrzeb. Każda operacja zapisywana jest na dwóch kontach. Dla przykładu przychód z umowy o pracę zapisywany jest po stronie Winien: Aktywa:ROR i po stronie Ma: Przychody:Umowa o pracę. Codzienne wydatki zapisywane są po stronie Winien: Rozchody:Wydatki oraz Ma: Aktywa:ROR.
Program sporządza wykresy kołowe i słupkowe aktywów i zobowiązań oraz przychodów i rozchodów. Sporządza również rachunek zysków i strat oraz bilans aktywów i pasywów z wynikiem finansowym.
Od wersji 2.4.0 pozwala na zapisywanie danych w czterech formatach: XML, MySQL, PostgreSQL oraz SQLite. W przypadku MySQL oraz PostgreSQL, dostęp do danych może być chroniony haslem, co uniemożliwia dostęp osób niepowołanych.

</doc>
<doc id="191154" url="https://pl.wikipedia.org/wiki?curid=191154" title="Pierwotny naród Kanady">
Pierwotny naród Kanady



</doc>
<doc id="191158" url="https://pl.wikipedia.org/wiki?curid=191158" title="Zespół Reprezentacyjny">
Zespół Reprezentacyjny

Zespół Reprezentacyjny – grupa muzyczna wywodząca się z kręgu kultury studenckiej działająca aktywnie w latach 80. XX w., zaliczana do nurtu poezji śpiewanej. W jej repertuarze znajdowały się głównie utwory zaczerpnięte z twórczości Lluísa Llacha i Georges’a Brassensa, które członkowie grupy sami tłumaczyli i aranżowali. W 2005 grupa wznowiła działalność.
Działalność.
Grupa założona została w 1983 w Warszawie przez iberystów Jarosława Gugałę (fortepian, śpiew) i Filipa Łobodzińskiego (gitara, śpiew) oraz studenta Politechniki Warszawskiej Adama Jamiołkowskiego (gitara, śpiew). Przez kilka pierwszych miesięcy występował z nimi również dr Michał Urbański, pracownik naukowy PW, grający na instrumentach perkusyjnych. W listopadzie 1983 Jamiołkowskiego zastąpił gitarzysta i wokalista Wojciech Wiśniewski, który odszedł w 1986 roku. Pod koniec 1985 roku członkiem zespołu został Marek Wojtczak grający na gitarze basowej i kontrabasie. W składzie z Wojciechem Wiśniewskim grupa nagrała na kasetach dwa albumy: "Za nami noc... (pieśni Lluisa Llacha)" oraz "Śmierć za idee – ballady Georgesa Brassensa". Obydwa wydawnictwa muzyczne zostały po kilkunastu latach wznowione na CD przez niezależną firmę fonograficzną Jacek Music ze Szczecina.
Menedżerem grupy jest od 1983 roku, Marek Karlsbad, uważany za pełnoprawnego członka grupy, a stałym współpracownikiem tłumacz Carlos Marrodán.
W początkowym okresie zespół zajmował się publiczną prezentacją pieśni katalońskiego barda Lluisa Llacha. Za piosenki z tego programu Zespół Reprezentacyjny otrzymał II nagrodę na XIX Studenckim Festiwalu Piosenki w Krakowie w 1983 roku (ex aequo z wrocławskim zespołem Krakersy) i dodatkowo Nagrodę Dziennikarzy. Potem rozszerzyli repertuar o piosenki francuskiego piosenkarza Georges’a Brassensa i sefardyjskie piosenki ludowe.
W 1990 roku zespół podjął decyzję o zawieszeniu działalności, choć potem jeszcze dwukrotnie wchodził do studia nagrań, aby zarejestrować programy z piosenkami sefardyjskimi ("Sefarad" 1991) i Brassensa ("Pornograf" w 1993). Wielokrotnie brał udział w studenckim festiwalu FAMA w Świnoujściu. W 2005 roku zespół wrócił do koncertowania. W czerwcu 2007 nagrał na żywo nowe piosenki, które ukazały się na płycie w grudniu. Płytę "Kumple to grunt" z udziałem Tomasza Gąssowskiego, perkusisty Marcina Kalisza i Tomasza Hernika grającego na akordeonie i puzonach (pozostającego członkiem zespołu) promował utwór "Król" z gościnnym udziałem Katarzyny Nosowskiej, Muńka Staszczyka, Tomasza Lipińskiego, Adama Nowaka, Wojciecha Waglewskiego, Krzysztofa Grabowskiego (Grabaża) i Marcina Świetlickiego.
W tym samym czasie w Hiszpanii ukazał się dwupłytowy album "Homenatge a Lluís Llach. Si véns amb mi", będący hołdem dla Lluisa Llacha. Znalazło się tam nagranie Zespołu "Jeszcze", wersja piosenki "Encara" Llacha z 1979 roku.
W kwietniu 2013 roku muzycy zagrali dwa koncerty, z których materiał znalazł się na ich kolejnej płycie Mur – piosenki Lluisa Llacha – z repertuarem Lluisa Llacha. Gościnnie z Zespołem wystąpił perkusista Grzegorz Grzyb. Producentem muzycznym materiału jest ponownie Tomasz Gąssowski.
Dyskografia.
Pojedyncze piosenki ukazały się w następujących wydawnictwach:

</doc>
<doc id="191162" url="https://pl.wikipedia.org/wiki?curid=191162" title="Mieczysław Dąbkowski">
Mieczysław Dąbkowski

Mieczysław Dąbkowski (ur. 21 maja 1880 w Warszawie, zm. 12 lutego 1946 w Nicei) – generał brygady inżynier Wojska Polskiego.
Życiorys.
Urodził się w Warszawie, ówczesnej stolicy Królestwa Polskiego, w rodzinie Adama, powstańca styczniowego, i Izabeli z Sierzputowskich (1843-1916), także uczestniczki powstania styczniowego, odznaczonej pośmiertnie Krzyżem Niepodległości z Mieczami. Był starszym bratem Stefana (1884–1962), pułkownika saperów Wojska Polskiego.
Studiował na Politechnice Lwowskiej. Działał w Organizacji Bojowej PPS, Związku Walki Czynnej i Związku Strzeleckim. Od sierpnia 1914 do lipca 1917 roku w Legionach Polskich, organizator i dowódca Kompanii Saperów Legionów Polskich. Od września 1916 roku pełnił służbę w Komendzie Legionów Polskich. Po kryzysie przysięgowym został internowany w Beniaminowie, a później w Oficerskim Obozie Jeńców w Werl. 2 kwietnia 1918 podpisał deklarację o wstąpieniu do Wojska Polskiego, która została wysłana do Rady Regencyjnej w Warszawie za pośrednictwem niemieckiej komendy obozu w Werl.
W 1918 roku został przeniesiony z byłej kompanii saperów nr 1 do Ministerstwa Spraw Wojskowych. Od października 1918 roku był szefem Zarządu Fortyfikacyjnego Warszawskiego Okręgu Generalnego. 19 stycznia 1919 roku został zatwierdzony na tym stanowisku przez Ministra Spraw Wojskowych. 15 maja 1919 roku Minister Spraw Wojskowych mianował go zastępcą Inspektora Inżynierii i Saperów. W sierpniu 1921 roku został szefem Departamentu V Inżynierii i Saperów Ministerstwa Spraw Wojskowych w Warszawie. Na początku lipca 1925 został zwolniony z dotychczasowego stanowiska i pozostawiony w dyspozycji ministra spraw wojskowych. 28 maja 1926 został mianowany dowódcą 7 Dywizji Piechoty w Częstochowie. W międzyczasie (od 3 stycznia do 24 czerwca 1927 roku) był słuchaczem III Kursu Centrum Wyższych Studiów Wojskowych w Warszawie. 12 grudnia 1933 roku został zwolniony ze stanowiska dowódcy 7 Dywizji Piechoty z zachowaniem dotychczasowego dodatku służbowego, a z dniem 30 kwietnia 1934 roku został przeniesiony w stan spoczynku.
W 1934 roku objął stanowisko dyrektora administracyjnego Polskiego Radia. Przed wyborami parlamentarnymi do Sejmu RP w 1935 został mianowany komisarzem wyborczym w okręgu wyborczym nr 2.
Przywrócony do służby w 1936 roku na stanowisko Inspektora Saperów Sztabu Głównego WP. W kampanii wrześniowej pełnił funkcję Naczelnego Dowódcy Saperów i Szefa Fortyfikacji Naczelnego Wodza. Po kampanii wrześniowej został internowany w Rumunii w obozie w Băile Herculane i wydany Niemcom. Pozostał w niewoli niemieckiej do 1945 roku w oflagach Dörsten i Dössel. Po wojnie zamieszkał i zmarł we Francji. Jego symboliczny grób znajduje się na cmentarzu Powązkowskim w Warszawie (kwatera 109-3-1).
Mieczysław w 1906 zawarł związek małżeński z Michaliną (1876-1923), córką Michała Pietkiewicza, odznaczoną pośmiertnie Krzyżem Niepodległości.

</doc>
<doc id="191165" url="https://pl.wikipedia.org/wiki?curid=191165" title="Masażysta">
Masażysta



</doc>
<doc id="191167" url="https://pl.wikipedia.org/wiki?curid=191167" title="Kashyyyk">
Kashyyyk

Kashyyyk – fikcyjna planeta w uniwersum "Gwiezdnych wojen". Jest zamieszkana przez inteligentną humanoidalną rasę Wookieech, którzy żyją w wioskach zbudowanych w i na drzewach. Ogromna część Kashyyyku to lasy gigantycznych drzew o wielopiętrowych ekosystemach, ale znajdują się tam też równiny, morza i wyspy.
Planeta ta występuje między innymi w filmie ' oraz grach komputerowych takich jak ', ' czy '.
Historia.
Tysiące lat przed powstaniem Republiki Galaktycznej, Kashyyyk był częścią Bezkresnego Imperium Rakatan. Gdzieś przy korzeniach drzew znajduje się ukryta przez nich Gwiezdna Mapa oraz komputer, który znacząco wpłynął na rozwój flory i fauny planety – w tym Wookiech. Władcy Imperium chcieli, aby planetę pokryły tereny rolnicze, a Wookiee stali się ich opiekunami. Zanim jednak teraformacja została zakończona, na wielu planetach Imperium wybuchły powstania, a w dodatku tajemnicza plaga zaczęła dziesiątkować Rakatan. W rezultacie opuścili oni Kashyyyk, a przed ucieczką uszkodzili Gwiezdną Mapę tak, by mściwi byli niewolnicy nigdy nie odnaleźli swoich ciemięzców. Potężny komputer sterujący rozwojem ekosystemu również uległ uszkodzeniu, co spowodowało niekontrolowany rozwój fauny i flory planety, w wyniku czego powstały między innymi gigantyczne drzewa wroshyr.
Około 4000 lat BBY w Krainach Cienia, czyli na samym dnie lasu, rozbił się statek byłego Jedi, Joleego Bindo, który zdecydował się tam pozostać. Nieco później Kashyyyk został odkryty przez Korporację Czerka. Planeta ta została skatalogowana jako G5-623. Czerka rozpoczęła operację zamieniania Wookieech w niewolników. Niektórzy przywódcy plemion Wookieech godzili się na to w zamian za broń i naukę języka wspólnego. W wyniku tego w pełniącej funkcję stolicy wiosce Rwookrrorro dokonano przewrotu, a stary władca został wygnany. Ten stan uległ zmianie wraz z przybyciem Revana, z którego pomocą przegnano handlarzy niewolników i zwrócono tron prawowitej osobie. Niedługo potem Kashyyyk stał się częścią Starej Republiki, choć jego mieszkańcy długo nie potrafili wyzbyć się uprzedzeń względem ludzi.
Wiele lat później Kashyyyk stał się miejscem walk wojen klonów. Ówczesny władca nie potrafił się początkowo zdecydować, po której stronie konfliktu się opowiedzieć, jednak zmienił zdanie, kiedy z rąk Separatystów zginął jego syn. Na pomoc Wookieem pospieszyła armia Republiki pod wodzą Mistrza Yody. Oddziałami rodzimymi dowodzili natomiast Wookiee: Tarfful, Chewbacca i Salporin. Pomogli oni uciec Yodzie, kiedy w wyniku wydania przez Palpatine’a Rozkazu 66 klony obróciły się przeciwko Rycerzom.
Kashyyyk pod panowaniem Imperium stał się znowu na długo targiem niewolników. Wookiee byli zarówno porywani i sprzedawani przez handlarzy niewolników, jak i wykorzystywani do niewolniczej pracy przez siły Imperium – wykorzystywano ich między innymi w Laboratorium Otchłani czy podczas budowy Gwiazdy Śmierci. Kiedy Sojusz Rebeliantów obalił Imperium, zmienił ten stan, ponownie usuwając niewolnictwo. W międzyczasie odwiedził ten świat również Han Solo.
W roku 9 ABY na Kashyyyku schroniła się księżniczka Leia Organa Solo. Pod opieką Ralrracheena i Salporina przeżyła atak komandosów imperialnych, przypłacony przez drugiego z Wookieech śmiercią. Wiele lat później rozegrało się tu też krótkie starcie z siłami Drugiego Imperium. W roku 40 ABY Kashyyyk został podpalony przez Darth Caedusa.
Charakterystyka.
60% powierzchni planety zajmują wody powierzchniowe, na lądzie przeważają tereny górzyste i puszcze. Dzień trwa 26 standardowych godzin, rok 381 lokalnych dni. Ludność planety wynosi 56 mln, głównie rasy Wookie, której językiem jest Shyriiwook. Stolicą jest Rwookrrorro.

</doc>
<doc id="191169" url="https://pl.wikipedia.org/wiki?curid=191169" title="Słoik">
Słoik



</doc>
<doc id="191171" url="https://pl.wikipedia.org/wiki?curid=191171" title="Rajca">
Rajca



</doc>
<doc id="191173" url="https://pl.wikipedia.org/wiki?curid=191173" title="Iwan Panfiłow">
Iwan Panfiłow

Iwan Wasiljewicz Panfiłow (ros. Иван Васильевич Панфилов; ur. w Pietrowsku w guberni saratowskiej, zm. 18 listopada 1941 w Gusieniewie pod Moskwą) – radziecki wojskowy, generał major gwardii.
Życiorys.
W 1915 r. został powołany do armii rosyjskiej i walczył podczas I wojny światowej z Niemcami na froncie południowo-zachodnim, dosłużywszy się stopnia feldfebla. W 1918 r. wstąpił ochotniczo do Armii Czerwonej, a w 1920 r. do WKP(b). Walczył w wojnie domowej w Rosji oraz wojnie polsko-radzieckiej w składzie 1 Saratowskiego Pułku Piechoty 25 Dywizji Strzeleckiej (Czapajewa). Po wojnie ukończył szkołę piechoty, walczył następnie w środkowej Azji z basmaczami.
Od 1938 r. był komisarzem wojskowym Kirgiskiej SRR, w 1940 r. awansował na stopień generała majora. Po ataku Niemiec na ZSRR uczestniczył w formowaniu 316 Dywizji Strzeleckiej, która pod jego dowództwem w październiku i listopadzie 1941 uczestniczyła w bitwie pod Moskwą, broniąc podejść do Moskwy na kierunku Wołokołamska. Panfiłow zginął w walce 18 listopada 1941 r. w okolicach wsi Gusieniewo w rejonie wołokołamskim obwodu moskiewskiego. Cztery godziny po śmierci generała jego dywizja została w uznaniu zasług bojowych przemianowana na 8 Gwardyjską Dywizję Strzelecką. 
Pośmiertnie został mu nadany 12 kwietnia 1942 r. tytuł Bohatera Związku Radzieckiego i Order Lenina. Był ponadto odznaczony dwukrotnie Orderem Czerwonego Sztandaru (1921, 1929). Po śmierci jego nazwiskiem nazwano m.in. miasto Żarkent, liczne zakłady i kołchozy oraz 8 Zmotoryzowaną Dywizję Strzelecką; jego żołnierzy nazywano „panfiłowcami”.

</doc>
<doc id="191178" url="https://pl.wikipedia.org/wiki?curid=191178" title="Łom">
Łom



</doc>
<doc id="191182" url="https://pl.wikipedia.org/wiki?curid=191182" title="Deuter (zespół muzyczny)">
Deuter (zespół muzyczny)

Deuter – polski zespół punkrockowy, który w późniejszym czasie łączył ten gatunek z innymi elementami muzyki, tj. rap, funky, soul.
Historia.
1980–1983.
Zespół utworzono pod koniec 1980 roku w Warszawie, choć faktyczna działalność rozpoczęła się w 1981 roku. Zespół założyli: wokalista Paweł „Kelner” Rozwadowski (ex-Fornit) i perkusista Kamil „Blitz” Stoor (ex-Kryzys). „Kelner” i „Blitz” podczas przeglądania encyklopedii zauważyli hasło „Deuter”. Stwierdzili, że nazwa ta pasuje do zespołu, do czasów w których żyli oraz jest podobna do biblijnej księgi „Deuterotonium”. W 1981 roku do zespołu dołączyli: basista Dariusz „Magik” Kotuszewski (ex-Atak) oraz gitarzysta Piotr „Czombe” Dubiel (ex-TZN Xenna). Na początku działalności Paweł „Kelner” Rozwadowski grał na gitarze (pierwszy instrument pożyczał od Tomasza Lipińskiego).
Zespół od początku swojej działalności związany był z warszawskim klubem „Hybrydy”, gdzie zagrał swoje pierwsze koncerty. Jesienią 1982 Deuter odbył trasę koncertową „Rock Galicja” po południowej części Polski (m.in Krosno, Rzeszów) wspólnie z zespołami: Dezerter, TZN Xenna, Bank, Mech. „Magika” i „Blitza” zastępowali wówczas: basista Tomasz „Żwirek” Żmijewski, perkusista Marek Bedzior oraz „Gruszka” na kongach, a „Kelnera” wokalnie wspierały wokalistki: Katarzyna Grzechnik i Magdalena Kalenik. Muzycy Deutera swoje koncerty wzbogacali w tym czasie krótkimi projekcjami filmowymi zrobionymi na taśmie 8 mm. Filmy tworzyli „Kelner” i Robert Brylewski, wykorzystując radziecką kamerę. Latem zagrali krótką trasę z zespołem Republika, a jesienią wystąpili w Sali Kongresowej m.in. u boku TZN Xenny. 
W 1983 zespół zawiesił działalność – „Kelner” z Robertem Brylewskim (wówczas ex-Brygada Kryzys) utworzyli grupę Izrael.
1984–1989.
Deuter powrócił w 1984 roku w składzie: „Kelner”, „Czombe”, Franz Dreadhunter (gitara basowa), Mariusz „Gutek” Zagalski (perkusja), Henryk Wasążnik (saksofon) występując m.in. w „Hybrydach”. 
W 1985 „Kelner” z nowymi już muzykami m.in. wokalistką Beatą Pater, basistą Tomaszem „Kciukiem” Jaworskim, gitarzystą Piotrem Nalepą i perkusistą Piotrem „Falą” Falkowskim zaprezentował nowy repertuar punkrockowo-rapowo-funkowo-soulowy co udokumentował singel „Średniowiecze / Złe myśli”. 
W 1987 muzycy Deutera w składzie: „Kelner”, Pater, „Fala”, Tadeusz Kaczorowski (gitara basowa), Piotr „Samohut” Subotkiewicz (intr. klawiszowe) oraz z gościnnym udziałem Brylewskiego i „Czombe” nagrali w rzeszowskim studiu RSC płytę "1987", która ukazała się w 1988 roku. Płyta nie odniosła sukcesu – łagodne brzmienie na płycie kontrastowało z koncertami zespołu. Do debiutanckiego albumu trafił utwór „Nie ma ciszy w bloku”, który jest uznawany za pierwszy polski utwór rapowy.
Ostatni występ Deutera miał miejsce na festiwalu w Jarocinie w 1989 roku, gdzie muzyków wspomagał gitarzysta Robert Sadowski (ex-Madame).
1995.
W 1995 wyszedł album "Ojczyzna dumna 1981–1986" z utworami Deutera z lat 1981–1986. Kaseta zawierała nagrania z warszawskiego klubu „Remont” (z 1981 roku), z trasy koncertowej z Dezerterem i TZN Xenną (z 1982 roku), z koncertów w Hybrydach (z 1984 roku) i Łodzi (z 1986 roku).
W 1995 roku Deuter podjął próbę reaktywacji (w składzie z koncertu z Jarocina), lecz skończyła się ona niepowodzeniem.
W tym samym roku „Kelner” przy pomocy zespołu Dezerter nagrał płytę z najsłynniejszymi utworami Deutera i udał się z nim w trasę koncertową.
2001–2003.
Do reaktywacji doszło w 2001 roku, kiedy to Deuter zagrał na Punkowej Orkiestrze Świątecznej Pomocy. Reaktywowany Deuter zagrał kilka koncertów w składzie: „Kelner”, „Magik” (tym razem na gitarze), basista Sławomir „Dżu Dżu” Wróblewski (ex-Izrael), perkusista Darek „Dyniol” Dynowski (ex-TZN Xenna) oraz Konstanty „Kostek” Plewicki na instrumentach klawiszowych.
od 2010.
Na początku 2010 zespół ponownie wznowił działalność w składzie: „Kelner”, Franz Dreadhunter, Dario Litwinczuk (gitara, wokal) i Piotr „Suleq” Susul (perkusja). 21 stycznia 2013 roku ukazał się album koncertowy "3 maja 1987 koncert/ rozruchy". Obecnie w zespole znajdują się: Paweł „Kelner” Rozwadowski (śpiew, gitara), Dariusz „Magik” Kotuszewski (gitara ), .
od 2019.
Równolegle obok Deutera najnowszym i ostatnim projektem Pawła Kelnera Rozwadowskiego były Niecierpiące Zwłoki wraz z Krzysztofem Siwym Bentkowskim, z którym nagrał demo w 2019 roku. Jeden z utworów można znaleźć na YouTube (Niecierpiące Zwłoki - poranna toaleta mężczyzny w średnim wieku), a w roku 2020 projekt miał nagrać cały materiał na płytę do poezji Grzegorza Wróblewskiego. Śmierć Rozwadowskiego uniemożliwiła jednak dalszą prace nad płytą, pozostały tylko nagrania z demo 2019.

</doc>
<doc id="191183" url="https://pl.wikipedia.org/wiki?curid=191183" title="Piaski (miasto)">
Piaski (miasto)

Piaski (dawniej "Piaski Luterskie" lub "Piaski Wielkie") – miasto w Polsce położone w województwie lubelskim, w powiecie świdnickim, siedziba gminy miejsko-wiejskiej Piaski, położone nad rzeką Giełczew. W latach 1975–1998 miasto administracyjnie należało do województwa lubelskiego. Stanowi część aglomeracji lubelskiej.
Miasto położone jest na Lubelszczyźnie (początkowo w ziemi sandomierskiej, a następnie w ziemi lubelskiej). Według danych GUS z 31 grudnia 2019 r. Piaski liczyły 2573 mieszkańców.
Historia.
W latach 1573–1642 w mieście istniał zbór ariański, którego pastorem był słynny Marcin Krowicki. W 1642 r., krótko po powołaniu na ministra zboru Andrzeja Wiszowatego, Adam Suchodolski zamknął zbór. W 1649 r. Suchodolski, kalwinista, wybudował kościół dla swojego wyznania. Pod patronatem Suchodolskich Piaski Wielkie, zwane wtedy "Luterskimi" wyrosły na centrum ewangelicyzmu w Lubelskiem. W 1783 r. patron Teodor Suchodolski wystawił nowy, murowany budynek kościoła, którego ruiny przetrwały do dzisiaj. Po sprzedaniu Piask przez rodzinę Suchodolskich, parafię kalwińską zlikwidowano w 1849 r.
W okresie I wojny światowej miasto zostało poważnie zniszczone. W zestawieniu opracowanym przez Henryka Wiercieńskiego podano liczbę 93 zniszczonych nieruchomości (z 259 istniejących), a w zestawieniu statystycznym Limanowskiego podana była zbliżona liczba zniszczonych nieruchomości: 90 na 266 (tj. 33,8%). Według relacji naocznego świadka (reportaż Siedleckiego "Z ziemi lubelskiej"): "„Cała środkowa część miasta spalona; wypalone do dna domy piętrowe, stawiane z miejscowego kamienia; nawet z okien piwnicznych musiały się wydostać płomienie bo czarne i pokruszone ich obramowania. Cała główna ulica wygląda dziwnie przejrzyście, bo puste okna przepuszczają światło nieba, a przez wypalone bramy widać wskroś zrujnowanych domów głębokie szeregi takich samych ruin zajmujących ogromną przestrzeń”".
Do 1939 r. żyła w Piaskach duża społeczność żydowska. Podczas okupacji Niemcy utworzyli tutaj getto. Obok miejscowych Żydów byli w nim osiedlani Żydzi wypędzeni z Niemiec (w tym z Berlina, Monachium i Szczecina), a także z Lublina, Krakowa oraz Protektoratu Czech i Moraw. Przez getto w Piaskach przeszło łącznie około 11 tys. osób. Niemal wszystkie zmarły na skutek głodu i chorób lub zostały zgładzone w obozach śmierci w Bełżcu i Sobiborze.
Kościół został spalony w okresie II wojny światowej – w wyniku odbudowy utracił cechy stylowe.
Do lat 80. XX w. w Piaskach odbywały się znane w całym regionie, cotygodniowe targi końskie. Obecnie odbywają się w każdą środę. Miejscowość jest również znana z tzw. flaków piaseckich – jest to specjalny przepis przyrządzania flaków. Obecnie podawane w kilku restauracjach.
Położenie.
Publiczny transport zbiorowy.
Piaski posiadają bezpośrednie połączenia autobusowe z Lublinem, Warszawą, Krasnymstawem, Żółkiewką, Chełmem, Zamościem, Hrubieszowem i in. Obsługiwane są przez PKS Wschód oraz firmy prywatne.
Kultura.
W mieście znajduje się centrum kultury, mieszczące się przy ul. Lubelskiej 22. Jego pomieszczenia zajmują między innymi sala kinowa, siłownia oraz Miejska Biblioteka Publiczna.
Sport.
Na terenie miasta jest jeden stadion piłkarski, zmodernizowany w związku z wymaganiami stawianymi przed drużynami biorącymi udział w rozgrywkach ligi okręgowej.

</doc>
<doc id="191184" url="https://pl.wikipedia.org/wiki?curid=191184" title="Georg Totschnig">
Georg Totschnig

Georg Totschnig (ur. 25 maja 1971 w Kaltenbach) – austriacki kolarz szosowy.
Karierę zawodową rozpoczął w 1994 w barwach grupy Polti, później reprezentował Team Deutsche Telekom (od 1997) i Team Gerolsteiner (od 2001). Wielokrotnie był mistrzem Austrii, zarówno w wyścigu szosowym ze startu wspólnego, jak i w jeździe indywidualnej na czas. Startował we wszystkich wielkich tourach, kilkakrotnie kończąc je w czołowej dziesiątce. W lipcu 2005 wygrał XIV etap Tour de France; było to dopiero drugie etapowe zwycięstwo Austriaka w historii Tour de France (poprzednikiem Totschniga był Max Bull w 1931), a zarazem pierwsze w historii zwycięstwo reprezentanta grupy Gerolsteiner w tym wyścigu.
Jest żonaty, ma dwoje dzieci.
Przegląd osiągnięć:

</doc>
<doc id="191190" url="https://pl.wikipedia.org/wiki?curid=191190" title="Foglarowie">
Foglarowie

Foglar – ród Foglarów znany jest od końca XV w.
Jako swoją rodową siedzibę podawał w języku czeskim Studene Vode (w niemieckim Kaltwasser, a w polskim Zimna Woda). Podana miejscowość jest identyfikowana ze Studzienną (teraz jest dzielnicą Raciborza), której stara nazwa czeska to Studena Voda.
Początkowo posiadali majątki w księstwach: cieszyńskim, opawskim i raciborskim. W wieku XVI oraz XVII byli posiadaczami majątków w okolicach Rybnika oraz Wodzisławia Śląskiego m.in.: Bluszczów, Godów, Łaziska i Marklowice. W 1703 r. zostali właścicielami "państewka" Borynia, miejscowość tę nabył Zygmunt (Sigismund) von Foglar und Kaltwasser. Jan Mikołaj Foglar kupił w 1717 r. zamek w Chudowie, który stał się rezydencją linii baronowskiej tego rodu.
Tytuł barona otrzymał Jan Mikołaj dnia 28 lutego 1726, ale nie dożył wręczenia mu dyplomu z tytułem barona, ponieważ zmarł 25 lutego tego samego roku. Ostatecznie linia baronowska wymarła w końcu XVIII w. Potomkowie innych linii żyli jeszcze w ubiegłym wieku lecz bardzo już zubożeli, byli rzemieślnikami i robotnikami.

</doc>
<doc id="191191" url="https://pl.wikipedia.org/wiki?curid=191191" title="Pow wow">
Pow wow



</doc>
<doc id="191192" url="https://pl.wikipedia.org/wiki?curid=191192" title="Powwow">
Powwow



</doc>
<doc id="191198" url="https://pl.wikipedia.org/wiki?curid=191198" title="Szkoła ponadpodstawowa">
Szkoła ponadpodstawowa

Szkoła ponadpodstawowa, dawniej ponadgimnazjalna – w Polsce szkoła, którą uczeń może rozpocząć po skończeniu 8-klasowej szkoły podstawowej. Zakładanie i prowadzenie publicznych szkół ponadpodstawowych (z wyłączeniem szkół o znaczeniu regionalnym i ponadregionalnym) jest zadaniem własnym powiatu (miasta na prawach powiatu). W latach 1999–2017 szkoły te występowały pod nazwą szkół ponadgimnazjalnych i rekrutowały swoich uczniów spośród absolwentów gimnazjów. Przed 1999 określana jako szkoła średnia, będąca etapem nauczania po szkole podstawowej i przed szkołą wyższą.
Na podstawie art. 18 ust. 1. pkt 2 ustawy Prawo oświatowe do kategorii szkół ponadpodstawowych należą:
Absolwenci liceów oraz techników mogą kontynuować naukę w szkole policealnej, a po zdaniu egzaminu maturalnego mają prawo do ubiegania się o przyjęcie do szkoły wyższej.
Absolwenci szkoły branżowej I stopnia mogą kontynuować naukę w szkole branżowej II stopnia lub w liceum dla dorosłych. Historycznie w systemie oświaty funkcjonowały także technika uzupełniające. Proces ich wygaszania zakończył się ostatecznie w roku 2015.

</doc>
<doc id="191200" url="https://pl.wikipedia.org/wiki?curid=191200" title="Szkoły średnie">
Szkoły średnie



</doc>
<doc id="191202" url="https://pl.wikipedia.org/wiki?curid=191202" title="Czarny Staw">
Czarny Staw

Czarny Staw – nazwa kilku stawów w Polsce i na Słowacji.
W polskich Tatrach:
W słowackich Tatrach:

</doc>
<doc id="191205" url="https://pl.wikipedia.org/wiki?curid=191205" title="Larischowie">
Larischowie

Larischowie – ród Larischów mocno rozrodzony, był znany na Śląsku, w Czechach oraz w Austrii. Historycznie pochodzili z Tyrolu, gdzie byli właścicielami zamku Fracstein, nazwa tego zamku stała się ich pierwotnym nazwiskiem. W XIV wieku osiedlili się na Śląsku, w miejscowości Klisino w okolicach Głogówka, używali wtedy nazwisk Fragstein, panowie z Klisina (niem. Glaesen; von Glaesen- stąd polska nazwa herbu "Glezyna") lub Larisch (na potomków Hilarego z Klisina). W XV wieku przenieśli się do nowej siedziby rodowej- do Naczęsławic. w XV wieku ród podzielił się na dwie linie: Fragstein oraz Larisch, ci pierwsi byli wójtami dziedzicznymi Głogówka. Larischowie podzielili się w XVI wieku na dwie linie: górnośląską z Naczęsławic (szlachecką i baronowską) oraz hrabiowską czesko-austriacką z Ligoty (Lhoty) w Księstwie Cieszyńskim. Linia z Ligoty używała później nazwiska Larisch-Moennich (Larisch-Mönnich) i należała do najwyższej arystokracji austriackiej, linia z Naczęsławic była mniej znacząca i uboższa.
Larischowie na Śląsku Cieszyńskim.
Laryszowie w 1551 zakupili Karwinę, a w 1552 Solcę. Z czasem wykupowali kolejne pobliskie wioski. W 1654 hrabia Jan Larisch-Mönnich został starostą obwodowym obwodu cieszyńskiego. Od tegoż roku tytułowali się również jako baronowie. Od 1730 dobra należące do Laryszów zjednoczono w fideikomis. Do znacznej zamożności przyczyniło się odkrycie pokładów węgla w Karwinie w 1776. W 1791 uzyskali tytuł hrabiowski. W 1873 w Solcy powstał nowy pałac Larischów, jeden z najokazalszych w regionie, a w pobliżu również rodzinna kapliczka i grobowiec.

</doc>
<doc id="191207" url="https://pl.wikipedia.org/wiki?curid=191207" title="Pistolet Obregon">
Pistolet Obregon

Obregon – meksykański pistolet samopowtarzalny kalibru .45 ACP
W pierwszej połowie lat trzydziestych Alejandro Obregon skonstruował pistolet będący połączeniem mechanizmów pistoletu Colt M1911 i Steyr M1912. Z Colta zapożyczono konstrukcję mechanizmu spustowego i uderzeniowego, ze Steyra sposób ryglowania.
W 1934 roku A. Obregon opatentował swój pistolet i w tym samym roku rozpoczęto jego produkcję w Fabrica Nacional de Armas w Meksyku. Do momentu zakończenia produkcji w 1938 roku wyprodukowano ok. 800 – 1000 tych pistoletów.
Produkcję zakończono ponieważ ani armia , ani policja meksykańska nie przyjęły pistoletu Obregon do uzbrojenia. Wyprodukowane egzemplarze zostały sprzedane na rynku cywilnym.
Opis konstrukcji.
Pistolet Obregon działa na zasadzie krótkiego odrzutu lufy, zamek ryglowany przez obrót lufy. Lufa jest związana z zamkiem za pomocą dwóch rygli na górnej powierzchni lufy współpracujących z wycięciami ryglowymi w zamku. U spodu lufy znajduje się występ współpracujący z wycięciem w szkielecie (zapewnia obrót lufy podczas ryglowania). Mechanizm spustowo-uderzeniowy kurkowy bez samonapinania (SA). Bezpiecznik zewnętrzny na lewej stronie szkieletu. Po wystrzeleniu ostatniego naboju z magazynka zamek zatrzymuje się w tylnym położeniu na zaczepie zamka. Stałe przyrządy celownicze składające się z muszki i szczerbinki. Magazynek 7 nabojowy, jednorzędowy.

</doc>
<doc id="191208" url="https://pl.wikipedia.org/wiki?curid=191208" title="Bernard Fontenelle">
Bernard Fontenelle

Bernard le Bovier de Fontenelle (ur. 11 lutego 1657 w Rouen, zm. 9 stycznia 1757 w Paryżu) – francuski filozof, religioznawca, pisarz i poeta.
Siostrzeniec Pierre i Thomasa Corneille. Był prekursorem metody porównawczej w badaniach nad religiami, autorem traktatu "De l’origine des fables", w której stwierdził zadziwiającą zgodność między wierzeniami starożytnych Greków i Indian. W 1686 opublikował "Rozmowy o wielości światów", gdzie dał wyraz swojemu sceptycyzmowi co do możliwości poznania otaczającej nas rzeczywistości. Od 1691 był członkiem Akademii Francuskiej.
W utworach prozą z powodzeniem popularyzował wiedzę, stając się poprzednikiem oświecenia, autor utworów: „Dialogues des morts” (w rodzaju Lukiana, 1683, przekład polski Juliusza Germana: „Rozmowy zmarłych”, 1911); „Entretiens sur la pluralitè des mondes” (1686); „Histoire des oracles” (1687), „Histoire de l’ Académie des sciences” (1702) i „Eloges des acadèmiciens” (1708–1722). „Oeuvres complëtes” (1758–1761, 11 tomów, nowe wydanie 1818, 3 tomy oraz wydanie z roku 1825, 5 tomów). 

</doc>
<doc id="191212" url="https://pl.wikipedia.org/wiki?curid=191212" title="Ocelot argentyński">
Ocelot argentyński

Ocelot argentyński, kot argentyński, kot Geoffroya ("Leopardus geoffroyi") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae). Strefy hybrydyzacji stwierdzono w południowej Brazylii, gdzie zasięg "L. geoffroyi" pokrywa się z zasięgiem "L. tigrinus".
Taksonomia.
Gatunek po raz pierwszy zgodnie z zasadami nazewnictwa binominalnego opisali w 1844 francuscy zoolodzy Alcide d’Orbigny &amp; Paul Gervais nadając mu nazwę "Felis geoffroyi". Holotyp pochodził z brzegi rzeki Río Negro, w Patagonii. 
Ostatnie analizy mikrosatelitarne i mtDNA wykazały istnienie monofiletycznej linii, co sugeruje, że "L. geoffroyi" zachował dużą populację panmiktyczną od czasu oddzielenia się od linii z "L. pardalis". Analizy filogenetyczne nie potwierdziły istnienia żadnego podgatunku. Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Ocelot argentyński występuje w południowej Ameryce Południowej od środkowej Boliwii po południowe Chile i południową Argentynę, włącznie z południową Brazylią, Paragwajem i Urugwajem.
Charakterystyka ogólna.
Długość ciała (bez ogona) 43–48 cm, długość ogona 23–40 cm; masa ciała 1,8–7,8 kg; dorosłe samce są cięższe od dorosłych samic. Ma delikatną budowę ciała. Futro jest barwy srebrnoszarej lub brązowej z czarnymi plamkami, które w niektórych miejscach mogą tworzyć prążki. Czarne ubarwienie jest rzadko spotykane. 
Ekologia.
Zasiedla tereny trawiaste (pampa) i luźno zalesione. Jego pokarm stanowią gryzonie, małe gady i owady. Koty te dobrze się wspinają, są dobrymi pływakami. Po ciąży trwającej 71 dni samica w grocie lub krzakach rodzi 2-3 młode.

</doc>
<doc id="191213" url="https://pl.wikipedia.org/wiki?curid=191213" title="Gmina Biskupiec">
Gmina Biskupiec



</doc>
<doc id="191216" url="https://pl.wikipedia.org/wiki?curid=191216" title="Roman Bartoszcze">
Roman Bartoszcze

Roman Bolesław Bartoszcze (ur. 9 grudnia 1946 w Jaroszewicach, zm. 31 grudnia 2015 w Inowrocławiu) – polski polityk i rolnik, pierwszy prezes PSL, poseł na Sejm X i I kadencji. Brat Piotra. Kandydat na urząd prezydenta RP w wyborach w 1990.
Życiorys.
Ukończył w 1963 Zasadniczą Szkołę Górniczą w Rydułtowach i w 1970 Szkołę Przysposobienia Rolniczego w Inowrocławiu. W 1969 był przewodniczącym koła gminnego Związku Młodzieży Wiejskiej, tego roku wstąpił do Zjednoczonego Stronnictwa Ludowego z którego wystąpił w 1980. W 1980 został jednym z liderów „Solidarności Chłopskiej”, a po zjednoczeniu w 1981 podjął działalność w NSZZ Rolników Indywidualnych „Solidarność”. W stanie wojennym był internowany przez ponad dwa miesiące. Po zwolnieniu działał w Ogólnopolskim Komitecie Oporu Rolników, wydawał pismo „Żywią i bronią”. Prowadził kilkunastohektarowe gospodarstwo rolne w Sławęcinie.
W 1989 z ramienia Komitetu Obywatelskiego został wybrany do Sejmu kontraktowego. W 1990 wstąpił do Polskiego Stronnictwa Ludowego i został jego pierwszym prezesem. W tym samym roku kandydował w wyborach prezydenckich – w I turze z 25 listopada uzyskał 1 176 175 głosów (7,15%) i zajął 5. miejsce wśród sześciu kandydatów. W czerwcu 1991 utracił kierownictwo PSL, po czym odszedł z tej partii i założył Polskie Forum Ludowo-Chrześcijańskie „Ojcowizna”. Po raz drugi uzyskał mandat poselski z listy Porozumienia Obywatelskiego Centrum, w 1992 przystąpił do klubu parlamentarnego Ruchu dla Rzeczypospolitej. W wyborach parlamentarnych w 1997 bez powodzenia kandydował do Sejmu z listy Narodowo-Chrześcijańsko-Demokratycznego Bloku dla Polski. W wyborach prezydenckich w 2010 poparł kandydaturę Marka Jurka i wszedł w skład jego społecznego komitetu poparcia.
Zmarł 31 grudnia 2015, jego pogrzeb odbył się 2 stycznia 2016 w Inowrocławiu.
Odznaczenia.
W 2006, "za wybitne zasługi w działalności na rzecz przemian demokratycznych w Polsce, za osiągnięcia w pracy zawodowej i społecznej", został odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski. W 2016 prezydent Andrzej Duda pośmiertnie nadał mu Krzyż Wolności i Solidarności.

</doc>
<doc id="191217" url="https://pl.wikipedia.org/wiki?curid=191217" title="Liczba Debory">
Liczba Debory

Liczba Debory – liczba podobieństwa używana w reologii do charakteryzowania płynności substancji. Określa stosunek czasu relaksacji do czasu trwania danego procesu przetwórczego:
Nazwa „liczba Debory” wzięła się od biblijnej Debory znanej z księgi Księgi Sędziów. Z pieśni Debory pochodzą słowa „Góry się rozpłynęły od oblicza Pańskiego” (Sdz 5,5 Bg). Oznacza to, że "nawet skały mogą płynąć, jeżeli weźmiemy pod uwagę boską, a nie ludzką skalę czasu".
Im mniejsza liczba Debory, tym substancja jest bardziej płynna.

</doc>
<doc id="191218" url="https://pl.wikipedia.org/wiki?curid=191218" title="Antropologia społeczna">
Antropologia społeczna



</doc>
<doc id="191219" url="https://pl.wikipedia.org/wiki?curid=191219" title="Pegeer">
Pegeer



</doc>
<doc id="191221" url="https://pl.wikipedia.org/wiki?curid=191221" title="Marc (napój alkoholowy)">
Marc (napój alkoholowy)

Marc – francuski winiak produkowany z wytłoków winogronowych. Jest to odpowiednik włoskiej "grappy" i portugalskiej "bagaceiry". Napój zawiera 40-45% alkoholu.
Najbardziej znane rodzaje tego trunku pochodzą z Burgundii ("Marc de Bourgogne") oraz Szampanii ("Marc de Champagne"). Na mniejszą skalę produkuje się go także w Alzacji, Prowansji i francuskiej Jurze.
Wybijające się taniny powodują, że marc nie nadaje się do koktajli. Pije się go bez mieszania, często po posiłku jako sprzyjający trawieniu "digestif".

</doc>
<doc id="191223" url="https://pl.wikipedia.org/wiki?curid=191223" title="Bruno Olbrycht">
Bruno Olbrycht

Bruno Edward Olbrycht, ps. „Olza” (ur. 6 października 1895 w Sanoku, zm. 23 marca 1951 w Krakowie) – generał dywizji Wojska Polskiego.
Życiorys.
Działalność niepodległościowa.
Bruno Edward Olbrycht urodził się 6 października 1895. Był synem Piotra Olbrychta (w 1882 zastępca prowizoryczny nauczyciela w szkole ludowej w Zahutyniu pod Sanokiem, lekarz weterynarii, w 1887 mianowany weterynarzem powiatowym w Sanoku i służący tam w kolejnych latach przy c. k. starostwie powiatu sanockiego, w 1911 starszy weterynarz przy c. k. starostwie powiatu wadowickiego) i Marii z Jaworskich. Jego braćmi byli Jan Stanisław (1886–1968), lekarz, profesor, Tadeusz (1891–1963), zootechnik, profesor.
Ukończył szkołę powszechną w Bochni i gimnazjum w Wadowicach, gdzie działał w Towarzystwa Gimnastycznego „Sokół”. W czasie I wojny światowej od 6 sierpnia 1914 walczył w Legionach Polskich. Był oficerem 3 pułku piechoty w składzie II Brygady, dowódcą plutonu, kompanii i batalionu. Chorąży z października 1914, kapitan z września 1917. W 1915 zdał tzw. wojenną maturę w Wadowicach. W 1917 zapisał się na Wydział Prawa Uniwersytetu Jagiellońskiego, ale nie podjął studiów. Walczył w Karpatach, na Bukowinie i Wołyniu. Po bitwie pod Rarańczą internowany w Huszt.
Jako oficer byłego Polskiego Korpusu Posiłkowego reskryptem Rady Regencyjnej z 25 października 1918 roku został przydzielony do podległego jej Wojska Polskiego.
Służba w armii II Rzeczypospolitej.
Uczestnik wojny z Ukraińcami w Małopolsce Wschodniej. W latach 1918–1921: dowódca batalionu w 8 pułku piechoty Legionów. Został awansowany na stopień podpułkownika piechoty ze starszeństwem z dniem 1 czerwca 1919. Podczas wojny z bolszewikami był dowódcą batalionu. Latem 1920 walczył pod Równem, Radomyślem i nad Styrem. Uczestnik kontrofensywy sierpniowej, wyróżnił się pod Brzostowicą Wielką, przekraczając Niemen i docierając do Lidy. W październiku 1920 na rozkaz gen. Żeligowskiego zajął Święciany. Od 1921 do kwietnia 1927 p.o. dowódcy, a następnie dowódca 8 pułku piechoty Legionów w Lublinie. 1 grudnia 1924 został awansowany na pułkownika ze starszeństwem z dniem 15 sierpnia 1924 i 26. lokatą w korpusie oficerów piechoty. W połowie lat 20. był przewodniczącym sekcji eksploatacyjnej Komitetu Budowy Domu Żołnierza Polskiego w Lublinie
Od kwietnia 1927 do 1939 zastępca dowódcy 2 Dywizji Piechoty Legionów w Kielcach, następnie dowódca piechoty dywizyjnej tej jednostki. Od 1930 do 1936 komendant Centrum Wyszkolenia Piechoty w Rembertowie. Od 1936 do maja 1938 dowódca 3 Dywizji Piechoty Legionów w Zamościu. Według relacji Zygmunta Klukowskiego w 1937 organizował akcję antysemicką, w tym i bojkot sklepów żydowskich w Zamościu. W 1938 kierował akcją niszczenia cerkwi prawosławnych na Chełmszczyźnie oraz szykanowania i dyskryminowania ludności prawosławnej i ukraińskiej. Na stopień generała brygady został mianowany ze starszeństwem z 19 marca 1937 i 1. lokatą w korpusie generałów. Od maja 1938 do września 1939 ponownie na stanowisku komendanta Centrum Wyszkolenia Piechoty.
W czasie II wojny światowej.
W kampanii wrześniowej dowodził 39 Dywizją Piechoty (rezerwową) w składzie Armii „Lublin”. Z uwagi na ciężką chorobę i wyczerpanie w niektórych obowiązkach zastępował go płk Bronisław Duch, jednak przez cały okres walk sprawował ogólne dowodzenie i koordynował całość działań. 27 września 1939 skapitulował pod Terespolem i dostał się do niemieckiej niewoli. Przebywał w oflagach: II D Gross-Born i IV B Königstein. W Oflagu II B Arnswalde był głównym organizatorem życia kulturalno-oświatowego. Z jego inicjatywy powstała pierwsza w obozach jenieckich legalna gazeta obozowa „Gazetka Obozowa”. W lipcu 1940 ciężko zachorował. W 1941 jako inwalida wojenny został zwolniony z obozu i przeniesiony do Szpitala Ujazdowskiego w Warszawie, a w następnym zwolniony z niewoli.
Po zwolnieniu z niewoli do 1943 przebywał na leczeniu w Szpitalu Ujazdowskim. Został przyjęty w szeregi Armii Krajowej. W 1943 w Biurze Inspekcji Komendy Głównej AK. W sierpniu 1944, w czasie akcji „Burza” dowódca Grupy Operacyjnej AK „Śląsk Cieszyński”. Aresztowany przez Niemców w październiku 1944 został następnego dnia odbity w Kalwarii Zebrzydowskiej przez oddział dywersyjny 16 pułku piechoty AK. Został dowódcą 21 Dywizji Piechoty Górskiej AK. 20 stycznia 1945 wydał rozkaz rozformowania podległych mu oddziałów.
Służba w ludowym Wojsku Polskim.
14 kwietnia 1945 został przyjęty do ludowego Wojska Polskiego. W czerwcu 1945 został skierowany do Oficerskiej Szkoły Piechoty Nr 1 na stanowisko zastępcy komendanta i z perspektywą zastąpienia gen. bryg. Michaiła Jurkina na stanowisku komendanta szkoły. Pod koniec lipca 1945 został mianowany szefem Wydziału Szkół Oficerskich Piechoty i Kawalerii w Ministerstwie Obrony Narodowej, a 2 sierpnia – szefem Oddziału Szkół Oficerskich Departamentu Piechoty MON. Uchwałą Prezydium KRN z 14 grudnia 1945 awansował na generała dywizji ze starszeństwem z dniem 1 stycznia 1946. Od 13 września 1945 dowódca Warszawskiego Okręgu Wojskowego. Organizował walkę z żołnierzami podziemia niepodległościowego; kierował m.in. największą akcją pacyfikacyjną od 5 do 27 lutego 1946 na obszarze województw warszawskiego, białostockiego i lubelskiego. Był organizatorem osadnictwa wojskowego na Mazurach. Od grudnia 1946 do października 1947 komendant Centrum Wyszkolenia Piechoty w Rembertowie. W listopadzie 1947 wylew krwi do mózgu spowodował chorobę i przeniesienie we wrześniu 1948 w stan spoczynku. Zmarł w 1951 na skutek trzeciego wylewu. Pochowany w Warszawie na Cmentarzu Wojskowym na Powązkach (kwatera F-4-7).
Jego żoną była Maria z domu Kulesza (1901–1995), z którą miał dwoje dzieci: Jana (ur. 1922) i Marię (ur. 1925).

</doc>
<doc id="191224" url="https://pl.wikipedia.org/wiki?curid=191224" title="Lutoryż">
Lutoryż

Lutoryż – wieś w Polsce, położona w województwie podkarpackim, w powiecie rzeszowskim, w gminie Boguchwała.
W latach 1975–1998 miejscowość administracyjnie należała do województwa rzeszowskiego.
Z Lutoryża pochodził pilot Jan Baran (1947-1984).
Na terenie sołectwa działają: szkoła podstawowa, punkt przedszkolny, Filia Gminnej Biblioteki Publicznej, Filia Gminnego Ośrodka Kultury i Wypoczynku, jednostka Ochotniczej Straży Pożarnej oraz Koło Gospodyń Wiejskich.
Miejscowość jest siedzibą parafii Matki Bożej Częstochowskiej i Świętego Józefa, należącej do dekanatu Boguchwała, diecezji rzeszowskiej.
Od 2004 w Lutoryżu miał miejsce Festiwal Muzyki Organowej i Kameralnej "Letnie Wieczory Organowe im. prof. Klemensa Gudela", którego pomysłodawcą i kierownikiem artystycznym był Przemysław Lis. Działa tam też klub piłkarski Płomyk Lutoryż, założony w 1994.

</doc>
<doc id="191226" url="https://pl.wikipedia.org/wiki?curid=191226" title="Gmina Maszewo">
Gmina Maszewo



</doc>
<doc id="191228" url="https://pl.wikipedia.org/wiki?curid=191228" title="Świerk serbski">
Świerk serbski

Świerk serbski ("Picea omorika" (Pančić) Purk.) - gatunek drzewa z rodziny sosnowatych (Pinaceae). Świerk serbski jest gatunkiem endemicznym charakterystycznym dla górskich terenów zachodniej Serbii i wschodniej Bośni, rośnie na małym obszarze w środkowym biegu Driny w okolicach Sarajewa. Drzewo odkrył w 1875 roku w górach Tara serbski botanik Josif Pančić.
Biologia i ekologia.
Drzewo jednopienne, wiatropylne. Kwitnie od kwietnia do maja. Szyszki dojrzewają w 6-7 miesiącu od zapylenia. Posiada niewielkie wymagania klimatyczne i glebowe. Rośnie w lasach górskich na glebach płytkich, stosunkowo suchych i ciepłych latem do 1800 m n.p.m. Tworzy lasy mieszane z bukiem, kasztanowcem, jodłą i sosną czarną. Wśród wszystkich dotychczas zbadanych gatunków świerk serbski jest uważany za jedną z form najbardziej odpornych na zanieczyszczenia przemysłowe, a szczególnie na kwaśne deszcze.

</doc>
<doc id="191229" url="https://pl.wikipedia.org/wiki?curid=191229" title="Gmina Chrzanów">
Gmina Chrzanów



</doc>
<doc id="191233" url="https://pl.wikipedia.org/wiki?curid=191233" title="Liczba Abbego">
Liczba Abbego

Liczba Abbego – jedna z liczb podobieństwa, używana w fizyce i optyce, charakteryzująca stosunek refrakcji do dyspersji materiału. Liczbowo równa jest odwrotności zdolności rozszczepiającej (dyspersji względnej), zatem zdefiniowana jest wzorem:
gdzie formula_2 to współczynniki załamania materiału dla poszczególnych linii Fraunhofera, odpowiednio:
Im liczba Abbego jest większa, tym dyspersja materiału mniejsza.
Liczba ta nazwę swą zawdzięcza niemieckiemu fizykowi Ernstowi Abbemu.
Zastosowanie.
Liczba Abbego jest używana do klasyfikacji szkieł i innych materiałów optycznie przejrzystych. Typowe wartości liczby Abbego mieszczą w zakresie od 20 dla szkieł ołowiowych, do 65 dla szkła crown i 85 dla szkła fluorytowego.
W przypadkach potrzeby określenia własności materiałów dla danej długości fali świetlnej wprowadza się definicje liczby Abbego w oparciu o inne długości fal.
Wartość formula_3 wyrażona jest wzorem:
który określa liczbę Abbego w odniesieniu do żółtej linii d (lub D3) helu na 587,5618 nm. Określa się także dla zielonej linii e rtęci – 546,073 nm:
gdzie formula_6 i formula_7 są odpowiednio niebieską (480,0 nm) i czerwoną linią kadmu (643,8 nm).
Poniższa tabela zawiera listę długości fal i ich oznaczeń, na podstawie których określane są liczby Abbego:

</doc>
<doc id="191235" url="https://pl.wikipedia.org/wiki?curid=191235" title="Etnologia religii">
Etnologia religii

Etnologia religii, etnoreligioznawstwo – dział religioznawstwa badający genezę i rozwój religii pierwotnych ludów nieposiadających koniecznie pisma.
Główne nurty poglądów mające wpływ na badania rozwoju religii ludów pierwotnych:

</doc>
<doc id="191237" url="https://pl.wikipedia.org/wiki?curid=191237" title="Wynagrodzenie">
Wynagrodzenie



</doc>
<doc id="191240" url="https://pl.wikipedia.org/wiki?curid=191240" title="Bolesław Roja">
Bolesław Roja

Bolesław Wincenty Roja (ur. 4 kwietnia 1876 w Bryńcach Zagórnych, zm. 27 maja 1940 w Sachsenhausen) – oficer Legionów Polskich, generał dywizji Wojska Polskiego i poseł na Sejm RP II kadencji. Kawaler Orderu Virtuti Militari.
Kariera wojskowa.
Działał w tajnym ruchu niepodległościowym na obszarze Galicji. Uczęszczał do gimnazjum we Lwowie, maturę zdał w Gimnazjum św. Anny w Krakowie. Następnie ukończył szkołę kadetów w Wiedniu. Mianowany w 1899 podporucznikiem, służył w 36 Pułku Obrony Krajowej w Kołomyi. Ze względu na zły stan zdrowia w 1905 został przeniesiony do rezerwy. Współpracował z wywiadem austro-węgierskim. Pracował jako urzędnik kancelaryjny w Krakowie, a także studiował prawo i medycynę na Uniwersytecie Jagiellońskim.
Po wybuchu I wojny światowej został członkiem Towarzystwa Gimnastycznego „Sokół”, dla którego prowadził szkolenia bojowe Polowych Drużyn Sokolich. Rozpoczął także służbę w Legionach Polskich, w których był bliskim współpracownikiem Józefa Piłsudskiego. Po bitwie pod Jastkowem w 1915, w której Roja był dowódcą 4 pułku piechoty, doszło jednak między nimi do ostrej wymiany zdań. Piłsudski ocenił, że działania ppłka Roji cechowała zbytnia brawura. Z kolei Roja zarzucał Piłsudskiemu i dowódcy walczącego na jego prawym skrzydle 7 pułku piechoty mjr. Mieczysławowi Ryś-Trojanowskiemu opieszałość w ataku, co powodowało, że kompanie „czwartaków” narażone były na flankowy ogień wojsk rosyjskich.
Po kryzysie przysięgowym Roja odszedł z Legionów do wojska austriackiego. Po kilkumiesięcznym pobycie w Grazu wrócił do Krakowa, gdzie brał udział w działaniach niepodległościowych. 1 listopada 1918 z rozkazu Polskiej Komisji Likwidacyjnej objął Komendę Wojskową na obszarze Galicji od polnego zbrojmistrza Siegmunda von Benigni in Müldenberg. Dekretem z 1 listopada 1918 Rada Regencyjna Królestwa Polskiego postanowiła „w uznaniu patriotycznego, dzielnego i odpowiadającego wojskowym interesom polskim zachowania się mianować brygadiera Roję Bolesława generałem brygady Wojsk Polskich i dowódcą brygady w Krakowie”. Stopień ten zatwierdził w krótkim czasie Naczelny Wódz PSZ – Piłsudski.
Od stycznia do sierpnia 1919 dowodził 2 Dywizją Piechoty Legionów oraz grupą operacyjną na Froncie Litewsko-Białoruskim. 8 sierpnia 1919 dokonał zajęcia Mińska Litewskiego. W sierpniu 1919 przeszedł na stanowisko dowódcy Okręgu Generalnego „Kielce”, a w marcu 1920 dowódcy Okręgu Generalnego „Pomorze”, gdzie powołał najpierw Radę Pomorską (towarzystwo mające na celu ochronę polskości Pomorza Gdańskiego), a następnie Straż (gwardię obywatelską), przekształconą rozporządzeniem Naczelnika Państwa 19 lipca 1920 w Zachodnią Straż Obywatelską, do której zgłosiło się 10 tys. osób.
1 stycznia 1920 Józef Piłsudski, jako Naczelny Wódz, mianował go członkiem Kapituły tymczasowej orderu „Virtuti Militari” i nadał mu Krzyż Srebrny tego orderu.
W sierpniu 1920 Roja dowodził przez krótki czas grupą operacyjną (tzw. nadnarwiańską) na Froncie Północnym (2–6 sierpnia), a następnie 2 Armią. W początku sierpnia 1920 zaproponował zamknięcie się w Ostrołęce w celu "urządzenia tam Rosjanom Zbaraża", krytykując w meldunkach Sztab Generalny za stawianie mu zadań niemożliwych do wykonania. W późniejszym okresie sceptycznie odnosił się do szans zwycięstwa Polski w wojnie z bolszewikami, miał własne wizje polityczne i wojskowe, i z tego powodu nazywany był "czerwonym generałem" (w swoich odezwach do żołnierzy OG „Pomorze” oskarżał Rosjan o "sprzeniewierzenie się idei komunistycznej"). W lipcu 1920 podejrzewano go o zamiar ogłoszenia niepodległości Pomorza, gdyby wojna zakończyła się niepowodzeniem, a reszta kraju dostałaby się pod kontrolę bolszewików, a w początku sierpnia 1920 zaproponował W. Witosowi usunięcie Piłsudskiego jako wojskowego ignoranta, ogłoszenie powstania opartego o hasła bolszewickie rządu ludowo-robotniczego z Witosem jako premierem i Roją jako dowódcą sił zbrojnych. Witos oferty tej nie przyjął, natomiast o sprawie poinformował przełożonych generała. W efekcie, ze względu na politykowanie i sianie defetyzmu, Roja jeszcze w sierpniu 1920 został zdjęty przez Piłsudskiego z dowództwa. 20 września 1920 „na własną prośbę zwolniony został z dowództwa Grupy Pomorskiej i przeniesiony do Rezerwy Armii”. Z dniem 1 października 1922 został przeniesiony w stan spoczynku.
Działalność polityczna.
W późniejszym okresie odnosił się krytycznie do rządów Piłsudskiego i sanacji. W 1928 został wybrany do Sejmu RP z ramienia radykalnej partii ludowej – Stronnictwa Chłopskiego i pełnił funkcję wiceprzewodniczącego parlamentarnej Komisji Wojskowej. W grudniu 1929 złożył mandat poselski. W sierpniu 1930 skrytykował Piłsudskiego w liście otwartym, wystosowanym z okazji zjazdu legionistów – list ów został skonfiskowany przez cenzurę. Próba wystąpienia na jednym z kolejnych zjazdów legionistów w 1937 w Krakowie zakończyła się internowaniem generała na oddziale psychiatrycznym szpitala wojskowego na polecenie ministra spraw wojskowych gen. Tadeusza Kasprzyckiego. Po zjednoczeniu ruchu ludowego w 1931 sprzyjał Stronnictwu Ludowemu, nie wstąpił jednak do tej partii. W czasie Nadzwyczajnego Kongresu Stronnictwa Ludowego mającego miejsce w 1937 w Warszawie, sygnalizował niesprawiedliwość społeczną dotykająca chłopów, mówiąc między innymi: "chłopi, walcząc w legionach o niepodległość, walczyli zarazem o sprawiedliwość społeczną i jej nie otrzymali (...). Ja sam, dziś, jako żołnierz, chciałbym jechać i przywieść do kraju Witosa, aby dokonał poprawy stosunków". 
Okupacja niemiecka.
W chwili wybuchu II wojny światowej chorował, później włączył się w podziemną działalność Polskiego Czerwonego Krzyża. W marcu 1940 został aresztowany przez Niemców. Więziony najpierw na Pawiaku, na początku maja tego samego roku trafił do obozu koncentracyjnego w Sachsenhausen (nr więźnia 23982), gdzie wkrótce został zamordowany. Ciało generała zostało spalone w obozowym krematorium.
Grób symboliczny znajduje się na Cmentarzu Wojskowym na Powązkach w Warszawie (kwatera A22-półkole-4).
Rodzina.
Był synem Józefa, gospodarza-leśnika, i Marii z Trzcińskich. Poślubił Helenę z Niedźwiedzkich, z którą miał czworo dzieci: Jana (ur. 1906), Zofię (ur. 1908), Krystynę (ur. 1912) i Bolesława (ur. 1916).
Upamiętnienie.
W 1991 ustanowiono w Krakowie ulicę Generała Bolesława Roji. W 2006 w Legionowie odsłonięto pomnik Generała przy ulicy o tej samej nazwie. W 2020, z okazji 75. rocznicy wyzwolenia KL Sachsenhausen na terenie byłego obozu postawiono monument poświęcony gen. dyw. Bolesławowi Roji.
10 listopada 2021 r., w przeddzień Święta Niepodległości, bp Andrzej Kaleta poświęcił w Kielcach tablicę dedykowaną gen. Roi, upamiętniającą związanego z Kielecczyzną współtwórcę odrodzonego Wojska Polskiego oraz byłego dowódcę Okręgu Generalnego Kielce. Uroczystość odbyła się przed dawną siedzibą dowództwa 2. Dywizji Piechoty Legionów, przy ul. Kapitulnej 2 (obecnie Biuro Wystaw Artystycznych), w obecności przedstawicieli władz oraz pocztów sztandarowych z delegacjami szkół i służb mundurowych.

</doc>
<doc id="191242" url="https://pl.wikipedia.org/wiki?curid=191242" title="Gmina Piaski">
Gmina Piaski

dawne gminy:

</doc>
<doc id="191243" url="https://pl.wikipedia.org/wiki?curid=191243" title="Gmina Radków">
Gmina Radków



</doc>
<doc id="191244" url="https://pl.wikipedia.org/wiki?curid=191244" title="Gmina Świdnica">
Gmina Świdnica



</doc>
<doc id="191247" url="https://pl.wikipedia.org/wiki?curid=191247" title="Baiszadżjaguru">
Baiszadżjaguru



</doc>
<doc id="191248" url="https://pl.wikipedia.org/wiki?curid=191248" title="Budda medycyny">
Budda medycyny



</doc>
<doc id="191251" url="https://pl.wikipedia.org/wiki?curid=191251" title="Powiat opolski">
Powiat opolski



</doc>
<doc id="191252" url="https://pl.wikipedia.org/wiki?curid=191252" title="Bezdomny">
Bezdomny



</doc>
<doc id="191253" url="https://pl.wikipedia.org/wiki?curid=191253" title="Bhajszadźja">
Bhajszadźja

Bhajszadźja (skt. भैषज्यगुरु "Bhaiṣajyaguru"; tyb. སངས་རྒྱས། སྨན་བླ།, Wylie "sangs rgyas sman bla", czyt. "Sandzie Menlha"; chiń. 藥師 "Yàoshī"; kor. 약사여래 "Yaksa Yorae"; jap. 薬師如来 "Yakushi Nyorai"; ang. potocznie "Medicine Buddha") – leczniczy, uzdrawiający aspekt buddy. Najwcześniejsze wzmianki znajdujemy w Sutrze Buddy Medycyny "Bhaiṣajyaguruvaidūryaprabharāja Sūtra" (भैषज्यगुरुवैडूर्यप्रभाराज सूत्र) (Sutra Zasług Podstawowych Ślubowań Mistrza Uzdrawiania, Tathaghaty Promieniującego Lapis Lazuli)
Dwanaście ślubowań.
Zgodnie z Sutrą Buddy Medycyny, Budda Medycyny wkraczając na ścieżkę bodhisattwy, przyjął dwanaście ślubowań:
Ikonografia.
Występuje w szkołach buddyzmu tybetańskiego i przedstawia się go jako ciemnoniebieską postać (w odcieniu lapis lazuli), która w lewej ręce trzyma miseczkę z lapis lazuli zawierającą nektar długiego życia, w prawej zaś w geście szczodrości kwiat "arura" (łac. nazwa: "Emblica officinalis"). Postać popularna od VII w. również w buddyzmie japońskim.
Jest to również centralna postać w tradycyjnej medycynie tybetańskiej, gdzie praktyki duchowe uznawane są za jedną z terapii.

</doc>
<doc id="191254" url="https://pl.wikipedia.org/wiki?curid=191254" title="Masażystka">
Masażystka



</doc>
<doc id="191255" url="https://pl.wikipedia.org/wiki?curid=191255" title="Gmina Bolesław">
Gmina Bolesław



</doc>
<doc id="191256" url="https://pl.wikipedia.org/wiki?curid=191256" title="Moonsorrow">
Moonsorrow

Moonsorrow jest fińskim zespołem folk metalowym, pochodzącym z Helsinek, założonym w 1995 roku.
Utwory zespołu charakteryzują się długim czasem trwania i podniosłymi tekstami. Ich twórczość często bywa określana jako viking metal, zespół unika jednak tego określenia, ponieważ teksty nie dotyczą bezpośrednio wikingów, ale fińsko-skandynawskich tradycji, legend oraz
poezji. Są pisane w języku fińskim. Przykładem jest album "Voimasta Ja Kunniasta", odnoszący się
do Hávamál (pol. Pieśni Najwyższego) czyli sentencji wypowiadanych przez Odyna.
Historia.
Moonsorrow został założony w 1995 roku, przez kuzynów Henri i Ville Sorvali w ich rodzinnym mieście, Helsinkach. Idea, aby tworzyć "epic metal" w narodowym klimacie towarzyszyła grupie od początku.
Bez względu na to, jak muzyka ewoluuje na przestrzeni lat, te wytyczne pozostają dla grupy niezmienne.
W latach 1996-1998, Moonsorrow nagrał cztery dema: "Metsä" wydany w 1997 i "Tämä ikuinen talvi" (Nieprzemijająca Zima) w 1998 oraz pozostałe dwa, które zostały zniszczone lub zagubione, nie wychodząc nigdy na światło dzienne. Aż do momentu przyłączenia się Marko Tarvonena, zespół korzystał z automatycznej perkusji.
2000 rok zaowocował nagraniem "Suden Uni" (Wilczy Sen) (wyd. 2001), stworzonym w Tico Tico Studios, który był dla zespołu w owym czasie "drugim domem". Płyta łączyła elementy fińskiego pogaństwa z elementami folku.
Po "Suden Uni" do Moonsorrow dołączyli Mitja Harvilahti i Markus Eurén. Jeszcze w tym samym roku, 2001, została wydana druga płyta studyjna "Voimasta Ja Kunniasta" (Honor i Chwała). Po raz pierwszy zespół zdecydował się nagrać osobne intro otwierające płytę.
Trzecia płyta, zatytułowana "Kivenkantaja", ukazała się 10 maja 2003 roku i stylistycznie przypomina wcześniejsze wydawnictwa. W 2005 roku została wydana "Verisäkeet" (Krwawe Wersety). Do jej nagrania zostały użyte archaiczne instrumenty, takie jak kantele i jouhikko obok tradycyjnych, obecnych w poprzednich płytach. "Verisäkeet" jest nieco surowsza i Dwa lata później, w 2007, ukazuje się wyczekiwana "Viides Luku - Hävitetty ", kontynuująca surowy styl poprzedniczki i zawierająca jedynie 2 długie utwory.
W 2008 r. ukazała się EP "Tulimyrsky", gdzie grupa łagodzi nieco swoje brzmienie. Tytułowy Tulimyrsky, idąc śladem "V-Hävitetty", trwa około pół godziny.
Jesienią 2010 r. grupa rozpoczęła studyjne nagrania kolejnej, szóstej już płyty, pod tytułem "Varjoina kuljemme kuolleiden maassa", która została wydana w lutym 2011 roku.

</doc>
<doc id="191257" url="https://pl.wikipedia.org/wiki?curid=191257" title="Bhaiszadżjaguru">
Bhaiszadżjaguru



</doc>
<doc id="191258" url="https://pl.wikipedia.org/wiki?curid=191258" title="Gmina Krasne">
Gmina Krasne

dawne gminy:

</doc>
<doc id="191261" url="https://pl.wikipedia.org/wiki?curid=191261" title="Edmund Roszak">
Edmund Roszak

Edmund Roszak (ur. 5 października 1900 w Poznaniu, zm. 13 lipca 1943 koło Świsłoczy) – polski duchowny katolicki, Sługa Boży Kościoła katolickiego, jezuita, profesor w Wyższym Seminarium Diecezjalnym im. św. Tomasza z Akwinu w Pińsku.
Życiorys.
Był synem Jana (pracownika poczty) i Julii z Matuszewskich. W 1919 rozpoczął studia przyrodnicze na Wydziale Filozoficznym Uniwersytetu Poznańskiego, wkrótce jednak zdecydował się na życie zakonne. Wstąpił do zakonu jezuitów 18 kwietnia 1921 i odbył nowicjat w Starej Wsi koło Brzozowa. W kolejnych latach uzupełniał studia w dziedzinie filozofii (kolegium w Nowym Sączu, 1923-1926), filologii germańskiej i romańskiej (Uniwersytet Wileński, 1926-1930), teologii (kolegium "Bobolanum" w Lublinie, uzyskał licencjat świętej teologii). W gimnazjum jezuickim w Wilnie uczył języków niemieckiego i francuskiego. 23 kwietnia 1935 przyjął w Lublinie święcenia kapłańskie; zwłoka w otrzymaniu święceń wynikała z wieloletniej choroby oczu. Po rocznym pobycie we Francji (w ramach trzeciej probacji zakonnej) został skierowany do pracy do Pińska (1937); uczył niemieckiego i francuskiego w prywatnym liceum jezuickim oraz był profesorem teologii dogmatycznej w Wyższym Seminarium Diecezjalnym im. św. Tomasza z Akwinu.
Po wybuchu wojny był przez pewien czas więziony (1940); po uwolnieniu przebywał w Wilnie, a w 1941 został administratorem parafii Przemienienia Pańskiego w Jałówce (powiat Wołkowysk). Cieszył się dużą życzliwością parafian, korzystając ze znajomości języka niemieckiego wielokrotnie skutecznie interweniował u władz. W lipcu 1943 padł ofiarą akcji eksterminacji polskiej inteligencji w Białostockiem; nie skorzystał z ostrzeżenia o grożącym aresztowaniu, wraz z sześcioma innymi osobami został rozstrzelany 13 lipca 1943 w lesie Wiszownik koło Świsłoczy. Pochowany początkowo na miejscu egzekucji, w 1945 zwłoki przeniesiono na cmentarz w Świsłoczy; jest upamiętniony specjalną tablicą wmurowaną w kościele Przemienienia Pańskiego w Jałówce.
Starszy brat Edmunda Stanisław był lekarzem pediatrą, wieloletnim dyrektorem Wojewódzkiego Szpitala Specjalistycznego dla Dzieci w Katowicach.
Jest jednym z 122 Sług Bożych, wobec których 17 września 2003 rozpoczął się proces beatyfikacyjny drugiej grupy męczenników z okresu II wojny światowej.

</doc>
<doc id="191262" url="https://pl.wikipedia.org/wiki?curid=191262" title="Enslaved">
Enslaved

Enslaved – norweska grupa wykonująca przez znaczny okres działalności muzykę z pogranicza black i viking metalu. W latach późniejszych w twórczości wystąpiły odniesienia do niejednoznacznego metalu progresywnego. Zespół powstał w 1991 roku w Haugesund z inicjatywy Ivara Bjørnsona i Grutle Kjellsona, którzy pozostają jednymi członkami oryginalnego składu. Nazwa grupy została zaczerpnięta od utworu zespołu blackmetalowego Immortal – „Enslaved in Rot”.
Do 2010 grupa wydała jedenaście albumów studyjnych i szereg pomniejszych wydawnictw pozytywnie ocenianych zarówno przez krytyków muzycznych, jak i publiczność. Prawdopodobnie największą popularnością Enslaved cieszy się w rodzimej Norwegii, gdzie trzy ostatnie płyty formacji były notowane na tamtejszej liście przebojów VG-Lista. Ponadto zespół czterokrotnie otrzymał nagrodę norweskiego przemysłu fonograficznego Spellemannprisen.
Teksty utworów są pod silnym wpływem mitologii nordyckiej, z wyjątkiem środkowego okresu twórczości grupy. Początkowo pisane były w języku islandzkim i staronordyjskim aż do 2001 roku, odkąd pisane są głównie po angielsku.
Historia.
Został założony w maju 1991 roku w norweskim miasteczku Haugesund przez Ivara Bjørnsona i Grutle Kjellsona, mających odpowiednio po 13 i 17 lat. Ówczesny skład współtworzył także perkusista Hein Frode Hansen w latach późniejszych związany z Theatre of Tragedy. Początkowo wykonywali death metal pod nazwą Phobia, ciągle poszukując swojego stylu w czasie rozkwitu black metalu w Norwegii. Ostatecznie przybrali ten nurt, jednak w przeciwieństwie do innych grup tego typu ich muzyka miała znamiona progresji. Jeszcze w 1991 roku nowym perkusistą został Kai Johnny Mosaker znany w latach późniejszych jako Trym Torson. Pierwszy koncert Enslaved odbył się 30 listopada w Haugesund. Następnie grupa zarejestrowała pierwsze demo zatytułowane "Nema". Na wydanej w grudniu kasecie znalazły się cztery autorskie kompozycje. Rok później ukazało się drugie demo pt. "Yggdrasill". Kaseta licząca sześć utworów została nagrana w studiu Micro Music.
W 1993 roku nakładem Candlelight Records ukazał się pierwszy minialbum Enslaved pt. "Hordanes Land". Jeszcze tego samego roku nagrania ukazały się jako split z formacją Emperor. Pierwszy album studyjny zespołu zatytułowany "Vikingligr Veldi" ukazał się w lutym 1994 roku nakładem wytwórni muzycznej Deathlike Silence Productions. Materiał został zadedykowany pamięci zamordowanego w 1993 roku lidera Mayhem – Øysteina „Euronymousa” Aarsetha. Natomiast w sierpniu tego samego roku zostały wydany drugi album pt. "Frost". Nagrania zarejestrowane w Grieghallen Studios ukazały się dzięki firmie Osmose Productions. W 1995 roku grupę opuścił Trym Torson, który dołączył do Emperor. Nowym perkusistą został Harald Helgeson. Tego samego roku demo "Yggdrassil" ukazało się jako split z zespołem Satyricon. Materiał ukazał się nakładem Moonfog Productions. 7 kwietnia 1997 roku ponownie dzięki Osmose Productions ukazał się trzeci album studyjny formacji zatytułowany "Eld". Główne partie instrumentalne zostały nagrane w Grieghallen Studios. Natomiast sample dograno w Traeen Turbo Sound. Po wydaniu płyty z zespołu odszedł Helgeson, którego zastąpił Per „Dirge Rep” Husebø. Skład został poszerzony także o drugiego gitarzystę, którego funkcję objął Roy Kronheim. Rok później ukazał się czwarty album studyjny pt. "Blodhemn". Wydawnictwo zostało zarejestrowane w szwedzkich The Abyss Studios we współpracy z producentem muzycznym Peterem Tägtgrenem. 3 października 2000 został wydany piąty album studyjny zespołu zatytułowany "". Sesja nagraniowa odbyła się ponownie w The Abyss Studios. Płyta przyniosła formacji pierwszą nominację do nagrody Spellemannprisen – nagrody norweskiego przemysłu muzycznego.
Piąty album Enslaved pt. "Monumension" został wydany 27 listopada 2001 roku. Była to kolejna płyta formacji nagrana w Grieghallen Studios, a zmiksowana w studiu Duper. W 2002 po zakończonej trasie koncertowej w Wielkiej Brytanii grupę opuścił gitarzysta Roy Kronheim. Nowy członkiem został Arve Isdal, który początkowo pełnił funkcję muzyka sesyjnego. Koncertowy skład uzupełnił także klawiszowiec Øyvind Madsen. 14 kwietnia 2003 roku ukazał się szósty album studyjny formacji pt. "Below the Lights". Wszystkie kompozycje nagrano w Grieghallen Studios. Natomiast miksowanie i mastering odbył się w Duper Studios. Po nagraniach skład opuścił Per „Dirge Rep” Husebø, którego zastąpił Cato Bekkevold. Natomiast 1 sierpnia nakładem Metal Mind Productions ukazał się album DVD zatytułowany "Live Retaliation". Na wydawnictwie znalazł się koncert Enslaved zarejestrowany krakowskim studiu telewizyjnym na Krzemionkach 7 października 2002 roku. W 2004 roku Madsena zastąpił Herbrand Larsen. W międzyczasie muzycy podpisali nowy kontrakt wydawniczy, tym razem z rodzimą firmą Tabu Recordings. Następnie 1 listopada został wydany ósmy album zatytułowany "Isa". Sesja nagraniowa odbyła się w Grieghallen Studios we współpracy z producentem muzycznym Eirikiem „Pyttenem” Hundvinem. Gościnnie na płycie wystąpili m.in. lider Immortal – Olve „Abbath” Eikemo, Ted „Nocturno Culto” Skjellum z Darkthrone oraz Dennis Reksten z nowofalowego zespołu Elektrisk Regn. W ramach promocji do tytułowego utworu został nagrany teledysk, który wyreżyserował Asle Birkeland. Materiał przyniósł zespołowi także kolejną nominację do Spellemannprisen. Na początku 2005 roku formacja otrzymała nagrodę norweskiego przemysłu fonograficznego Spellemannprisen za płytę "Isa". 12 września tego samego roku ukazało się drugie wydawnictwo DVD formacji pt. "Return to Yggdrasill". Na płycie znalazł się występ zespołu zarejestrowany 4 maja 2005 roku w Bergen.
22 maja 2006 roku nakładem wytwórni Candlelight Records ukazał się dziewiąty album grupy pt. "Ruun". Materiał został zarejestrowany w studiach Amper Tone i Earshot Studios. Z kolei miksowanie odbyło się w Propeller Music Division. Nagrania były promowane teledyskiem do utworu „Path To Vanir” w reżyserii Asle Birkelanda. Ciesząca się popularnościa płyta dotarł do 38. miejsca listy U.K. Indie Chart w Wielkiej Brytanii. Z kolei w rodzimej Norwegii "Runn" uplasowała się na 23. miejscu. W 2007 roku zespół otrzymał drugą w historii działalności nagrodę Spellemannprisen za wydawnictwo "Ruun". Tego samego roku został opublikowany kolejny teledysk promujący płytę, a zrealizowany do utworu „Essence”. Dziesiąta płyta zespołu pt. "Vertebrae" ukazała się 29 września 2008 roku dzięki Indie Recordings i Nuclear Blast. Sesja nagraniowa odbyła się w studiach Propeller Music Division, Amper Tone, Earshot Studios i Peersonal Sound. Miksowanie wykonał Joe Barresi znany m.in. ze współpracy z grupami Tool i Queens of the Stone Age. W ramach promocji do pochodzącego z płyty utworu „The Watcher” został zrealizowany teledysk, który wyreżyserował Patric Ullaeus. Album dotarł do 20. miejsca norweskiej listy przebojów. Ponadto po raz pierwszy nagrania Enslaved trafiły na listę Billboard Top Heatseekers, gdzie uplasowały się na 49. miejscu. W 2009 roku po raz trzeci muzycy zostali uhonorowani nagrodą Spellemannprisen za płytę "Vertebrae". 27 września 2010 roku ukazał się jedenasty album studyjny zespołu zatytułowany "Axioma Ethica Odini". Materiał został nagrany w studiach Earshot, Peersonal Sound i Duper. Natomiast oprawę graficzną przygotował norweski artysta Truls Espedal. Płyta dotarła do 11. miejsca norweskiej listy sprzedaży. Z kolei w USA "Axioma Ethica Odini" uplasowała się na 16. miejscu listy Top Heatseekers. Pod koniec roku zespół dał szereg koncertów w Europie w ramach Darkness Reborn Tour 2010. Muzycy uczestniczyli w trasie wraz z grupami Dimmu Borgir i Sahg. Na początku 2011 roku Enslaved po raz czwarty otrzymał nagrodę Spellemannprisen za album "Axioma Ethica Odini".

</doc>
<doc id="191263" url="https://pl.wikipedia.org/wiki?curid=191263" title="Gmina Ostrówek">
Gmina Ostrówek



</doc>
<doc id="191264" url="https://pl.wikipedia.org/wiki?curid=191264" title="Impaled Nazarene">
Impaled Nazarene

Impaled Nazarene - fiński zespół blackmetalowy, założony w 1990 r. jako jeden z pierwszych zespołów grających ten rodzaj muzyki w Finlandii. Zespół jest kombinacją black metalu z elementami thrash, heavy metalu, a także punk rocka.
Od 2012 roku fiński browar Vakka-Suomen Panimo produkuje sygnowane przez zespół piwo pod nazwą "Goat Brew".

</doc>
<doc id="191265" url="https://pl.wikipedia.org/wiki?curid=191265" title="Gmina Olesno">
Gmina Olesno



</doc>
<doc id="191268" url="https://pl.wikipedia.org/wiki?curid=191268" title="Napalm Death">
Napalm Death

Napalm Death – angielska grupa muzyczna powstała w 1981 roku w Meriden w pobliżu Coventry. W początkowym okresie działalności zespół wykonywał hardcore punk. W latach późniejszych zawrócił się w stronę takich gatunków jak grindcore i death metal. W swej twórczości zespół poruszył takie zagadnienia jak nienawiść, agresja, polityka czy religia. Z kolei wokalista Mark „Barney” Greenway oraz pozostali członkowie Napalm Death wielokrotnie wyrazili sprzeciw na temat zjawiska rasizmu i wojen.
Do 2009 roku zespół wydał czternaście albumów studyjnych oraz szereg kompilacji, albumów koncertowych i minialbumów. Według danych z 2003 roku wydawnictwa zespołu w samych Stanach Zjednoczonych sprzedały się w nakładzie 367 654 egzemplarzy. Byli i obecni członkowie grupy utworzyli lub współtworzyli liczne zespoły i projekty poboczne, m.in. takie jak: Carcass, Godflesh, Cathedral, Defecation, Jesu, Painkiller, Brujeria czy Lock Up.
Historia.
1981–1991.
Zespół Napalm Death powstał w miejscowości Meriden w pobliżu Coventry w Wielkiej Brytanii z inicjatywy nastoletnich muzyków, wokalisty i basisty Nicholasa Bullena oraz perkusisty Milesa Ratledgea. Pierwszy skład zespołu uzupełnił gitarzysta Simon Oppenheimer. W styczniu 1982 roku do grupy dołączył Graham Robertson, który objął stanowisko basisty. 25 lipca w Atherstone Miners Club muzycy dali pierwszy koncert. W sierpniu tego samego roku Oppenheimera zastąpił Darryl Fedeski. Następnie podczas koncertu w Knowle zostały zarejestrowane pierwsze nagrania Napalm Death.
Na wydanej we wrześniu kasecie magnetofonowej zatytułowanej "Halloween" znalazło się dziewięć utworów. Trzy miesiące później Fedeski odszedł z zespołu, a jego obowiązki przejął Graham Robertson. Natomiast jako basista i wokalista dołączył Finbarr Quinn były członek Curfew. W październiku ukazała się druga kaseta demo zespołu pt. "And, Like Sheep, We Have All Gone Astray", nagrana ponownie w Knowle. Wydawnictwo, którego okładkę przygotował Nicholas Bullen było dostępne w sprzedaży wysyłkowej. Szereg recenzji kasety ukazało się w lokalnych fanzine’ach.
1 kwietnia 1983 roku zostało wydane trzecie demo pt. "Kak". 6 maja 1987 roku nakładem Earache Records ukazał się debiutancki album grupy zatytułowany "Scum". 16 września 1988 roku został wydany drugi album formacji pt. "From Enslavement to Obliteration". 1 lipca 1990 roku ukazał się kolejny (trzeci) album "Harmony Corruption".
1991–2001.
1 i 2 grudnia 1991 roku zespół wystąpił w Hali Sportowej „Gwardia” w Koszalinie oraz w Hali Ludowej we Wrocławiu. 23 czerwca 1992 roku został wydany album "Utopia Banished". 2 i 3 lipca tego samego roku zespół zagrał w katowickiej Hali AWF i w poznańskiej hali Arena. 31 maja 1994 roku ukazał się album "Fear, Emptiness, Despair". Natomiast 22 czerwca muzycy wystąpili w warszawskim klubie Stodoła. 26 stycznia 1996 roku został wydany album "Diatribes". 25 marca tego samego roku zespół wystąpił w katowickim Mega Clubie. 3 czerwca 1997 roku ukazał się album "Inside the Torn Apart". 26 października 1998 roku został wydany album "Words From the Exit Wound".
25 maja 2000 roku ukazała się kompilacja pt. "The Complete Radio One Sessions". Na płycie zostały wydane utwory zarejestrowane dla Radio 1 / BBC. 25 września tego samego roku nakładem Dream Catcher i Spitfire Records został wydany album "Enemy of the Music Business". Tytuł oznaczający „wrogowie przemysłu muzycznego” wydawnictwa wzbudził kontrowersje i spekulacje dotyczące adresata. Na łamach magazynu Terrorizer, wokalista Mark „Barney” Greenway wypowiedział się następująco:
2001–2005.
1 sierpnia 2001 roku zespół wystąpił w poznańskim klubie Eskulap. 15 października tego samego roku została wydana pierwsze DVD zespołu pt. "The DVD". Zestaw DVD zawiera pierwszych sześć wideoklipów nakręconych w latach: 1990 – 1997, tj. do utworu "Breed to Breathe", następnie zawiera dokument "Live Corruption" (wydany po raz pierwszy na VHS), zarejestrowany podczas koncertu "Live At Salisbury, Arts Centre, 30 June 1990", zawiera też koncert "Live At Nottingham, Rock City, 14 November 1989" ponadto dwa utwory tj. "Scum" i "You Suffer", zarejestrowane na żywo podczas "Live At London Kilburn National", pochodzące z archiwalnego dokumentu "BBC TV ‘Arena’ Heavy Metal Special" (wykorzystane też przez BBC TV w 1989 r. w dokumencie muzycznym pt. "Napalm Death. Thrash To Death"). Płyta wydana nakładem skonfliktowanej wówczas z zespołem wytwórni Earache Records powstała bez jego udziału. Napalm Death zarzucał wytwórni m.in. „pogoń za pieniędzmi”. Jednakże w wystosowanym przez Earache oświadczeniu zaznaczono odmowę współpracy ze strony muzyków. Latem 2002 roku muzycy przystąpili do prac nad kolejnym albumem studyjnym. Partie perkusji zostały zarejestrowane w Parkgate Studios, natomiast pozostałe instrumenty i wokalizy w Chapel Studios. Wydawnictwo zatytułowane "Order of the Leech" ukazało się 22 listopada tego samego roku, nakładem wytwórni muzycznej Spitfire Records. Płyta ukazała się również w rozszerzonej wersji z interpretacjami utworów „Thaw” i „Terrorain” z repertuaru Septic Death. W ramach promocji zespół odbył europejską trasę koncertową. Występy Napalm Death poprzedzała grupa The Great Deceiver.
7 lipca 2003 roku ukazała się kompilacja nagrań zespołu pt. "Noise For Music's Sake". Na dwupłytowym wydawnictwie ukazały się utwory wydane w ramach współpracy z Earache Records oraz kompozycje zarejestrowane z Lee Dorrianemi Billem Steerem. Natomiast 3 listopada został wydany album koncertowy "Punishment in Capitals". Wydawnictwo ukazało się na płycie CD i DVD z zapisem koncertu z 12 kwietnia 2002 roku w Londynie. 23 sierpnia 2004 roku nakładem Century Media Records został wydany album "Leaders Not Followers Part. II". Na płycie znalazły się interpretacje utworów takich grup jak: Cryptic Slaughter, Discharge, Sepultura, Agnostic Front czy Hirax. Mark „Barney” Greenway o nagraniach wypowiedział się w następujący sposób:
Od 2005.
12 marca 2005 roku muzycy wystąpili na festiwalu Metalmania w katowickim Spodku. 25 kwietnia tego samego roku został wydany album "The Code Is Red... Long Live the Code". Gościnnie w nagraniach wzięli udział: wokalista Hatebreed – Jamey Jasta i wokalista Dead Kennedys – Jello Biafra. Ponadto gościnnie partie gitary basowej w utworze „Pledge Yourself To You” nagrał członek Carcass – Jeff Walker. Z kolei w maju wraz z zespołami Most Precious Blood i Diecast, muzycy Napalm Death odbyli europejską trasę koncertową. Latem 2006 roku w Foel Studios w Walii muzycy rozpoczęli prace nad kolejnym albumem studyjnym. 14 sierpnia tego samego roku zespół wystąpił na festiwalu Hunter Fest, który odbył się w Szczytnie. 18 września został wydany album "Smear Campaign". Nagrania zostały wyprodukowane we współpracy z producentem muzycznym Russem Russelem. Gościnnie na płycie wystąpiła wokalistka Anneke van Giersbergen z holenderskiej grupy The Gathering, która zaśpiewała w utworze „In Deference”.
1 i 2 czerwca 2008 roku w ramach europejskiej trasy koncertowej zespół wystąpił w warszawskim klubie Progresja i wrocławskim W-Z. Koncerty Napalm Death poprzedziła amerykańska formacja Suffocation. 21 i 22 stycznia 2009 roku muzycy wystąpili w warszawskim klubie Progresja i krakowskim Lochnes. Napalm Death poprzedziły następujące zespoły: szwedzki Splitter, czeski Pigsty oraz polska Antigama. Natomiast 23 stycznia został wydany album studyjny "Time Waits for No Slave". Ślady perkusji zostały nagrane w studiu Parlour w Kettering, a gitary, gitarę basową i wokale w walijskim Foel Studios. Wydawnictwo było promowane teledyskiem do tytułowego utworu. Natomiast w Stanach Zjednoczonych album uplasował się na 19. miejscu listy Top Heatseekers. We wrześniu również 2009 roku ukazał się split Napalm Death i Nasum zatytułowany "Live in Japan – Grind Kaijyu Attack!". Na płycie został wydany materiał zarejestrowany przez Nasum w 2004 roku podczas koncertów w Japonii. W 27 lutego 2012 roku został wydany album pt. "Utilitarian".
Dyskografia.
Opracowano na podstawie materiału źródłowego.
Wideografia i filmografia.
Opracowano na podstawie materiału źródłowego.

</doc>
<doc id="191269" url="https://pl.wikipedia.org/wiki?curid=191269" title="Praktyka dawania i brania">
Praktyka dawania i brania



</doc>
<doc id="191276" url="https://pl.wikipedia.org/wiki?curid=191276" title="Tonglen">
Tonglen

Praktyka Dawania i Brania (tyb. གཏོང་ལེན་, Wylie: "gtong len") znana też jako medytacja serca Atishy to jedna z praktyk stosowanych w buddyzmie mahajana. Jest używana także przez adeptów innych odmian buddyzmu. Polega na pracy z głęboko zakorzenionym schematem odruchowego uciekania od doświadczania bólu i dążenia do szybkiego uzyskania przyjemności.
W założeniu "tonglen" pomaga rozwijać współczucie, a w konsekwencji tzw. oświeconą postawę – bodhiczittę. Efektem ubocznym jest pogłębienie życzliwego stosunku do samego siebie i wzrost wartości osobowej. Stosowanie praktyki nie sprawia, że praktykujący mniej cierpi (na względnym poziomie cierpi czasem bardziej, choć nie więcej), ale zmienia cierpienie w instrument usuwający przeszkody stojące na drodze do urzeczywistnienia natury umysłu. Praktyka tonglen powstała w Indiach i została sprowadzona do Tybetu w XI wieku.
Technika.
Techniką używaną w praktyce jest świadome oddychanie połączone z wizualizacją „wdychania cierpienia” (własnego lub obserwowanego), przekształcania go na poziomie serca w otwartość, ulgę i uspokojenie, a następnie dzielenia się tym doświadczeniem ze wszystkimi cierpiącymi z powodu konkretnego problemu istotami (podczas swobodnego wydechu). Przyjmowane cierpienie wizualizowane bywa najczęściej jako czarny dym, a dzielenie się jako promienne światło. Istnieje wiele wariantów wizualizacji. Na przykład dla osób o mocno zakorzenionych lękowych tendencjach ostatni etap może być wizualizacją dzielenia się ulgą i otwartością także z samym sobą, a w przypadku początkujących lub mających problemy z doświadczaniem wizualizacji praktykę można uzupełnić o zwielokrotnione, kosmiczne wręcz obrazy (wariant ten bywa stosowany na przykład w szkołach buddyzmu tantrycznego).
Technika może być używana w stanie medytacyjnym, ale też w postaci „natychmiastowej”, gdy zostajemy zaskoczeni przez nagły kontakt z cierpieniem.

</doc>
<doc id="191278" url="https://pl.wikipedia.org/wiki?curid=191278" title="Liceum Ogólnokształcące im. św. Marii Magdaleny w Poznaniu">
Liceum Ogólnokształcące im. św. Marii Magdaleny w Poznaniu



</doc>
<doc id="191282" url="https://pl.wikipedia.org/wiki?curid=191282" title="Charles-Eugène Boucher de Boucherville">
Charles-Eugène Boucher de Boucherville

Sir Charles-Eugène Butcher de Boucherville (ur. 4 maja 1822, zm. 10 września 1915) – kanadyjski lekarz i polityk, dwukrotny premier prowincji Quebec. De Boucherville pochodził z ziemiańskiej (seniorowie Boucherville) rodziny frankofońskiej, osiadłej od wielu pokoleń w Quebecu. Po ukończeniu szkoły średniej w Montrealu, rozpoczął studia medyczne na McGill College w tym samym mieście. Po ukończeniu studiów pracował jako stażysta w Paryżu, a następnie praktykował medycynę w Montrealu. Pełnił także funkcję kapitana milicji, dowodząc batalionem z Chambly. Z praktyki medycznej zrezygnował w 1860 r., by poświęcić się polityce.
Boucherville został wybrany do parlamentu po raz pierwszy jeszcze przed konfederacją w 1861 r. Następnie powoli wspinał się po drabinie biurokratycznej, zajmując wiele eksponowanych stanowisk w administracji prowincjonalnej. Między innymi objął tekę ministra edukacji oraz rolnictwa i robót publicznych. Po konfederacji dalej udzielał się w polityce na poziomie prowincjonalnym. W 1874 został szefem Konserwatywnej Partii Quebecu i objął stanowisko premiera tej prowincji. Na swym stanowisku pozostał przez cztery lata. Oskarżony o udział w aferze korupcyjnej, ustąpił ze stanowiska. Gdy został oczyszczony z zarzutów, powrócił do polityki. Za zasługi w działalności społecznej i politycznej otrzymał brytyjskie szlachectwo.

</doc>
<doc id="191283" url="https://pl.wikipedia.org/wiki?curid=191283" title="Harry Potter (postać)">
Harry Potter (postać)

Harry James Potter – postać fikcyjna, główny bohater serii książek i filmów fantastycznych "Harry Potter", syn Jamesa i Lily Potterów. Jako pomysł Potter narodził się w głowie autorki, J.K. Rowling, w pierwszej połowie lat 90. XX wieku.
Przeszłość.
Harry James Potter urodził się 31 lipca 1980 roku jako syn Lily z domu Evans i Jamesa Pottera, w Dolinie Godryka. Jego ojcem chrzestnym stał się przyjaciel Jamesa z lat szkolnych, jeden z „Huncwotów”, Syriusz Black. Piętnaście miesięcy później, w Halloween 1981 roku, Lord Voldemort zabił ojca Harry'ego. Próbował oszczędzić jego matkę, lecz zniecierpliwiony, także ją pozbawił życia. Zrobił to, ponieważ dwa lata wcześniej Sybilla Trelawney wygłosiła przepowiednię dotyczącą końca jego rządów terroru. Severus Snape zdołał mu przekazać tylko pierwszą część przepowiedni, dlatego Voldemort nie wiedział, że z chwilą, gdy będzie chciał zlikwidować chłopca, naznaczy go jako równego sobie. Koniec końców, poświęcenie matki chłopca wytworzyło tarczę miłości, od której odbiło się mordercze zaklęcie (Avada Kedavra), co ocaliło Harry’ego. Trafiło w Voldemorta, który stracił całą swoją moc i władanie nad ciałem. Jego dusza ocalała, ale stała się słabym strzępem. W ten sposób, wbrew woli „Czarnego Pana” – jak nazywali Voldemorta jego poplecznicy – Harry został siódmym horkruksem. Jedynym śladem po próbie zabójstwa była blizna w kształcie błyskawicy na czole Harry’ego. Znak po ruchu dłoni podczas rzucania zabójczego zaklęcia.
Albus Dumbledore był przywódcą Zakonu Feniksa, w którym działali James i Lily. Od razu po ataku zadecydował o umieszczeniu Harry’ego u jedynych żyjących krewnych Lily. Byli to jej siostra Petunia z domu Evans i Vernon Dursley. Rubeus Hagrid – zamiast oddać Harry’ego Syriuszowi – spełnił to zadanie i dostarczył dziecko do domu na Privet Drive 4, w Little Whinging w hrabstwie Surrey. Albus naniósł na dom i okolice wszelkie możliwe zaklęcia ochronne, a Petunia przypieczętowała je, akceptując obecność chłopca w swoim domu. Nawet sam „Czarny Pan” oraz jego zwolennicy nie mogli go tam dosięgnąć.
Teraźniejszość.
Pierwsza dekada i pierwszy rok nauki (listopad 1981 do czerwca 1992).
U Dursleyów spędził dziesięć lat, doznając nieuzasadnionych upokorzeń z zazdrości, stając się celem ataków kuzyna, Dudleya. W dniu swoich jedenastych urodzin Harry dowiedział się od Hagrida, posłańca Dumbledore’a, że jest czarodziejem, a jego rodzice nie zginęli (jak wmawiano mu przez lata) w wypadku samochodowym. Harry otrzymał zaproszenie do Hogwartu, szkoły dla czarodziejów. Po chwili wahania zgodził się wyruszyć z Hagridem do Londynu na ulicę Pokątną, by zakupić przedmioty niezbędne do czarodziejskiej edukacji. Okazało się, że w banku Gringotta ma pieniądze po rodzicach, za które kupił wyposażenie do szkoły. Hagrid kupił chłopcu śnieżnobiałą sowę, Hedwigę, którą Potter używał do przesyłania korespondencji.
W drodze do Hogwartu Harry poznał swoich pierwszych przyjaciół, na całe życie. Byli to Ron Weasley i Hermiona Granger. Inni czarodzieje uważali go za bohatera, gdyż przeżył atak Voldemorta przez co również stał się rozpoznawalny i popularny u większości czarodziejów. Jednak nie u Draco Malfoya, który to z zazdrości stał się wrogiem chłopca. Harry trafił do Gryffindoru, wraz z Ronem i Hermioną, a Hogwart stał się jego prawdziwym domem. Nauka magii okazała się rzeczą trudną, aczkolwiek w większości przypadków dość przyjemną i owocną. Nie zapałał sympatią do nauczyciela Severusa Snape'a, mistrza eliksirów, zresztą z wzajemnością.
Na swoim pierwszym roku Harry stoczył i wygrał walkę z trollem górskim, został szukającym w drużynie Gryfonów jako najmłodszy od 100 lat zawodnik. Na święta dostał należącą do jego ojca pelerynę-niewidkę. Pod koniec roku odkrył tajemnicę Kamienia Filozoficznego i powstrzymał Voldemorta przed odrodzeniem. Kwiryniusz Quirrell, nosiciel Voldemorta, rozsypał się w proch.
Drugi rok nauki (wrzesień 1992 do czerwca 1993).
Chłopiec odkrył sekret Komnaty Tajemnic. Dowiedział się także, że jest wężousty – mówił językiem węży. Dzięki pomocy Fawkesa – feniksa Dumbledore’a oraz miecza Godryka Gryffindora, pokonał wielkiego węża Bazyliszka zabijającego wzrokiem i toksyną z paszczy. Przebił mu czaszkę mieczem, a broń zaabsorbowała toksynę wielkiego gada. Ponownie przeszkodził Voldemortowi w odrodzeniu się i uratował Ginny Weasley, która nieświadomie stała się ofiarą „Czarnego Pana”. Jednocześnie zniszczył pierwszego horkruksa Voldemorta, przebijając dziennik Toma Marvolo Riddle'a kłem Bazyliszka. Zdołał również uwolnić skrzata Zgredka spod władzy Malfoyów. Gilderoy Lockhart, który próbował przypisać sobie te zasługi, a Ronowi i Harry’emu wyczyścić pamięć, sam przyjął atak swoim zaklęciem zapomnienia i trafił do szpitala dla czarodziejów.
Trzeci rok nauki (wrzesień 1993 do czerwca 1994).
Pottera zaczął nauczać Remus Lupin, jeden z „Huncwotów” i przyjaciel jego zmarłego ojca. Od niego Potter nauczył się m.in. zaklęcia Patronusa, przeciw dementorom, którzy wysysali szczęście z ludzi oraz na których działanie chłopiec był podatny bardziej niż inni. Harry poznał również swojego ojca chrzestnego, Syriusza Blacka oraz historię jego „zdrady”. Pod koniec roku poznał drugą przepowiednię Trelawney:
oraz prawdę o szczurze Rona – Peterze Pettigrew. Wraz z Hermioną cofnął się w czasie. Przepędził setki dementorów od zaklęciem Patronusa w postaci cielesnego jelenia od siebie i Syriusza. Także uratował przed śmiercią hipogryfa Hardodzioba. na którym Syriusz uciekł. Podczas roku szkolnego Harry otrzymał od Blacka „Błyskawicę” – najszybszą miotłę świata, która służyła mu podczas meczy w quidditcha.
Czwarty rok nauki (wrzesień 1994 do czerwca 1995).
W wyniku działań sługi Voldemorta – działającego pod powłoką Alastora Moody'ego – Harry’ego zmuszono do udziału w Turnieju Trójmagicznym. W pierwszym zadaniu, dzięki zaklęciu przywołującemu Accio za pomocą miotły wykradł jajo smoka. Wnętrze jaja dało mu wskazówki do drugiego zadania. Okazało się, że musiał wyciągnąć Rona z jeziora. Udało mu się dzięki roślinie o nazwie skrzeloziele, dostarczonej przez Zgredka. Zgredek usłyszał o roślinie od owego sługi w jego zdawkowej rozmowie z innym nauczycielem. Natomiast w filmie to Neville powiedział Potterowi o tej możliwości. Harry wypłynął ostatni, ale za szlachetną postawę dostał najwięcej punktów. Dopłynął pierwszy do celu na dnie pobliskiego jeziora, ale upewnił się, że wszystkie „ofiary” są bezpieczne. Wyciągnął również Gabrielle Delacour, siostrę swojej rywalki. Ostatecznie wygrał ex aequo z Cedrikiem Diggorym. Trzecim zadaniem było zdobycie pucharu turniejowego w środku labiryntu. Sługa pozbył się rywali Harry'ego, a puchar przeniósł Harry'ego i Cedrica na cmentarz w Little Haglenton, gdzie Voldemort się odrodził. Mógł to zrobić dzięki krwi Harry’ego, mięśniom dłoni Pettigrew oraz kościom swojego ojca. Cedric zginął z ręki Petera Pettigrew. Voldemort i Harry stoczyli ze sobą pojedynek, podczas którego powstał bardzo rzadki efekt "Priori Incantatem". Rdzenie różdżek Pottera i Riddle’a były takie same. Spowodowało to pojawienie się zjaw osób zabitych przez różdżkę Voldemorta od ostatniej ofiary: Cedrica, Franka Bryce, Berty Jorkins i w końcu rodziców Harry’ego. Harry uciekł swemu wrogowi, pochwycił ciało Cedrica i przywołał puchar przez co wrócił do Hogwartu. Tam sługa Voldemorta dowiedział się co się stało i usiłował zabić Harry’ego. Potem sam został obnażony przez Dumbledore’a, któremu – pod wpływem serum prawdy – opowiedział jak doszło do odrodzenia Czarnego Pana. Korneliusz Knot zablokował sobie możliwość przesłuchania sługi, czyli Bartemiusza Croucha Juniora. Nie uwierzył też w opowieści dyrektora Hogwartu i „Chłopca-Który-Przeżył”. Zakon Feniksa został reaktywowany i zmuszony do działania w podziemiu.
Piąty rok nauki (wrzesień 1995 do czerwca 1996).
Tymczasem Ministerstwo Magii zaczęło uprzykrzać działania oraz życie Dumbledore’a i Harry’ego. Przyzwyczajone przez 14 lat do życia w spokoju, wszczęło kampanię szyderstw wobec nich. Harry musiał użyć zaklęcia patronusa w rejonie mugoli by ochronić siebie i Dudleya przed nasłanym na nich dementorem, co było zabronione uczniom prawem czarodziejów. Cała akcja Dolores Jane Umbridge zakończyła się oczyszczeniem Harry’ego z zarzutów. Z niemałą pomocą wyrozumiałej Amelii Bones, świadka ataku Arabelli Figg i dyrektora Hogwartu, który zaczął unikać kontaktu z chłopcem. Ministerstwo Magii i tak wmieszało się w sprawy Hogwartu, czyniąc Umbridge nauczycielką obrony przed czarną magią. Wkrótce zaczęła nauczanie czystej teorii, bez zajęć praktycznych co spotkało się z buntem uczniów. Ci założyli pod jej nosem „Gwardię Dumbledore’a” z Harrym jako nauczycielem. Umbridge – która w międzyczasie stała się „Wielkim Inkwizytorem” szkoły, a w końcu kwietnia 1996 roku, dyrektorem – jeszcze bardziej dręczyła Harry’ego. To szlabanami, to uniemożliwianiem odwiedzania Hogsmeade czy zakazem gry w quidditch. Do tego doznał on jeszcze wizji ataku w ciele węża Nagini na Artura Weasley. To ostatecznie uratowało życie ojcu Rona. Pomimo tego, przeżył swój pierwszy pocałunek z Cho Chang. Severus Snape, poproszony przez Dumbledore’a, pod przykrywką „korepetycji z eliksirów”, nauczał Harry’ego oklumencji by ten mógł zamknąć swój umysł przed wizjami „Czarnego Pana”. Harry został zwabiony przez Voldemorta do Departamentu Tajemnic w Ministerstwie Magii wizją torturowanego Syriusza. Niektórzy członkowie rozbitej Gwardii Dumbledore’a udali się z nim na miejsce, gdzie nie znaleźli Blacka, ale wdali się w bitwę ze śmierciożercami. W jej trakcie pierwsza przepowiednia Trelawney, na którą od roku polował Voldemort, uległa zniszczeniu. „Czarny Pan” osobiście pojawił się w ministerstwie i stoczył bitwę z Dumbledorem oraz opętał Harry’ego. Ze śmiertelnego uścisku uwolniła go miłość do Syriusza, który chwilę wcześniej zginął z ręki Bellatrix Lestrange. Voldemort ujawnił swoje istnienie Korneliuszowi Knotowi, który został zmuszony do zaakceptowania nowej rzeczywistości i odwołania Umbridge ze szkoły. Harry poznał pełną pierwszą przepowiednię od Albusa Dumbledore.
Szósty rok nauki (wrzesień 1996 do czerwca 1997).
W ministerstwie zmieniło się kierownictwo. Rufus Scrimgeour jako nowy minister rozpoczął walkę z Voldemortem. Nakłaniał także Harry’ego – „Wybrańca” – by ten udzielił ministerstwu wsparcia wizerunkowego. W szkole, chłopiec pobierał z Dumbledorem lekcję na temat przeszłości Voldemorta i w taki sposób dowiedział się o horkruksach. Dumbledore zdołał zniszczyć kolejny, czyli pierścień Marvolo Gaunta za cenę ściągnięcia na siebie śmiertelnej klątwy. Harry znalazł bardzo stary podręcznik do eliksirów niejakiego „Księcia Półkrwi” i odnalazł tam przekształcone przepisy na eliksiry. Dzięki nim stał się najlepszy w ich przyrządzaniu, a także ulubieńcem Horacego Slughorn. Były tam też formuły różnych nieznanych zaklęć np. złowrogiego Sectumsempra czy też użytecznego Muffliato. Zaklęcia „Sectumsempra” użył na Draconie Malfoy, za co dostał okropny, ale zasłużony szlaban. Harry pocałował Ginny Weasley po wygranym meczu quidditcha. Od tej pory byli parą co Ron zaakceptował. Pod koniec szóstego roku nauki Harry i Albus zmierzyli się z inferiusami oraz odkryli gdzie jest medalion Salazara Slytherina – kolejny horkruks. Wydobycie go z zabezpieczeń zużyło siły życiowe dyrektora Hogwartu. Po powrocie do szkoły, Dumbledore został rozbrojony przez Dracona Malfoya i zginął z ręki Severusa Snape’a. Po jego śmierci Harry zerwał z Ginny, bo obawiał się, że Voldemort może ją wykorzystać. Tajemniczym „Księciem Półkrwi” okazał się znienawidzony, były mistrz eliksirów w szkole i obecny nauczyciel obrony przed czarną magią, Snape. Harry ruszył za nim w pościg, ale został szybko rozbrojony. Ten jednak nie pozwolił go skrzywdzić innym śmierciożercom. Po pogrzebie dyrektora Hogwartu, Harry uznał, że nie wróci na 7. rok nauki, lecz poświęci się by zniszczyć resztę horkruksów. By w końcu on lub ktoś inny zakończył życie Voldemorta. Hermiona i Ron zgodzili się mu towarzyszyć w tym zadaniu. Medalion Slytherina natomiast okazał się podróbką, podmienioną przez tajemniczego „R.A.B.”
Szukanie horkruksów (wrzesień 1997 do maja 1998).
Dursleyowie zostali zmuszeni do opuszczenia Privet Drive, gdyż w 17. urodziny Harry’ego – dzień osiągnięcia przez niego magicznej pełnoletności – wszystkie zaklęcia ochronne Dumbledore’a wygasły. Zrealizowano plan Mundungusa Fletcher by siedmiu Potterów poleciało do domu Weasley'ów na miotłach. Zamiar udał się częściowo. Podczas jego realizacji zginęli Alastor Moody i Hedwiga, która ocaliła Harry'ego przed śmiertelnym zaklęciem. Natomiast Harry stracił „Błyskawicę”, a George Weasley kawałek ucha. Potter trafił jednak cały do domu Weasleyów, Nory. Dumbledore zapisał Potterowi w testamencie złoty znicz, który Harry złapał w pierwszym meczu, a także miecz Godryka Gryffindora. Tego ostatniego jednak nie dostał. Musiał uciekać z Hermioną i Ronem z Nory w trakcie ślubu Billa z Fleur Delacour. Przenieśli się do Tottenham Court Road w Londynie. W kafejce napadli na nich Antonin Dołohow i Thorfinn Rowle. Zostali pokonani, ale trio dziwiło się skąd to śmierciożercy wiedzieli, gdzie przebywali. Imię Voldemorta stało się Tabu. Można było wykryć wszystkich, którzy je wymawiają. Stamtąd przenieśli się do odziedziczonego przez Harry’ego domu Syriusza, przy Grimmauld Place 12. Dowiedzieli się kim jest R.A.B.. Był to brat Syriusza, Regulus Arcturus Black. Natomiast Severus Snape został dyrektorem szkoły, Alecto Carrow nauczycielką mugoloznawstwa, a jej brat Amycus nauczycielem propagowania czarnej magii. Od kiedy Harry wręczył Stworkowi fałszywy medalion i wykazał chęć pomocy w wypełnieniu ostatniej woli Regulusa, Stworek zmienił nastawienie do niego, Rona oraz Hermiony i stał się wzorowym skrzatem domowym. Opowiedział jak zginął Regulus i sprowadził do domu Mundungusa Fletchera, który ukradł prawdziwy horkruks. Złodziej przekazał im, że podarował go ropuchowatej czarownicy – Dolores Umbridge. Trio udało się odbić medalion w samym Ministerstwie Magii za cenę porzucenia Grimmauld Place. Corban Yaxley przebił się przez zaklęcie Fideliusa. Aportowali się na polanie, zmieniając co jakiś czas miejsce pobytu w namiocie, gdzie Hermiona za każdym razem rzucała skuteczne zaklęcia przeciw mugolom, szmalcownikom i śmierciożercom.
Medalion wywierał zły wpływ na każdego, kto nosił go zbyt długo, więc nosili go na zmianę. Gdy zapomnieli zabrać go od Rona, pokłócił się z nimi, oddał medalion i odszedł od nich. Harry i Hermiona udali się do Doliny Godryka, gdyż przypuszczali, że Dumbledore mógł zostawić miecz u Bathildy Bagshot. Po odwiedzeniu cmentarza, gdzie spoczywali rodzice Harry’ego, Bathilda odnalazła ich i zaprowadziła do swego domu. Kobieta już od dawna nie żyła, a w jej ciele przebywała Nagini. Wyjaśniało to dlaczego tylko Harry słyszał jej słowa. W czasie ucieczki przed Nagini i Voldemortem, Hermiona przypadkowo złamała różdżkę Pottera zaklęciem obronnym.
Harry używał różdżki Hermiony. Podczas jednej z nocnych wart, zobaczył srebrzystą łanię, która chciała, by za nią poszedł. Zaprowadziła go nad jezioro, gdzie pod lodem leżał miecz Gryffindora. Harry zanurkował po miecz, medalion na łańcuszku zaczął go dusić. Pottera uratował Ron, który znalazł ich dzięki wygaszaczowi Dumbledore’a. Harry otworzył medalion, a Ron – po torturach ze strony Riddle'a – przebił go mieczem.
Od ojca Luny poznali historię trzech braci Peverell i „Insygniów Śmierci”: kamienia wskrzeszenia, peleryny niewidki i Czarnej Różdżki. Cała trójka została złapana przez szmalcowników gdy Harry wpadł na plan Voldemorta, który rzeczywiście szukał Czarnej Różdżki i wypowiedział imię wroga. Szmalcownicy doprowadzili ich dworu Malfoy'ów. Bellatrix wpadła w szał i niepokój, gdyż zobaczyła miecz Gryffindora. W teorii był przechowywany w jej skrytce bankowej w banku Gringotta, ale tam była tylko zwykła kopia. Torturowała Hermionę i goblina Gryfka by wyjawili jej prawdę – który z przedmiotów jest prawdziwy. Harry, dzięki kawałkowi lusterka, które przed laty dostał od Syriusza, zdołał przywołać pomoc. Pojawił się skrzat Zgredek, który pomógł wydostać się za pomocą teleportacji wpierw Lunie, Ollivanderowi i Gryfkowi. Peter Pettigrew poszedł by sprawdzić co to za trzaski, ale jego własna ręka przypomniała mu, że Harry ocalił mu kiedyś życie, dlatego sama udusiła go w lochach. Harry’emu udało się rozbroić Dracona Malfoya i zyskać jego różdżkę. Zgredek pomógł teleportować się trójce bohaterów, ale zginął podczas zadania. Bellatrix dosięgła go za pomocą rzuconego sztyletu.
Harry pojął oklumencję dopiero podczas własnoręcznego pochówku skrzata, niedaleko domu Billa i Fleur. Od uwolnionego Ollivandera, Potter poznał historię Czarnej Różdżki, a Gryfek – w zamian za miecz Gryffindora – miał im pomóc. Razem mieli ukraść puchar Helgi Hufflepuff, znajdujący się w skrytce Lestrange’ów. Plan się udał, a bohaterowie uciekli na niewidomym smoku. Gobliny sprowadziły do Voldemorta pochwyconego Gryfka z mieczem Gryffindora. Czarny Pan wpadł w szał i pozabijał stojące przy nim osoby. Potem ogarnął go lęk, gdyż nie spodziewał się, że tak młody wróg odkryje jego tajemnice. Harry przeczytał jego myśli i odkrył, że jeden z horkruksów jest ukryty w Hogwarcie. Udali się do Hogsmeade, gdzie Aberforth Dumbledore ochronił ich przed atakiem dementorów i śmierciożerców. Przez jego bar przeniknęli podziemnym tunelem do Hogwartu. Pojawili się też członkowie Zakonu Feniksa i rozpoczęła się bitwa o szkołę ze śmierciożercami. Harry’emu udało się znaleźć jeszcze jednego horkruksa – diadem Roweny Ravenclaw – dzięki Lunie Lovegood i rozmowie z Szarą Damą. Diadem został zniszczony przez Goyle’a przepotężnym zaklęciem „szatańskiej pożogi” w pokoju Życzeń. Ron zaprowadził natomiast Hermionę do Komnaty Tajemnic, gdzie ona przebiła kłem martwego bazyliszka czarkę. Wspomnienia umierającego Snape’a natomiast pozwoliły zmienić postrzeganie byłego nauczyciela eliksirów jako niezłomnego i lojalnego sługę Dumbledore’a. Snape zabił dyrektora na jego wyraźne polecenie, gdyż Dumbledore chciał uniknąć agonii z klątwy pierścienia Gauntów. Harry zyskał pewność o tym, że sam stał się horkruksem Czarnego Pana. Dlatego udał się do Zakazanego Lasu gdzie przywołał do siebie duchy Lupina, Syriusza, matki i ojca za pomocą kamienia wskrzeszenia ukrytego w zniczu. Porzucił to insygnium i oddał swoje życie, dając się „zabić” Voldemortowi. Przeżył, gdyż w Czarnym Panu płynęła krew Lily i jej tarcza obronna uniemożliwiła właściwe zadziałanie morderczego zaklęcia. Voldemort unicestwił część swojej duszy w Harrym. Dzięki matce Dracona, Rubeus Hagrid przyniósł Harry'ego do zamku. Voldemortowi wydawało się, że triumfuje i chciał upokorzyć Neville’a używając do tego kapelusza przydzielającego do „odpowiedniego” domu – do Slytherinu. Jednakże na pomoc Zakonowi Feniksa przyszedł Graup oraz centaury. Longbottom wyjął z kapelusza miecz Gryffindora, po czym ściął nim ostatniego horkruksa – węża Nagini. Skrzaty domowe pod wodzą Stworka wybiegły z kuchni by walczyć tasakami za Pottera. Rozpętała się bitwa podczas której Harry ukrył się pod peleryną-niewidką. Ujawnił się dopiero po tym jak Molly Weasley odebrała życie Bellatrix celującą w Ginny. Czarna Różdżka używana przez Voldemorta nie mogła walczyć z Potterem – ten, pokonując Dracona Malfoy'a, stał się jej prawowitym właścicielem. Harry nakazał Tomowi skruchę i wyjawił mu, jaką rolę pełnił Snape. Ostatecznie pozbawił życia swojego wroga, gdyż mordercze zaklęcie odbiło się od "expelliarmus" Harry’ego.
Świat zaczął wracać do normy. Zaklęci "imperiusem" przychodzili do siebie, śmierciożercy uciekali w popłochu lub byli chwytani, niewinnie uwięzieni w Azkabanie zostali wypuszczani na wolność oraz, że Kingsley Shacklebolt został mianowany tymczasowo Ministrem Magii. Harry wkrótce wyjaśnił przyjaciołom wszystko, ale zdecydował, że Czarna Różdżka – po tym jak skutecznie naprawił nią swoją różdżkę z piórem feniksa – spocznie w grobie Dumbledore’a.
Harry przeżył spotkanie z Lordem Voldemortem dziewięć razy:
Epilog.
Harry nie wrócił do Hogwartu po zakończeniu wojny na 7. rok nauki, co jednak nie przeszkodziło jemu i Ronowi w zostaniu aurorem. Stał się ojcem chrzestnym osieroconego Teda Remusa Lupina. Sam został Szefem Biura Aurorów. Ożenił się z Ginny Weasley i razem z nią miał trójkę dzieci: synów Jamesa Syriusza, Albusa Severusa i córkę Lily Lunę. Zatrzymał motocykl Syriusza, który teść, Artur Weasley mu naprawił. Stracił zdolność mówienia w języku węży (z czego bardzo się cieszył), ale też od lat jego blizna nie dała o sobie znać.
Harry Potter zadbał też o to by w Hogwarcie, w gabinecie dyrektorów, pojawił się obraz Snape’a, po tym jak dopiął swego w oczyszczeniu jego imienia i właściwym pochówku. Potter jednak nigdy nie porozmawiał z wizerunkiem Severusa.
Pogodził się z Draconem i Dudleyem. Ich relacje nie były przyjacielskie, lecz neutralne. Natomiast wnuki Petunii i Lily spędzały razem czas na Boże Narodzenie.
Insygnia Śmierci.
Insygnia Śmierci (ang. "Deathly Hallows") – trzy przedmioty, występujące w serii "Harry Potter" (w siódmym tomie, "Harry Potter i Insygnia Śmierci") oraz w legendzie "Opowieść o Trzech Braciach" ze zbioru "Baśnie barda Beedle’a" (również dotyczącej Harry’ego Pottera). Harry i jego przyjaciele dowiadują się o nich podczas wizyty u Ksenofiliusa Lovegood.
Legenda.
Według legendy zostały podarowane przez Śmierć trzem braciom Peverell. Były częścią jej planu, za pomocą którego chciała zabić każdego, kto chciał przejść przez rzekę, która była bardzo niebezpieczna i nikt jeszcze nie wyszedł z niej żywy. Jednakże bracia Peverell podczas wędrówki odnajdują rzekę, przez którą udaje im się przejść. Wyczarowali silny i wytrzymały most, który zapewnił im bezpieczne przejście. Śmierć rozgniewana, że uszli z życiem postanowiła im dać to, czego sobie zażyczą. Najstarszy brat wybrał różdżkę, której nikt nie pokona, średni poprosił o moc wskrzeszenia swej ukochanej. Najmłodszy zaś chciał coś, dzięki czemu mógłby się schować przed Śmiercią. Te trzy przedmioty tworzą tzw. Insygnia Śmierci. I Śmierć zabrała brata Antiocha, właściciela Czarnej Różdżki, który został zamordowany, a następnie brata Cadmusa, który popełnił samobójstwo nie mogąc znieść tego, że nie może przywrócić swojej ukochanej do świata żywych. Najpóźniej zabrała Ignotusa, który w razie niebezpieczeństwa ukrywał się pod peleryną-niewidką. Po tym, jak „ostatni brat i Śmierć poszli ze sobą razem jak równy z równym” Insygnia Śmierci zaginęły.
Według legendy ten, kto zbierze wszystkie 3 Insygnia, zostanie "Panem Śmierci". Jak do tej pory tylko Harry Potter został prawowitym właścicielem wszystkich 3 insygniów, ale nawet on nie miał wszystkich w ręku. Gdy wyruszał do Zakazanego Lasu miał przy sobie kamień i pelerynę. Natomiast Czarna Różdżka była w rękach Lorda Voldemorta, mimo że Jej Panem był Harry. Po bitwie Harry w gabinecie dyrektora ma przy sobie Pelerynę i Różdżkę, gdyż kamień zaginął w Zakazanym lesie.
Insygnia Śmierci.
Insygniami Śmierci są:
Poszukiwania.
Ponieważ zdobywca wszystkich trzech Insygniów zostawał „Panem Śmierci”, wiele osób poszukiwało choćby cienia dowodu na to, że legenda jest prawdziwa, a przedmioty istnieją naprawdę. Należeli do nich m.in. młodzi Dumbledore i Grindelwald, którzy w młodości fantazjowali o odnalezieniu Insygniów. W ostatniej części sagi o Harrym Potterze to właśnie główny bohater posiada kolejno wszystkie trzy insygnia, lecz rezygnuje z posiadania Czarnej Różdżki – ukrywa ją w grobie Dumbledore’a. Gdyby Harry zmarł nie będąc pokonanym przez kogokolwiek, moc Czarnej Różdżki by wygasła. Kamień został zgubiony przez Harry’ego w lesie, w którym ugodziło go zaklęcie "Avada Kedavra", nie jest dokładnie określone, co dzieje się z nim dalej i Harry nie ma zamiaru go szukać. Peleryna Niewidka oczywiście zostaje w jego rękach. Później dziedziczy ją James Syriusz Potter (jako najstarszy syn).
Symbol Insygniów jest wymieniony po raz pierwszy w rozdziale „Wesele” 7. tomu – ma go na szyi (w formie wisiorka) Ksenofilius Lovegood. Wiktor Krum mówi Harry’emu, że to znak Grindelwalda. Potem dowiadujemy się, że Grindelwald chciał zdobyć Insygnia, więc wyżłobił ten znak na ścianie Durmstrangu, stąd pomyłka Wiktora.
W rozdziale „King’s Cross”, podczas rozmowy w zaświatach z Harrym, Dumbledore wysunął przypuszczenie, że Insygnia nie są darami Śmierci, lecz po prostu dziełem bardzo zdolnych czarodziejów, jakimi byli bracia Peverell. Ze względu na wyjątkowe właściwości z czasem obrosły one legendą.

</doc>
<doc id="191285" url="https://pl.wikipedia.org/wiki?curid=191285" title="Henri-Gustave Joly de Lotbinière">
Henri-Gustave Joly de Lotbinière

Sir Henri-Gustave Joly de Lotbinière (ur. 5 grudnia 1829 w Paryżu, zm. 16 listopada 1908) – kanadyjski polityk, premier prowincji Quebec z ramienia Liberalnej Partii Quebecu. Był pierwszym liberałem pełniącym ten urząd.
Życiorys.
De Lotbinière urodził się w kupieckiej rodzinie jako Henri Joly. Po ojcu przyjął potem drugie imię Gustave. Studiował prawo w Paryżu w latach 1836 do 1849. W 1850 wyemigrował do Kanady (Quebecu), a w 1855 został przyjęty do palestry.
Początkowo praktykował prawo, lecz potem, po przejęciu kontroli nad senioratem, rozpoczął działalność rolniczą i przemysłową. Do zakresu jego działalności należał handel wełną. Był także naukowcem amatorem, zainteresowanym całym spektrum nauk przyrodniczych.
Działalność polityczną rozpoczął w 1861 r. od wyboru do legislatury, jako przedstawiciel swego senioratu. Wybrany ponownie w 1863 r. zasiadał w legislaturze do czasu konfederacji, której, jak większość liberałów był przeciwnikiem. Po konfederacji wybrany do parlamentu prowincjonalnego i federalnego jednocześnie. W parlamencie prowincjonalnym spełniał funkcję przewodniczącego opozycji. W latach 1874–1877 pełnił funkcję ministra rolnictwa w liberalnym rządzie Alexandra Mackenziego. W 1875 r. zrezygnował z mandatu federalnego, skupiając się na polityce w swej prowincji. Od 8 marca 1878 do 30 października 1879 pełnił funkcję premiera Quebecu. Po powrocie konserwatystów do władzy w 1892, ponownie został głową opozycji parlamentarnej. Od momentu ponownego przejęcia władzy przez liberałów na poziomie federalnym, został zaangażowany przez premiera Wilfrida Lauriera w prace rządowe. Początkowo jako minister bez teki, potem objął ministerstwo finansów. W 1900 r. zrezygnował z czynnej polityki i zaakceptował nominację na gubernatora porucznika Kolumbii Brytyjskiej. To stanowisko utrzymał do 1906 r.
Po przejściu na polityczną emeryturę pozostał czynnym społecznikiem, kontynuując swą wcześniejszą działalność na tym polu. Był współzałożycielem pisma "The Voter". Pełnił funkcje dyrektora przedsiębiorstwa kolejowego w Gosford, przewodniczącego stowarzyszenia producentów owoców oraz rady rolniczej prowincji Quebec oraz przewodniczył i brał udział w wielu przedsięwzięciach mających na celu promowanie nauki i techniki. W 1877 otrzymał doktorat honorowy "Bishop's College" w Montrealu i "Queen's College" w Kingston. W 1895 nadano mu brytyjskie szlachectwo.
Zmarł 16 listopada 1908. Został pochowany na cmentarzu Mount Hermon w Sillery.

</doc>
<doc id="191286" url="https://pl.wikipedia.org/wiki?curid=191286" title="Sony PSP">
Sony PSP



</doc>
<doc id="191287" url="https://pl.wikipedia.org/wiki?curid=191287" title="Uniwersytet Georgetown">
Uniwersytet Georgetown

Uniwersytet Georgetown () – amerykański prywatny katolicki uniwersytet w Waszyngtonie, w dzielnicy Georgetown. Jego korzenie sięgają 1634, w obecnej formie powstał w 1789 i jest najstarszym uniwersytetem katolickim w Stanach Zjednoczonych. Prowadzi go zakon jezuitów. 
Do uniwersytetu należy renomowana szkoła biznesu McDonough School of Business.

</doc>
<doc id="191289" url="https://pl.wikipedia.org/wiki?curid=191289" title="Rekalescencja">
Rekalescencja

Rekalescencja – w metalurgii zjawisko samorzutnego i chwilowego rozżarzania się ciemniejącej w miarę stygnięcia stali, gdy w wyniku przemiany perlitycznej temperatura stygnięcia osiąga ok. 720°C. Przemiana taka zachodzi w wyniku zmian budowy wewnętrznych zachodzących w stali wraz z połączonym wydzielaniem się ciepła.
Bibliografia.
"Leksykon naukowo-techniczny z suplementem" P-Ż, Wydawnictwa Naukowo-Techniczne, Warszawa, 1989, ISBN 83-204-0969-1 t.2

</doc>
<doc id="191292" url="https://pl.wikipedia.org/wiki?curid=191292" title="Apeks Słońca">
Apeks Słońca

Apeks Słońca – punkt, w kierunku którego Słońce porusza się względem innych jasnych gwiazd w otoczeniu.
Słońce, jako jedna z wielu miliardów innych gwiazd Drogi Mlecznej, obiega środek Naszej Galaktyki – podobnie jak planety krążą wokół Słońca. W wyniku tego ruchu przemieszcza się ono w odniesieniu do ośrodka międzygwiazdowego oraz innych gwiazd. Astronomowie ustalili, że apeks Słońca znajduje się w gwiazdozbiorze Herkulesa i Słońce porusza się w jego stronę z prędkością ok. 22 km/s. Jest to ok. 8% jego całkowitej prędkości w ruchu wokół Centrum Galaktyki (prędkość tę ocenia się obecnie na ok. 220 do 270 km/s).
Apeks Słońca znajduje się w czworokącie wyznaczonym przez gwiazdy Omikron, Ni, Ksi i 99 Herculis.

</doc>
<doc id="191293" url="https://pl.wikipedia.org/wiki?curid=191293" title="Uniwersytet trzeciego wieku">
Uniwersytet trzeciego wieku

Uniwersytet trzeciego wieku, UTW – placówka dydaktyczna dla osób w wieku poprodukcyjnym, zwanym trzecim wiekiem. Celem działania jest poprawa jakości życia osób starszych.
Typy.
Podział ze względu na kryterium siły związku z uczelniami:
Finansowanie.
Wyjątkowo tylko uniwersytety są finansowane przez państwo, na przykład w Hiszpanii.
Potrzeba tworzenia UTW.
Obecnie osoby starsze stanowią prawie 13% polskiego społeczeństwa, a liczy się, że za 15 lat będą już stanowić 17% ogółu ludności w Polsce. Przemiany ekonomiczne, gospodarcze, postęp techniczny i ekonomiczny sprawiły, że to właśnie ta grupa polskiego społeczeństwa najmniej zyskała na tych przeobrażeniach, jakie dokonywały się na świecie i w Polsce w ostatnich latach. Często osoby te musiały rezygnować z dalszej edukacji, z przyczyn ekonomicznych czy losowych.
W efekcie tego pozostają niezaspokojone:
Początki.
Początki ruchu uniwersytetów trzeciego wieku sięgają 1972. W tym też czasie profesor Uniwersytetu w Tuluzie, Pierre Vellas, zorganizował spotkanie 40 seniorów, aby zorientować się, czego oczekują od uniwersytetu.
Wówczas stworzono trzy postulaty:
Na świecie.
Francja.
Pierwszy UTW powstał w 1973 we Francji, założony przez Pierre'a Vellasa, który w centrum uwagi postawił badania naukowe, ażeby pomóc wszystkim ludziom starszym. Dwadzieścia lat później istniało we Francji ponad 40 tego typu placówek.
Genezę uniwersytetów trzeciego wieku można wyprowadzić z szerszego kontekstu społecznego. W Europie i na świecie zaczął się coraz gwałtowniejszy proces starzenia się ludności, a także młodzież na uniwersytetach Europy Zachodniej chciała zreformować uczelnie. Na ich potrzeby uniwersytety odpowiedziały projektem otwarcia uczelni dla innych grup wiekowych, również dla emerytów. Na kilku kierunkach studiów młodzi ludzie mieli kontaktować się z dorosłymi i starszymi osobami „które mogłyby dzielić się swoim doświadczeniem życiowym i zawodowym”. Celem takiego działania było zarówno rozbicie młodzieżowej grupy rówieśniczej, jak i pozyskanie nowych słuchaczy i pieniędzy, a dla kadry naukowej uczelni: pola dla pracy dydaktycznej i badawczej.
Zapoczątkowany przez Pierre’a Vellasa ruch stawia przed sobą trzy główne cele:
Uniwersytety trzeciego wieku osadzone w Centrach Dalszego Kształcenia mogły łatwiej kontynuować swoją działalność ze względu na zabezpieczenie personalne i materialne i dlatego UTW miały mocne postawy do instytucjonalizacji.
Pierwszy uniwersytet trzeciego wieku miał cechy modelu francuskiego:
Francuski model realizowany był zarówno poprzez tworzenie nowych struktur, jak i w oparciu o istniejącą strukturę oświaty dorosłych. (Podobny model realizowały: Belgia, Hiszpania, Włochy, Szwecja).
UTW we Francji tworzą autonomiczne instytuty, stanowią również część uniwersyteckiego Centrum Dalszego Kształcenia albo posiadając strukturę stowarzyszenia, wiążą się formalnie lub nieformalnie z uniwersytetem.
Obecnie idea kształcenie we francuskich UTW, kiedyś określona mianem segregacyjnej, zmieniła się w koncepcję uniwersytetu dla wszystkich grup wiekowych (Universite Tous Ages). Zmiany te wynikały zarówno z rozwoju Centrów Dalszego Kształcenia na uniwersytetach, jak i z tendencji na rynku pracy. UTW funkcjonujące w Centrach Dalszego Kształcenia mogły łatwiej kontynuować działalność ze względu na korzystniejsze warunki materialne, jak i kadrowe. Centra te bowiem istnieją we wszystkich francuskich uniwersytetach.
Idea uniwersytetu dla wszystkich grup wiekowych przyczynia się według osób organizujących tę działalność do szeroko rozumianej wymiany międzygeneracyjnej. Na jednej z konferencji organizowanej przez Łódzki Uniwersytet Trzeciego Wieku od wielu lat współpracujący z francuskim uniwersytetem w Lyonie omówiono podstawowe zasady realizowanego we Francji programu kształcenia osób starszych. Kształcenie to prowadzone jest w studium i umożliwia otrzymanie dyplomu kuratora społecznego. Program składa się ze szkolenia teoretycznego z zakresu takiej oto tematyki: doradztwa społecznego, wolontariatu, zagadnień prawnych, problematyki pokolenia młodych osób. Cykl kształcenia przewiduje również staż zawodowy. Otrzymanie dyplomu ma uprawniać osoby starsze do pracy na rzecz młodzieży, a także osób starszych mających ograniczone możliwości samodzielnego funkcjonowania.
Wielka Brytania.
W 1981 roku idea UTW trafiła do Wielkiej Brytanii. Grupa entuzjastów z Cambridge stworzyła model nieco odmienny od francuskiego zakładającego zależność organizacji od uniwersytetów. Model brytyjski, nazywany też modelem Cambridge, został oparty na samopomocy i pomocy wzajemnej słuchaczy.
J. Halicki jako główne cechy tego modelu wyróżnia:
UTW w Wielkiej Brytanii może zostać założony właściwie przez każdą osobę. Istnieją zarówno uniwersytety liczące kilkaset członków, jak i małe, liczące od kilkunastu do kilkudziesięciu członków. Te ostatnie funkcjonują zazwyczaj w mniejszych miejscowościach. Oferta edukacyjna uniwersytetów jest zróżnicowana: wykładane są zarówno przedmioty akademickie, ale także prowadzone są zajęcia praktyczne. Program w znacznej mierze zależy od tego, czym interesują się studenci i jakie posiadają umiejętności. Niektóre uniwersytety współpracują ze szkołami wyższymi, większość jednak pozostaje zupełnie niezależnymi ośrodkami kształcenia ludzi starszych, spełniającymi oprócz funkcji poznawczych również integracyjne i terapeutyczne.
Słuchaczami brytyjskich UTW są przede wszystkim kobiety, osoby będące na emeryturze, posiadające wykształcenie średnie lub wyższe, reprezentujące klasę średnią. Zajęcia prowadzone na niektórych UTW odbywają się w wynajętych pomieszczeniach, są również takie UTW, które organizują zajęcia w prywatnych domach swoich słuchaczy. Odnośnie do poziomu wykształcenia, czy wieku słuchaczy, brytyjskie uniwersytety nie stawiają formalnych wymagań. Realizowanie zasady samopomocy (self-help) umożliwia uniwersytetom niezależny rozwój. Dofinansowanie ich działalności przez rząd dotyczy jedynie wybranych programów.
Brytyjskie UTW stworzyły program nazwany SCE (Standing Committee for Education). Jego celem jest koordynacja działalności uniwersytetów brytyjskich i wymiana informacji między ich słuchaczami, która odbywa się głównie przez Internet. Cele szczegółowe programu to:
Portugalia.
Początek ruchu UTW w Portugalii datuje się na rok 1993. UTW nie są tutaj formalnie połączone z uniwersytetami regularnymi. Zajęcia realizowane są z różnorodnych tematów: socjologii, teologii, historii, lektoratów języków obcych i literatury. Organizowane są również wycieczki i zajęcia ruchowe. Szczególnie duże znaczenie nadaje się zajęciom artystycznym, zwłaszcza rękodzielnictwu. Programy zajęć dostosowane są do różnorodnych potrzeb starszych Portugalczyków, a ponieważ wśród najstarszej generacji istnieje problem analfabetyzmu, na uniwersytetach prowadzi się też naukę czytania i pisania.
Hiszpania.
W Hiszpanii, począwszy od 1978, podjęto się na zlecenie Ministerstwa Kultury opracowania planu rozszerzenia koncepcji UTW. Hiszpania jako pierwsza włączyła się w tę inicjatywę do narodowego systemu edukacyjnego. W tym czasie działalność UTW nie była lokalną inicjatywą, była raczej działalnością zależną od aktualnych uwarunkowań systemu edukacyjnego Hiszpanii, który przechodził wówczas reformę mającą na celu praktyczną realizację koncepcji edukacji permanentnej.
Obecnie ruch UTW w Hiszpanii posiada cechy wynikające z zasad funkcjonowania społeczeństwa obywatelskiego, a w rozwoju ruchu, podobnie jak w innych państwach zaznacza się różnorodność celów i sposobów działania wynikająca z uwarunkowań lokalnych.
Przykłady działalności UTW w miejscowościach Calpe, Fuengirola – Costa del Sol i w Grenadzie. W Costa del Sole mieszka grupa wielonarodowościowa m.in. Brytyjczycy, Skandynawowie, Niemcy Francuzi. Ponieważ większość z tych osób biegle porozumiewa się w języku angielskim, postanowiono stworzyć placówkę, która poprzez wspólną naukę i zabawę mogłaby zintegrować te osoby. Organizacją UTW zajęły się dwie kobiety Carmell Dight i Avril Watson.
W 1997 założono w Marbella UTW, który początkowo skupiał 37 osób. W podobnym okresie zaczął funkcjonować UTW w Fuengirola skupiający 53 słuchaczy. Po połączeniu tych grup do 2003 roku słuchaczami UTW stało się już ponad 400 osób. W październiku 2003 uniwersytety zaczęły ponownie działać samodzielnie. UTW we Fuengirola zrzesza obecnie ponad 280 członków. Zajęcia odbywają tutaj od października do maja. W ofercie programowej znajduje się 30 rodzajów zajęć m.in.: z muzyki, sztuki, teatru, polityki, historii, wydarzeń bieżących, filozofii, lektoratów języka obcego, geologii, medycyny i psychologii. Działalność uniwersytetu finansowana jest głównie ze składek członkowskich. Uniwersytety korzystają również ze wsparcia sponsorów, a przede wszystkim wolontariuszy, którzy są słuchaczami.
W miejscowości Calpe, która jest również wielonarodowościowa, w 2002 roku UTW stworzyła grupa emerytowanych Brytyjczyków. Początkowo stowarzyszenie skupiało 50 członków, a w rok później ponad 100. Koncepcja tego uniwersytetu, podobnie jak większości współczesnych hiszpańskich UTW, oparta jest na modelu samopomocy. Uczestnicy uniwersytetu spotykają się w swoich domach, sami także prowadzą wszystkie zajęcia. Prace administracyjne wykonują również słuchacze UTW. Nie ma stałej siedziby uniwersytetu, dlatego nie ponosi się kosztów związanych z wynajmowaniem i użytkowaniem pomieszczeń.
W Grenadzie, w 1995, na miejscowym uniwersytecie regularnym stworzono program o nazwie Permanent Hall of Open Education, adresowany do osób, które ukończyły 50 lat. Główne cele programu określono jako edukacja osób starszych oraz integracja międzypokoleniowa. Starsi studenci uczą się wspólnie z młodszym pokoleniem. Podobne są warunki studiowania dla osób różnych generacji, starsi nie są jednak zobowiązani do zdawania egzaminów i uczestniczenia w trwającym 3 lata Specjalnym Programie Kształcenia. Jeśli jednak oddają prace zaliczeniowe z wybranych przedmiotów, otrzymują oficjalny dyplom ukończenia Specjalnego Programu dla Starszych Studentów. Program ten składa się z następujących przedmiotów: nauki ścisłe i techniczne, filozofia, historia i biologia, a także do wyboru: kursy ITC, gimnastyka, pływanie i taniec.
Szwajcaria.
W Szwajcarii pierwszy UTW powstał w Genewie, z inicjatywy lekarza – prof. Geinsendorfa. We francuskojęzycznej części tego państwa funkcjonują UTW, a w niemieckojęzycznej uniwersytety dla seniorów. Te drugie musiały istnieć w ramach szkoły wyższej, która opracowywała formy i treści kształcenia, a jej zadaniem było zapoznanie studentów z określonymi dziedzinami wiedzy. Studenci mogli kontynuować kształcenie na uniwersytecie ludowym, a także na regularnych studiach uniwersyteckich. Z kolei w uniwersyteckich placówkach przeznaczonych dla seniorów nie obowiązywały zasady dotyczące ograniczeń wiekowych. Prowadzono zajęcia w formie kursów i seminariów, a także wzorując się na francuskim modelu UTW słuchacze mogą uczestniczyć w badaniach naukowych.
Austria.
Austria to kraj posiadający bogatą tradycję kształcenia dorosłych. Kształcenie seniorów w Austrii nie jest bowiem oparte ani francuskim modelu UTW, ani też na modelu brytyjskim. Pod koniec lat 70. ułatwiono seniorom podejmowanie studiów uniwersyteckich najczęściej jako wolnym słuchaczom. Studia mogli podjąć również seniorzy nieposiadający matury. Studiującymi seniorami określano kobiety od 40, a mężczyzn od 45 lat. UTW w Austrii to faktycznie stowarzyszenia studiujących starszych studentów na regularnych uniwersytetach, które walczą o prawa studentów seniorów. w roku akademickim 1978/79, w ramach socjogerontologicznego projektu badawczego, rozpoczęto w Wiedniu pracę Studium Seniorów. Tego rodzaju inicjatywa jest możliwa we wszystkich 18 austriackich uniwersytetach i wyższych szkołach artystycznych. Możliwe jest studiowanie bez matury, nie łączy się ono jednak z otrzymaniem stopnia naukowego.
Holandia.
Uniwersytecki model kształcenia seniorów w Holandii powstał w połowie lat 80. Wyższe Kształcenie Osób Starszych (Hogar Onderwijs Voor Oudern), jest modelem ogólnego akademickiego kształcenia seniorów. Instytucje wchodzące w skład HOVO noszą różne nazwy.
Pierwsza placówka powstała na Uniwersytecie w Groningen z inicjatywy C.J. Tempelmana w 1986 roku. W latach 1986–1989 zorganizowano przy dziewięciu uniwersytetach placówki kształcenia ludzi starszych. W 1994 r. było ich 21, a w 2002 r. 25. Większość z nich była zrzeszona na uniwersytetach, oparta na brytyjskim modelu samopomocy np. w Roosendaal. Holenderskie uniwersytety realizują rygory akademickiego standardu kształcenia. W wielu uniwersytetach realizowane są specjalne programy kształcenia seniorów, umożliwiające zdobycie dyplomu z określonej dziedziny wiedzy.
Niemcy.
Niemieckie UTW najczęściej połączone są z uniwersytetami. Programy nauczania są przygotowywane przez profesorów akademickich, a metody kształcenia dostosowane do specyficznych potrzeb osób starszych. W Niemczech funkcjonują trzy typy placówek dla seniorów. Pełnią one funkcję edukacyjną i integracyjną.
Do tego rodzaju instytucji należą:
Szwecja.
W Szwecji pierwszy UTW powstał w 1979 r. w Uppsali. Od tego czasu powstało 16 tego typu placówek. Celem szwedzkich uniwersytetów trzeciego wieku jest dostarczenie ludziom w wieku emerytalnym bodźca intelektualnego. Strukturalnie nie są one bezpośrednio związane z uniwersytetami, lecz należą do placówek określanych mianem Folkuniversitet, czyli uniwersytet ludowy.
Słowenia.
Do początku lat 80. kształcenie osób starszych było w Słowenii nieznane, mimo iż edukacja dorosłych w tym kraju rozwijała się dobrze. Była ona jednakże związana z zawodem, pracą lub istniejącą ideologią. Wyłącznie nieznaczna liczba naukowców i nauczycieli zdawała sobie sprawę ze znaczenia kształcenia ludzi starszych. Na zmianę tego stanu rzeczy wpłynęły dopiero zmiany polityczne, które uzmysłowiły konieczność „humanizowania” edukacji. Początek kształcenia seniorów w tym kraju wiąże się z osobą Dušany Findeisen, nauczycielki języka francuskiego. W 1994 roku powstał pierwszy w Słowenii uniwersytet trzeciego wieku.
Dania.
Dania ma długą tradycję kształcenia dorosłych, również specjalnego kształcenia osób starszych na uniwersytetach. Duńskie UTW to głównie takie, które są stowarzyszone z uniwersytetami, ale zarządzane i prowadzone przez wolontariuszy, należą do placówek określanych jako uniwersytety ludowe.
Finlandia.
W Finlandii pierwszy UTW powstał w 1985 r. na Uniwersytecie w Javaskyla. Utworzono go dzięki współpracy wydziałów nauk medycznych i psychologii oraz uniwersytetu letniego. Jego założycielem był Eino Heikkinen. UTW w Finlandii prowadzą badania naukowe, nawiązują współpracę międzynarodową, a średnia wieku słuchaczy kształtuje się między 56 a 66 rokiem życia. Powstała w 1989 roku rada koordynuje kontakty między uniwersytetami trzeciego wieku. Narodowy Komitet Doradczy uznał, iż UTW są częścią uniwersytetu. Zostało to potwierdzone w 1991 roku, kiedy Ministerstwo Edukacji ogłosiło uniwersytety trzeciego wieku jako część składową uniwersytetów otwartych.
Irlandia.
W Irlandii kształcenie omawianego rodzaju realizowane jest przez narodowy ruch edukacyjny dla osób starszych, nazywany Federation of Active Retirement Association (FARA). Nie używa się tutaj określenia UTW. Model kształcenia seniorów jest jednak bardzo zbliżony do samopomocowego modelu brytyjskiego. Członkowie FARA organizują spotkania edukacyjne, kulturalne i ruchowe. Istnieje około 80 afiliowanych stowarzyszeń mających w sumie około 8000 członków. Najwięcej z nich funkcjonuje w rejonie Dablina, choć w ostatnich latach dostrzega się, że rozwój tych organizacji jest coraz większy również w innych częściach wyspy. Cechą charakterystyczną w rozwoju tego irlandzkiego ruchu jest realizacja projektu Agelinks tworzonego przez FARA. Projekt ma na celu międzypokoleniową integrację dzieci z lokalnych szkół, z ludźmi starszymi z lokalnych stowarzyszeń FARA.
Stany Zjednoczone.
Zupełnie inaczej sytuacja przedstawia się w Stanach Zjednoczonych. Uniwersytety trzeciego wieku były niczym innym jak elderhostel.
Pierwotna koncepcja elderhostel realizowana była w Stanach Zjednoczonych od 1975 r. Opracowana została przez Martina Knowltona, który pomysł na stworzenie takiej wspólnoty zaczerpnął z europejskich schronisk młodzieżowych. Celem tego programu było zachęcenie ludzi starszych do kształcenia, a poprzez to zapobieganie ich wycofywaniu się z życia społecznego. Program realizowany był w miesiącach wakacyjnych, podczas których można było wykorzystać pomieszczenia uniwersytetów. Jest on niecodzienną formą spędzania urlopu szkoleniowego, podczas którego można poznać nie tylko ciekawych ludzi, ale również wzbogacić się o nowe wiadomości.
Pierwszy program w ramach elderhostel miał miejsce latem 1975 roku w Uniwersytecie w New Hampshire i objął 200 osób. z kolei drugi turnus w tym samym roku liczył już 2000 osób, a dalsze 1000 osób nie zakwalifikowano z powodu braku miejsc. W ciągu 17 lat istnienia programu elderhostel uczestniczyło w nim ponad 170 tys. osób i ponad 1000 instytucji zajmujących się kształceniem w USA, Kanadzie i 40 innych krajach.
Innym amerykańskim modelem kształcenia seniorów wykazującym pewną zgodność z elderhostel jest akademia dla ludzi starszych, w której programy uniwersyteckie inicjowane i opracowywane są przez samych seniorów. Ważne jest w tej koncepcji, iż uczestnicy są zarówno nauczycielami, jak i uczniami. Opracowano ją w Instytucie Emerytowanych Profesjonalistów w 1962 roku. Program ten jest realizowany w ponad 50 uniwersytetach, jak też w ramach wielu prywatnych placówek kształcenia ludzi starszych.
Nowa Zelandia.
W uniwersytetach Nowej Zelandii kształci się niewielka liczba ludzi starszych. Kształcenie seniorów wiąże się z początkiem działalności na gruncie nowozelandzkim elderhostel i uniwersytetu trzeciego wieku. Grupa uniwersytetów i politechnik Nowej Zelandii utworzyła Kolegium dla Seniorów, w którym zamierzano realizować koncepcję amerykańskich elderhostel. Okazało się, przysposobienie modelu amerykańskiego nie jest łatwe w kraju z innym podłożem ekonomicznym i kulturowym oraz z innymi oczekiwaniami w stosunku do kształcenia na poziomie wyższym. O wiele lepiej przyjęła się brytyjska odmiana uniwersytetu trzeciego wieku, którego niewielkie grupki bazują na koncepcji self-directed learning stosowanej przez wielu nauczycieli oświaty dorosłych. Uczestnicy sami decydują o programie i sposobie jego realizacji. Ważny jest również fakt, iż nie trzeba opłacać tutorów, a koszty udziału są niewielkie.
Podsumowanie.
Zarys edukacji ludzi starszych można podzielić na dwa okresy. Pierwszy trwający do końca lat 60. traktował kształcenie seniorów jako formę polityki społecznej. Zwolennikiem takiego pojmowania edukacji jest amerykański gerontolog Harry R. Moody. Natomiast w latach siedemdziesiątych McClusky wysunął tezę o pozytywnej naturze edukacji i potencjale, który posiada każda osoba bez względu na wiek. Pogląd ten zdają się podzielać zarówno twórcy ruchu uniwersytetów trzeciego wieku, jak i elderhostel.
Często trudno jest oddzielić instytucje edukacyjne przeznaczone dla ogółu dorosłych od tych, których programy skierowane są do seniorów, albowiem jedne wyrastają z drugich. W krajach skandynawskich początkowe oferty dla osób starszych w ramach oświaty dorosłych zostały w dużej mierze zastąpione przez specjalistyczną ofertę dla seniorów. We Francji uniwersytety trzeciego wieku zaczęły otwierać się dla ludzi w średnim wieku i młodszym. Inicjatywa tworzenia instytucji edukacyjnych dla seniorów zazwyczaj wychodziła od pojedynczych osób lub małych grup. Rzadziej pomysłodawcą tego typu działalności były władze państwowe czy samorządowe. Wyjątkiem są tu kraje Dalekiego Wschodu, a przede wszystkim Japonia.
Należy podkreślić, iż w literaturze przedmiotu na początku XXI wieku trwa dyskusja co do dalszych kierunków rozwoju UTW. W szczególności podkreśla się, że podmioty te wymagają reform i dostosowań do: potrzeb przedstawicieli młodszych pokoleń, zastosowania nowych technologii cyfrowych, edukacji międzypokoleniowej, kształcenia osób „czwartego wieku”, pełnego zastosowania technik z zakresu geragogiki, upowszechniania inkluzji społecznej oraz e-learningu. 
W Polsce.
W wyniku współpracy i kontaktów naukowych profesor Haliny Szwarc z profesorem Pierre’em Vellasem utworzyli uniwersytet trzeciego wieku w Warszawie. Pod nazwą Studium III Wieku, 12 listopada 1975 roku, inaugurowano pierwszy rok akademicki UTW.
Cele pierwszego UTW:
Intensywny rozwój UTW przypadł na lata 1975-1979 (powstały UTW we Wrocławiu, Opolu, Szczecinie, Poznaniu, Gdańsku, Łodzi). Po kilkuletniej przerwie, po roku 1982, zaczęły znów powstawać nowe tego typu instytucje. Po 1989 roku nastąpił dalszy rozwój UTW w wyniku zmian systemowych, jak również rosnącej populacji ludzi starszych w kraju. W ostatnich kilku latach nastąpiło przyspieszenie w rozwoju ruchu UTW w Polsce.
Polska była trzecim krajem na świecie (za Francja i Belgią), w którym rozwinął się ruch UTW. Pierwszy polski UTW zaczął funkcjonować równocześnie z pierwszym UTW w Szwajcarii, we Włoszech i Kanadzie już w roku 1975. W 1975 r. Centrum Kształcenia Podyplomowego w Warszawie rozpoczęło szkolenie w zakresie gerontologii – klinicznej, eksperymentalnej i społecznej.
W 1976 roku, we Wrocławiu, powstaje drugi polski UTW, zorganizowany został przy współpracy H. Szwarc, pod kierownictwem Czesława Kępińskiego, powstał z inicjatywy Wojewódzkiej Rady Związków Zawodowych, Wydziału Zdrowia i Opieki Społecznej Urzędu Wojewódzkiego, dyrekcji Wojewódzkiego Szpitala Zespolonego oraz Kierownictwa Międzyzakładowego Uniwersytetu Robotniczego. Ideę tę poparł Uniwersytet Wrocławski oraz Akademia Wychowania Fizycznego.
Trzeci UTW powstaje w 1977 w Opolu z inicjatywy Wojewódzkiego Ośrodka Opiekuna Społecznego pod patronatem Wyższej Szkoły Pedagogicznej (ob. Uniwersytet Opolski). W 1978 roku powstaje UTW w Szczecinie.
Kolejny UTW powstał w 1979 w Poznaniu. Początkowo działał on na zasadzie afiliowania przy różnych instytucjach związanych z opieką społeczną, a jego organizatorem był Wojewódzki Ośrodek Opiekuna Społecznego przy Wojewódzkim Szpitalu Zespolonym. Potem uzyskał możliwość włączenia się w działalność Studiów Otwartych Uniwersytetów.
Następnie powstawały UTW:
Kolejne:
W 2001 po raz pierwszy zaczęły działać UTW m.in.: w Mazowieckim Centrum Kultury w Warszawie i w Tomaszowie Lubelskim, ten drugi jest on filią Lubelskiego UTW. W roku 2002 powstały UTW w: Rybniku, Zabrzu, Zamościu, Stargardzie Szczecińskim, Głogowie. W 2003 roku powstał UTW w Pabianicach. W 2004 roku powstały UTW w Gdańsku, Zielonce, w Nowym Sączu, Gdyni i w Sosnowcu.
Już w pierwszych latach istnienia UTW ich organizatorzy i kierownictwo zauważyli konieczność powołania wspólnej organizacji zrzeszającej ich uczelnie, koordynującej współpracę. Wniosek o utworzenie Sekcji Uniwersytetów Trzeciego Wieku przy Polskim Towarzystwie Gerontologicznym (PTG) zatwierdzono podczas walnego zgromadzenia PTG w Białymstoku we wrześniu 1981 roku, a jej przewodniczącą została profesor H. Szwarc. Sekcja polskich UTW należy do Międzynarodowego Stowarzyszenia Uniwersytetów Trzeciego Wieku (AIUTA)
Sekcja za nadrzędny cel działalności UTW uznała: „poprawę jakości życia osób starszych, stworzenie warunków do dobrego starzenia się, przełamywanie błędnych stereotypów i wyobrażeń przypisujących ludziom starym role upośledzonych fizycznie i umysłowo. Celowi temu służy włączenie osób starszych do systemu kształcenia ustawicznego w oparciu o potencjał intelektualny, naukowy i bazę materialną wyższych uczelni” (Informator Sekcji UTW przy PTG, 1986).
Obecnie w Polsce działa blisko 400 Uniwersytetów Trzeciego Wieku, które średnio zrzeszają 230 słuchaczy, co daje łącznie około 90 tys. osób. Na stronie internetowej poświęconej uniwersytetom trzeciego wieku możemy zapoznać się z ich działalnością.
Uchwałą z 1 lutego 2012 Senat RP zdecydował o ustanowieniu roku 2012 Rokiem Uniwersytetów Trzeciego Wieku. Podczas obchodów w dniach 19–20 marca 2012 w Warszawie odbył się I Kongres Uniwersytetów Trzeciego Wieku.
Przykładowe placówki.
Uniwersytet Trzeciego Wieku Państwowej Wyższej Szkoły Zawodowej im. Papieża Jana Pawła II w Białej Podlaskiej powstał w 2005. Słuchacze korzystają z szerokiej oferty zajęć fakultatywnych m.in. z: zajęć z języka angielskiego, informatyki, gimnastyki usprawniającej, z gimnastyki na basenie, warsztatów interpersonalnych, tańca towarzyskiego, zajęć ze śpiewu, wszelkiego rodzaju warsztatów tematycznych. Dzięki staraniom Rady Programowej słuchacze mają możliwość uFczestniczenia w ciekawych wykładach akademickich, spotkaniach literackich, kulturalnych, sportowych, turystycznych, spotkaniach wyjazdowych związanych z kulturą, poznawaniem regionów i historii Polski. Słuchacze aktywnie uczestniczą w życiu akademickim Uczelni, biorą udział we wszelkiego typu imprezach akademickich, włączają się w organizowane akcje społeczne, wspólnie ze społecznością akademicką tworzą wielopokoleniową platformę wymiany doświadczeń, uczestnicząc i kultywując rocznice świąt narodowych. Celem Uniwersytetu jest wyjście naprzeciw osobom, które zakończyły karierę zawodową, osobom samotnym i stworzenie możliwości udziału osób starszych w:
Gnieźnieński Uniwersytet Trzeciego Wieku rozpoczął swą działalność w roku 2006. Został powołany przez Towarzystwo Miłośników Gniezna z inicjatywy środowiska nauczycielskiego i rektorów gnieźnieńskich szkół wyższych. GUTW finansuje swą działalność ze składek członkowskich słuchaczy, a także współpracuje z Liceum Ogólnokształcącym nr 1 im. Bolesława Chrobrego, Medycznym Studium Zawodowym, Biblioteką Publiczną, Teatrem im. Aleksandra Fredry, Zespołem Państwowych Szkół Muzycznych, Muzeum Początków Państwa Polskiego, Miejskim Ośrodkiem Kultury i Młodzieżowym Domem Kultury.
Swoim słuchaczom gnieźnieńska instytucja proponuje następujące typy aktywnego działania:
Elbląski Uniwersytet Trzeciego Wieku działa przy Elbląskiej Radzie Konsultacyjnej Osób Niepełnosprawnych, pod patronatem Elbląskiej Wyższej Szkoły Humanistycznej. Działa od 1999 roku. Uczestnikami Elbląskiego UTW są zarówno osoby starsze, jak i osoby niepełnosprawne. Działalność swoją prowadzi dzięki finansowemu wsparciu Prezydenta Miasta Elbląga, Państwowego Funduszu Rehabilitacji Osób Niepełnosprawnych oraz Fundacji Elbląg. UTW w Elblągu współpracuje m.in. z Elbląską Uczelnią Humanistyczno–Ekonomiczną, Gabinetem Promocji Zdrowia Wojewódzkiego Szpitala Zespolonego, Zespołem Szkół nr 1, Centrum Rehabilitacji, Centrum Pracy i Pomocy, Biblioteką Elbląską im. Cypriana Norwida. Swoim słuchaczom Elbląski uniwersytet proponuje:
Płocki Uniwersytet Trzeciego Wieku jest pierwszym działającym w mieście powiatowym w województwie mazowieckim. Przy rekrutacji nie stawiano żadnych barier dotyczących wieku, płci, zawodu czy wykształcenia; dominują kobiety. Rozbieżność wiekowa waha się od 55 do 80 lat. Wszyscy mają wykształcenie zawodowe lub średnie, w 35% wyższe. Najliczniejszą grupę stanowią nauczyciele – ponad 40 osób. Osoby chętne do nauki języków obcych, uczęszczają na lektorat z języka niemieckiego, włoskiego lub angielskiego. Inni mogą wykazać swoje zdolności manualne, uczestnicząc w zajęciach sekcji rękodzielnictwa, oraz malarstwa. Ich prace wszyscy mogą podziwiać na corocznych wystawach. Bardzo często rzeczy użytkowe są przekazywane potrzebującym. Jest to forma wspomagania innych w miarę naszych możliwości.
Dość liczną grupę stanowią ci, którzy dbają o swoją sprawność fizyczną – oni realizują się na zajęciach gimnastycznych w Ośrodku Sportu i Rekreacji. Członkowie sekcji dyskusyjnej, na bieżąco śledzą nowości książkowe, pamiętają o rocznicach wielkich polskich twórców i dbają o to, by członkowie Uniwersytetu uczestniczyli w spektaklach teatralnych, premierach filmowych, wystawach lub ciekawych wydarzeniach muzycznych. Każdego roku słuchacze spotykają się przy wigilijnym stole i wielkanocnym jajku. Uniwersytet Trzeciego Wieku w Płocku na bieżąco śledzi życie społeczne i polityczne kraju. Spotykają się z politykami oraz włodarzami miasta Płocka.
Słuchacze płockiego UTW spotykają się w następujących grupach tematycznych:
Uniwersytet Trzeciego Wieku w Opolu powstał w 1977; słuchacze mieszczą się w przedziale wiekowym 61-78 lat. Kształcenie w Uniwersytecie Trzeciego Wieku w Opolu opiera się na potencjale naukowo-dydaktycznym Uniwersytetu Opolskiego. Wykładowcami są pracownicy wyższych uczelni, Instytutu Śląskiego oraz inni.
Tematyka wykładów obejmuje następujące zagadnienia:
Swoje zainteresowania, pasje i możliwości twórcze słuchacze Opolskiego UTW realizują w zespołach zainteresowań. Bardzo rozwinęły się koła zainteresowań:
Największym zainteresowaniem cieszy się sekcja gimnastyczna oraz pływacka. Opolski Uniwersytet organizuje również dla swoich słuchaczy wyjazdy rehabilitacyjno-wypoczynkowe, których głównym celem jest poprawa kondycji fizycznej i psychicznej słuchaczy. Aktualnie w Uniwersytecie realizowany jest program pt. „Jak dodać lat do życia” oraz Warsztaty Zdrowia połączone z wypoczynkiem na Orawie w gorących źródłach.
W celu zwiększenia aktywności słuchaczy podejmowana jest działalność na rzecz środowiska. W celu podtrzymania tradycji spotkań nie tylko na zajęciach dydaktycznych organizowane są imprezy okolicznościowe. Ścisły kontakt słuchacze UTW utrzymują ze studentami Uniwersytetu Opolskiego oraz Młodzieżą Szkoły Muzycznej w Opolu. Dobrze układa się również współpraca z Filharmonią, Teatrem i Galerią Współczesną.
Świadczona pomoc sprawia, że ludzie starsi czują się znowu potrzebni, ich doświadczenia życiowe są znakomicie wykorzystywane, nawiązują się nowe znajomości i przyjaźnie. Uniwersytet jest odskocznią od szarości dnia codziennego.
Zasadnicze zadania.
Drogą do realizacji tych zadań jest edukacja, która może spełniać wiele funkcji:
Słuchacze.
Jeżeli chodzi o wymagania formalne, głównie wiek, wykształcenie kandydatów, czy też kryteria naboru, to jest to zależne od poszczególnych ośrodków i modeli ich funkcjonowania. Zróżnicowanie kryteriów naboru uwarunkowane jest możliwościami finansowymi oraz charakterem danego uniwersytetu. Praktykuje się rozmowy kwalifikacyjne, biorąc także pod uwagę osobiste aspiracje i zainteresowania poszczególnych kandydatów, ich aktywność, chęć działania na rzecz placówki i oczekiwania względem niej. Wiek osób przyjmowanych jest zróżnicowany, zazwyczaj powyżej 40 lat. Wymagane wykształcenie jest również zróżnicowane – niektóre uniwersytety przyjmują osoby bez ograniczeń, inne ograniczenia te stosują.
Cele.
Wymagania, które muszą spełnić uniwersytety, aby móc określać się jako uniwersytety trzeciego wieku, które określono podczas konferencji zorganizowanej w 2004 roku przy współudziale polskich UTW, Uniwersytetu Jagiellońskiego w Krakowie, a także Polsko-Amerykańskiej Fundacji Wolności, należą do nich:
Taki model uniwersytetu (wzór francuski) ma zapewnić akademicki poziom kształcenia i kładzie duży nacisk na zajęcia dydaktyczne.
Podstawy prawne.
Przed 1 października 2018 uniwersytety trzeciego wieku działały w oparciu o przepis art. 6 ust. 1 pkt 5 ustawy z dnia 27 lipca 2005 r. – Prawo o szkolnictwie wyższym.

</doc>
<doc id="191297" url="https://pl.wikipedia.org/wiki?curid=191297" title="George Eliot">
George Eliot

George Eliot, właśc. Mary Ann Evans (ur. 22 listopada 1819 w South Farm Arbury (k. Nuneaton w Warwickshire, zm. 22 grudnia 1880 w Londynie) – angielska pisarka należąca do czołowych twórców epoki wiktoriańskiej. Autorka siedmiu powieści, cechujących się realizmem i przenikliwością psychologiczną; ich akcja rozgrywa się najczęściej w prowincjonalnej Anglii. Pisała także wiersze i inne utwory.
W słowniku języka angielskiego "Oxford English Dictionary" jest najczęściej cytowaną kobietą-pisarką. Zaczerpnięto z jej utworów liczne przykłady ilustrujące zastosowanie angielskich słów.
W stworzonym w 2015 roku przez krytyków BBC rankingu 100 najlepszych brytyjskich powieści w historii, jej powieść "Middlemarch" zajęła pierwsze miejsce.
Życie i twórczość.
Wychowała się na prowincji w konwencjonalnej, konformistycznej i religijnej rodzinie w surowych zasadach protestantyzmu. Dla Eliot krajobrazy Warwickshire stanowiły tło każdej powieści rozgrywającej się w prowincjonalnej Anglii. Była piątym dzieckiem Roberta Evansa, zarządcy majątku Arbury Hall, budowniczego i geometry, znanego z prawego charakteru, pierwowzoru postaci Kaleba Gartha z "Miasteczka Middlemarch". Po śmierci matki przejęła jej obowiązki związane z prowadzeniem domu. Najbardziej związała się z bratem Izaakiem przeniesionym na karty książki "Młyn nad Flossą". Uczęszczała do szkoły od piątego roku życia. W wieku dziewięciu lat została przeniesiona najpierw na pensję panny Lewis, gorliwej ewangeliczki, a następnie do szkoły w Coventry, którą prowadziły siostry Franklin, kalwinki. Młoda Mary Evans wyniosła z niej znajomość geografii, rachunków, języka francuskiego i niemieckiego, sama zaś nauczyła się języka włoskiego, greckiego i łaciny.
W 1841 wyjechała z ojcem w okolice Coventry (uważanego za prototyp Middlemarch). Tam pogłębiała studia (głównie filozoficzne i teologiczne) i poznała zamożnego przemysłowca, samouka oraz wolnomyśliciela Charlesa Braya (1811-84). Zaczęła chodzić na spotkania pozbawionych uprzedzeń intelektualistów, które odbywały się w domu państwa Brayów. Coraz silniejszy sceptycyzm religijny Mary Evans doprowadzał do konfliktów z jej rodziną. Utraciła wiarę i do końca życia pozostawała agnostyczką. Stała się zwolenniczką Augusta Comte’a, racjonalizmu, pozytywistycznego liberalizmu. Po śmierci ojca (1849) wyjechała z Brayami do Szwajcarii, a następnie do Londynu, gdzie pracowała jako zastępca redaktora "Westminster Review" wydawanym przez . Zamawiała i pisała artykuły przez 3 lata. W Londynie znalazła się w najwyższych kręgach intelektualnych, poznała Karola Dickensa, Williama Makepeace’a Thackeraya, Alfreda Tennysona, Thomasa Carlyle’a, Karola Darwina, Johna Stuarta Milla i Herberta Spencera.
W 1851 zakochała się w George’u Henrym Lewesie, krytyku, pisarzu i wydawcy. Został on opuszczony przez swoją żonę, lecz nie mógł się z nią rozwieść. W 1854 Mary i George zamieszkali razem. Życie w wolnym związku wywołało skandal obyczajowy, towarzyski i rodzinny (nawet brat Izaak zerwał ze swoją siostrą kontakty). W tym czasie Mary Evans, dotychczas tłumaczka i krytyczka, postanowiła zostać pisarką. Lewes okazał się oddanym i wiernym „mężem”, a także nieocenionym doradcą literackim. Pisarka używała męskiego pseudonimu artystycznego, chcąc, by jej dzieła traktowano poważnie i żeby oddzielić swoje skandalizujące życie prywatne od literatury. „George” wzięło się od George’a Lewesa, natomiast wyraz „Eliot” uważała za "takie ładne, okrągłe słowo". Dzięki swojej twórczości zyskała ogromne uznanie ze strony krytyków oraz znaczne honoraria. Za "Middlemarch" autorka otrzymała 9000 funtów.
Śmierć Lewesa (1879) zadała Eliot dotkliwy cios. Od kilku lat czuwał nad jej inwestycjami bankier John Walter-Cross. Przyzwyczajenie do korzystania z jego rady i opieki przerodziło się w uczucie, które doprowadziło do ślubu George Eliot i Johna Waltera-Crossa w maju 1880. Duchowieństwo anglikańskie odmówiło pochowania pisarki w Opactwie Westminsterskim wśród twórców angielskich, chociaż dzieła i związek partnerski Eliot aprobowała nawet królowa Wiktoria.

</doc>
<doc id="191298" url="https://pl.wikipedia.org/wiki?curid=191298" title="Mary Ann Evans">
Mary Ann Evans



</doc>
<doc id="191301" url="https://pl.wikipedia.org/wiki?curid=191301" title="Metoda biegunowa">
Metoda biegunowa

Metoda biegunowa – metoda pomiarów szczegółów terenowych. Polega na wyznaczaniu długości d osi celowej (odległości) od znanego punktu osnowy do punktu zdejmowanego oraz kąta α pomiędzy bokiem osnowy a osią celową.
Do wykonania pomiaru metodą biegunową używa się:
Przy geodezyjnym pomiarze stanowiskami instrumentu oraz punktami nawiązania mogą być:
Przy pomiarze szczegółów terenowych II oraz III grupy dokładnościowej, stanowiskami i nawiązaniami mogą być szczegóły terenowe I grupy.
Długość nawiązania nie może być mniejsza niż 40 metrów. Minimalna liczba nawiązań to 2. Wyjątkiem jest pomiar wykonywany z ostatniego punktu ciągu wiszącego, gdy dopuszcza się jeden kierunek nawiązania, ale wówczas należy wykonać pomiar kontrolny na co najmniej jeden szczegół terenowy I grupy o znanych współrzędnych. 
W archeologii metoda pomiarowa służąca do lokalizacji znalezisk w płaszczyźnie pionowej. Wykorzystuje się w niej zarówno pomiary kątów w płaszczyźnie pionowej jak i pomiary odległościowe.

</doc>
<doc id="191302" url="https://pl.wikipedia.org/wiki?curid=191302" title="Helen Jackson">
Helen Jackson

Helen Maria Hunt Jackson (ur. 18 października 1830 w Amherst w stanie Massachusetts, zm. 12 sierpnia 1885 w San Francisco) – powieściopisarka amerykańska.

</doc>
<doc id="191303" url="https://pl.wikipedia.org/wiki?curid=191303" title="Helen Maria Hunt Jackson">
Helen Maria Hunt Jackson



</doc>
<doc id="191304" url="https://pl.wikipedia.org/wiki?curid=191304" title="Helen Hunt Jackson">
Helen Hunt Jackson



</doc>
<doc id="191305" url="https://pl.wikipedia.org/wiki?curid=191305" title="Christina Rossetti">
Christina Rossetti

Christina Georgina Rossetti (ur. 5 grudnia 1830 w Londynie, zm. 29 grudnia 1894 tamże) – angielska poetka i prozatorka. Pisywała wiersze do pisma Prerafaelitów „The Germ”.
Christina Rossetti urodziła się w Londynie, jako jedno z czworga dzieci Frances Mary Lavinia Polidori, Angielki włoskiego pochodzenia i uchodźcy politycznego, poety Gabriele Rossettiego, wykładowcy języka włoskiego w King’s College. Była młodszą siostrą malarza i poety Dante Gabriela Rossettiego. Poezję zaczęła pisać w późnych latach 40. XIX w. Po dwóch tomach wierszy wydanych w 1862 i 1866 roku, napisała wiersze dla dzieci (1872), by następnie, jako praktykująca anglikanka, wydać książki religijne dla Society for Promoting Christian Knowledge. Trzeci tom wierszy, który ugruntował jej pozycję literacką, wydała w 1881 roku W 1848 była zaręczona z Jamesem Collinsonem, ale do małżeństwa nie doszło z powodu jego konwersji z anglikanizmu na katolicyzm. W 1853 roku po tym, jak jej ojciec przeszedł na emeryturę, próbowała prowadzić wraz z matką szkołę, ale działalność ta trwała jedynie rok. W latach 60. związana była z Charlesem Cayleyem, jednak związek ten rozpadł się z powodów religijnych. Zmarła na nowotwór piersi w 1894 roku. W 1896 roku jej młodszy brat, William Michael Rossetti, opublikował wiersze, które pozostawła w rękopisach. Christina pozowała do obrazów Dante Gabriela Rossettiego: The Girlhood of Mary Virgin ( 1849 ) i  Ecce Ancilla Domini! ( 1850 ).
Twórczość.
Podobnie jak jej brat Christina Rosetti była przede wszystkim znakomitą sonecistką. W piśmie Athenaeum krytyk stwierdził: She resembles her brother in the rich artistry of her work. Przykładem wersyfikacyjnego kunsztu poetki może być sonet After death (Po śmierci). Utwór ten realizuje model klasycznego pięciorymowego sonetu włoskiego ze schematem abba abba cde edc. Ten układ występował u Dantego Alighieri, a w literaturze polskiej u Sebastiana Grabowieckiego.
Sonet był ulubioną formą poetki. Cykl sonetowy Monna innominata poetka nazwała sonetem sonetów (A sonnet of sonnets). Zbliża się on kompozycyjnie do wieńca sonetów. Wszystkie wiersze z tego cyklu mają po dwa motta, jedno z Dantego a drugie z Petrarki. Poetka sięgnęła też po niezwykle trudną formę ronda, które zostało przywrócone od łask w twórczości Prerafaelitów, a u nas stało się popularne w okresie Młodej Polski. Wersyfikacyjna architektura ronda jest widoczna oczywiśscie dopiero przy zacytowaniu utworu w całości:
Poetka używała też między innymi strofy dziewięciowersowej abbbabaaa (Life and death), ośmiowersowej ababcdcd (Paradise) i sześciowersowej aaabab (The prince's progress), trójwersowej aaa (A royal princess) i różnych zwrotek czterowersowych.
Kilka swoich utworów zadedykował poetce Algernon Charles Swinburne.
Wiersze Christiny Rossetti tłumaczyli na język polski:
Stanisław Barańczak: https://milosc.info/christina-rossetti/
Ryszard Mierzejewski: http://www.libertas.pl/wiersze_christina_rossetti_1830_1894.html

</doc>
<doc id="191308" url="https://pl.wikipedia.org/wiki?curid=191308" title="Snifer">
Snifer



</doc>
<doc id="191309" url="https://pl.wikipedia.org/wiki?curid=191309" title="Życica wielokwiatowa">
Życica wielokwiatowa

Życica wielokwiatowa, rajgras włoski, kąkolnica ("Lolium multiflorum") – gatunek rośliny z rodziny wiechlinowatych. Naturalne obszary jej występowania to północna Afryka, południowa Europa i południowo-zachodnia Azja. W Polsce jest gatunkiem introdukowanym, sprowadzona została w drugiej połowie XIX w. na Pojezierzu Pomorskim do uprawy, jako roślina łąkowa. Samorzutnie rozprzestrzeniła się w środowisku naturalnym. Jest rośliną w Polsce dość rzadką, nie wywiera większego wpływu na roślinność rodzimą. Status gatunku we florze Polski: kenofit.
Biologia i ekologia.
Rośnie na miedzach, łąkach, pastwiskach. W uprawach koniczyny jest chwastem.
Zmienność.
Tworzy mieszańce z życicą lnowa, ż. roczną, ż. sztywna, ż. trwałą oraz kostrzewą łąkową i k. trzcinowatą.

</doc>
<doc id="191311" url="https://pl.wikipedia.org/wiki?curid=191311" title="Starkowo (województwo wielkopolskie)">
Starkowo (województwo wielkopolskie)

Starkowo – wieś w Polsce położona w województwie wielkopolskim, w powiecie wolsztyńskim, w gminie Przemęt.
Wieś liczy 471 mieszkańców utrzymujących się głównie z rolnictwa i turystyki.
Pierwsze informacje o wsi pochodzą z 1266. Wtedy została oddana przez ród Detlebów herbu Junosza benedyktynom z Lubina. Ci sprzedali wieś rycerzowi Wujko a ten w 1304 oddał wieś cystersom. Ci władali wsią przez pięć wieków. 
Wieś duchowna, własność opata cystersów w Przemęcie pod koniec XVI wieku leżała w powiecie kościańskim województwa poznańskiego. 
W okresie Wielkiego Księstwa Poznańskiego (1815-1848) miejscowość wzmiankowana jako Starkowo należała do wsi mniejszych w ówczesnym powiecie babimojskim rejencji poznańskiej. Starkowo należało do kaszczorskiego okręgu policyjnego tego powiatu i stanowiło część majątku Kaszczor, który należał wówczas do rządu Królestwa Prus w Berlinie. Według spisu urzędowego z 1837 roku Starkowo liczyło 215 mieszkańców, którzy zamieszkiwali 27 dymów (domostw).
W latach 1975–1998 miejscowość położona była w województwie leszczyńskim.
We wsi można zobaczyć:

</doc>
<doc id="191315" url="https://pl.wikipedia.org/wiki?curid=191315" title="Siemianówka (Polska)">
Siemianówka (Polska)

Siemianówka () – wieś w Polsce, położona w województwie podlaskim, w powiecie hajnowskim, w gminie Narewka. Leży nad Zalewem Siemianówka.
W latach 1975–1998 wieś administracyjnie należała do województwa białostockiego.
Koło wsi znajduje się duża kolejowa stacja przeładunkowa z siedzibą przejścia granicznego Siemianówka-Swisłocz. Wieś ma następujący układ: składa się z trzech części ustawionych do siebie pod kątem prostym.
W Siemanówce znajdują się dwie murowane cerkwie prawosławne – parafialna św. Jerzego z XVIII w. oraz św. Pantelejmona na cmentarzu prawosławnym. Natomiast wierni kościoła rzymskokatolickiego należą do parafii św. Jana Chrzciciela w Narewce.
Historia.
Siemianówka, zwana aż do II wojny światowej Siemionówką, została założona przed 1634 w dobrach kniaziów Massalskich, na obszarze leżącym w widłach Narewki i Narwi, tzw. Puszczy Narewka. Puszcza ta stanowiła część nadanej Massalskim w XVI wieku Puszczy Wolpiańskiej, zwanej później Jałowską.

</doc>
<doc id="191316" url="https://pl.wikipedia.org/wiki?curid=191316" title="Hieronim Łopaciński">
Hieronim Łopaciński

Hieronim Rafał Łopaciński herbu Lubicz, pseudonim „Rafał Lubicz” (ur. 30 września 1860 w Ośnie Górnym, zm. 24 sierpnia 1906 w Lublinie) – polski językoznawca i etnograf, historyk Lublina, członek Akademii Umiejętności.
Życiorys.
Hieronim Łopaciński urodził się w Ośnie Górnym w Kaliskiem. Był synem Ludwika, dzierżawcy i pisarza więziennego, oraz Marii z Krusiewiczów. Prawnuk Bartłomieja Łopacińskiego, z gałęzi upickiej rodu Łopacińskich z Litwy, której członkowie mieszkali potem w Inflantach (z gałęzi tej wywodzi się babka Czesława Miłosza), bądź z linii pisarskiej Łopacińskich.
Uczęszczał do szkoły powszechnej w Brześciu Kujawskim, następnie do Męskiego Gimnazjum Klasycznego w Kaliszu, które ukończył ze srebrnym medalem w 1879. W latach 1879–1883 studiował filologię na Wydziale Filozoficzno-Historycznym Uniwersytetu Warszawskiego. Po studiach pracował przez rok jako nauczyciel języków starożytnych w III Gimnazjum w Warszawie, a od 1 stycznia 1884 był profesorem filologii i historii w gimnazjum w Lublinie. W 1904 nie przyjął propozycji objęcia Katedry Historii Literatury Uniwersytetu Lwowskiego (po śmierci Piotra Chmielowskiego). W 1900 został powołany na członka korespondenta krakowskiej AU (późniejszej PAU). Był odznaczony Orderami św. Anny (1896) i św. Stanisława (1888).
Jego zainteresowania naukowe obejmowały słownictwo gwarowe, obrzędy ludowe, historię Lublina, bibliologię, latynistykę. Zajmował się m.in. prowincjonalizmami w terminologii zawodowej – górniczej, flisackiej, rybackiej. Badał obrzędy ludowe Zielonych Świątek i wigilii św. Jana Chrzciciela. Prowadził badania nad rękopisami i inkunabułami w archiwach prowincjonalnych. Przyczynił się do utworzenia Muzeum Ludowego i Biblioteki Publicznej w Lublinie (późniejszą Wojewódzką i Miejską Bibliotekę Publiczną w Lublinie nazwano jego imieniem), gromadził pamiątki historyczne związane z Lublinem z XVII-XIX w. W 1901 przygotował „Wystawę sztuki i starożytności”, na której prezentowano zbiory antropologiczne, modele chat, ubiory, narzędzia, rzemiosło artystyczne. Łopaciński współpracował z pismem geograficzno-etnograficznym „Wisła”, utrzymywał kontakty naukowe m.in. z Janem Karłowiczem, Adamem Antonim Kryńskim, Janem Łosiem, Wojciechem Kętrzyńskim.
Zmarł wskutek wypadku drogowego; wypadł z bryczki poniesionej przez konie, doznając ciężkich obrażeń, które okazały się śmiertelne.
Dzieła.
Ogłosił ponad 160 prac naukowych, m.in.:
Był także encyklopedystą. Na prośbę Zygmunta Glogera napisał do jego Encyklopedii staropolskiej dwa hasła "Pomniki" i "Słowniki polskie". Jego nazwisko jako współtwórcę tej encyklopedii wymienia autor w posłowiu tomu IV.

</doc>
<doc id="191320" url="https://pl.wikipedia.org/wiki?curid=191320" title="The Word as Law">
The Word as Law

The Word as Law – tytuł drugiego LP zespołu Neurosis, oryginalnie wydanego w 1990 roku przez wytwórnię Lookout! Records. To ostatnia płyta, na której zespół prezentuje typowo hardcore'owe granie, niemające nic wspólnego z ich późniejszymi dokonaniami.
Spis utworów.
Nowe wydania tego albumu zawierają dodatkowo utwory z poprzedniej płyty "Pain of Mind" oraz z singlii, w tym także cover utworu Joy Division "Day of the Lords".

</doc>
<doc id="191321" url="https://pl.wikipedia.org/wiki?curid=191321" title="Merkaptan">
Merkaptan



</doc>
<doc id="191324" url="https://pl.wikipedia.org/wiki?curid=191324" title="Aberration">
Aberration

Abberation – pierwszy minialbum zespołu Neurosis, wydany w 1989 roku.
Spis utworów.
Minialbum został nagrany w składzie:

</doc>
<doc id="191326" url="https://pl.wikipedia.org/wiki?curid=191326" title="Bącznik">
Bącznik

Bącznik (do 1945 "Dieckmühl") – osada w Polsce położona w województwie zachodniopomorskim, w powiecie goleniowskim, w gminie Goleniów, na skraju Puszczy Goleniowskiej, na Równinie Goleniowskiej, nad rzeczką Wisełką.
Historia.
Powstanie osady wzmiankowanej początkowo jako "Dieckmühle" wiąże się z budową w tym miejscu młyna. Pierwotnie (1784) był to młyn wiatrowy, w którego skład wchodziły także oraz tartak. Był on własnością wsi Stawno, jednak korzystać mogli z niego również mieszkańcy kolonii Bolechowo. Na przełomie XVIII i XIX wieku ten stan uległ zmianie – młyn i tartak stały się własnością Bolechowa, a prawo do korzystania z niego z licznymi przywilejami zachowali mieszkańcy Stawna i Stargardu. Z wykorzystaniem uchodzącej do Iny strugi, dziś nazywanej Wisełką, przekształcono go w młyn wodny (przed 1827). W Dieckmühl ulokowano także leśniczówkę, przynależącą do obwodu leśnego w Poczerninie. Zgodnie ze statystykami z 1864 roku osadę zamieszkiwało 27 osób – z tego 7 w leśniczówce. W 1883 roku urodził się tu Walther Hartmann – szczeciński fizyk i filolog, poległy w I wojnie światowej.
Współczesność.
Obecnie osadę zamieszkuje kilkanaście osób. W dolinie Wisełki zachowały się ruiny młyna wodnego: fundamenty, fragmenty śluzy i umocnienia brzegów. Nieopodal można oglądać słup milowy z wykutymi (choć dziś już niewidocznymi) odległościami do Goleniowa i Stargardu. Dom pod numerem 1 jest leśniczówką nadleśnictwa Kliniska.
Turystyka.
Przy drodze łączącej Stawno z Kliniskami znajduje się parking leśny oraz miejsce wypoczynku z zadaszonym miejscem na ognisko. Zaraz obok stoi wybudowana w 2020 roku wieża widokowa, licząca ponad 14 metrów, z której można podziwiać rozlewisko rzeki Iny. Po drugiej stronie rzeki znajduje się punkt początkowy szlaku kajakowego „Meandry Iny”.
Okoliczne miejscowości: Bolechowo, Stawno, Łęsko

</doc>
<doc id="191328" url="https://pl.wikipedia.org/wiki?curid=191328" title="Białuń">
Białuń

3 miejscowości w Polsce: 

</doc>
<doc id="191329" url="https://pl.wikipedia.org/wiki?curid=191329" title="Grabina (województwo zachodniopomorskie)">
Grabina (województwo zachodniopomorskie)

Grabina (do 1945 "Buchholz") – osada leśna w Polsce położona w województwie zachodniopomorskim, w powiecie goleniowskim, w gminie Goleniów, w sołectwie Białuń, na Równinie Goleniowskiej, na skraju Puszczy Goleniowskiej, przy drodze łączącej Żółwią Błoć z Niewiadowem.
Pierwsza wzmianka o osadzie pochodzi z XIX wieku. W 1890 roku znajdowały się tutaj dwie zagrody. Obecnie jest to osada jednozagrodowa, rolnicza. Okoliczne lasy to tereny atrakcyjne dla grzybiarzy, jagodziarzy, turystów pieszych i rowerowych.
Okoliczne miejscowości: Białuń, Żółwia Błoć, Niewiadowo
Zobacz też inne miejscowości o tej nazwie

</doc>
<doc id="191330" url="https://pl.wikipedia.org/wiki?curid=191330" title="Bolechowo (województwo zachodniopomorskie)">
Bolechowo (województwo zachodniopomorskie)

Bolechowo (niem. "Diedrichsdorf") – wieś sołecka w Polsce położona w województwie zachodniopomorskim, w powiecie goleniowskim, w gminie Goleniów. W latach 1945–1998 miejscowość położona była w województwie szczecińskim, do roku 1954 w gminie Mosty. W skład sołectwa wchodzą Bącznik, Łęsko, Zabród i Krzewno. Funkcję sołtysa pełni (rok 2023) Barbara Paczkowska.
Geografia.
Wieś leży ok. 7 km na południe od Goleniowa, na Równinie Goleniowskiej, w Puszczy Goleniowskiej, przy drodze łączącej Goleniów ze Stawnem, ok. 800 m na północ od strugi Wisełki, ok. 1,5 km na wschód od rzeki Iny. Na terenie wsi znajdują się także łowiska rybackie.
Historia.
Prehistoria.
We wsi i jej okolicach znajduje się pięć prehistorycznych stanowisk archeologicznych, które wskazują na istnienie tu osad w neolicie i epoce brązu. Najszerzej opisana została osada położona około 400 metrów na północ od zabudowań wsi. Odkrycia dokonali w 1932 roku Hugo Rehbein, nauczyciel ze wsi Eichberg, oraz leśniczy Mattern. Na stanowisku zinwentaryzowano kilkanaście odłamków naczyń, a wśród nich: dwa brzegi, zapewne pucharów lejkowatych, zdobione poziomym pasem głębokich nakłuć; brzeg innego, szerokiego naczynia, zdobionego poprzez nakłucia paznokciem; górną część pucharu zdobionego nacinaną jodełką; brzusiec o wygładzanych powierzchniach. Ponadto ze stanowiska pochodzi kilka grocików i jeden wiór krzemienny. W 1969 roku K. Siuchniński zaliczał osadę do kultury ceramiki dołkowo-grzebykowej. Ponowna analiza T. Galińskiego (1992) pozwoliła jednak na identyfikację kultur pucharów lejkowatych oraz ceramiki sznurowej.
Nowożytność.
Wieś Bolechowo założona została w roku 1751 (niektóre źródła podają 1752 lub 1754) z rozkazu króla pruskiego Fryderyka II na planie ulicówki. Znajdowało się w niej wówczas 16 domów o budowie szachulcowej. Kolonię nazwaną pierwotnie "Dorf bei Pützerlin" przeznaczono dla 32 rodzin, które miały zajmować się przędzeniem wełny. W początkowej fazie osadnictwa do wsi dotarło jednak tylko 29 rodzin: 25 z Eichsfeld (Saksonia), a kolejne 4 z Wirtembergii. Większość z nich była wyznania katolickiego. Po ich sprowadzeniu nazwę wsi zmieniono na "Diedrichsdorf". Przędzenie wełny nie było jednak jedynym zajęciem kolonistów. Mieszkańcy trudnili się także wydobywaniem torfu, pracami leśnymi i rolnictwem. Już w 1757 roku kilometr od wsi powstał tartak oraz młyn (por. Bącznik). Na początku kolejnego stulecia zaczęto rozwijać rzemiosło, kwitł również handel drewnem, założono karczmę. Przez jakiś czas próbowano także hodować tutaj jedwabniki. Hodowla jednak nie powiodła się, a do mieszkańców przylgnęło przezwisko "Seidenwürmer", co spostrzegł i opisał w 1895 roku nauczyciel Richard Gehm. W XIX wieku we wsi funkcjonowała darmowa szkoła dla miejscowych dzieci ("Gnadenschule") oraz przytułek dla ubogich. Natomiast co najmniej od 1888 roku mieszkańcy mieli dostęp do poczty i telegrafu. 
XX wiek.
W 1917 roku miejscowość została zelektryfikowana, a w 1927 wybudowano nową szkołę. Na 93 gospodarstwa domowe (dane z roku 1939) przypadało 19 stolarni (dane z roku 1938). W marcu 1945 roku, w okresie walk o Szczecin i Goleniów, we wsi została rozlokowana część żołnierzy 10 Dywizji Pancernej SS „Frundsberg”. Miejscowość została zdobyta 8 marca przez 61 Armię 1 Frontu Białoruskiego. 
Również w czasach polskich na terenie wsi przez krótki czas funkcjonowała szkoła – utworzono ją 10 maja 1947 roku. Uczyło się w niej wówczas 18 dzieci, a jedynym nauczycielem był Czesław Pietroń.
Demografia.
Zgodnie ze spisem ludności z 1 grudnia 1871 roku w Diedrichsdorf zamieszkiwało 365 osób, z tego 185 mężczyzn i 180 kobiet, 254 urodzonych w samej wsi. Wszyscy byli wyznania ewangelickiego. We wsi mieszkało 107 dzieci do 10 roku życia, a spośród starszych mieszkańców 235 było ludźmi piśmiennymi, natomiast 23 – analfabetami. Dwie osoby określono jako „niedorozwinięte lub obłąkane” („Blöd- und Irrsinnige”), nie odnotowano natomiast przypadków ślepoty ani głuchoty. Miejscowi ewangelicy należeli do parafii w Priemhausen.
Współczesność.
Wieś rolniczo-mieszkalna, znajduje się w niej sklep oraz kilka zakładów rzemieślniczych. Zabudowa pochodzi w większości z XX wieku, zachowały się jednak także starsze domy o konstrukcji szkieletowej. Niektóre z nich (numery 7, 10, 12, 13, 16, 37, 44) są wpisane do ewidencji zabytków. Pozostałości cmentarza ewangelickiego zostały w latach 2008-2009 uprzątnięte przez sołtysa Wiesława Ludwickiego oraz mieszkańców. Odsłonięto wówczas stare kwatery nagrobne, a obok kamienia upamiętniającego mieszkańców wsi poległych na frontach I wojny światowej ustawiono nową tablicę pamiątkową oraz ławki. 
W latach 2004-2008 mieszkańcy przebudowali dawne pomieszczenia gospodarcze Spółdzielni Kółek Rolniczych na świetlicę nazwaną „Jordanówka”. Obok powstał plac zabaw i miejsce do grillowania. 28 lutego 2020 roku w ramach kampanii prezydenckiej wieś odwiedził Szymon Hołownia, zaproszony przez popierających go bolechowian.
Wierni Kościoła katolickiego należą do parafii Matki Bożej Nieustającej Pomocy w Goleniowie. Przed jej powstaniem w roku 1987 należeli do goleniowskiej parafii św. Jerzego.

</doc>
<doc id="191331" url="https://pl.wikipedia.org/wiki?curid=191331" title="Zweibrücken (ujednoznacznienie)">
Zweibrücken (ujednoznacznienie)



</doc>
<doc id="191334" url="https://pl.wikipedia.org/wiki?curid=191334" title="Brenno">
Brenno

Brenno – wieś w Polsce położona w województwie wielkopolskim, w powiecie leszczyńskim, w gminie Wijewo.
Nazwa.
Nazwa "Brenno" pochodzi od "brenie", "brnie", czyli błoto.
Historia.
Do 1954 roku istniała gmina Brenno. W latach 1954-1967 wieś należała i była siedzibą władz gromady Brenno, po jej zniesieniu w gromadzie Wijewo. W latach 1975–1998 miejscowość administracyjnie należała do województwa leszczyńskiego.
Ze wsią związana jest postać pustelnika, Bartka z Piekła (1858–1945).
Zabudowa i zabytki.
Wieś liczy około 1200 mieszkańców. Położona jest nad jeziorami Breńskim i Białym. Na położonym obok wsi półwyspie "Ostrów" nad jeziorem Białym wybudowano szereg ośrodków wypoczynkowych. Jest ośrodkiem letniego wypoczynku i wraz z otaczającymi ją jeziorami i lasami stwarza znakomite warunki do uprawiania turystyki rowerowej, pieszej i wodnej.
W centrum znajduje się parafialny kościół pod wezwaniem św. Jadwigi pochodzący z 1781, barokowy. Wewnątrz klasycystyczny ołtarz główny, 2 barokowe ołtarze boczne i gotycka rzeźba św. Jadwigi z XV w. na ambonie. Przy kościele figura MB Zwycięskiej, upamiętniająca przyłączenie tych ziem do Polski w 1920 r. We wsi znajdują się także dwa zabytkowe wiatraki koźlaki: przy drodze do Wijewa z 1676 r., przy drodze na Ostrów z 1794 r.

</doc>
<doc id="191335" url="https://pl.wikipedia.org/wiki?curid=191335" title="Flaga Libanu">
Flaga Libanu

Flaga Libanu – oficjalny symbol państwowy Libanu, zatwierdzony 7 grudnia 1943.
Symbolika.
W czasach biblijnych Liban słynął z cedrów i dlatego drzewo cedrowe umieszczono na fladze. Cedr, który na fladze pojawił się w czasach osmańskich w 1861, jest symbolem libańskich maronitów oraz siły, czystości i wieczności. Cedr jest w całości zielony – wersja z brązowym pniem nie jest oficjalnie uznawana, choć często spotykana. Czerwień symbolizuje poświęcenie w walce o niepodległość, biel jest symbolem czystości. Kolory nie odnoszą się do religijnych grup Libanu. Proporcja wysokości do szerokości flagi wynosi 2:3.
Historia.
W 1918 flaga Libanu przedstawiała cały zielony cedr wraz z pniem na białym tle. Konstytucja z 23 maja 1926, gdy Liban był pod administracją francuską, mówiła: „Artykuł 5: Libańska flaga jest niebieska, biała, czerwona z cedrem w białej części”. Nie było tam mowy o kolorze cedru, więc były dwie flagi: z całym zielonym cedrem i z zielonym cedrem z brązowym pniem.

</doc>
<doc id="191340" url="https://pl.wikipedia.org/wiki?curid=191340" title="Pistolet maszynowy Zastava M56">
Pistolet maszynowy Zastava M56

M 56 – jugosłowiański pistolet maszynowy opracowany w drugiej połowie lat pięćdziesiątych przez Todora Cveticia. Konstrukcja wyraźnie wzorowana na MP40.
Po rozpoczęciu produkcji licencyjnej karabinu AK pistolety maszynowe M56 zostały wycofane z uzbrojenia. Podczas rozpadu Jugosławii M56 był używany przez wszystkie strony uczestniczące w licznych konfliktach zbrojnych toczących się na terytorium tego kraju.
Opis konstrukcji.
Pistolet maszynowy M56 był indywidualną bronią samoczynną. Automatyka oparta na zasadzie odrzutu zamka swobodnego. Ryglowanie odbywa się masą swobodnego zamka, podpartego sprężyną powrotną. Strzelanie z zamka otwartego. Zasilanie jest z magazynka łukowego pojemności 35 nabojów, rozmieszczonych dwurzędowo, z podajnikiem nabojów jednorzędowym. Przyrządy celownicze składają się z muszki w osłonie i celownika przerzutowego. Lufa wkręcona w komorę zamkową zakończona podstawą muszki. Chwyt pistoletowy i małe łoże za magazynkiem z tworzywa sztucznego. Kolba metalowa składana pod spód broni. Możliwość dołączenia bagnetu typu nożowego.

</doc>
<doc id="191341" url="https://pl.wikipedia.org/wiki?curid=191341" title="Empty">
Empty

Empty – minialbum zespołu Neurosis, wydany w 1990 roku.
Utwory.
Utwór „Day of the Lords” jest coverem piosenki zespołu Joy Division. 

</doc>
<doc id="191346" url="https://pl.wikipedia.org/wiki?curid=191346" title="Józef Młynarczyk">
Józef Młynarczyk

Józef Młynarczyk (ur. 20 września 1953 w Nowej Soli) – polski piłkarz występujący na pozycji bramkarza i trener piłkarski.
W latach 1979–1989 reprezentant Polski. Uczestnik dwóch turniejów finałowych mistrzostw świata – Hiszpania 1982 (III miejsce) oraz Meksyk 1986. Członek Klubu Wybitnego Reprezentanta, wybrany bramkarzem stulecia Polskiego Związku Piłki Nożnej.
Dwukrotny zdobywca mistrzostwa Polski z Widzewem Łódź (1981, 1982), dwukrotny mistrz Portugalii (1986, 1988), zdobywca Pucharu Portugalii (1988), Superpucharu Europy UEFA, Pucharu Interkontynentalnego (1987) oraz Pucharu Europy (1987) w barwach FC Porto. Jeden z sześciu polskich piłkarzy, którzy sięgnęli po to trofeum.
Życiorys.
Karierę piłkarską rozpoczynał w drużynach z Nowej Soli: Astrze i Polonii (Dozamecie) (do 1974). W latach 1974–1977 występował w drużynie BKS Stal Bielsko-Biała, gdzie rozpoczął długoletnią współpracę z Antonim Piechniczkiem. W 1977 Antoni Piechniczek sprowadził go do występującej w pierwszej lidze drużyny Odry Opole. 18 lutego 1979 zadebiutował w reprezentacji Polski, prowadzonej przez Ryszarda Kuleszę, w meczu z Tunezją.
W 1980 przeniósł się do drużyny Widzewa Łódź, z którym dwukrotnie wywalczył Mistrzostwo Polski (1981 i 1982) oraz dotarł do półfinału Pucharu Europy (1983).
W 1984 został zawodnikiem francuskiego SC Bastia, a w 1986 przeniósł się do portugalskiego FC Porto, z którym wywalczył największe sukcesy w swojej karierze klubowej: dwukrotne Mistrzostwo Portugalii (1986 i 1988), Puchar Portugalii (1988), a w 1987: Puchar Mistrzów (jako drugi Polak po Zbigniewie Bońku), Superpuchar UEFA i Puchar Interkontynentalny.
Karierę piłkarską zakończył w 1989. Od tego czasu pracuje jako trener, m.in. jako opiekun bramkarzy w FC Porto (gdzie szkolił Vítora Baíę czy Andrzeja Woźniaka). Był asystentem selekcjonerów reprezentacji Polski: Andrzeja Strejlaua i Jerzego Engela, Antoniego Piechniczka w reprezentacji Zjednoczonych Emiratów Arabskich oraz w polskich klubach (Wisła Płock, Widzew Łódź, Lech Poznań).
Od 2014 członek Klubu Wybitnego Reprezentanta. Od 2018 roku jest patronem Szkoły Podstawowej w Przyborowie. W 2019 wyróżniony zaliczeniem do jedenastki stulecia PZPN.
Sukcesy.
Reprezentacja Polski
Widzew Łódź
FC Porto
Reprezentacja Polski.
W reprezentacji Polski był najpierw zmiennikiem Zygmunta Kukli i Piotra Mowlika. Pierwszym bramkarzem został dopiero po objęciu funkcji selekcjonera przez Antoniego Piechniczka. Uczestniczył w Mistrzostwach Świata w 1982 w Hiszpanii (3. miejsce – srebrny medal) oraz w Mistrzostwach Świata w 1986 w Meksyku, na których zakończył reprezentacyjną karierę. Rozegrał 42 oficjalne mecze w drużynie narodowej, w tym 9 jako kapitan.

</doc>
<doc id="191348" url="https://pl.wikipedia.org/wiki?curid=191348" title="Soda żrąca">
Soda żrąca



</doc>
<doc id="191350" url="https://pl.wikipedia.org/wiki?curid=191350" title="Souls at Zero">
Souls at Zero

Souls at Zero – tytuł trzeciego LP w historii zespołu Neurosis, wydanego w 1992 roku. Jest to przełomowy album dla zespołu, pierwszy w dyskografii Neurosis odchodzący od stylistyki hardcore punka i wyznaczający nowy kierunek brzmieniowy, prekursorski względem post-metalu. Zespół połączył na nim sprawdzoną formułą ciężkiego grania z nowinkami technicznymi, takimi jak sampling czy różnorakie brzmienia elektroniczne. Płyta została pozytywnie przyjęta przez krytyków i środowisko fanów metalu; jest ona często spotykana w czołówkach wszelakich podsumowań muzycznych roku 1992).

</doc>
<doc id="191352" url="https://pl.wikipedia.org/wiki?curid=191352" title="Koralówka arlekin">
Koralówka arlekin

Koralówka arlekin, wąż koralowy arlekin ("Micrurus fulvius") – gatunek jadowitego węża z rodziny zdradnicowatych (Elapidae).
Zasięg występowania.
Występuje w USA: w Teksasie, Luizjanie, Arkansas, Missisipi, Alabamie, Georgii, na Florydzie, Karolinie Północnej i Południowej, a także w Meksyku.
Budowa ciała.
Osobniki tego gatunku zwykle są wielkości od 60 cm do 100 cm, osobnik rekordowy mierzył 122 cm. Arlekin jest jednym z okazalszych gatunków z rodzaju "Micrurus". Cechuje się charakterystycznym ubarwieniem typowym dla wszystkich koralówek. Są to czarno-czerwone pasy rozdzielone wąskimi kanarkowo-żółtymi paskami.
Biologia i ekologia.
Zamieszkuje lasy i nieużytki pokryte zaroślami.
Poluje nocą na gady, płazy, pisklęta i owady, dzień przesypia ukryty wśród butwiejących liści, w termitierach, pod wykrotami powalonych drzew albo w norach wygrzebanych przez gryzonie.
Jad i zachowanie.
Wąż ten dysponuje bardzo silnym jadem o dużej zawartości neurotoksyn, które działają paraliżująco na układ nerwowy. Ukąszenia arlekina są śmiertelne w ciągu 24 godzin przy braku pomocy medycznej. Jednak wypadki pogryzienia przez te węże zdarzają się bardzo rzadko. Możliwości kontaktów z człowiekiem ogranicza także siedlisko arlekina, który omija ludzkie obejścia.

</doc>
<doc id="191353" url="https://pl.wikipedia.org/wiki?curid=191353" title="Nadżerka">
Nadżerka

Nadżerka (łac. "erosio") – ubytek naskórka lub nabłonka błony śluzowej, spowodowany najczęściej urazem mechanicznym, kontaktem ze środkami chemicznymi, bądź procesem chorobowym (np. drożdżyca, rak szyjki macicy). Często jest zejściem innego wykwitu, np. pęcherzyka, pęcherza lub krosty.

</doc>
<doc id="191354" url="https://pl.wikipedia.org/wiki?curid=191354" title="Enemy of the Sun (album Neurosis)">
Enemy of the Sun (album Neurosis)

Enemy of the Sun – czwarty długograj LP zespołu Neurosis, wydany w 1993 roku. 
Po wydaniu przełomowego "Souls at Zero" zespół poszedł jeszcze dalej - wprowadził do swojego stylu aranżacje wręcz orkiestrowe, słyszalne w takich utworach jak "Lost" czy "Raze the Stray". Słychać też bardzo widoczne inspiracje plemiennymi rytmami, szczególnie w partiach perkusji (""Enemy fo the Sun"), co najlepiej uwidacznia ostatni na płycie "Cleanse"" - to nic innego jak 15-minutowa, plemienna gra na bębnach.

</doc>
<doc id="191355" url="https://pl.wikipedia.org/wiki?curid=191355" title="Słownik geograficzny Królestwa Polskiego">
Słownik geograficzny Królestwa Polskiego

Słownik geograficzny Królestwa Polskiego – geograficzny słownik encyklopedyczny wydany w latach 1880–1902 w Warszawie przez Filipa Sulimierskiego, Bronisława Chlebowskiego i Władysława Walewskiego; rejestrował toponimy z obszaru Rzeczypospolitej Obojga Narodów oraz niektórych terenów ościennych (m.in. części Śląska czy Prus Książęcych); wielokrotnie wznawiany, stanowi cenne źródło wiadomości geograficznych, historycznych, gospodarczych, demograficznych i biograficznych.
Prekursorzy dzieła.
Inicjatorem i głównym redaktorem słownika był Filip Sulimierski – redaktor „Wędrowca”, magister nauk fizyczno-matematycznych b. Szkoły Głównej Warszawskiej. Razem z nim współredagowali dzieło Bronisław Chlebowski – magister nauk filologiczno-historycznych b. Szkoły Głównej Warszawskiej oraz Władysław Walewski – ziemianin, kandydat nauk dyplomatycznych Uniwersytetu Dorpackiego. Praca została opublikowana w dużym stopniu dzięki funduszom Witolda Zglenickiego uzyskanym za pośrednictwem Kasy Mianowskiego. Poszczególne tomy ukazywały się w latach 1880–1902 i były dostępne w prenumeracie pod postacią szczupłych zeszytów, których kilkanaście składało się na każdy tom.
Zawartość.
Dzieło to, wydane pod tytułem pozwalającym uniknąć ingerencji cenzury carskiej, stanowi opis prawie wszystkich miejscowości z terenów, które obejmowała pierwsza Rzeczpospolita w swych największych historycznych granicach. W ten sposób hasła obejmują zarówno regiony, miasta, wsie i osady, jak i rzeki, jeziora i szczyty górskie. Zakres geograficzny Słownika obejmuje Królestwo Polskie (Kongresówka), rosyjskie gubernie nadbałtyckie, zachodnie i część południowych, terytorium Prus Zachodnich i Wschodnich, ziemie Wielkiego Księstwa Poznańskiego oraz Śląska pruskiego i austriackiego, Pomorze Zachodnie, Galicję, Morawy, części ziem słowackich przynależne do Węgier, a także obszar Bukowiny. Hasła zawierają położenie geograficzne i administracyjne, dane statystyczno-demograficzne (w tym często wyznaniowe) oraz wiele informacji o szkołach, przemyśle i handlu, transporcie, rolnictwie. Często wiedza ta jest wzbogacona o krótki rys historyczny, nazwiska kolejnych właścicieli i urzędników (państwowych, samorządowych i wyznaniowych) lub znanych mieszkańców. Całość jest wzbogacona o cenną bibliografię.
Praca redakcyjna.
Redaktorzy postawili przed sobą zadanie połączenia w całość danych pochodzących z trzech zaborów. Wykorzystywali do tego dane urzędowe, a także nadsyłane od amatorów lokalnej historii angażujących się dobrowolnie lub odpłatnie. Ich wkład w tworzenie dzieła jest znaczny i to redaktorzy Słownika bardzo mocno podkreślają we wstępie do Słownika. Materiały, które przysyłali do redakcji z wielu miejscowości, odznaczają się niejednolitą wartością merytoryczną.
Sporym utrudnieniem dla redaktorów Słownika były podziały administracyjne i różnice w metodach statystyki urzędowej spotykane na byłych obszarach Rzeczypospolitej. Uniemożliwiły one jednolite opisanie haseł.
Wpływ.
Już z chwilą wydania dzieło to stanowiło wyjątkowo cenny – na skalę światową – przykład pracy encyklopedycznej. Z czasem coraz bardziej doceniano ogrom pracy redaktorskiej i wydawniczej. W latach 1975–1977 nakładem Wydawnictw Artystycznych i Filmowych wydano, wykonany techniką fotooffsetową, reprint w limitowanej, numerowanej serii 800 egzemplarzy. Współcześnie Słownik jest jednym z głównych źródeł do prac nad XIX wiekiem dla wielu nauk, takich jak geografia historyczna, genealogia, kulturoznawstwo, etnologia. Wiele wydawnictw kartograficznych po 1989 roku ustaliło w oparciu o Słownik nazwy kresowe mniejszych miejscowości. W 1995 roku wydano indeks nazwisk do Słownika. Następnie pojawiły się wydania na CD-ROM oraz w Internecie.
Lista współpracowników.
Lista bezinteresownych stałych i okresowych współpracowników redakcji Słownika została sporządzona w oparciu o informacje zamieszczone w przedmowie do pierwszej części dzieła, napisanej przez Filipa Sulimierskiego 20 listopada 1879, oraz w sporządzonym w czerwcu 1897 zakończeniu tomu 14, w którym redaktorzy Słownika dodali, że ogólnie w pracy nad Słownikiem uczestniczyło przeszło 150 osób.
Lista współpracowników sporządzona przez Zygmunta Paruckiego uzupełnia listę Słownika o kilkanaście osób, a także hierarchizuje autorów artykułów. Zygmunt Parucki wymienia tylko 38 nazwisk, a Słownik geograficzny 80. Nazwiska oznaczone gwiazdką „*” podaje również Słownik.
Nazwy niektórych jednostek administracyjnych.
Słownik odwołuje się do nazw powiatów według poniższego spisu. Podział regionalny oraz pisownia według skorowidzu.
Galicya.
Powiaty:
bialski,
bóbrecki,
bohorodczański,
borszczowski,
brodzki,
brzeski,
brzeżański,
brzozowski,
buczacki,
chrzanowski,
cieszanowski,
czortkowski,
dąbrowski,
dobromilski,
doliniański,
drohobycki,
gorlicki,
gródecki,
grybowski,
horodeński,
husiatyński,
jarosławski,
jasielski,
jaworowski,
kałuski,
Kamionka Strumiłowa,
kolbuszowski,
kołomyjski,
kossowski,
krakowski,
krośnieński,
limanowski,
Lisko,
lwowski,
łańcucki,
mielecki,
Mościska,
myślenicki,
nadworniański,
nisko,
nowosądecki,
nowotarski,
pilzeński,
podhajecki,
przemyski,
przemyślański,
Rawa Ruska,
rohatyński,
ropczycki,
Rudki,
rzeszowski,
samborski,
sanocki,
skałacki,
stanisławowski,
staromiejski,
stryjski,
śniatyński,
tarnobrzeski,
tarnopolski,
tarnowski,
tłumacki,
trębowelski,
turka,
wadowicki,
wielicki,
zaleszczycki,
zbaraski,
złoczowski,
żółkiewski,
żydaczowski,
żywiecki
Gubernia grodzieńska.
białostocki,
bielski,
brzeski,
grodzieński,
kobryński,
prużański,
słonimski,
sokólski,
wołkowyski
Gubernia kaliska.
kaliski,
kolski,
koniński,
łęczycki,
sieradzki,
słupecki,
turecki,
wieluński
Gubernia kielecka.
jędrzejowski,
kielecki,
miechowski,
olkuski,
pińczowski,
stobnicki (stopnicki),
włoszczowski
Gubernia kijowska.
berdyczowski,
czehryński,
czerkaski,
humański lub umański,
kaniowski,
kijowski,
lipowiecki,
radomyski,
skwirski,
taraszczański,
wasylkowski,
zwinogródzki
Gubernia kowieńska.
kowieński,
nowoaleksandrowski,
poniewieski,
rossieński,
szawelski,
telszewski,
wiłkomierski
Gubernia kurlandzka.
powiat mitawski
Gubernia lubelska.
powiat biłgorajski,
powiat chełmski,
powiat hrubieszowski,
powiat janowski,
powiat krasnostawski,
powiat lubartowski,
powiat lubelski,
powiat nowoaleksandryjski,
powiat tomaszowski
Gubernia łomżyńska.
powiat kolneński,
powiat łomżyński,
powiat makowski,
powiat mazowiecki,
powiat ostrołęcki,
powiat ostrowski,
powiat pułtuski,
powiat szczuczyński
Gubernia mińska.
borysowski,
ihumeński,
mozyrski,
miński,
nowogródzki,
piński,
rzeczycki,
słucki
Gubernia mohylewska.
czausowski,
czerykowski,
homelski,
horecki,
horodecki,
klimowicki,
mohilewski,
mścisławski,
orszański,
rohaczewski,
sieński lub sienneński,
starobychowski
Gubernia piotrkowska.
powiat będziński,
powiat brzeziński,
powiat częstochowski,
powiat łaski,
powiat łódzki,
powiat noworadomski,
powiat piotrkowski,
powiat rawski
Gubernia płocka.
powiat ciechanowski,
powiat lipnowski,
powiat mławski,
powiat płocki,
powiat płoński,
powiat przasnyski,
powiat rypiński,
powiat sierpecki
Gubernia podolska.
bałcki,
bracławski,
hajsyński,
jampolski,
kamieniecki,
latyczowski,
lityński,
mohylowski,
olhopolski,
płoskirowski lub proskurowski,
uszycki lub nowouszycki,
winnicki
Gubernia radomska.
powiat iłżecki,
powiat konecki,
powiat kozienicki,
powiat opatowski,
powiat opoczyński,
powiat radomski,
powiat sandomierski
Gubernia siedlecka.
powiat bialski,
powiat garwoliński,
powiat konstantynowski,
powiat łukowski,
powiat radzyński,
powiat siedlecki,
powiat sokołowski,
powiat węgrowski,
powiat włodawski
Gubernia smoleńska.
bialski,
krasnowski
Gubernia suwalska.
powiat augustowski,
maryampolski,
powiat sejneński,
powiat suwalski,
władysławowski,
wiłkowiski, a właściwie Wyłkowyski
Gubernia warszawska.
powiat błoński,
powiat gostyński,
powiat grójecki,
powiat kutnowski,
powiat nieszawski,
powiat nowomiński,
powiat radziejowski,
powiat radzymiński,
powiat skierniewicki,
powiat sochaczewski,
powiat warszawski,
powiat włocławski
Gubernia wileńska.
dzisieński,
lidzki,
oszmiański,
święciański,
trocki,
wilejski,
wileński
Gubernia witebska.
drysieński,
dyneburski,
lepelski,
lucyński,
newelski,
połocki,
rzeżycki,
siebieski,
suraski
wieliski (Wieliż),
Gubernia wołyńska.
dubieński,
kowelski,
krzemieniecki,
łucki,
zwiahelski lub nowogradwołyński,
ostrogski,
owrucki,
rówieński,
starokonstantynowski,
zasławski
Prusy wschodnie.
powiat braniewski lub brunsberski (Bransberg),
darkiański,
powiat ełcki lub łecki (Lyck),
fiszhuski,
frydlądzki albo frylądzki (fyrlądzki),
gąbiński albo głąbiński,
gierdawski,
powiat gołdapski,
powiat pasłęcki, czyli holądzki (Preussich-Holand),
powiat iławski (Preussich-Eylau),
powiat piski lub jańsborski (Johannisburg),
kłajpedzki (Memel),
królewiecki,
labiewski v. labiawski albo Łabiewski (Labiau),
lecki (Loetzen),
powiat lidzbarski albo świętogórski (Heiselberg),
olecki lub margrabowski (Oletzko),
 lub nizinowy (Niederung),
powiat olsztyński (Allenstein),
powiat ostródzki (Osterode),
pilkaleński (Pilkallen),
ragnecki (Ragnit),
rastemborski,
powiat reszelski (Roessel),
stołupiański (Stallupoehnen),
powiat suski (rosenberg),
powiat szczycieński lub szczycki (Ortelsburg),
szyłokarczemski (Heydekrug),
świętomiejski lub świętosiekierski (Heiligenbeil),
tylżycki,
węgoborski (Angerburg),
wystrucki (Insterburg),
ządzborski lub sąsborski (Sensburg)
Prusy zachodnie.
powiat brodnicki (Strasburg),
powiat chełmiński (Culm),
powiat człuchowski (Schlochau),
powiat elbląski,
powiat gdański,
grudziąski,
powiat kartuski,
powiat kościerski (Berent),
powiat kwidzyński (Marienwerder),
powiat lubawski (Loebau),
powiat malborski,
niborski albo nidborski (Neidenburg),
starogrodzki (Stargardt),
powiat sztumski,
powiat świecki (Schwetz),
powiat toruński,
powiat tucholski,
powiat wałecki (Deutschkrone),
powiat wejherowski (Neustadt),
powiat złotowski (Flatow)
Szląsk austryacki.
powiat bielski,
bogumiński (Oderberg),
powiat cieszyński,
frydecki,
frysztacki,
frywałdzki,
skoczowski,
strumieński
Szląsk pruski.
bolesławski (Bunzlau),
bolkowicki (Bolkenhayn),
powiat brzeski (Brieg),
powiat bystrzycki (Habelschwerdt),
powiat bytomski (Beuthen),
powiat gliwicki albo toszecki (Tost-Gleiwitz),
powiat głogowski,
głupczycki (Leobschutz),
górski (Guhrau),
powiat grotkowski,
powiat jaworski (Jauer),
powiat jeleniogórski (Hirschberg),
kamienogórski (Landshut), powiat kluczborski (Crenzburg),
kładzki (Glatz),
powiat kozielski (Kosel),
powiat kożuchowski (Freistadt),
powiat lignicki,
powiat lubański (Lauban),
powiat lubiński (Lueben),
powiat lubliniecki (Lublinitz),
lwowski (Loewenberg),
mielicki (Militsch),
powiat namysłowski (Namslau),
niemczyński (Nimptsch),
powiat niemodliński (Falkenberg),
nissański (Neisse),
nowotarski (Neumarkt),
olawski (Ohlau),
olesiński (Rosenberg),
powiat oleśnicki,
powiat opolski (Oppeln),
powiat prądnicki (Neustadt),
powiat pszczyński,
powiat raciborski (Ratibor),
rozbórski (Rothenburg),
powiat rybnicki,
rychbachowski (Reichenbach),
starohucki (Neurode),
powiat strzeliński (Strehlen),
strzygłowski (Striegau),
stynawski (Steinau),
powiat sycowski (Wartenberg),
szprotowski (Sprottau),
powiat świdnicki,
walbrzyski (Waldenburg),
 lub wojrowicki (Hoyerswerda),
powiat wołowski,
powiat wrocławski,
powiat ząbkowicki (Frankenstein),
powiat zgorzelecki (Goerlitz),
ziębicki (Münsterberg),
powiat zielonogórski (Grunberg),
złotoryjsko-hajnowski (Goldberg-Haynau),
żegański
Wielkie Księstwo Poznańskie.
Słownik faktycznie opisuje obszar właściwy dla rejencji bydgoskiej i rejencji poznańskiej Prowincji Poznańskiej, gdyż Wielkie Księstwo Poznańskie zostało zniesione w 1848. 
babimoski,
bukowski,
powiat bydgoski (Bromberg),
powiat chodzieski,
powiat czarnkowski,
powiat gnieźnieński,
powiat inowrocławski,
powiat kościański,
krobski,
powiat krotoszyński,
powiat międzychodzki (Birnbaum),
powiat międzyrzecki (Meseritz),
powiat mogilnicki,
powiat obornicki,
powiat odolanowski,
powiat ostrzeszowski,
powiat pleszewski,
powiat szamotulski,
szremski,
powiat szubiński,
powiat średzki,
powiat wągrowiecki,
powiat wrzesiński,
powiat wschowski,
powiat wyrzyski

</doc>
<doc id="191357" url="https://pl.wikipedia.org/wiki?curid=191357" title="Narodowa Organizacja Bojowa">
Narodowa Organizacja Bojowa

Narodowa Organizacja Bojowa (NOB) – polska organizacja konspiracyjna obozu narodowego działająca w latach 1939–1941 na terenach wcielonych do III Rzeszy.
Zarys historyczny.
16 listopada 1939 r. w Poznaniu przedwojenni działacze Stronnictwa Narodowego utworzyli organizację wojskową bazującą na przedwojennych strukturach SN. Podlegała ona politycznie Komendzie Dzielnicy Zachodniej SN. Komendantem NOB został Antoni Wolniewicz ps. "Marian", "Znicz", "Bałt", "Mróz", a jego zastępcami ppor. rez. Stefan Chojnacki ps. "Grom" i kpt. rez. Antoni Popiela ps. "Mahoń". Sprawy finansowe organizacji powierzono Bolesławowi Koterasowi, gospodarcze Józefowi Przybyle, organizacyjno-planistyczne Jerzemu Kurpiszowi ps. "Orlik", a propagandy Zenonowi Ciemniejewskiemu ps. "Modrzew" (późniejszy agent Gestapo), Marianowi Frankowskiemu i Albinowi Smolanowiczowi. W początkowym okresie istnienia NOB występowała także pod nazwami Obrona Polski i Obrońcy Polski. Jej działalność objęła cały obszar Ziem Zachodnich wcielonych do Rzeszy, w tym głównie Wielkopolskę, gdzie istniały bardzo silne wpływy narodowe.
W grudniu 1939 r. Komendant NOB A. Wolniewicz wyjechał do Warszawy, aby poinformować prezesa SN Mieczysława Trajdosa o utworzeniu organizacji i odebrać wytyczne do dalszej działalności. Prezes SN wraz z Komendantem Głównym Organizacji Wojskowej (przyszłej Narodowej Organizacji Wojskowej) por. rez. Bolesławem Kozubowskim zaaprobowali fakt powstania NOB i podporządkowali ją Organizacji Wojskowej jako jej autonomiczną część dla ziem polskich wcielonych do Rzeszy. W rezultacie A. Wolniewicz został także zaprzysiężony na prezesa wielkopolskiego SN, otrzymując zarazem zadanie nawiązania kontaktu z pozostałymi strukturami na ziemiach wcielonych, przejęcia nad nimi nadzoru i koordynacji ich działań.
Na początku 1940 r. w skład NOB weszła, zachowując odrębność, Organizacja Jedności Narodowej, na czele której stał przedwojenny działacz SN por. Antoni Strzelczyk ps. "Kazik", "Kazimierz" i mjr Tomasz Stengert ps. "Siwy" jako komendant wojskowy, a wśród jej członków byli m.in. Antoni Lutosławski, ks. Julian Mirochna, Marian Karnage, ks. Stanisław Zaborowicz. OJN wydawała pisma "Jedność Narodowa" i "Armia Narodowa" (drukowane na terenie klasztoru Franciszkanów w Kaliszu, wyd. ks. J. Mirochna). Działała na obszarze powiatów: kaliskiego, kępińskiego, konińskiego, kolskiego, ostrowskiego i tureckiego.
W maju 1940 r. ukształtowało się kierownictwo Komendy Dzielnicy Zachodniej SN oraz NOB. Do Komendy Dzielnicy weszli: 
1 września 1940 r. wprowadzono regulamin organizacyjny NOB, na podstawie którego była to jednolita organizacja o charakterze wojskowym, politycznym i społecznym, oparta na idei narodowej wywodzącej się z Ruchu Wszechpolskiego. Jej głównym celem była wielokierunkowa walka o wyzwolenie Polski oraz samoobrona społeczeństwa, jego wychowanie według idei narodowej, z potępieniem partyjniactwa, komunizmu, socjalizmu i sanacji, w celu stworzenia Wielkiej Polski Narodowo-Katolickiej. Organem wykonawczym NOB był sztab, w którym istniał podział na pion wojskowy i cywilno-polityczny. W skład pionu wojskowego (z podziałem na grupy bojowe i zabezpieczające), zwanego sztabem wojskowym, wchodzili: szef wojskowy, szef policji, szef wywiadu i szef łączności konspiracyjnej. Pion cywilny, zwany sztabem cywilnym, tworzyli: szef spraw społeczno-politycznych, szef administracji, szef propagandy i szef gospodarczo-administracyjny. Podobną strukturę przewidywano dla jednostek podległych sztabowi Komendy Dzielnicy Zachodniej. Podział terenowy przewidywał istnienie Okręgów (na bazie województw sprzed wybuchu wojny obronnej 1939 r.), Rejonów (na które miały składać się 3 – 5 powiatów i miasto Poznań), Komend Powiatowych, Gmin i Piątek.
NOB osiągnęła prawdopodobnie stan 30-35 tys. członków, z tego 1/3 na terenie Poznania. Pomimo niechęci do ZWZ w praktyce dochodziło do współpracy między obu organizacjami, np. grupa sabotażowa NOB pod dowództwem Antoniego Kopaczewskiego współdziałała z poznańskim Związkiem Odwetu ZWZ.
Na pocz. grudnia 1940 r. Gestapo przeprowadziło liczne aresztowania dużej części kadry dowódczej i szeregowych członków NOB. Trwały one do grudnia 1941 r. i doprowadziły także do rozbicia kierownictwa konspiracyjnego Zarządu Głównego SN w Warszawie. W lutym 1941 r. podjęta została przez ks. J. Mirochnę jako pełnomocnika SN do rekonstrukcji konspiracji poznańskiej próba odbudowy organizacji w Poznaniu, ale w marcu tego roku Gestapo rozbiło nową strukturę NOB. W latach 1942 – 1943 odbudowę konspiracji narodowej na terenie Wielkopolski podjęła Narodowa Organizacja Wojskowa.
Struktura terenowa.
Utworzono następujące Okręgi: Poznański, Śląski, Pomorski, Łódzki i Włocławski, który jednak prawdopodobnie nie usamodzielnił się.
Bibliografia.
Pozostałe pozycje:

</doc>
<doc id="191358" url="https://pl.wikipedia.org/wiki?curid=191358" title="John">
John



</doc>
<doc id="191359" url="https://pl.wikipedia.org/wiki?curid=191359" title="Johny">
Johny



</doc>
<doc id="191360" url="https://pl.wikipedia.org/wiki?curid=191360" title="Socjalistyczna Federacyjna Republika Jugosławii">
Socjalistyczna Federacyjna Republika Jugosławii

Socjalistyczna Federacyjna Republika Jugosławii (, , , ) – państwo socjalistyczne na Półwyspie Bałkańskim, istniejące w latach 1945–1992, obejmujące teren Jugosławii.
Formalnie państwo to zostało proklamowane w 1943 roku jako Demokratyczna Federacyjna Jugosławia. Dopiero w listopadzie 1945 zdominowany przez komunistów parlament zdetronizował króla i proklamował republikę. W 1946 roku nazwę oficjalną zmieniono na Federacyjna Ludowa Republika Jugosławii, a w 1963 – na Socjalistyczna Federacyjna Republika Jugosławii. Potocznie była przez mieszkańców niekiedy nazywana „drugą Jugosławią” (dla odróżnienia od „pierwszej”, czyli Królestwa Jugosławii).
Geneza.
Jugosławia formalnie skapitulowała przed III Rzeszą 17 kwietnia 1941 roku, a już 28 kwietnia rozpoczęły się przygotowania do formowania komunistycznych, antyhitlerowskich oddziałów zbrojnych. 1 maja opublikowano ulotkę wzywającą do zjednoczenia się przeciwko okupacji. Miesiąc później komuniści rozpoczęli przygotowania do ogólnonarodowego powstania. Komunistów ożywił atak Niemiec na ZSRR. Entuzjasta walki zbrojnej Milovan Đilas zapowiedział, że już za dwa miesiące Armia Czerwona wkroczy do Jugosławii. KC wydała komunikat wzywający do powstania.
Już we wrześniu partyzanci oswobodzili pierwsze tereny w Serbii. Partyzanci powołali na tych obszarach Republikę Užičką. Pod koniec 1941 partyzancka Narodowa Armia Wyzwolenia Jugosławii liczyła 80 tysięcy żołnierzy. Niewielki ruch oporu w ciągu kilku lat przekształcił się w 800 tysięczną armię, która była w stanie wyzwolić całość obszaru Jugosławii.
Historia.
Utworzenie państwa.
Jedynie Albania spośród innych okupowanych krajów w Europie wyzwoliła się samodzielnie, Jugosławia w przeważającej mierze, gdyż w walkach o wyzwolenie Belgradu wzięła udział także Armia Czerwona. U progu zimnej wojny Jugosławia znalazła się w bloku wschodnim, jako jedyna z ówczesnych państw demokracji ludowej nie była państwem uzależnionym od Związku Socjalistycznych Republik Radzieckich. Po wyzwoleniu przywódca ruchu oporu, a zarazem twórca federacji Jugosłowian, Josip Broz Tito, cieszył się masowym poparciem społeczeństwa i traktowany był jako wyzwoliciel. Choć w praktyce niemalże cały kraj znajdował się w rękach partyzantów Tity, ówczesny monarcha Piotr II nie uznał wcześniejszego porozumienia Tity i rządu emigracyjnego, w którym strony zobowiązały się utworzyć wspólny rząd.
7 marca 1945 roku proklamowano Tymczasowy Rząd Demokratycznej Federacji Jugosławii ("Demokratska Federativna Jugoslavija", DFJ). Nazwa nie zawierała określenia „republika” bądź „królestwo”; rząd miał bowiem grupować zarówno republikański ruch oporu, jak i wierny monarchii rząd na emigracji. Przewodniczącym rządu został Josip Broz „Tito”, a ministrem spraw zagranicznych reprezentant emigracji, Ivan Šubašić. Rząd ogłosił swój program, który zawierał postulaty odbudowy kraju, pozyskania na rzecz Jugosławii spornych obszarów Istrii, Triestu, Karyntii i Przymorza Słoweńskiego. Zagwarantowano też równe prawa wszystkim obywatelom Jugosławii niezależnie od ich pochodzenia.
Armię partyzancką przekształcono w Jugosłowiańską Armię Ludową ("Jugoslovenska Narodna armija", JNA), która stała się czwartym najsilniejszym wojskiem kontynentu (wyłączając ZSRR) (szczególnie duże zdolności walki partyzanckiej, nieregularnej). Większość stanowisk w nowym państwie zajęli weterani wojny. Oprócz JNA, powołano UDB (UDBA) tłum. Administracja Bezpieczeństwa Państwowego, później nazwana SDB, tłum. Służba Bezpieczeństwa Państwowego (prowadząca m.in. kontrwywiad i wywiad w strefie cywilnej) podległa tamtejszemu MSW i KOS (tłum. Służba Kontrwywiadowcza) (najdłużej pod nazwą Uprava bezbednosti tłum. Administracja Bezpieczeństwa, podległa tłum. Związkowemu Sekretariatowi Ludowej Obrony, sprawy kontrwywiadu wojskowego). Za wywiad wojskowy odpowiadał Zarząd II Sztabu Generalnego JNA. Te instytucje MSW SFRJ i powiązane z JNA zajmowały się między innymi wyszukiwaniem, ściganiem, więzieniem oraz likwidacją nazistowskich kolaborantów i zbrodniarzy wojennych. Wywiad Jugosławii aresztował dużą liczbę kolaborantów oraz, co wzbudziło duże kontrowersje, wielu chorwackich księży katolickich (aresztowania związane były z powszechną kolaboracją chorwackich duchownych z reżimem ustaszy). W sierpniu zorganizowano III posiedzenie Antyfaszystowskiej Rady Wyzwolenia Narodowego. Rada przekształcona została w Tymczasowe Zgromadzenie Ludowe, do którego wstąpili przedstawiciele wszystkich partii i organizacji politycznych, w tym przedwojenni posłowie i działacze niechętnej komunistom prawicy. Tymczasowe Zgromadzenie Ludowe podjęło się szeregu reform, m.in. rolnej i konfiskaty majątków kolaborantów. Uchwalono formalne włączenie do federacji spornych terenów Austrii i Włoch. 9 czerwca rząd jugosłowiański podpisał z aliantami zachodnimi umowę, na mocy której obszary Austrii i Włoch podzielono na strefę A – okupowaną przez armie Wielkiej Brytanii i USA oraz B – należącą do Jugosławii. Miało być to rozwiązaniem do czasu, gdy podpisany zostanie traktat pokojowy z Włochami.
Monopolizacja władzy przez KPJ.
Uczestnicy ruchu oporu skupili się wokół Frontu Narodowego, do którego należała KPJ, natomiast przedstawiciele ugrupowań opozycyjnych wokół Partii Demokratycznej, składającej się z monarchistów z kraju i z emigracji. Partia Demokratyczna opowiedziała się za powrotem do przedwojennego ustroju państwa i poparta została przez hierarchię Kościoła. W 1945 roku aresztowany został biskup Alojzije Stepinac, który oskarżony został o wspieranie przymusowych konwersji Serbów na katolicyzm i wspierania terroru reżimu chorwackich ustaszy. Przez państwa zachodu aresztowanie uznane zostało za dowód na zaprowadzenie w kraju terroru komunistycznego. W rezultacie Stepinacowi złagodzono wyrok, a wkrótce mu go skrócone i zredukowano do aresztu domowego, z możliwością wyjazdu do dowolnego arcybiskupstwa. Na początku istnienia federacji funkcjonowały zbrojne grupy podziemne składające się z byłych żołnierzy oddziałów kolaboracyjnych, liczyły one około 12 tysięcy bojówkarzy. Jedną z silniejszych grup byli chorwaccy "Krzyżowcy" (Križari), czyli byli ustasze.
Wybory parlamentarne odbyły się 11 listopada 1945. Wybory wygrał republikański Front Ludowy, wybory zostały zbojkotowane przez monarchistów. Kandydaci Frontu zdobyli 90% głosów. Nazwę kraju zmieniono na Federacyjna Ludowa Republika Jugosławii. 29 listopada Jugosłowiańskie Zgromadzenie Ustawodawcze, formalnie zdetronizowało króla Piotra II, Zgromadzenie następnie opracowało i wydało nową, republikańską konstytucję. Rząd Tymczasowy formalnie istniał do końca następnego roku i zyskał sobie poparcie ZSRR i jego sojuszników, mocarstwa zachodnie państwowość Jugosławii uznały w grudniu.
Walka o zachodnią granicę.
Kwestia zachodniej granicy Jugosławii rozstrzygnięta miała być na Konferencji Pokojowej. Przed konferencją przestrzeń powietrzna państwa często naruszana była przez samoloty amerykańskie i brytyjskie, dwa z nich rozbiły się po tym, gdy Jugosłowianie zmusili je do lądowania. Jugosławia przeprosiła za incydent i wypłaciła odszkodowania. Do eskalacji konfliktu doszło, gdy USA odmówiła wypłacenia Jugosławii zdeponowanego przez rząd emigracyjny złota o wartości 47 milionów dolarów. Konferencja rozpoczęła się w lipcu. Jugosławia domagała się przyznania jej Triestu i dużej części Istrii, w wyniku kompromisu mocarstwa zachodnie zgodziły się utworzyć Wolne Terytorium Triestu. Jugosławia zażądała, aby Triest związano z Jugosławią unią realną, na co Zachód już nie chciał się zgodzić, przez co w rezultacie Jugosłowianie nie podpisali traktatu pokojowego.
W październiku rozpoczęła się kolejna konferencja, tym razem w Nowym Jorku pomiędzy ministrami czterech mocarstw alianckich. Konferencja zakończyła się w pierwszej połowie grudnia. Przed jej rozpoczęciem Tito spotkał się z Palmiro Togliattim, liderem włoskich komunistów. Tito zaproponował liderowi komunistów, że w zamian za Triest Włochy powinny przyznać Jugosławii obszar Gorycji. Propozycją Jugosłowian zainteresował się minister spraw zagranicznych Włoch, Pietro Nenni. Jako że Broz wolał, aby terenem Triestu dysponowali Włosi, a nie mocarstwa, zgodził się na pewne ustępstwa wobec Włoch, zgodził się m.in. na zwolnienie jeńców wojennych. W zamian za utworzenie Wolnego Terytorium Triestu, Jugosławia uzyskała część Krainy Julijskiej jednak bez miasta Gorycja. Traktat pokojowy Jugosławii z Włochami podpisano 10 lutego 1947. Reprezentant Jugosławii podkreślił przy tym, że jego kraj nie rezygnuje z terenów które mu się należą.
Rozłam z ZSRR.
W odróżnieniu od innych państw socjalistycznych, Jugosławia nie uzgadniała własnej polityki zagranicznej z radzieckim ministrem spraw zagranicznych oraz wydalała z kraju niezgadzających się z polityką Jugosławii doradców.
Na zimę 1948 roku do ZSRR przybyła delegacja z Jugosławii. W rozmowach wziął udział również reprezentant Bułgarii, Georgi Dymitrow. Na spotkaniu dyskutowano utworzenie ewentualnej Federacji Jugosłowiańsko-Bułgarskiej. Stalin oskarżył przy tym Titę, że chce on włączyć w skład Jugosławii Albanię. Stalin potępił tę politykę i stwierdził, że zadaniem Jugosławii powinno być połączenie się Jugosławii i Bułgarii, a następnie utworzenie Federacji Bałkańskiej z udziałem Albanii. Nie zgodził się na to Tito, który uznał, że Bułgaria powinna stać się republiką związkową Jugosławii (na co z kolei nie godzili się Bułgarzy, którzy zgadzali się tylko na konfederację). Po wymianie zdań Sowieci wycofali z Jugosławii doradców. 27 marca Stalin wysłał Ticie list, w którym określił on stanowisko Jugosławii jako „antyradzieckie”, a komentarze Tity odnośnie do ZSRR i WKP(b) określił jako "lewicowe frazesy," powołując się przy tym na komentarze, w których przywódca Jugosławii twierdził m.in. że „w ZSRR panuje wielkomocarstwowy szowinizm”, „socjalizm w ZSRR przestał być rewolucyjny”, a „WKP(b) jest zwyrodniała”. Ze strony Józefa Stalina pod adresem Jugosławii padły oskarżenia o oddanie czołowych stanowisk w rządzie w ręce agentów zachodu czy przyjęcie trockizmu. Swoje listy, w których wyraziły solidarność ze Związkiem Radzieckim, wysłały komitety centralne partii całego bloku wschodniego. Tito nie został poddany krytyce jedynie przez Polską Partię Robotniczą.
Komunistyczna Partia Jugosławii wydalona została z proradzieckiego Kominformu w czerwcu 1948 roku. Przy wydaleniu partii z grupy powołano się na „nacjonalistyczne elementy”, które miały rzekomo przejąć władzę w partii. Stosunkowo spora część komunistów w Jugosławii opowiedziała się za polityką Kominformu – staliniści w Czarnogórze próbowali nawet utworzyć własną partyzantkę antyrządową. Do frakcji stalinowców dołączył Arso Jovanović, dawny wojskowy armii królewskiej, który przeszedł do wojsk komunistów. ZSRR prawdopodobnie chciał powołać w Bukareszcie satelicki rząd emigracyjny Jugosławii, do którego dołączyć miał generał Jovanović. Generał próbował przedostać się do Rumunii (gdzie przeniesiono kierownictwo Kominformu), lecz został zastrzelony podczas próby nielegalnego przekroczenia granicy.
W kraju rozpoczęły się represje wobec miejscowych sympatyków stalinizmu. Duża część zagorzałych stalinistów trafiła do więzienia o zaostrzonym rygorze na wyspie Goli otok. W odpowiedzi Związek Radziecki rozpoczął blokadę gospodarczą. Jednocześnie planował dokonać przewrotu w Jugosławii. Nowym przywódcą miał zostać Andrij Hebranga – lider chorwackich komunistów, odsunięty od władzy z powodu skłonności nacjonalistycznych. Titoiści oskarżyli Hebranga o szpiegostwo i chęć oderwania Chorwacji od Jugosławii, po czym został on skazany i stracony. Kominform ogłosił, że partia z Jugosławii znajduje się „w rękach morderców i szpiegów”, a Tito zbudował w kraju „reżim policyjny typu faszystowskiego”. W 1949 roku kryzys niemal przerodził się w konflikt wojenny, gdy na północnej granicy Jugosławii zbierać się zaczęły wojska węgierskie i radzieckie.
Po odejściu od komunizmu w stylu radzieckim przyjęto program "samozarządzania" którego najbardziej radykalni przedstawiciele proponowali nawet likwidację partii komunistycznej. W 1950 Zgromadzenie Narodowe poparło projekt sporządzony przez Milovana Đilasa i Broza Titę o „samozarządzaniu”. Po śmierci radzieckiego dyktatora w 1953 roku, Tito odrzucił zaproszenie ZSRR na rozmowy w celu omówienia ewentualnej normalizacji stosunków radziecko-jugosłowiańskich. Z kolei w 1955 roku na rozmowy z Tito w Belgradzie przybyli Nikita Chruszczow i Nikołaj Bułganin. Na spotkaniu z Tito przeprosili za wypaczenia popełniane przez administrację Stalina. Tito odwiedził Związek Radziecki w 1956 roku, tym samym zasygnalizował światu, że wrogość między Jugosławią a ZSRR została załagodzona. Do pierwszych zgrzytów po destalinizacji doszło już po poznańskim czerwcu i wydarzeniach na Węgrzech. Jugosławia w walkach między frakcjami poparła narodowych komunistów i potępiła radziecką interwencję na Węgrzech.
Polityka w latach 60. i 70..
W 1964 roku kraj zmienił nazwę na Socjalistyczną Federalną Republikę Jugosławii (SFRJ). Podjęte reformy ułatwiły działalność prywatnych przedsiębiorstw i zniosły wiele ograniczeń dotyczących wolności słowa i wyznania. Jugosławia wprowadziła też politykę umożliwiającą swobodne podróżowanie cudzoziemców po kraju oraz umożliwiającą podróże obywateli Jugosławii po całym świecie.
Na wiosnę 1968 roku w Lublanie, Zagrzebiu i Belgradzie doszło do protestów studenckich. Studenci domagali się likwidacji nierówności socjalnych, bezrobocia, większej demokratyzacji, poprawy warunków materialnych młodzieży i większego udziału studentów w życiu społecznym. Studenci zajęli Uniwersytet Belgradzki, który ogłosili „Czerwonym Uniwersytetem Karola Marksa” oraz Uniwersytet Zagrzebski, który przemianowali na „Socjalistyczną Wszechnicę Siedmiu Sekretarzy SKOJ-a”. Pojawiły się hasła „Precz z czerwoną burżuazją, nie chcemy odbudowy kapitalizmu”. Wkrótce do protestów przyłączyli się wykładowcy, udziału w demonstracjach odmówili natomiast robotnicy.
Po studenckich protestach rząd wprowadził paszporty i zwiększył możliwości wyjazdu za granicę, a w kraju pojawiły się zagraniczne wydawnictwa. Zmiany te wdrażane były na równi z boomem gospodarczym, który przejawił się poprzez m.in. zwiększoną liczbę samochodów nabywanych przez osoby prywatne. Reformy kontynuowano na początku lat 70. W 1971 wniesiono do konstytucji poprawki, które wzmocniły rolę systemu samorządowego i objęły jeszcze większy obszar zarządzania.
Politykę liberalizacji ograniczono po kryzysie narodowościowym z połowy lat 70., gdy do głosu doszły serbskie i chorwackie nacjonalizmy. Po kryzysie narodowościowym powołano samoobronę cywilną oraz zwiększono rolę policji politycznej.
Rozpad federacji.
W 1980 roku zmarł twórca i długoletni przywódca socjalistycznej Jugosławii, Josip Broz Tito. W 1991 roku zaczął się rozpad federacji na szereg państw narodowych.
Polityka gospodarcza.
Program reform w myśl zasady głoszonej przez hasło: „fabryki robotnikom, ziemia chłopom” ogłoszono w 1950 roku. Na skutek reform utrzymanych w stylu socjalistycznym, w przedsiębiorstwach utworzono samorządy wybierane przez pracowników. Już na sesji z 27 czerwca uchwalono ustawę o kierowaniu przedsiębiorstwami państwowymi przez kolektywy składające się z robotników. Przyjęcie programu samorządności zakończyło dwuletni okres szukania alternatywy, trwający od zerwania z komunizmem w stylu radzieckim, dominującym wcześniej w kraju. Jugosłowianie tworząc nowy model socjalizmu nie korzystali z innych wzorców, z przeszłości nawiązując jedynie do demonstracji robotników z 15 lutego 1876 roku w Kragujevcu, gdy strajkujący pracownicy wywiesili czerwony sztandar z napisem „Samouprava”, czyli „samorząd”.
Program reform zakładał też zwiększenie samorządności w innych, niegospodarczych dziedzinach życia. Okres najbardziej radykalnych reform lat 50. znany jest jako „Wielki Przełom”. Przed reformami w stylu samorządności, w styczniu poprzedniego roku Broz przeprowadził kolektywizację wsi, co spotkało się z protestami części chłopstwa, które przerodziły się w demonstracje przeciwko rządom partii, a w niektórych miejscach Wojwodiny i Bośni – w starcia między chłopami uzbrojonymi w powojenną broń a policją.
W latach 50. samorządność objęła coraz szersze dziedziny życia. Program miał stać się fundamentem budowy socjalizmu i jedynym na świecie projektem prawdziwie socjalistycznej demokracji. Koncepcja opracowana przez Titę i Kardelja zakładała, że samorządność będzie się cały czas udoskonalać. Miała być to historyczna, jakościowa przemiana systemowa, od której, według jej teoretyków, nie było odwrotu. Jednocześnie rząd wstrzymał realizację innych eksperymentów i reform, z których część przynosiła więcej strat niż korzyści. W 1961 roku Zgromadzenie Narodowe wydało ustawę, która określała zasady dzielenia dochodów firm. Powołane zostały komisje, które miały zapobiegać dowolności w określaniu pensji. W rynkowych zmianach część działaczy partii widziała zagrożenie dla gospodarki kraju. Uważali oni, że zmiany te doprowadzą do nielojalnej konkurencji i spekulacji. Krytycy systemu uważali, że załogi pracowników rozgrabią dochód. Zwolennicy samorządności uważali natomiast, że w dalszym ciągu w gospodarce dominują zjawiska etatystyczne, które należy ukrócić, a organizacje samorządowe należy usamodzielnić.
Polityka zagraniczna.
W trakcie pobytu w bloku wschodnim.
Początkowo jednym z głównych priorytetów była poprawa relacji ze Stanami Zjednoczonymi. Zabieganie o poparcie USA okazało się kluczowe przed Konferencją Pokojową, na której rozstrzygnąć się miały spory terytorialne Jugosławii. Amerykanie odmówili udzielenia poparcia Jugosłowianom i rozmieścili oddziały Polskich Sił Zbrojnych na Zachodzie wzdłuż obszarów granicznych. Tuż po zakończeniu wojny nie obeszło się bez kilku starć między polskimi i jugosłowiańskimi patrolami. Udało się natomiast na pewien czas polepszyć relacje z Wielką Brytanią. Początkowo Jugosławia wsparła plan Marshalla jednakże po negocjacjach ze Związkiem Radzieckim odrzuciła plan i przyjęła doradców i pomoc ze wschodu.
Jugosławia uznała Polski Komitet Wyzwolenia Narodowego. Polska po pokonaniu Niemców, w zamian za wcześniejsze poparcie wysłała Jugosłowianom sto wagonów węgla. Jugosławia poparła polskie żądania co do przyznania jej granic na Odrze i Nysie. Przyjazne relacje utrzymywano również z innymi demokracjami ludowymi i ZSRR, jedynie prezydent Edvard Beneš z Czechosłowacji odmówił Jugosławii podpisania układu o przyjaźni (motywowano to strachem przed wciągnięciem kraju w walkę o tereny graniczne Jugosławii). Przyjazne stosunki nawiązano dopiero na wiosnę, gdy komuniści umocnili w Czechosłowacji swoją władzę. Jugosłowianie proponowali Sowietom utworzenie ośrodka koordynacyjnego partii komunistycznych. W 1946 roku Jugosławia podpisała umowę z Albanią, a w 1947 z Bułgarią i Węgrami.
Radykalizacja stanowiska.
Jugosłowianie stopniowo zaczęli prowadzić o wiele bardziej wojowniczą politykę niż pozostałe kraje demokracji ludowej. Stworzyli plan militarny „Maksimum”. W przypadku inwazji zachodniej na Jugosławię zakładał on uderzenie militarne na Włochy i Grecję i wywołanie tam rewolucji. Plany te budziły niepokój Sowietów i były o tyle możliwe do zrealizowania, że w lipcu 1948 roku po nieudanym zamachu na włoskiego przywódcę komunistów, Palmiro Togliattiego, na przemysłowej północy Włoch doszło do zrywów robotniczych.
W greckiej wojnie domowej Jugosławia jawnie popierała stronę republikańską (wsparcia rebeliantom do czasu udzielały też Albania i Bułgaria), podczas gdy ZSRR ustalił, że Grecja nie leży w obszarze jego zainteresowań i przypadnie ona Brytyjczykom. Do Jugosławii przybyła też grupa partyzantów hiszpańskich, którzy mieli powrócić do Hiszpanii i dołączyć do republikańskiego ruchu oporu. W 1948 roku do Belgradu przybyła delegacja komunistów hiszpańskich, zabiegająca o poparcie dla ewentualnej rebelii antyfrankistowskiej. Wbrew woli Józefa Stalina Tito apelował do greckiego ruchu oporu, aby ten kontynuował walkę zbrojną, i obiecał udzielenie pomocy rebeliantom.
Normalizacja stosunków z zachodem.
Po odejściu od stalinizmu, Jugosławia naprawiła stosunki z Zachodem, a tamtejsza partia nawiązała dobre stosunki z wieloma partiami socjaldemokratycznymi. W 1953 roku przywódca Jugosławii odwiedził Wielką Brytanię. Stosunki Jugosławii z USA i państwami Europy Zachodniej na ogół pozostawały serdeczne. Jesienią 1960 roku Tito w czasie posiedzenia Zgromadzenia Ogólnego ONZ spotkał się z prezydentem USA, Dwightem Eisenhowerem. Tito i Eisehnower omówili szereg kwestii od kontroli zbrojeń do rozwoju gospodarczego.
Utworzenie ruchu niezaangażowania.
Socjalistyczna Jugosławia była jednym z założycieli Ruchu Państw Niezaangażowanych. W lipcu 1956 roku Jugosławia zorganizowała wraz z Egiptem i Indiami spotkanie na wyspie Vang, na którym powołano formalną „Niezależną Trójkę”. W 1958 roku przywódca kraju złożył wizytę w krajach Afryki i Azji, gdzie rozmawiał o zjednoczeniu się, obronie przed mocarstwami i o wspólnej walce o interesy. Do I Konferencji szefów rządów państw niezaangażowanych doszło we wrześniu 1961 roku w Jugosławii. W konferencji udział wzięło 25 państw oraz 3 jako obserwatorzy. W następnych latach grupę zasiliły kolejne kraje, a także grupy narodowowyzwoleńcze. Zdaniem przeciwników organizacji Ruch Państw Niezaangażowanych był trzecim blokiem zimnej wojny, co jednak nie było zgodne z prawdą, bowiem organizacja nie miała charakteru militarnego. Jugosławia w kolejnych latach często podejmowała problemy krajów Trzeciego Świata. Jugosłowianie zaoferowali mediację m.in. w wojnie między Iranem a Irakiem.
W 1967 roku Jugosławia promowała pokojowe rozwiązanie konfliktu izraelsko-arabskiego. Jego plan zakładał skłonienie Arabów do uznania państwa Izrael w zamian za zwrot jego zdobyczy terytorialnych. W tym samym roku Josip Broz Tito zaoferował prezydentowi Czechosłowacji Alexandrowi Dubčekowi, że przyleci do Pragi na trzy godziny, jeśli tylko Dubček będzie potrzebował pomocy w zwalczaniu ZSRR.
Wsparcie dla ruchów narodowowyzwoleńczych.
Jugosławia aktywnie wspierała ruchy antykolonialne i narodowowyzwoleńcze w krajach Trzeciego Świata. Rząd wysłał wsparcie m.in. dla partyzantów angolskich toczących wojnę o niepodległość. W tym samym okresie wsparła też FRELIMO zbrojnie walczące o wyzwolenie Mozambiku.
Największe miasta Jugosławii.
Miasta Socjalistycznej Federacyjnej Republiki Jugosławii z liczbą mieszkańców powyżej 150 tys.:
Podział administracyjny.
SFRJ była podzielona na 6 republik, były to:
Władze Jugosławii.
Głowy państwa
Premierzy

</doc>
<doc id="191361" url="https://pl.wikipedia.org/wiki?curid=191361" title="Ivan">
Ivan



</doc>
<doc id="191362" url="https://pl.wikipedia.org/wiki?curid=191362" title="Janko">
Janko



</doc>
<doc id="191363" url="https://pl.wikipedia.org/wiki?curid=191363" title="Johan">
Johan



</doc>
<doc id="191364" url="https://pl.wikipedia.org/wiki?curid=191364" title="Johann">
Johann



</doc>
<doc id="191365" url="https://pl.wikipedia.org/wiki?curid=191365" title="Through Silver in Blood">
Through Silver in Blood

Through Silver in Blood – piąty album amerykańskiego zespołu Neurosis, wydany w 1996 roku. . Jest kulminacją eksperymentalnej drogi, zaczętej na płycie "Souls at Zero". Na następnej płycie, "Times of Grace", zespół zaczął zmieniać brzmienie i wprowadzać łagodniejsze brzmienie.

</doc>
<doc id="191366" url="https://pl.wikipedia.org/wiki?curid=191366" title="Jens">
Jens

Szwajcaria:
Osoby:
Inne:

</doc>
<doc id="191367" url="https://pl.wikipedia.org/wiki?curid=191367" title="Jais">
Jais

Jais – miasto w północnych Indiach w stanie Uttar Pradesh, na Nizinie Hindustańskiej.
Populacja miasta w 2001 roku wynosiła 24 366 mieszkańców.

</doc>
<doc id="191368" url="https://pl.wikipedia.org/wiki?curid=191368" title="Iben">
Iben



</doc>
<doc id="191369" url="https://pl.wikipedia.org/wiki?curid=191369" title="Gunz the Duel">
Gunz the Duel

GunZ: The Duel – bezpłatna komputerowa gra akcji, wyprodukowana i wydana przez południowokoreańską firmę MAIET w 2003 roku. Gracz walczy za pomocą różnej broni białej oraz palnej z postaciami kierowanymi przez innych graczy. Za zabicie postaci innego gracza otrzymuje się punkty doświadczenia oraz pieniądze. Po zdobyciu odpowiedniej ilości punktów doświadczenia postać awansuje na wyższy poziom doświadczenia. Za zdobywane pieniądze można kupić nowe bronie, pierścienie, pancerz itp.
W 2006 roku "GunZ" została umieszczona przez czasopismo „Computer Gaming World” na liście 101 najlepszych bezpłatnych gier komputerowych.

</doc>
<doc id="191370" url="https://pl.wikipedia.org/wiki?curid=191370" title="Iven (imię)">
Iven (imię)



</doc>
<doc id="191371" url="https://pl.wikipedia.org/wiki?curid=191371" title="Czerńsko (Równina Goleniowska)">
Czerńsko (Równina Goleniowska)

Czerńsko (także Niewiadowo, Jezioro Niewiadowskie) – jezioro polodowcowe na Równinie Goleniowskiej, położone w woj. zachodniopomorskim, w gminie Goleniów o powierzchni 6,5 ha w środku Puszczy Goleniowskiej na zachód od miejscowości Niewiadowo, nieopodal linii kolejowej łączącej Szczecin ze Świnoujściem.
Zwierciadło wody położone jest na wysokości 29,8 m n.p.m..

</doc>
<doc id="191372" url="https://pl.wikipedia.org/wiki?curid=191372" title="Joseph-Adolphe Chapleau">
Joseph-Adolphe Chapleau

Sir Joseph-Adolphe Chapleau (ur. 9 listopada 1840; zm. w czerwcu 1898) – kanadyjski prawnik i polityk, premier prowincji Quebec z ramienia Konserwatywnej Partii Quebecu.
Chapleau urodził się 9 listopada 1840 w Sainte-Thérèse w Quebecu. Po skończeniu studiów prawniczych w Terrebonne udał się do Montrealu. Mimo młodego wieku zrobił tam błyskawiczną karierę. Najpierw został asystentem i prywatnym sekretarzem znanego polityka Beniamina Vigera. Potem zaczął redagować i wydawać pismo "Colonisateuro". Po tym jak w 1861 został przyjęty do palestry, błyskawicznie wyrobił sobie świetną renomę obrońcy, specjalizującego się w prawie kryminalnym. Jedną z najgłośniejszych spraw, które prowadził, była sprawa Ambroise-Dydime Lépine oskarżonego o zabójstwo Thomasa Scotta w czasie rebelii nad Rzeką Czerwoną.
Chapleau był zwolennikiem Konfederacji Kanady i bardzo się udzielał politycznie w czasie bezpośrednio ją poprzedzającym. Sława ułatwiła mu wejście w świat polityki. Reprezentując silne konserwatywne poglądy, został doradcą, a potem bliskim współpracownikiem Gédéona Ouimeta, drugiego premiera Quebecu. Po utworzeniu rządu Chapleau otrzymał tekę ministra sprawiedliwości. W 1878 został wybrany liderem partii konserwatywnej w Quebecu i poprowadził ją do zwycięskich wyborów w 1879 r. Został premierem rządu prowincjonalnego, trzymając jednocześnie tekę ministra rolnictwa i róbot publicznych. W 1882 zrezygnował z przewodzenia partii i z premierostwa. Zaangażował się natomiast w politykę federalną, zostając bliskim współpracownikiem premiera Johna Macdonalda. Najpierw wszedł do grupy jego doradców, a następnie otrzymał ministerstwo spraw zagranicznych. W 1892 zrezygnował z czynnej polityki i zaakceptował nominację na gubernatora porucznika Quebecu. Sprawował tę funkcję, jednocześnie wykładając prawo na Uniwersytecie w Laval. Funkcje te piastował do stycznia 1898. Zmarł w czerwcu tego samego roku.

</doc>
<doc id="191373" url="https://pl.wikipedia.org/wiki?curid=191373" title="Flaga Gujany">
Flaga Gujany

Flaga Gujany – symbol Gujany zatwierdzony 26 maja 1966 roku.
Symbolika.
Autorem pierwowzoru flagi (tzw. „Złotej Strzały”) był Whitney Smith, twórca terminu „weksylologia”. Flaga składa się z dwóch trójkątów: czerwonego z czarną obwódką i żółtego, z białą obwódką. 
Zielone tło flagi symbolizuje rozległe lasy porastające Gujanę oraz rolnictwo tego kraju oparte na plantacjach. Kolor żółty oznacza złoto i boksyty oraz inne bogactwa naturalne. Kolor czerwony może być interpretowany jako entuzjazm, aktywność, energia i poświęcenie obywateli w procesie budowania szczęśliwego społeczeństwa. Kolor czarny to wytrwałość w dążeniu do tego celu, a kolor biały symbolizuje wody licznych jezior, rzek i istniejących na nich wodospadów, a być może (według niektórych źródeł) również Atlantyk. Część znawców podkreśla, że żółty grot może być symbolem postępu i przyszłości.

</doc>
<doc id="191374" url="https://pl.wikipedia.org/wiki?curid=191374" title="Dewiacja kompasu">
Dewiacja kompasu

Dewiacja kompasu – różnica między kursem kompasowym a kursem magnetycznym wyrażona w stopniach. Zwyczajowo oznaczana grecką literą δ. Spowodowana zakłóceniem ziemskiego pola magnetycznego przez obiekty znajdujące się w pobliżu kompasu magnetycznego np.: stalowy kadłub statku indukuje własne pole magnetyczne, ładunek i jego rozmieszczenie, ułożenie ruchomych urządzeń statku, zakłócające wskazanie kompasu magnetycznego.
Na każdym statku istnieje tabela dewiacji, w której wypisane są dewiacje dla kursów różniących się o 10 stopni. Obowiązkiem oficerów wachtowych jest kontrola i aktualizacja tabeli dewiacji. Czynność ta powinna być wykonana:
Kiedy statek jest w drodze dewiację kontroluje się na przykład porównując namiar na wschodzące lub zachodzące słońce, z namiarem odczytanym ze specjalnych tablic dla danej daty oraz szerokości geograficznej. Do określenia dewiacji można także skorzystać z metody namierzania na daleki obiekt lub nabieżnik tudzież wachlarz nabieżników. Otrzymana poprawka nazywana jest całkowitą i odejmując od niej wartość deklinacji można obliczyć dewiację.
Na statkach o konstrukcji stalowej gdzie dewiacja przybiera bardzo duże wartości, w celu jej zmniejszenia przeprowadza się tzw. kompensację dewiacji.

</doc>
<doc id="191375" url="https://pl.wikipedia.org/wiki?curid=191375" title="Medytacja serca Atishy">
Medytacja serca Atishy



</doc>
<doc id="191376" url="https://pl.wikipedia.org/wiki?curid=191376" title="Zdzisław Latajka">
Zdzisław Latajka

Zdzisław Latajka (ur. 22 października 1948 w Ostrowie Wielkopolskim) – polski chemik, profesor nauk chemicznych, w latach 2002–2005 rektor Uniwersytetu Wrocławskiego.
Życiorys.
Absolwent Wydziału Matematyki, Chemii i Fizyki Uniwersytetu Wrocławskiego. Doktoryzował się w 1978. W 1999 otrzymał tytuł profesora nauk chemicznych.
W latach 1992–1995 sekretarz Wrocławskiego Oddziału Polskiego Towarzystwa Chemicznego. W latach 1997–1999 członek Uniwersyteckiej Komisji Akredytacyjnej. W latach 1995–1999 prorektor, a w latach 2002–2005 rektor Uniwersytetu Wrocławskiego.
Od 1996 do 2019 kierownik Zespołu Teoretycznego Modelowania Procesów Chemicznych na Wydziale Chemii Uniwersytetu Wrocławskiego.
Od 1999 Przewodniczący Senackiej Komisji Organizacji i Rozwoju oraz członek Rady Głównej Szkolnictwa Wyższego.
Autor przeszło 180 publikacji i monografii o zasięgu międzynarodowym z dziedziny chemii (głównie chemii kwantowej).
Do 2015 był promotorem jedenastu prac doktorskich.
Członek kolegium redakcyjnego "Wiadomości Chemicznych", od 2012 do 2019 r. redaktor naczelny tego czasopisma.
Nagrody.
Wyróżniany nagrodą Ministra Edukacji Narodowej i Sportu: w 1993 za pracę habilitacyjną, w 2000 za badania naukowe oraz w 2001 za pracę w Radzie Głównej Szkolnictwa Wyższego.

</doc>
<doc id="191378" url="https://pl.wikipedia.org/wiki?curid=191378" title="Józef Kruszyński">
Józef Kruszyński

Józef Kruszyński (ur. 18 marca 1877 w Kolonii Poraj, zm. 10 sierpnia 1953 we Włocławku) – polski duchowny katolicki, infułat, biblista i tłumacz Biblii, w latach 1925–1933 rektor Katolickiego Uniwersytetu Lubelskiego.
Życiorys.
Pochodził z ubogiej rodziny rolników – Franciszka i Konstancji z Domańskich, którzy mieli gospodarstwo w Poraju koło Bogdanowa.
W wieku 11 lat rozpoczął naukę w Bogdanowie, którą później kontynuował w Parzniewicach. W czerwcu 1894 roku wstąpił do Seminarium Duchownego, a w 1899 roku został wysłany do Akademii w Petersburgu. Wtedy zaczął specjalizować się w językach nowożytnych i starożytnych. Pod okiem Justyna Pranajtisa uczył się języka hebrajskiego, samodzielnie też perskiego. W Petersburgu przyjął święcenia diakonatu, a w 1903 święcenia kapłańskie.
Po powrocie do Królestwa (1903) został prefektem w seminarium we Włocławku. W 1905 roku podróżował do Anglii, z kolei w 1907 podróżował po krajach śródziemnomorskich, a w 1911 po Bałkanach.
W 1914 odbył podróż do Palestyny, podczas której jako pierwszy Polak spotkał się z ówczesnym liderem bahaizmu – `Abdu'l-Bahą. Powrócił z podróży w chwili wybuchu I wojny światowej.
Podczas I wojny światowej był członkiem Rady Miejskiej we Włocławku, następnie, do 1922, był kierownikiem Księgarni Powszechnej i Drukarni Diecezjalnej, uczył też w gimnazjum we Włocławku.
W 1923 został wykładowcą na Uniwersytecie Lubelskim. 12 listopada 1924 r. uzyskał habilitację pod kierunkiem ks. Józefa Archutowskiego, a w styczniu 1925 r. został docentem Studium Biblijnego na UJ. Po rezygnacji bp. Czesława Sokołowskiego z funkcji rektora UL, został w 1925 roku rektorem uniwersytetu. Jako rektor uzyskiwał od państwa kolejne uprawnienia dla uniwersytetu, m.in. w 1928 ukazał się dekret zatwierdzający status Katolickiego Uniwersytetu Lubelskiego. W 1933, z powodu konfliktu z Senatem, złożył rezygnację ze stanowiska rektora. Poświęcił się wtedy pracy naukowej.
Był kanonikiem gremialnym Bazyliki Katedralnej we Włocławku, posiadał papieskie tytuły honorowe Protonotariusza Apostolskiego "ad instar participantium" oraz Prałata Domowego Jego Świątobliwości, odznaczony Krzyżem Oficerskim Orderu Odrodzenia Polski.
11 września 1939 wspólnie z innymi 18 księżmi osadzony został w więzieniu na Zamku Lubelskim. Jego osobę wykorzystano w niemieckim procesie wobec biskupa Mariana Fulmana. W czerwcu 1940 zwolniony, a przez internowanego Fulmana został mianowany wikariuszem generalnym (do 1945). Podczas niemieckiej akcji czystek etnicznych na Zamojszczyźnie, wystosował 31 sierpnia 1943 memoriał do gubernatora dystryktu lubelskiego Richarda Wendlera. W memoriale pisał o niemieckich prześladowaniach, m.in. o zamknięciu 41 kościołów, o ludności zmuszanej przez Niemców do krwawej obrony.
Po wojnie tworzył ośrodek badań biblijnych na KUL. 5 czerwca 1945 Senat uczelni wybrał go honorowym profesorem Wydziału Teologicznego. Zmarł we Włocławku 10 sierpnia 1953 roku.
Praca naukowa i publikacje na temat Żydów.
Kruszyński twierdził, że zamiłowania naukowe odkrył w sobie w roku 1905 w Londynie. Wtedy zaczął publikować w „Wiadomościach Pasterskich” pod pseudonimem Abel Nahbi, zaś w maju 1906 ukazała się jego pierwsza książka: "Komentarz do ewangelii św. Marka". Między 1909 oraz 1923 redagował biuletyn naukowy w Ateneum Kapłańskim.
W 1926 wydał pierwszy ze swoich przekładów Starego Testamentu. Do wojny przetłumaczył niemal cały Stary Testament, zabrakło tylko Ksiąg Machabejskich oraz większej części ksiąg prorockich. Były to jedne z pierwszych katolickich przekładów Biblii z języków oryginalnych na język polski.
W latach 1920 – 1925 napisał około 15 książek o charakterze antysemickim. Przerwał jednak ten charakter publikacji w 1925 r. na polecenie kardynała Aleksandra Kakowskiego, gdy został rektorem Katolickiego Uniwersytetu Lubelskiego.

</doc>
<doc id="191380" url="https://pl.wikipedia.org/wiki?curid=191380" title="Marsz Mokotowa">
Marsz Mokotowa

Marsz Mokotowa – nieformalny hymn dzielnicy Mokotów. Jest również oficjalnym hymnem Hufca ZHP Warszawa-Mokotów im. Szarych Szeregów od 1967 roku.
Opis.
Piosenka powstała podczas powstania warszawskiego, 20 sierpnia 1944 i od tego czasu stała się jednym z symboli Mokotowa. Autorem słów jest Mirosław Jezierski (ps. „Karnisz“), a muzyki Jan Markowski (ps. „Krzysztof“). 
Od 1969 roku rozbrzmiewa codziennie o godzinie 17.00 (na pamiątkę godziny „W“ czyli wybuchu powstania warszawskiego) z wieży zegarowej Domku Gotyckiego przy ul. Puławskiej 59. 

</doc>
<doc id="191382" url="https://pl.wikipedia.org/wiki?curid=191382" title="Quick.Cart">
Quick.Cart

Quick.Cart – darmowy skrypt sklepu internetowego oparty na licencji Creative Commons Uznanie autorstwa 2.5, który powstał z myślą o obsłudze małych i średnich sklepów.
Został napisany w popularnym języku PHP, dzięki czemu nie ma problemu z zainstalowaniem go na większości serwerów internetowych. Baza danych Quick.Carta oparta jest na systemie plików tekstowych i nie wymaga stosowania SQL-owej bazy danych np. MySQL, PostgreSQL. Przy dodaniu powyżej 2000 produktów może spowalniać.
Główne cechy.
Płatna edycja skryptu Quick.Cart.Ext pozwala na rozszerzenie możliwości sklepu o np. dostęp do bramek płatniczych (płatność kartą kredytową, Polcard, Dotpay, Przelewy24 itp.), systemy komentarzy, banerów, analizy zamówień, systemy rabatowe, dodatkowej prezentacji wybranych produktów i wiele innych.
Quick.Cart oparty jest na autorskim systemie szablonów, dzięki któremu w łatwy sposób można zmienić wygląd sklepu bez ingerencji w warstwę funkcjonalną skryptu. Zmiana grafiki na gotowy szablon sprowadza się do przegrania kilku plików.
Większość pytań i problemów związanych z aplikacją jest poruszanych na forum dyskusyjnym projektu.

</doc>
<doc id="191383" url="https://pl.wikipedia.org/wiki?curid=191383" title="Popperysta">
Popperysta



</doc>
<doc id="191384" url="https://pl.wikipedia.org/wiki?curid=191384" title="Kazimierz Rolewski">
Kazimierz Rolewski

Kazimierz Jan Adam Rolewski (ur. 2 czerwca 1887 w Poznaniu, zm. 13 marca 1936 tamże) – polski ksiądz katolicki, profesor i rektor Arcybiskupiego Seminarium Duchownego w Poznaniu oraz Sługa Boży Kościoła katolickiego.
Życiorys.
Był synem Stanisława (urzędnika kolejowego) i Elżbiety z Kinowskich. Uczęszczał do gimnazjów w Inowrocławiu (Królewskie Gimnazjum Męskie), Kostrzynie, Kwidzynie i Lipsku, w 1907 zdał egzamin dojrzałości. Podjął następnie studia teologiczne w Seminarium Duchownym w Poznaniu, święcenia kapłańskie przyjął . Został skierowany do Saksonii, aby pełnić posługę kapłańską wśród polskich emigrantów; prowadził m.in. aktywną działalność w Bractwie św. Wojciecha w Saksonii. Po powrocie (1916) pracował w parafiach w Poznaniu-Głuszynie (wikariusz), w Starołęce (administrator), w Ceradzu Kościelnym (proboszcz w 1922) i w Ostrowie Wielkopolskim (proboszcz od 1922). W 1924 został dziekanem dekanatu ostrowskiego, kontynuował jednocześnie studia uzupełniające z historii i pedagogiki na Uniwersytecie Poznańskim oraz z teologii moralnej na Uniwersytecie Warszawskim (1928 uzyskał magisterium, rok później doktorat na podstawie pracy "Przeszkody społeczne dla wolności woli"). W 1927 r. został Filistrem honorowym poznańskiej Korporacji Magna-Polonia. W grudniu 1928 został przez prymasa Augusta Hlonda nominowany profesorem teologii pastoralnej i rektorem w Arcybiskupim Seminarium Duchownym w Poznaniu. Obowiązki rektora pełnił do września 1935. W ostatnich latach życia poważnie chorował (gruźlica płuc, cukrzyca); na wieść o jego śmierci prymas Hlond powiedział: 
Ks. Rolewski został pochowany początkowo na cmentarzu archikatedralnym w Poznaniu, w 1966 spoczął w konkatedrze pw. św. Stanisława Biskupa w Ostrowie Wielkopolskim.
Był aktywnym działaczem społecznym. Udzielał się m.in. w Towarzystwie Nauczycieli Szkół Średnich i Wyższych oraz Towarzystwie Pomocy Naukowej im. Karola Marcinkowskiego. Był inicjatorem wzniesienia pomnika kardynała Ledóchowskiego w Ostrowie Wielkopolskim. Redagował pisma "Dzwon Misyjny" i "Wiadomości Parafialne". Podobno dwukrotnie odmówił przyjęcia nominacji biskupiej, został natomiast w lutym 1930 papieskim prałatem domowym. Był znanym kaznodzieją, część jego kazań ukazała się drukiem (m.in. "Znaczenie papiestwa jako siły moralnej w życiu ludzkości. Kazanie na 10-lecie pontyfikatu Piusa XI", 1932); ponadto ogłosił m.in. "Nauka katolicka o małżeństwie. Instrukcja duszpasterska dla oblubieńców" (1930), "Sakrament małżeństwa podstawą rodziny chrześcijańskiej" (1931), "Duszpasterstwo więzienne" (1934), "Droga krzyżowa dla kapłanów" (1939). Przypisywano mu szczególne zdolności w nawracaniu grzeszników.
Proces beatyfikacyjny.
Z inicjatywy archidiecezji poznańskiej oraz Komisji ds. Beatyfikacji i Kanonizacji tej archidiecezji powstała propozycja wyniesienia jego na ołtarze. Ówczesny metropolita poznański abp Antoni Baraniak powołał w 1966 specjalny trybunał w celu przeprowadzenia procesu beatyfikacyjnego. Pierwsza sesja trybunału informacyjnego odbyła się w rezydencji abp. Baraniaka w Poznaniu. Postulatorem procesu mianowano ks. Antoniego Swobodę. Odtąd przysługuje mu tytuł Sługi Bożego.
Ordery i odznaczenia.
Zarządzeniem prezydenta RP Ignacego Mościckiego z 7 listopada 1929 otrzymał Złoty Krzyż Zasługi – za zasługi na polu pracy narodowej, społecznej oraz wychowania fizycznego i przysposobienia wojskowego.

</doc>
<doc id="191391" url="https://pl.wikipedia.org/wiki?curid=191391" title="Volvo S60">
Volvo S60

Volvo S60 – samochód osobowy klasy średniej produkowany pod szwedzką marką Volvo od 2000 roku. Od 2018 roku produkowana jest trzecia generacja modelu.
Pierwsza generacja.
Volvo S60 I zostało po raz pierwszy oficjalnie zaprezentowane w 2000 roku.
Samochód został zbudowany na bazie skróconej płyty podłogowej P2 wykorzystanej do budowy m.in. modelu S80 I oraz V70 II. Na przełomie 2001 a 2002 roku ofertę jednostek napędowych pojazdu wzbogacono o turbodoładowany silnik o pojemności 2.5 l oraz elektronicznie dołączany napęd na cztery koła ze sprzęgłem Haldex. W 2003 roku wprowadzona została usportowiona wersja R zasilana 2.5 l silnikiem benzynowym o mocy 300 KM, który napędzał wszystkie koła pojazdu. Auto wyróżniało się m.in. pakietem ospojlerowania, wzmocnionym układem hamulcowym oraz aktywnym zawieszeniem Four-C (skrót od Continuously Controlled Chassis Concept), które pozwala na manualną regulację 3 trybów ustawienia zawieszenia: Komfortowe, Sportowe i Zaawansowane.
W połowie 2004 roku auto przeszło face lifting. Pojazd otrzymał zupełnie nowe przednie i tylne reflektory oraz subtelnie poprawione zostały zderzaki. Przy okazji auto przeszło także kosmetyczny lifting wnętrza, a do listy wyposażenia opcjonalnego dopisany został system monitorowania martwego pola BLIS. Pod koniec 2006 roku zmodyfikowane zostało zawieszenie pojazdu oraz wprowadzone zostały lusterka zewnętrzne z umieszczonymi kierunkowskazami, a także nowa atrapa chłodnicy z powiększonym logo marki. Do listy wyposażenia opcjonalnego pojazdu dodane zostały reflektory biksenonowe wyposażone w funkcję doświetlania zakrętów.
Wyposażenie.
Standardowe wyposażenie pojazdu obejmuje m.in. 6 poduszek powietrznych, system ABS z EBD i EBA, system kontroli trakcji, systemy SIPS i WHIPS, a także elektryczne sterowanie szyb i podgrzewanie oraz elektryczne sterowanie lusterek, zamek centralny, światła przeciwmgłowe i klimatyzację. Opcjonalnie auto doposażyć można m.in. w dwustrefową klimatyzację automatyczną, skórzaną tapicerkę, tempomat, czujniki cofania, wielofunkcyjną kierownicę, telefon, reflektory ksenonowe (po liftingu biksenonowe z funkcją doświetlania zakrętów),podgrzewane fotele, webasto oraz alufelgi, a także aktywne zawieszenie Four-C.
Druga generacja.
Volvo S60 II zostało po raz pierwszy oficjalnie zaprezentowane podczas targów motoryzacyjnych w Genewie w marcu 2010 roku.
Samochód zbudowany został na bazie opracowanej przez amerykański koncern motoryzacyjny Ford Motor Company we współpracy z Volvo płycie podłogowej EUCD, którą wykorzystano do budowy m.in. Forda Mondeo oraz Kuga, a także Volvo XC60 i bliźniaczego V60. Stylistycznie auto nawiązuje do zaprezentowanego podczas targów motoryzacyjnych w Detroit w 2009 roku modelu S60 Concept.
W 2013 roku auto przeszło face lifting. Zmienione zostały m.in. przednie reflektory, atrapa chłodnicy, maska silnika, zderzaki oraz alufelgi. W tym samym roku podczas targów motoryzacyjnych w Kantonie zaprezentowana została specjalnie przygotowana na rynek chiński przedłużona wersja S60 L. Auto otrzymało zwiększony o 8 cm rozstaw osi.
W kwietniu 2014 roku podczas targów motoryzacyjnych w Nowym Jorku zaprezentowana została wersja R-Design, która cechuje się bardziej agresywną stylizacją nadwozia oraz obniżonym, sportowym zawieszeniem. W czerwcu 2014 roku uruchomiona została produkcja limitowanej, najmocniejszej wersji pojazdu – S60 Polestar, która wyposażona została w sześciocylindrowy silnik benzynowy o mocy 350 KM oraz napęd na cztery koła. W tym samym roku podczas targów motoryzacyjnych w Pekinie zaprezentowana została wersja elektryczna pojazdu oznaczona symbolem PPHEV. Benzynowy silnik z rodziny Drive-E o mocy 238 KM wspomagany jest przez silnik elektryczny o mocy 68 KM.
W styczniu 2015 roku podczas targów motoryzacyjnych w Detroit zaprezentowana została uterenowiona wersja Cross Country. Prześwit pojazdu został zwiększony o 6,5 cm, a auto otrzymało napęd na cztery koła (w Europie dostępna także wersja przednionapędowa).
Wersje wyposażeniowe.
Standardowe wyposażenie pojazdu obejmuje m.in. system City Safety, 6 poduszek powietrznych, system ABS z EBD i DSTC, system kontroli trakcji w zakręcie (CTC), RSC, HSA, elektryczny hamulec postojowy, elektryczne sterowanie szyb, podgrzewanie i elektryczne sterowanie lusterek, radio CD, wielofunkcyjną kierownicę, klimatyzację oraz komputer pokładowy, a także systemy SIPS i WHIPS, układ szybkiego nagrzewania wnętrza oraz światła do jazdy dziennej wykonane w technologii LED.
W zależności od wersji wyposażeniowej pojazdu auto opcjonalnie doposażyć można m.in. w dwustrefową klimatyzację automatyczną, czujniki deszczu oraz parkowania, aktywne reflektory ksenonowe, tempomat lub adaptacyjny tempomat oraz skórzaną tapicerkę, LDW, RSI, system informowania o zmęczeniu kierowcy, system ostrzegania o zbyt małym odstępie od poprzedzającego pojazdu, system monitorowania martwego pola BLIS, elektrycznie regulowane okno dachowe, elektrycznie regulowane fotele, kamerę wspomagającą parkowanie tyłem, ogrzewanie parkingowe, podgrzewanie i wentylowanie siedzeń, podgrzewanie kierownicy oraz dyszy spryskiwaczy, 12-głośnikowy system audio Harman &amp; Kardon z DVD oraz Bluetooth, system nawigacji satelitarnej, system Volvo On Call, a także radio cyfrowe DAB i tuner TV.
Trzecia generacja.
Volvo S60 III zostało po raz pierwszy oficjalnie zaprezentowane w połowie kwietnia 2018 roku.
W przeciwieństwie do poprzednika, nowe Volvo S60 zadebiutowało dopiero po premierze wariantu kombi pod nazwą V60, która miała miejsce miesiąc wcześniej. Samochód przyjął nową koncepcję, jako ostatni w ofercie doczekując się charakterystycznego wyglądu odznaczającego się podłużnymi reflektorami z diodami LED w kształcie litery T, bardziej kanciastymi proporcjami i tylnymi lampami w motywie litery C. Samochód nawiązuje szczególnie do większego S90, podobnie jak kształt kokpitu zdominowanego przez ekran dotykowy.
Jest to pierwsze w historii Volvo, które nie jest dostępne z silnikami wysokoprężnymi pod maską. Zamiast tego, auto oferowane jest zarówno w wersji benzynowej, jak i hybrydowej typu plug-in. Jest to także pierwsze Volvo, jakie produkowane jest w Stanach Zjednoczonych, skąd dostarczane jest do klientów na całym świecie.
Sprzedaż nowego Volvo S60 ruszyła w drugiej połowie 2018 roku. Jest to ostatnia nowość w programie gruntownej modernizacji gamy, który zapoczątkowała premiera nowego XC90 w 2014 roku. Teraz, marka chce skupić się na elektryfikacji swojej oferty, w ramach której docelowo każdy model Volvo będzie oferowany także jako pojazd hybrydowy. Samochód dostępny jest w czterech wersjach wyposażenia: Plus Bright, Plus Dark, Ultimate Bright oraz Ultimate Dark. 
Silniki

</doc>
<doc id="191392" url="https://pl.wikipedia.org/wiki?curid=191392" title="Otyg">
Otyg

Otyg – szwedzki zespół folk / viking metalowy założony wiosną 1995 roku, przez Andreasa Hedlunda, w hołdzie dla skandynawskiej muzyki ludowej. Zespół wydał do tej pory dwa albumy studyjne oraz trzy albumy demo.
Dosłowne tłumaczenie nazwy zespołu oznacza "utrapienie" bądź "psotę", co ma nawiązywać do pochodzących z lasów stworów.
W 2002 roku zespół został zawieszony na skutek utraty zainteresowania Andreasa projektem.
W kwietniu 2012 roku Andreas Hedlund powiedział na oficjalnym, facebookowym profilu zespołu o ewentualnym wydaniu kolejnego albumu w 2013 roku. W wywiadzie potwierdził reaktywację zespołu oraz postęp prac nad nagrywaniem nowej płyty.

</doc>
<doc id="191393" url="https://pl.wikipedia.org/wiki?curid=191393" title="Stan morza">
Stan morza

Stan morza – umowne określenie stanu powierzchni morza w zależności od wysokości występującej fali. Do określenia stanu morza wykorzystuje się dziesięciostopniową skalę Douglasa:
Nie należy mylić skali stanu morza ze skalą siły wiatru Beauforta.

</doc>
<doc id="191394" url="https://pl.wikipedia.org/wiki?curid=191394" title="Refaktoryzacja">
Refaktoryzacja

Refaktoryzacja (czasem też refaktoring, ) – proces wprowadzania zmian w projekcie/programie, w wyniku których zasadniczo nie zmienia się funkcjonalność. Celem refaktoryzacji jest więc nie wytwarzanie nowej funkcjonalności, ale utrzymywanie odpowiedniej, wysokiej jakości organizacji systemu. W ramach refaktoryzacji podejmowane są następujące działania:
Dzięki refaktoryzacji w systemie ogranicza się redundancję (nadmiarowość, np. istnienie wielu obiektów i procedur o takiej samej lub bardzo zbliżonej funkcjonalności, a mających niezależne implementacje, czyli stosując regułę DRY) i wprowadza standardy. W przypadku systemów o architekturach wielowarstwowych, refaktoryzacja jest jednym z istotnych czynników gwarantujących zachowanie silnej separacji warstw systemu i ich przejrzystej struktury.
Refaktoryzacja jest kosztowna, ale jest istotnym elementem zarządzania projektem informatycznym. W szczególności zaś przy dużych i złożonych projektach koszt dobrze prowadzonej refaktoryzacji powinien być zrekompensowany dużo niższym kosztem wprowadzania późniejszych zmian w projekcie, szczególnie zmian o charakterze globalnym (przekrojowym), dotykających wielu modułów funkcjonalnych jednocześnie. W przypadku projektów obarczonych dużym ryzykiem niepowodzenia (np. z powodu niestabilnych wymagań funkcjonalnych klienta) regularnie prowadzona refaktoryzacja wydaje się być nieodzowna.
Narzędzia wspomagające refaktoryzację należą do narzędzi CASE i możemy je dziś spotkać jako narzędzia wbudowane w zintegrowane środowiska programistyczne.
Przykłady refaktoryzacji.
Usuwanie nadmiarowych konstruktorów.
Konieczność zastosowania tego typu metody refaktoryzacji następuje najczęściej w przypadku, gdy programista chcąc szybko zastosować nową funkcjonalność, rozszerza klasę o kolejne konstruktory z nowymi parametrami. Podajmy przykład oparty na systemie obliczającym wartość pożyczki:
Początkowo w kodzie programu istniał jeden konstruktor o nazwie „Pozyczka” z jednym parametrem (wartosc). W miarę dodawania nowych funkcjonalności pojawiała się potrzeba tworzenia konstruktorów „Pozyczka” o większej liczbie parametrów. W ten sposób powstało pięć metod o tej samej nazwie, lecz różnym działaniu.
Taki kod zazwyczaj wymaga refaktoryzacji, gdyż nazwa metody powinna jednoznacznie wskazywać, za jaką funkcjonalność systemu metoda odpowiada. Przy dalszym rozwoju kodu tej klasy mogą pojawić się problemy z implementacją wynikające z niezrozumienia faktycznej roli konstruktora. 
Po refaktoryzacji kod może mieć postać:
Tworzenie łańcucha konstruktorów.
Stosowanie łańcucha konstruktorów jako metody refaktoryzacyjnej jest wskazane w typowych przypadkach nadmiarowości kodu w klasach o wielu konstruktorach, które nadpisują po sobie kod. Sztandarowym przykładem takiej sytuacji jest przypisywanie wartości parametrów do pól w każdym konstruktorze klasy:
Można zauważyć, że zamiast każdorazowego przypisywania wartości można utworzyć tzw. łańcuch, który pozwoli na uproszczenie kodu:
W przypadku, gdy łańcuch konstruktorów jest długi kolejne wywołania mogą okazać się mało wydajne. Alternatywą w takim przypadku jest zastosowanie konstruktora uniwersalnego (który przyjmuje wszystkie możliwe parametry):
Zastosowanie tych metod pozwala na ustalenie jednego miejsca przypisania wartości parametrów do pól. W takim przypadku konieczne jest wychwytywanie wszystkich możliwych zerowych wartości parametrów (tzw. "null pointerów"), albo zdefiniowanie i użycie wartości domyślnych.

</doc>
<doc id="191398" url="https://pl.wikipedia.org/wiki?curid=191398" title="Radionamiernik">
Radionamiernik

Radionamiernik, radiopelengator – odbiornik radiowy wyposażony w antenę kierunkową pozwalającą odebrać sygnał z radiolatarni lub innego urządzenia pracującego z towarzyszeniem fal radiowych i określić kierunek, z którego sygnał nadchodzi, tzw. namiar radiowy. 
Radionamiernik, jako najprostsze urządzenie do radionawigacji, zaczął być używany w latach 30. XX wieku w żegludze i lotnictwie. Do końca wieku stanowił obowiązkowe wyposażenie prawie wszystkich statków, ale obecnie, ze względu na rozpowszechnienie innych, dokładniejszych systemów, obowiązek został zniesiony, a radiolatarnie są likwidowane.

</doc>
<doc id="191403" url="https://pl.wikipedia.org/wiki?curid=191403" title="Andrzej Wojtkowski (historyk)">
Andrzej Wojtkowski (historyk)

Andrzej Wojtkowski (ur. 20 listopada 1891 w osadzie Jezioro, zm. 7 czerwca 1975 w Lublinie) – polski historyk, profesor, poseł na Sejm PRL I kadencji.
Życiorys.
Pochodził z rodziny rolniczej. Absolwent Królewskiego Gimnazjum w Ostrowie (matura 1912). W latach 1912–1914 studiował na uniwersytecie w Berlinie filologię klasyczną, historię literatury polskiej i rosyjskiej oraz historię, a wśród jego wykładowców byli między innymi Aleksander Brückner i Theodor Schiemann. Działał podczas tych studiów w Związku Młodzieży Polskiej "Zet". Przez rok przewodniczył samokształceniowej ekspozyturze Związku zwanej Grupą Narodową.
W czasie I wojny światowej wcielony do armii niemieckiej. W 1918 powrócił do Wielkopolski. W 1919 walczył w powstaniu wielkopolskim, w tym samym roku walczył wśród ochotników z Poznania idących wspomóc Polaków we Lwowie.
Od 1919 pracował w Wydziale Archiwów Państwowych Ministerstwa Wyznań Religijnych i Oświecenia Publicznego w Warszawie, w 1920 został przeniesiony do pracy w Archiwum Państwowym w Poznaniu, gdzie pracował do 1923. Na Uniwersytecie Poznańskim dokończył przerwane wojną studia historyczne i w 1921 otrzymał tytuł doktora filozofii za pracę "Polityka rządu pruskiego wobec Żydów polskich od roku 1793 do 1806". W 1922 odbył podróż służbową do Szwajcarii, skąd przywiózł archiwa tzw. Agencji Lozańskiej. W tym samym roku zainicjował, wraz z Teodorem Tycem, powstanie w Poznaniu Towarzystwa Miłośników Historii Ziem Zachodnich (przemianowanego w 1925 na Towarzystwo Miłośników Historii). Był jednym z członków założycieli Towarzystwa Miłośników Miasta Poznania. Po odejściu z pracy w archiwum w 1923 wykładał na Uniwersytecie Ludowym w Dalkach (ob. Gniezno). Od 1926 był zastępcą, a od 1928 dyrektorem Biblioteki Raczyńskich w Poznaniu. Pełnił tę funkcję do wybuchu wojny w 1939. Był członkiem kolegium redakcyjnego "Kroniki Miasta Poznania", wzbogacił ją o wiele artykułów dotyczących historii Poznania i Wielkopolski w XIX wieku. Habilitował się w 1930 z zakresu historii ziem zachodnich, następnie do wybuchu wojny wykładał jako docent na Uniwersytecie Poznańskim.
II wojnę światową spędził w Ostrowcu Świętokrzyskim oraz na podostrowieckiej wsi, gdzie pracował jako urzędnik folwarczny i prowadził tajne nauczanie młodzieży gimnazjalnej. Na Kielecczyźnie znalazł się wraz z rodziną w wyniku wysiedlenia z Poznania przez niemieckiego okupanta w pierwszych tygodniach wojny.
W końcu 1944 przeniósł się do Lublina, gdzie objął profesurę na Katolickim Uniwersytecie Lubelskim (historia nowożytna). Od 1945 kierował tam Katedrą Historii Kultury Polskiej, w latach 1947–1948 był dziekanem Wydziału Nauk Humanistycznych oraz sekretarzem generalnym i wiceprezesem Towarzystwa Naukowego KUL, od 1944 do 1949 był dyrektorem Biblioteki Uniwersyteckiej.
W latach 1952–1956 poseł na Sejm z okręgu lubelskiego. Przeszedł w stan spoczynku w 1962.
Zmarł w 1975. Został pochowany na cmentarzu na lubelskim Czwartku.
Jego synem jest biskup rzymskokatolicki Julian Wojtkowski.

</doc>
<doc id="191406" url="https://pl.wikipedia.org/wiki?curid=191406" title="Skóra (informatyka)">
Skóra (informatyka)



</doc>
<doc id="191408" url="https://pl.wikipedia.org/wiki?curid=191408" title="Liczba Prandtla">
Liczba Prandtla

Liczba Prandtla – bezwymiarowa liczba wyrażająca stosunek lepkości płynu do jego przewodnictwa cieplnego. Jest to jedna z liczb podobieństwa używanych w hydrodynamice oraz termodynamice i mechanice ośrodków ciągłych. Definiuje ją równanie:
gdzie:
Typowe wartości liczby Prandtla:
Lepkość kinematyczna może być uważana za miarę szybkości „dyfuzji pędu”; wówczas liczba Prandtla określa stosunek szybkości dyfuzji pędu do szybkości dyfuzji ciepła. Wysoka wartość liczby Prandla (np. dla olejów silnikowych) oznacza, że w rozprzestrzenianiu się ciepła w płynącym ośrodku dominuje konwekcja. Niska wartość tej liczby (dla płynnych metali) oznacza, że przekaz ciepła następuje głównie w wyniku jego przewodzenia na poziomie molekularnym.
Odpowiednikiem liczby Prandtla w równaniach wnikania masy jest liczba Schmidta.
Nazwa pochodzi od nazwiska Ludwiga Prandtla.

</doc>
<doc id="191409" url="https://pl.wikipedia.org/wiki?curid=191409" title="Bibliotekoznawca">
Bibliotekoznawca



</doc>
<doc id="191410" url="https://pl.wikipedia.org/wiki?curid=191410" title="Świecie (gmina)">
Świecie (gmina)

Świecie – gmina miejsko-wiejska w Polsce położona w województwie kujawsko-pomorskim, w powiecie świeckim. W latach 1975–1998 gmina administracyjnie należała do województwa bydgoskiego.
Siedziba gminy to Świecie.
Według danych z 2006 gminę zamieszkiwało 33 269 osób.
Struktura powierzchni.
Według danych z roku 2005 gmina Świecie ma obszar 174,81 km², w tym:
Gmina stanowi 11,87% powierzchni powiatu.
Ochrona przyrody.
Parki Krajobrazowe.
Południową i wschodnią część gminy zajmuje Nadwiślański Park Krajobrazowy. W Świeciu swoją siedzibę ma dyrekcja Zespołu Parków Krajobrazowych Chełmińskiego i Nadwiślańskiego.
Rezerwaty przyrody.
Na terenie gminy znajdują się 4 rezerwaty przyrody:
Natura 2000.
Na obszarze gminy występują 3 obszary natura 2000: 
Pomniki przyrody.
Na terenie gminy znajduje się 39 pomników przyrody ożywionej i 4 nieożywionej.
Obszary Chronionego Krajobrazu.
Na terenie gminy częściowo znajdują się w poszczególnych rejonach:
Demografia.
Dane z 30 czerwca 2004:
Zabytki.
Wykaz zarejestrowanych zabytków nieruchomych na terenie gminy:
Sołectwa.
Chrystkowo, Czaple, Dworzysko, Głogówko Królewskie, Gruczno, Kosowo, Kozłowo, Polski Konopat, Sartowice, Sulnowo, Sulnówko, Topolinek, Wiąg.
Pozostałe miejscowości.
Czapelki, Drozdowo, Dziki, Ernestowo, Małe Bedlenki, Marianki, Morsk, Niedźwiedź, Nowe Dobra, Przechówko, Skarszewo, Święte, Terespol Pomorski, Wielki Konopat, Wyrwa.
Sąsiednie gminy.
Bukowiec, Chełmno, Chełmno (miasto), Dragacz, Drzycim, Jeżewo, Pruszcz

</doc>
<doc id="191411" url="https://pl.wikipedia.org/wiki?curid=191411" title="Tuning komputerów">
Tuning komputerów

Tuning komputerów – zespół czynności mających na celu uatrakcyjnianie wyglądu lub usprawnianie działania komputerów.
Wyróżnia się trzy podstawowe kierunki tuningu:

</doc>
<doc id="191412" url="https://pl.wikipedia.org/wiki?curid=191412" title="Bibliograf">
Bibliograf



</doc>
<doc id="191414" url="https://pl.wikipedia.org/wiki?curid=191414" title="Tuning">
Tuning



</doc>
<doc id="191415" url="https://pl.wikipedia.org/wiki?curid=191415" title="Teodor Tyc">
Teodor Tyc

Teodor Tyc (ur. 6 maja 1896 w Monachium, zm. 5 sierpnia 1927 w Poznaniu) – polski historyk i działacz narodowościowy.
Życiorys.
Absolwent uniwersytetu w Poznaniu. W roku 1916 wcielony do wojska pruskiego, walczył w jego szeregach do 1919 roku. W 1920 roku był zastępcą szefa wydziału prasowego biura plebiscytowego w Bytomiu. Redagował w tym czasie "Powstańca, pisma dla wychodźców górnośląskich" oraz Kocyndra. W 1922 roku zainicjował, wraz z Andrzejem Wojtkowskim, powstanie w Poznaniu Towarzystwa Miłośników Historii Ziem Zachodnich (przemianowanego w 1925 na Towarzystwo Miłośników Historii). Od 1927 roku na Uniwersytecie Poznańskim docent historii prawa na zachodzie Europy. Współzałożyciel Związku Obrony Kresów Zachodnich (w latach 20. kierownik jego wydziału), redaktor "Strażnicy Zachodniej".
2 maja 1923 został odznaczony Krzyżem Kawalerskim Orderu Odrodzenia Polski.

</doc>
<doc id="191418" url="https://pl.wikipedia.org/wiki?curid=191418" title="Miechowice">
Miechowice

Miechowice (niem. "Miechowitz") – dzielnica Bytomia, utworzona 26 listopada 2008 uchwałą Rady Miejskiej, położona w zachodniej części miasta. Szacuje się, że Miechowice wraz z sąsiednimi Stolarzowicami i Górnikami liczą ok. 30 tys. mieszkańców. Jest największą dzielnicą Bytomia pod względem powierzchni i zaraz po Śródmieściu jest drugą największą dzielnicą pod względem ludności w Bytomiu.
Nazwa.
Nazwa pochodzi od polskiego określenia Zakonu Kanoników Regularnych Grobu Bożego, tj. miechowitów, którzy założyli tę miejscowość. Według niemieckiego nauczyciela Heinricha Adamy’ego nazwa miejscowości pochodzi od staropolskiej nazwy "„miecha”" dawnego ręcznego urządzenia służącego do rozdmuchiwania paleniska w kuźniach. W swoim dziele o nazwach miejscowych na Śląsku wydanym w 1888 roku we Wrocławiu jako starszą od niemieckiej wymienia on nazwę w obecnej polskiej formie - "Miechowice" podając jej znaczenie "„Sackdorf (Blasbalg)”" czyli po polsku "„Wieś miechów”". Niemcy zgermanizowali nazwę na "Miechowitz" w wyniku czego utraciła ona swoje pierwotne znaczenie.
W 1936 roku nazistowska administracja III Rzeszy ze względu na polskie pochodzenie nazwy zmieniła ją na nową, całkowicie niemiecką "Mechtal". Obecną nazwę oficjalnie zatwierdzono 7 maja 1946.
Historia.
Pierwsze wzmianki na temat Miechowic pochodzą z 1336 roku. Do początków XV wieku były wsią książęcą. Już w średniowieczu wydobywano w Miechowicach galenę.
W 1740 roku, w wyniku transakcji kupna sprzedaży Miechowice zostały podzielone na dwie części: Górne i Dolne. Jerzy Fryderyk Ziemięcki zbył Górne Miechowice Franciszkowi Leopoldowi Schalschy.
Do pierwszej połowy XIX wieku były niewielką wsią, której właściciele zmieniali się wielokrotnie. Szybki rozwój Miechowic miał miejsce po zakupieniu wsi przez Ignacego Domesa w roku 1812, i uruchomieniu tu w 1823 roku jednej z największych wówczas na Górnym Śląsku kopalni galmanu "Maria" (patrz: Karol Godula). Nastąpiło wówczas przekształcenie dotąd niewielkiej rolniczej miejscowości w ośrodek przemysłowy. Ignacy Domes rozpoczął w 1817 roku budowę pałacu, który został później gruntownie przebudowany przez Franciszka Wincklera. Rozwój Miechowic w II poł. XIX wieku związany jest właśnie z rodziną Wincklerów, właścicieli licznych posiadłości na terenie Śląska (patrz: Burowiec, Moszna, Zamek w Mosznej). W 1837 roku urodził się w Miechowicach Norbert Bonczyk zwany „Śląskim Homerem”.
W 1875 roku Karb został odłączony od Miechowic i utworzył samodzielną gminę.
W 1902 roku otwarto w Miechowicach kopalnię węgla kamiennego "Preussengrube" ("Prusy"). Miał wówczas miejsce kolejny etap rozwoju Miechowic jako gminy przemysłowej.
Od 1911 roku wikarym w Miechowicach był błogosławiony Emil Szramek.
W 1921 roku, w czasie plebiscytu prawie trzy czwarte spośród ponad sześciu tysięcy głosujących mieszkańców Miechowic opowiedziało się za przyłączeniem do Polski, jednak w wyniku podziału Górnego Śląska pozostały one w Niemczech.
Podczas II wojny światowej walki o Miechowice trwały od 25 do 27 stycznia 1945 roku. Po wkroczeniu Armii Czerwonej około 380 mieszkańców miejscowości zostało wymordowanych przez żołnierzy (więcej w artykule Zbrodnia w Miechowicach). Ponadto Armia Czerwona rozgrabiła i zniszczyła miechowicki pałac.
Po wojnie mieszkańcy Miechowic w większości zatrudnieni byli w trzech dużych zakładach pracy: Kopalni Węgla Kamiennego "Miechowice", elektrowni im. Drzymały i w Zakładach Gumowych Górnictwa. Rozbudowa osiedla mieszkaniowego na przełomie lat siedemdziesiątych i osiemdziesiątych sprawiła, że Miechowice stały się także "sypialnią" dla bytomskich zakładów pracy. W 2012 roku na terenie Miechowic utworzono zespół przyrodniczo-krajobrazowy Miechowicka Ostoja Leśna.
Dzielnica.
Do 1951 roku Miechowice były samodzielną gminą Miechowice o charakterze przemysłowym. W wyniku przeprowadzonej wówczas reformy administracyjnej zostały włączone do Bytomia. Na terenie miasta nie utworzono dzielnic posiadających własne struktury samorządowe, jednak w odbiorze potocznym oraz w ujęciu historycznym Miechowice, podobnie jak inne obszary miasta, są postrzegane jako dzielnica Bytomia.
W 2006 roku podjęto społeczną inicjatywę powołania Rady Dzielnicy Miechowice i co za tym idzie utworzenia dzielnicy na terenie Miechowic. W ciągu roku zebrano wśród mieszkańców ponad 3700 podpisów popierających tę inicjatywę i 4 lipca 2007 roku złożono w Urzędzie Miasta w Bytomiu wniosek o utworzenie dzielnicy Miechowice. Po weryfikacji zebranych podpisów przez Komisję Regulaminową Rady Miejskiej wniosek ten został przyjęty.
Uchwałą z 26 listopada 2008 roku Rada Miejska w Bytomiu utworzyła dzielnicę Miechowice, a 28 kwietnia 2009 zatwierdziła statut tej dzielnicy. Po uzyskaniu akceptacji statutu przez Wojewodę Śląskiego i ogłoszeniu go w Dzienniku Urzędowym, Prezydent Bytomia ogłosił wybory do Rady Dzielnicy.
Pierwsze wybory do Rady Dzielnicy Miechowice odbyły się 11 października 2009 roku. W wyborach wystartowało 41 kandydatów, którzy kandydowali w czterech okręgach wyborczych i walczyli o 21 mandatów. W wyborach bezpośrednich wybrano 20 radnych, o losie ostatniego 21 mandatu zadecydowało losowanie jednego spośród dwóch kandydatów, którzy uzyskali jednakową liczbę głosów w swoim okręgu.
Herb Miechowic.
Herbem Miechowic był wóz drabiniasty z woźnicą, ciągnięty przez jednego konia, nad którym umieszczonych było dziewięć gwiazd. Tło herbu było w górnej części niebieskie, w dolnej żółte.
Legenda o założeniu Miechowic.
Powstanie herbu, a także samej nazwy "Miechowice" opisuje legenda przytoczona przez Norberta Bonczyka w poemacie "Stary Kościół Miechowski". Legenda ta łączy założenie Miechowic z postacią niejakiego Tadeusza Zaborowskiego oraz jego wuja i opiekuna Wacha. Po skazaniu na śmierć biskupa Stanisława ze Szczepanowa część magnatów, nie mogąc pogodzić się z tą decyzją sprzeciwiła się królowi Bolesławowi. Groziło to wygnaniem, a nawet utratą życia. Według legendy śmierć wówczas ponieśli także rodzice Tadeusza Zaborowskiego.
Maleńki Tadeusz po śmierci ojca i matki został przez wuja ukryty w snopku siana i nocą wywieziony z Krakowa na drabiniastym wozie ("stąd właśnie miał się wziąć wóz i gwiazdy w herbie"). Wach minąwszy gród bytomski, zatrzymał się na odpoczynek u stóp pobliskiego wzniesienia. Czując się bezpiecznie w śląskich granicach wybudował tu skromną chatkę, w której zamieszkał. Po latach, kiedy Tadeusz dorósł, Wach przekazał mu ocalone dokumenty potwierdzające jego pochodzenie i prawa do majątku. Tadeusz Zaborowski odkupił od Bytomia część okolicznych lasów, wykarczował je i założył tu wieś. Po śmierci Wacha, Tadeusz umieścił na jego grobie krzyż, na którym napisano "Mniechował". Z biegiem lat słowo to miało przemienić się w dzisiejsze "Miechowice", zaś nad grobem Wacha miała stanąć początkowo kaplica, a następnie kościół.

</doc>
<doc id="191422" url="https://pl.wikipedia.org/wiki?curid=191422" title="Eva von Tiele Winckler">
Eva von Tiele Winckler

Eva von Tiele-Winckler, "Matka Ewa" (ur. 31 października 1866 w Miechowicach, zm. 21 czerwca 1930 tamże) – niemiecko-śląska diakonisa luterańska, działaczka charytatywna, autorka zbioru wierszy „Soli Deo”.
Życiorys.
Córka Waleski i Huberta von Tiele-Wincklerów – ówczesnych właścicieli Miechowic, siostra Franza Huberta von Tiele-Wincklera, wnuczka Franza von Wincklera.
Mając 16 lat przyjęła protestantyzm i niespełna dwa lata później, w 1884 roku została konfirmowana w tutejszym kościele ewangelickim. Jej powołaniem stała się dobroczynność i praca na rzecz najbardziej potrzebujących. W 1886 r. udała się do Bethel koło Bielefeld, gdzie odbyła ośmiomiesięczne przygotowanie do służby diakonackiej i pracy charytatywnej. W 1890 roku zakończyła się w Miechowicach budowa "Ostoi Pokoju" (Friedensort) – domu opieki będącego podarunkiem od jej ojca, Huberta von Tiele który na potrzeby tego domu przeznaczył 3 tys. marek rocznie, a od 1891 roku 12 tys. marek rocznie. Już pod koniec roku 1890 znalazło tam schronienie około czterdziestu potrzebujących kobiet i dzieci.
W 1893 roku Ewa przyjęła ordynację diakonacką. Założyła wówczas w Miechowicach diakonat żeński, którego regulamin sama opracowała. Jednak od 1895 roku ponownie przebywała w Bethel, gdzie była przełożoną tamtejszych diakonis. Do Miechowic powróciła ostatecznie w 1901 roku. Zamieszkała wówczas w niewielkim drewnianym domku obok plebanii kościoła ewangelickiego i poświęciła się kierowaniu Diakonatem. Następne lata upłynęły Matce Ewie na tworzeniu kolejnych domów dla bezdomnych dzieci, których w sumie zostało otwartych czterdzieści, oraz na przygotowywaniu sióstr do pracy misyjnej w 18 krajach świata, głównie w Afryce i Azji. Była również autorką popularnej literatury religijnej. Została pochowana w Miechowicach na terenie Ostoi Pokoju; na grobie znajduje się prosty krzyż z napisem „Ancilla Domini () 1866–1930”.

</doc>
<doc id="191425" url="https://pl.wikipedia.org/wiki?curid=191425" title="Hypaspiści">
Hypaspiści

Hypaspiści – rodzaj piechoty w starożytnej Grecji. 
Początkowo byli giermkami-niewolnikami noszącymi oporządzenie i broń hoplitów. W czasach Filipa II Macedońskiego stali się piechotą.
Istnieją różne teorie na temat ich uzbrojenia i roli:
W czasach Aleksandra Wielkiego byli samodzielną formacją falangi, podzieloną na taksis i ustawianą w szyku po prawej stronie, tuż obok hetajrów. Ich zadaniem była osłona skrzydła falangi w chwili gdy hetajrowie odrywali się od szyku z zadaniem zaatakowania nieprzyjaciela.

</doc>
<doc id="191429" url="https://pl.wikipedia.org/wiki?curid=191429" title="Maurice Baquet">
Maurice Baquet

Maurice Baquet (ur. 26 maja 1911 w Villefranche-sur-Saône, w regionie Rodan-Alpy, w departamencie Rodan, zm. 8 lipca 2005 w Noisy-le-Grand, w regionie Île-de-France, w departamencie Sekwana-Saint-Denis) – francuski aktor teatralny i filmowy, wiolonczelista, a także alpinista.
Jako wiolonczelista zdobył pierwszą nagrodę w paryskim konserwatorium. Był członkiem grupy teatralnej Jacques’a Préverta "Oktobergruppe", później trafił także do filmu. Wystąpił w ponad 80 filmach i produkcjach telewizyjnych, współpracując z reżyserami Jeanem Renoirem, Jeanne Moreau, Agnes Varda, Constantinem Costa-Gavrasem i innymi. Grał m.in. w wyróżnionym Oscarem dla najlepszego filmu zagranicznego obrazie Costa-Gavrasa "Z" (1969).
Niezależnie od pracy aktorskiej występował jako muzyk, jako aktor korzystał także ze swoich umiejętności wspinaczki górskiej. Został odznaczony m.in. Legią Honorową, był laureatem nagród aktorskich. Aktorami zostały również jego dzieci, córka Anne i syn Grégori.

</doc>
<doc id="191430" url="https://pl.wikipedia.org/wiki?curid=191430" title="Janseniści">
Janseniści



</doc>
<doc id="191433" url="https://pl.wikipedia.org/wiki?curid=191433" title="Osborne Reynolds">
Osborne Reynolds

Osborne Reynolds (ur. 23 sierpnia 1842 w Belfaście, zm. 21 lutego 1912 w Watchet) – irlandzki inżynier.
Życiorys.
W latach 1863-70 studiował w Queens’ College na Uniwersytecie Cambridge. 
W 1868 został profesorem inżynierii na uniwersytecie w Manchesterze (wtedy Owen's College). Od 1877 członek Royal Society.
Zasłynął swoimi pracami z dziedziny dynamiki płynów, zwłaszcza dotyczącymi podobieństwa dynamicznego przepływów płynów w przewodach oraz teorii smarowania. W 1884 podał warunek przejścia przepływu laminarnego w przepływ turbulentny.
Wraz z Maxwellem wyjaśnił działanie radiometru Crookesa.
Sformułował prawo które mówi, że dwa zjawiska są podobne jeżeli wyznaczona dla nich liczba (Liczba Reynoldsa) jest taka sama. Prawo to do dziś szeroko stosowane jest w inżynierii.
Pracę zawodową zakończył w 1905 roku.

</doc>
<doc id="191435" url="https://pl.wikipedia.org/wiki?curid=191435" title="Fronda (czasopismo)">
Fronda (czasopismo)

Fronda – społeczno-polityczny kwartalnik o profilu konserwatywnym.
Historia.
„Fronda” została założona w 1994 przez Rafała Smoczyńskiego i Grzegorza Górnego. Pierwszy numer ukazał się w czerwcu 1994 i miał nakład 1000 egz.
Pomysł założenia pisma pojawił się w 1993 w gronie dziennikarzy związanych z „Życiem Warszawy“.
Do czasu odejścia Smoczyńskiego z pisma w 2001 roku redagowali je wspólnie obaj założyciele. W latach 2001–2005 pracami kierował Grzegorz Górny. Od sierpnia 2005 do października 2007 redaktorem naczelnym był Marek Horodniczy, po nim kierownictwo ponownie objął Górny. Redaktorem kwartalnika od czerwca 2012 do czerwca 2013 był Tomasz Terlikowski, zaś w czerwcu 2013 zastąpił go Mateusz Matyszkowicz.
Matyszkowicz zmienił profil pisma na kulturalny i nadał mu przydomek „Lux”. W marcu 2016 redaktorem naczelnym pisma został jego dotychczasowy współpracownik Jerzy Kopański.
Fronda w TV.
Sukces pierwszego wydania kwartalnika stał się podstawą zaproszenia zespołu redakcyjnego „Frondy” do stworzenia audycji telewizyjnej w TVP. Program Poświęcony był emitowany w TVP1 w latach 1994–2001. Audycje były jednymi z najliczniej oglądanych w kategorii programów kulturalnych. Łącznie wyemitowano ok. 150 odcinków.
Kontynuacje ich mają miejsce w "Raporcie specjalnym Polsatu", "Archiwum XX wieku" TV Puls, "Wojnie światów" w TVP w "Literaturze na trzeźwo" w Telewizji Republika oraz w programie "Chuligan literacki" emitowanym przez TVP Kultura.
Wydawnictwo.
Kwartalnik wydawany jest przez Wydawnictwo Fronda.
Wydawnictwo publikuje także w serii Biblioteka „Frondy” książki autorów polskich (także wznowienia publikacji z lat 30. i 40. XX wieku) oraz tłumaczenia z języków obcych (zwłaszcza angielskiego, francuskiego i rosyjskiego). Zakres podejmowanej w nich tematyki wchodzi teologia i filozofia chrześcijańska, współczesna polska poezja, dramat i proza, a także publicystyka o tendencji konserwatywnej i katolickiej.
Profil ideowy.
Specyfikę periodyku oddaje jego podtytuł: „Pismo poświęcone”. „Fronda” odwołuje się do nauki Kościoła katolickiego, w szczególności do encyklik Jana Pawła II, korzystając jednocześnie z estetyki kontrkulturowej i instrumentarium postmodernizmu.
Od końca lat 90. „Fronda” skoncentrowała się na związkach kultury i religii. Opublikowała m.in. dyskusje nt. możliwości wypracowania przez Kościół katolicki tzw. pozytywnej teologii judaizmu liczne wywiady z polskimi i zagranicznymi hierarchami katolickimi, w tym z kardynałem Ratzingerem. W piśmie często spotyka się nawiązania do scholastycznej filozofii sztuki oraz myślicieli XX-wiecznych: Thomasa Stearnsa Eliota, Gilberta Keitha Chestertona, Nikołaja Bierdiajewa, Jacques’a Maritaina i Erica Voegelina.
Znaczenie pisma i opinie o nim.
Na łamach pisma publikowali lub nadal publikują tacy autorzy, jak: poeci Krzysztof Koehler, Wojciech Wencel, Przemysław Dakowicz, Wojciech Kudyba, Stanisław Chyczyński, Artur Nowaczewski, Szymon Babuchowski, Adrian Sinkowski, Tadeusz Dąbrowski i Przemysław Borkowski, poetka Anna Piwkowska, pisarze Jakub Lubelski, Łukasz Orbitowski, filozofowie: Rafał Tichy, Piotr Nowak, Marek Kochan, historycy Nikodem Bończa-Tomaszewski, Mikołaj Mirowski, Jerzy Eisler, Jan Żaryn i Paweł Skibiński, publicyści Piotr Gociek, Krzysztof Kłopotowski, Cezary Michalski, Lech Jęczmyk, Piotr Semka, Remigiusz Okraska, Paweł Rojek, Tomasz Rowiński, Maciej Parowski, Michał Dylewski, Tomasz Terlikowski, Dawid Wildstein, Dominik Zdort, Łukasz Adamski, Stefan Sękowski, ks. Waldemar Chrostowski, ks. Marek Dziewiecki, Joanna Lichocka, Joanna Najfeld, Jacek Karnowski, Łukasz Warzecha, Maja Narbutt, Paul Cameron, Krzysztof Wołodźko oraz eseiści Paweł Lisicki, Filip Memches i Aleksander Kopiński.
We „Frondzie” publikował także wiersze ówczesny redaktor naczelny „Lampy i Iskry Bożej” oraz obecny redaktor naczelny „Lampy”, Paweł Dunin-Wąsowicz.
„Fronda”, choć o profilu konserwatywnym, wzbudza kontrowersje również na prawicy. Fronda otrzymała w 2009 roku 50 000 zł dotacji z Ministerstwa Kultury. W ankiecie „Tygodnika Powszechnego” nt. najważniejszych zjawisk w kulturze polskiej „Fronda” została określona jako awangarda młodej inteligencji katolickiej w Polsce m.in. przez hierarchów Kościoła katolickiego.
Zmiany w redakcji.
Latem 2007 zarząd wydającej pismo przedsiębiorstwa Fronda PL sp. z o.o. zdecydował o odwołaniu Marka Horodniczego z funkcji redaktora naczelnego – na jego miejsce desygnowano Grzegorza Górnego. Horodniczy ustąpił ze stanowiska pod koniec października 2007. Dwa tygodnie potem, solidaryzując się z dotychczasowym szefem pisma, rezygnację z dalszych prac we „Frondzie” złożyło 8 spośród 9 członków redakcji: Nikodem Bończa-Tomaszewski, Michał Dylewski, Aleksander Kopiński, Łukasz Łangowski, Filip Memches, Rafał Tichy, Wojciech Wencel i Jan Zieliński. Z dotychczasowego składu pozostał jedynie współzałożyciel pisma Grzegorz Górny, który ponownie objął jego kierownictwo. Byli redaktorzy „Frondy” tworzą nowe czasopismo – kwartalnik „44 / Czterdzieści i Cztery”. Do nowej redakcji „Frondy” weszli między innymi Piotr T. Pałka, Dawid Wildstein, Mateusz Dziób, Joanna Michalina Wal.
Portal Fronda.pl.
Przy czasopiśmie działał Portal Poświęcony Fronda.pl o cechach społecznościowych (m.in. newsy, forum, blogi). Jego założycielem i pierwszym redaktorem naczelnym od jesieni 2008 do maja 2010 był Piotr Pałka. Od maja 2010 do września 2014 jego redaktorem naczelnym był Tomasz Terlikowski.
Od listopada 2014 roku portal Fronda.pl nie jest związany z kwartalnikiem „Fronda”.

</doc>
<doc id="191436" url="https://pl.wikipedia.org/wiki?curid=191436" title="Fronda">
Fronda



</doc>
<doc id="191439" url="https://pl.wikipedia.org/wiki?curid=191439" title="Waldemar Fornalik">
Waldemar Fornalik

Waldemar Józef Fornalik (ur. 11 kwietnia 1963 w Myślenicach) – polski piłkarz i trener piłkarski, w latach 2012–2013 selekcjoner reprezentacji Polski. Od 29 listopada 2022 roku trener Zagłębia Lubin.
Kariera zawodnicza.
Podczas swej kariery zawodniczej występował jako obrońca. Jest wychowankiem Ruchu Chorzów, w którym grał przez całą karierę. W I lidze zadebiutował w wieku dwudziestu lat w wyjazdowym meczu ze Stalą Mielec. Ówczesny trener Ruchu Orest Lenczyk wystawił go na pozycji defensywnego pomocnika. W latach 1983–1994 rozegrał w ekstraklasie 233 spotkania, zdobywając w nich cztery gole. W 1989 zdobył z Ruchem tytuł mistrza Polski.
Kariera trenerska.
Posiada licencję UEFA Pro Licence, uprawnienia trenera I klasy, ukończył Akademię Wychowania Fizycznego w Katowicach.
Trzykrotnie w plebiscycie tygodnika „Piłka Nożna” został uznany za trenera roku (2009, 2012, 2019).
Jako trener zadebiutował w ekstraklasie 18 października 1997, prowadząc zespół Ruchu w meczu z Wisłą Kraków (1:0) podczas nieobecności szkoleniowca Niebieskich Oresta Lenczyka, przebywającego wówczas za granicą (Fornalik był jego asystentem).
Kariera klubowa.
Jako trener pracował w Ekstraklasie w Górniku Zabrze i Odrze Wodzisław Śląski. W Odrze zastąpił na stanowisku pierwszego trenera Franciszka Smudę. W sezonie 2005/06 Odra zajęła szóste miejsce w ekstraklasie. Następnie trenował m.in. Polonię Warszawa i Widzewa Łódź.
27 kwietnia 2009 zastąpił Bogusława Pietrzaka na stanowisku trenera Ruchu Chorzów. W sezonie 2011/2012 zdobył z nim wicemistrzostwo Polski i doprowadził do finału Pucharu Polski. Wśród kibiców chorzowskiej drużyny otrzymał przydomek "Waldek King". 7 maja 2012 roku otrzymał nagrodę trenera sezonu Ekstraklasy. 10 lipca 2012 zrezygnował z pracy w Ruchu zostając selekcjonerem reprezentacji Polski.
7 października 2014 ponownie został I trenerem Ruchu Chorzów, przejmując go od Jána Kociana. Ponownie odszedł z tego klubu 22 kwietnia 2017 po przegranym meczu z Lechem Poznań (0:3). Zostawił wówczas Ruch na czternastym miejscu z tym samym dorobkiem punktowym, co drużyny będące na miejscach spadkowych. Ostatecznie w tamtym sezonie Ruch spadł z Ekstraklasy. We wrześniu 2017 Waldemar Fornalik zastąpił Dariusza Wdowczyka na stanowisku trenera Piasta Gliwice. Jego asystentem jest jego młodszy brat Tomasz. W sezonie 2018/19 zdobył z Piastem mistrzostwo Polski. W Piaście pracował do 27 października 2022.
29 listopada 2022 został trenerem Zagłębia Lubin, podpisał kontakt do 30 czerwca 2024.
Selekcjoner reprezentacji Polski.
10 lipca 2012 został przez Polski Związek Piłki Nożnej wybrany selekcjonerem reprezentacji Polski. Prowadził ten zespół podczas eliminacji do mistrzostw świata 2014, w których Polska zajęła czwarte miejsce w swojej grupie, nie uzyskując awansu. 16 października 2013, dzień po przegranym meczu z Anglią (0:2) został odwołany z funkcji selekcjonera. Pod jego wodzą drużyna narodowa rozegrała osiemnaście spotkań (osiem zwycięstw, cztery remisy, sześć porażek).
Życie prywatne.
Brat Tomasza Fornalika, polskiego piłkarza i trenera.

</doc>
<doc id="191441" url="https://pl.wikipedia.org/wiki?curid=191441" title="Budno (województwo zachodniopomorskie)">
Budno (województwo zachodniopomorskie)

Budno (niem. "Buddendorf") – wieś sołecka w Polsce, położona w województwie zachodniopomorskim, w powiecie goleniowskim, w gminie Goleniów.
W latach 1975–1998 miejscowość położona była w województwie szczecińskim. W roku 2009 wieś liczyła 218 mieszkańców.
Geografia.
Wieś leży ok. 5 km na południowy wschód od Goleniowa, na Równinie Nowogardzkiej, przy drodze prowadzącej do Maszewa. Wieś głównie rolnicza, położona wśród malowniczych wzgórz morenowych i zagajników.
Historia.
Początki stałego osadnictwa na terenie Budna to epoka kultury łużyckiej. W czasie średniowiecza znajdowało się tutaj grodzisko, którego mieszkańcy zajmowali się uprawą roli i hodowlą zwierząt. W XIII wieku zbudowano tutaj zamek Kamieniec, opisany w 1269 roku w sporze między Barnimem I a biskupem kamieńskim. Wzmianka o wsi pochodzi również z dokumentu lokacyjnego miasta Goleniowa z roku 1314 (prawa lubeckie), w którym mowa jest o włościach miasta, docierających do wsi "Buddendorf". Wieś została założona na planie ulicówki. Od XVI do XX wieku była własnością rodu von Petersdorf. W późniejszym okresie rozbudowana, założono tutaj folwark, pałac (dwór) oraz park, rozbudowany w XIX w. Na początku XX wieku przejęta przez Pomorskie Towarzystwo Ziemskie ("Pommersche Landgesellschaft"). Oprócz dworu i folwarku znajdował się tutaj ceglany kościół neogotycki, cmentarz, gospoda oraz wyrobisko żwiru. W 1925 roku zamieszkiwało tutaj ok. 210 osób. Po II wojnie światowej zespół parkowo-dworski został przejęty przez miejscowe Państwowe Gospodarstwo Rolne i doprowadzony do ruiny, dwór rozebrano, zaś park zarósł i zmienił się w dziki lasek. Folwark został w dużej części przebudowany lub rozebrany. Obecny układ budynków we wsi nie przypomina tego sprzed II wojny światowej. Zachowało się jedynie kilka zagród z początku XX wieku, reszta budynków to bloki PGR-owskie lub nowe budownictwo jednorodzinne. W 1978 roku rozebrano kościół.
Przyroda.
Obecnie główną atrakcją turystyczną wsi jest aleja jaworów prowadząca do centrum Budna. 
Gospodarka.
Znajduje się tutaj sklep, kilka dużych gospodarstw rolnych, elewator zbożowy oraz kilka firm. Nieopodal Budna, na wzgórzu przy drodze prowadzącej do Maszewa, w niewielkim zagajniku stoi samotna mogiła. W 2013 r. rozpoczęła się budowa schroniska, które zostało przyniesione z Miękowa. Znajduje się ono niedaleko byłego wysypiska śmieci. Został tam także wybudowany ośrodek dla ludzi bezdomnych. 

</doc>
<doc id="191445" url="https://pl.wikipedia.org/wiki?curid=191445" title="Messerschmitt Bf 162">
Messerschmitt Bf 162

Messerschmitt Bf 162 – prototyp niemieckiego szybkiego bombowca z okresu przed II wojną światową, skonstruowany w zakładach Messerschmitt.
Historia powstania.
W 1935 roku niemieckie ministerstwo lotnictwa (Reichsluftfahrtministerium – RLM) odeszło od koncepcji uniwersalnego samolotu bojowego, zwanego "Kampfzerstörer" i postanowiło rozpisać konkurs na skonstruowanie dwóch samolotów, które miały trafić na wyposażenie Luftwaffe. Pierwszy z typów określono mianem "Zerstörer", czyli samolot niszczycielski. Drugim miał być "Schnellbomber", czyli szybki samolot bombowy, mogący pełnić również rolę samolotu rozpoznawczego dalekiego zasięgu ("Fernaufklärer"). Firma Bayerische Flugzeugwerke (BFW) stanęła do konkursu wystawiając jako swoje propozycje Bf 110 w klasie niszczyciela, Bf 161 jako samolot rozpoznawczy, a Bf 162 jako szybki samolot bombowy. Z tych dwóch ostatnich Bf 162 otrzymał priorytet i stanął do konkursu z Junkersem Ju 88 i Henschelem Hs 127.
Pierwszy prototyp Bf 162V1 oblatany został późną wiosną 1937 roku na lotnisku fabrycznym Augsburg-Haunstetten. We wrześniu tego samego roku ukończony został drugi prototyp Bf 162V2 (rejestracja D-AOBE). Jednakże testy w locie wykazały niezadowalające osiągi Bf 162. Prędkość maksymalna wynosiła tylko 480 km/h na wysokości 3400 m, a prędkość przelotowa na tej samej wysokości – 425 km/h. Z uwagi na to decydenci z RLM polecili Willemu Messerschmittowi skoncentrować swoje wysiłki na rozwoju samolotów myśliwskich, a dalsze prace nad Bf 162 miały zostać zakończone. Mimo tego ukończony został jeszcze trzeci prototyp Bf 162V3 (D-AOVI) oblatany 20 sierpnia 1938 roku.
W późniejszych latach wszystkie trzy prototypy były wykorzystywane w roli maszyn doświadczalnych. Przykładowo Bf 162V3 służył do prób zdalnie sterowanych stanowisk broni pokładowej, które miały zostać zastosowane w samolotach Me 210. W prasie niemieckiej ukazywały się od czasu do czasu liczne zdjęcia Bf 162 oznaczanego nazwą Jaguar, który opisywano jako nowy szybki bombowiec znajdujący się na wyposażeniu Luftwaffe. Wszystko to służyło wprowadzeniu zamieszania wśród aliantów.
Wiosną 1938 roku oblatany został Bf 161, który był jeszcze bardziej zbliżony do Messerschmitta Bf 110. Zachował nawet jego płat o niezmienionej rozpiętości. Kadłub tej maszyny był identyczny z kadłubem Bf 162, jedynie w miejscu komory bombowej mieściły się zapasowy zbiornik paliwa lub kamery fotograficzne. Pierwszy prototyp Bf 161V1 (D-AABA) otrzymał bardziej tępe oszklenie nosa niż Bf 162, natomiast Bf 161V2 posiadał przód kadłuba identyczny z Bf 162. Z uwagi na zaadaptowanie samolotów Bf 110 do wykonywania zadań rozpoznawczych zrezygnowano z dalszego rozwoju Bf 161.
Opis techniczny.
Konstrukcja.
Samolot przypominał z zewnątrz Bf 110. Konstrukcja i obrys skrzydeł były w obu tych samolotach prawie identyczne, Bf 162 otrzymał skrzydła o większej rozpiętości. Liczne analogie można było odnaleźć również w konstrukcji kadłuba i usterzenia. Zasadniczą różnicą było zastosowanie zupełnie nowego rozwiązania przodu kadłuba. Nos maszyny poza górnym panelem był całkowicie oszklony. Osłona kabiny została wyraźnie skrócona w stosunku do osłony stosowanej w Bf 110. Załoga samolotu była trzyosobowa. W centralnej części kadłuba mieściła się komora bombowa, mieszcząca 10 bomb SC 50 o masie 50 kg każda. W wariancie przeciążonym istniała możliwość podwieszania pod centropłatem dwóch dodatkowych bomb SC 250 o masie 250 kg każda, co podnosiło ogólny udźwig samolotu do 1000 kg.
Napęd.
Napęd pierwszego prototypu Bf 162V1 (D-AIXA) stanowiły dwa silniki rzędowe Daimler-Benz DB 600A o mocy startowej 725 kW (986 KM) każdy.
Uzbrojenie.
Jeden ruchomy karabin maszynowy MG 15 kalibru 7,92 mm oraz 10 bomb SC50 o łącznej masie 500 kg i możliwość podwieszenia dwóch dodatkowych bomb SC250 po 250 kg każda

</doc>
<doc id="191448" url="https://pl.wikipedia.org/wiki?curid=191448" title="Volvo V70">
Volvo V70

Volvo V70 – samochód osobowy klasy średniej-wyższej produkowany przez szwedzką markę Volvo w latach 1996–2016.
Pierwsza generacja.
Volvo V70 I zostało zaprezentowane po raz pierwszy w 1996 roku.
Samochód oferowano jako wersję kombi modelu S70. Pojazd został oparty na bazie swojego poprzednika – modelu 850. W stosunku do poprzednika, zmianom uległy głównie reflektory przednie oraz kierunkowskazy, a także stylistyka wnętrza, która z kanciastej przekształciła się w obłą.
Produkcja trwała jedynie 3 i pół roku, kiedy to z końcem 1999 roku przedstawiono następcę.
Wyposażenie.
Samochód wyposażony mógł być m.in. w system ABS, TRASC, aktywne zagłówki, 6 poduszki powietrzne oraz system SIPS, elektryczne sterowanie szyb, elektryczne sterowanie lusterek, komputer pokładowy, tempomat oraz dwustrefową klimatyzację, elektrycznie sterowany fotel kierowcy z pamięcią dla trzech ustawień.
Druga generacja.
Volvo V70 II zostało zaprezentowane po raz pierwszy w 1999 roku.
Pojazd został zbudowany na bazie płyty podłogowej P2, która wykorzystana została do stworzenia modelu S80, a także innych modeli amerykańskiego koncernu Ford Motor Company. W przeciwieństwie do poprzednika, z nadwozia pojazdu zniknęły ostre krawędzie z zachowaniem charakterystycznych elementów tj. chromowana, gęsto żebrowana atrapa chłodnicy oraz pionowe światła tylne.
W 2005 roku auto przeszło face lifting. Zmienione zostały m.in. przednie reflektory oraz m.in. koło kierownicy.
Wersje.
Standardowe wyposażenie pojazdu obejmuje m.in. system ABS, system kontroli trakcji, 6 poduszek powietrznych, klimatyzację, alarm, wskaźnik temperatury zewnętrznej, zamek centralny, elektryczne sterowanie szyb, skórzaną kierownicę oraz dźwignię zmiany biegów, immobilizer, alufelgi oraz podłokietnik. Opcjonalnie auto wyposażone może być także m.in. w tempomat, klimatyzację automatyczną, skórzaną tapicerkę, telefon satelitarny, telewizor, podgrzewane przednie fotele, elektrycznie sterowane fotele przednie, wycieraczki reflektorów oraz komputer pokładowy.
Trzecia generacja.
Volvo V70 III zostało zaprezentowane po raz pierwszy w 2007 roku.
Samochód został po raz pierwszy zaprezentowany podczas targów motoryzacyjnych w Genewie w 2007 roku. Auto zostało zbudowane na bazie amerykańskiej płyty podłogowej należącej do koncernu Ford Motor Company Y20, która posłużyła do budowy m.in. Volvo S80, Forda Mondeo oraz Land Rover Freelander. W 2009 roku zmieniona została paleta jednostek napędowych, na zewnątrz pojawił się grill z nowym większym logo, a we wnętrzu zmieniono tunel środkowy oraz koło kierownicy wraz z poduszką powietrzną. W 2011 roku przestylizowane zostały lusterka z kierunkowskazami wykonanymi z diod LED, we wnętrzu pojazdu przeprojektowana została konsola środkowa oraz oświetlenie, wyposażenie standardowe wzbogacone zostało o Pedestrian Detection, technologię City Safety i poprawiony system adaptacyjnego tempomatu a także możliwość zamówienia opcjonalnej przedniej szerokokątnej kamery. Przy okazji liftingu zaprezentowany został nowy system nawigacji satelitarnej oraz kilka systemów bezpieczeństwa z modelu XC60.
W 2013 roku auto przeszło delikatny lifting na rok modelowy 2014. Zmodernizowano m.in. reflektory (światło pozycyjne wykonane w technologii led), pas przedni z nową atrapą chłodnicy, zderzakiem i lampami do jazdy dziennej, które zastąpiły halogeny. We wnętrzu pojazdu zastosowane zostały nowe, elektronicznie zegary. W 2014 roku w ofercie XC70 po raz pierwszy w historii pojawiła się wersją z napędem jedynie na przednią oś, a pod maską pojawiły się nowe, 4-cylindrowe, 2-litrowe silniki z rodziny Drive-E.
Na początku 2016 roku zaprezentowano następcę pojazdu – model V90.
Wersje wyposażeniowe.
Standardowe wyposażenie podstawowej wersji pojazdu obejmuje m.in. 6 poduszek powietrznych, ABS, system kontroli trakcji DSTC, dwupłaszczyznową regulację kolumny kierownicy, elektrycznie sterowane szyby we wszystkich drzwiach, automatyczną klimatyzację dwustrefową, a także system SIPS i WHIPS, elektroniczny hamulec postojowy, oparcia przednich siedzeń regulowane w odcinku lędźwiowym, radio CD, centralny zamek, komputer pokładowy, skórzane pokrycie kierownicy i gałki zmiany biegów, światła przeciwmgielne oraz 16' obręcze ze stopów lekkich i fotochromatyczne lusterko wsteczne.
Samochód można wyposażyć opcjonalnie między innymi w wysokiej jakości sprzęt audio przygotowany wspólnie z duńską firmą Dynaudio, nawigację satelitarną z obsługą płyt DVD, elektrycznie sterowane fotele z pamięcią ustawień, czujniki parkowania, deszczu lub skórzaną tapicerkę, a także system BLIS, który ostrzega kierowcę o obiekcie znajdującym się w martwym polu lusterek, adaptacyjne reflektory ksenonowe.

</doc>
<doc id="191451" url="https://pl.wikipedia.org/wiki?curid=191451" title="Białaczka (fitopatologia)">
Białaczka (fitopatologia)

Białaczka, bielactwo, albinizm (u roślin) – całkowity zanik zielonego barwnika – chlorofilu w chloroplastach. Występować może w całych narządach lub pojawiać się na nich w postaci plam. Może być zjawiskiem dziedzicznym lub bywa wywoływana przez wirusy, czasami spowodowana jest przez herbicydy lub oparzeliznę słoneczną roślin.

</doc>
<doc id="191462" url="https://pl.wikipedia.org/wiki?curid=191462" title="Niedosłuch">
Niedosłuch

Niedosłuch () – zaburzenie funkcjonowania ucha polegające na nieprawidłowym przewodzeniu lub odbiorze dźwięków. Częstość występowania niedosłuchu rośnie z wiekiem:
Niedosłuch może występować jako izolowany objaw, lub mogą mu towarzyszyć inne objawy otologiczne, np. szumy uszne lub zawroty głowy oraz pozaotologiczne tworzące określone jednostki chorobowe.
Przyczyny niedosłuchu.
Najczęstsze przyczyny wywołujące niedosłuch typu przewodzeniowego na poziomie
przewodu słuchowego zewnętrznego to:
Przyczyny niedosłuchu przewodzeniowego na poziomie ucha środkowego:
Przyczyny niedosłuchu pochodzenia ślimakowego
Przyczyny niedosłuchu odbiorczego pozaślimakowego
Charakterystyka niedosłuchu przewodzeniowego.
Niedosłuch przewodzeniowy u chorego najczęściej objawia się gorszym słyszeniem w zakresie dźwięków niskich. Chory także lepiej rozumie mowę w hałasie (w otosklerozie) i nie skarży się na pogorszenie słuchu podczas rozmowy przez telefon – (wykorzystanie przewodnictwa kostnego). Chory nie mówi podniesionym głosem ponieważ ma zachowaną kontrolę własnego głosu.
Próby stroikowe:
W audiometrii tonalnej – krzywa kostna w normie, krzywa powietrzna obniżona (zwykle w zakresie niskich częstotliwości). Próba wyrównania głośności jest ujemna.
Charakterystyka niedosłuchu odbiorczego.
Chorzy z niedosłuchem odbiorczym najczęściej gorzej słyszą dźwięki wysokie – chory lepiej słyszy pukanie do drzwi niż dźwięk dzwonka. Oprócz niedosłuchu mogą zgłaszać szumy uszne, uczucie „pełności” w uchu. Mowa jest znacznie gorzej słyszalna w hałasie i przy innych źródłach dźwięku. Chory często ma problem ze zrozumieniem mowy („słyszę, ale nie rozumiem”).
Próby stroikowe:
W audiometrii tonalnej – krzywa kostna obniżona wraz z krzywą powietrzną (pokrywają się). Największy spadek w zakresie wysokich częstotliwości. Próba wyrównania głośności jest dodatnia tylko w przypadku niedosłuchu odbiorczego pochodzenia ślimakowego.
Leczenie niedosłuchów.
Leczenie niedosłuchów jest najczęściej przyczynowe i wynika ze schorzenia wywołującego niedosłuch. W przypadku niedosłuchu przewodzeniowego najczęściej jest to leczenie operacyjne lub inne zabiegowe. Niedosłuchy odbiorcze są leczone poprzez stosowanie protez słuchu (aparatów słuchowych) lub wszczepów ślimakowych, a także farmakologicznie: leki poprawiające krążenie krwi w ślimaku, leki rozszerzające naczynia – w przypadku nagłych głuchot. Wyjątkiem są guzy kąta mostowo-móżdżkowego, które są leczone operacyjnie.

</doc>
<doc id="191464" url="https://pl.wikipedia.org/wiki?curid=191464" title="Trymowanie">
Trymowanie



</doc>
<doc id="191465" url="https://pl.wikipedia.org/wiki?curid=191465" title="Serwer aplikacji JEE">
Serwer aplikacji JEE

Serwer aplikacji Java EE (wcześniej J2EE) – serwer aplikacji na którym działają aplikacje napisane w architekturze Java Enterprise Edition. Po wersji 1.4 nazywana Java EE.

</doc>
<doc id="191468" url="https://pl.wikipedia.org/wiki?curid=191468" title="Jak-40">
Jak-40

Jak-40 (ros. Як-40; oznaczenie NATO: "Codling") – trójsilnikowy odrzutowy samolot transportowy i pasażerski, skonstruowany w biurze konstrukcyjnym Jakowlewa do przewozów regionalnych. Produkowany seryjnie w latach 1968–1981 w Saratowskich Zakładach Lotniczych.
Historia.
Jak-40 został zaprojektowany w 1965, aby zastąpić samoloty Li-2 (odmianę Douglas DC-3) i Ił-14, a głównym założeniem była łatwość działania poza głównymi lotniskami. Samolot został oblatany 21 września 1966. Samolot został wyposażony we wbudowane schodki wejściowe i miał możliwość wykonywania krótkiego startu i lądowania (STOL). 
Główną cechą założeń konstrukcyjnych była duża prostota. Skrzydła samolotu, dzięki dużej powierzchni, nie wymagały slotów, aby uzyskać odpowiednie parametry startu i lądowania. Zespół napędowy składał się z trzech silników dwuprzepływowych Iwczenko AI-25. Dla skrócenia dobiegu, środkowy silnik wyposażony jest w odwracacz ciągu. W nosowej części kadłuba umieszczono radiolokacyjną stację meteorologiczną „Groza”. 
Seryjną produkcję rozpoczęto w roku 1968 i wyprodukowano ogółem 1011 egzemplarzy, w tym 125 na eksport. 
Po upadku dawnego Aerofłotu duża część została przebudowana z typowych samolotów pasażerskich na bardziej luksusowe i są one teraz używane jako samoloty prywatne lub do podróży służbowych (w tym w Polsce dla prezydenta, premiera oraz marszałków Sejmu i Senatu w latach 1973–2011). Samoloty te (początkowo 4) były na stanie 36. Specjalnego Pułku Lotnictwa Transportowego, który w roku 2011 rozwiązano.
W roku 2006 rządowy samolot Jak-40, lecąc z premierem na pokładzie na trasie Kraków-Warszawa, doznał awarii polegającej na zablokowaniu dźwigni sterowania ciągiem silników w pozycji do lotu z prędkością przelotową. Pilot wiedział o usterce, ale nie zawiadomił służb ratowniczych na Okęciu. Udało się jednak wylądować w Warszawie, dzięki dużemu doświadczeniu dowódcy. Piloci nie zgłosili awarii do ATC (kontroli ruchu lotniczego), ale spowodowało to olbrzymie zagrożenia dla pasażerów i załogi oraz dla ruchu innych statków powietrznych.
Większość samolotów Jak-40 latała w ZSRR, nie licząc kilku w pozostałych państwach Europy, rzadkich ze względu na ograniczenia hałasu w tych państwach.
Ze względu na charakterystyczny odgłos silników otrzymał nazwę „latający gwizdek”.

</doc>
<doc id="191469" url="https://pl.wikipedia.org/wiki?curid=191469" title="Ryszard Wieczorek (trener)">
Ryszard Wieczorek (trener)

Ryszard Stanisław Wieczorek (ur. 25 stycznia 1962 w Syryni) – polski piłkarz występujący na pozycji pomocnika, trener.
Kariera piłkarska.
Ryszard Wieczorek karierę piłkarską rozpoczął w 1976 w LZS Syrynia, w którym występował do 1981. Następnie w latach 1981–1984 reprezentował barwy Górnika Pszów Wodzisław Śląski.
Następnie został zawodnikiem Odry Wodzisław Śląski, w którym grał do 1993. Następnie wyjechał do Niemiec grać w Preussen TV Werl, jednak w 1994 wrócił do Odry Wodzisław Śląski, która z Wieczorkiem w składzie osiągnęła największe sukcesy w karierze piłkarskiej. W sezonie 1995/1996 wywalczyła historyczny awans do ekstraklasy, w której Wieczorek zadebiutował w pierwszym meczu klubu w tej klasie rozgrywek – 27 lipca 1996 w wygranym 3:1 meczu u siebie z Polonią Warszawa, w którym Wieczorek strzelił dwie bramki (59' k. – pierwszy gol klubu w ekstraklasie, 73') i już w pierwszym sezonie Odra osiągnęła największe sukcesy w historii klubu: 3. miejsce w ekstraklasie oraz półfinał Pucharu Polski.
14 marca 1998 w przegranym 5:1 meczu wyjazdowym z GKS Katowice strzelił swoją ostatnią bramkę, a 25 kwietnia 1998 w zremisowanym 1:1 meczu u siebie z Wisłą Kraków, w którym w 11. minucie został zastąpiony przez Mariusza Nosala, rozegrał swój ostatni mecz w ekstraklasie. Po sezonie 1997/1998 Wieczorek w wieku 36 lat zakończył piłkarską karierę. Łącznie w ekstraklasie rozegrał 50 meczów, w których strzelił 10 bramek.
Kariera trenerska.
Ryszard Wieczorek po zakończeniu kariery piłkarskiej rozpoczął karierę trenerską. Karierę trenerską rozpoczął jeszcze w latach 90. w Przyszłości Rogów, gdzie w sezonie 1994/95 drużyna ta po raz pierwszy w swej historii awansowała do klasy okręgowej. W Odrze Wodzisław Śląski został trenerem drużyny rezerw, a w latach 1998–2001 był asystentem trenera Jerzego Wyrobka w pierwszej drużynie, którego 1 lipca 2001 zastąpił na tym stanowisku, na którym pozostał do 1 grudnia 2004. W tym okresie klub w środku sezonu 2001/2002 zdobył "Mistrzostwo Jesieni".
Następnie 13 grudnia 2004 zastąpił Dariusza Wdowczyka na stanowisku trenera Korony Kielce, z którym w sezonie 2004/2005 wywalczył historyczny awans do ekstraklasy, a w sezonie 2006/2007 dotarł do finału Pucharu Polski, w którym jego zespół przegrał 2:0 z Dyskobolią Grodzisk Wielkopolski na stadionie GKS-u Bełchatów. 7 maja 2007 z powodu słabych występów zespołu w ostatnich meczach został zwolniony z klubu.
1 czerwca 2007 został trenerem Górnika Zabrze, który pod wodzą Wieczorka w sezonie 2007/2008 zajął 8. miejsce w ekstraklasie, jednak we wrześniu 2008 z powodu słabych wyników na początku sezonu 2008/2009 odszedł z klubu. 3 listopada 2008 ponownie został trenerem Odry Wodzisław Śląski, z którym dotarł do finału Pucharu Ekstraklasy, w którym jego zespół przegrał u siebie 0:1 ze Śląskiem Wrocław. 26 września 2009 został zwolniony po porażce w meczu u siebie 0:1 GKS-em Bełchatów. 15 marca 2010 objął posadę trenera Piasta Gliwice, zastępując na tym stanowisku Dariusza Fornalaka, który pod wodzą Wieczorka spadł z ekstraklasy, w związku z czym Ryszard Wieczorek odszedł z klubu.
W latach 2011–2013 był szkoleniowcem ROW-u Rybnik, z którym w sezonie 2012/2013 awansował do I ligi. W latach 2013–2014 ponownie trenował Górnika Zabrze (2013–2014), gdzie zastąpił Adama Nawałkę, który w tym czasie został selekcjonerem reprezentacji Polski.
Potem był trenerem: Limanovi Limanowa (2014–2015), Legionovii Legionowo (2015–2016), Kotwicy Kołobrzeg (2016–2017), Wisły Puławy (2017). 6 lipca 2018 po raz trzeci został trenerem Odry Wodzisław Śląski. Następnie w latach 2019–2021 trenował KKS Kalisz. 10 maja 2022 ponownie został szkoleniowcem Odry Wodzisław Śląski. 1 lipca 2022 został trenerem Polonii Bytom.
Sukcesy.
Zawodnicze.
Odra Wodzisław Śląski
Szkoleniowe.
Odra Wodzisław Śląski
Korona Kielce
ROW Rybnik

</doc>
<doc id="191471" url="https://pl.wikipedia.org/wiki?curid=191471" title="Iziasław">
Iziasław



</doc>
<doc id="191473" url="https://pl.wikipedia.org/wiki?curid=191473" title="Spawarka">
Spawarka

Spawarka – urządzenie służące do spawania ręcznego lub automatycznego.
Rodzaje spawarek:

</doc>
<doc id="191474" url="https://pl.wikipedia.org/wiki?curid=191474" title="Indianie kanadyjscy">
Indianie kanadyjscy

Indianie kanadyjscy – jedna z dwóch rdzennych grup ludności w Kanadzie. Druga to Inuici – społeczność arktyczna i subarktyczna. Indianie są z tej grupy wyróżnieni w aktach prawnych. O ile prawodawstwo kanadyjskie stosuje termin „Indianie”, w publicystyce i mowie potocznej nazywa się ich Pierwszymi lub Pierwotnymi Narodami – "First Nations". W istocie grupa Indian kanadyjskich jest bardzo niejednorodna. Pomiędzy poszczególnymi plemionami istnieją znaczne różnice. Jedyną cechą je łączącą jest fakt, że zamieszkiwali tereny dzisiejszej Kanady przed przybyciem Inuitów (potocznie: Eskimosów) w początkach X w. oraz kolonizatorów z Europy.
Plemiona indiańskie.
Plemiona indiańskie, ze względu na geograficzne ich występowanie, można podzielić na cztery zasadnicze grupy:
Języki Indian.
Przed przybyciem Europejczyków w Kanadzie istniały cztery rodziny językowe:
Religie indiańskie i mitologia.
Europejczycy przybywający do Ameryki Północnej w początkowym okresie jej kolonizacji uważali, że Indianie nie posiadają żadnej religii. U podstaw tego nieporozumienia leżało europocentryczne pojmowanie religii poprzez jej obrzędowość i instytucjonalność. Wśród Indian życie religijne realizowało się na zupełnie innej płaszczyźnie – jako indywidualne relacje z duchowym bytem. Bóg (Stwórca, Siła Wyższa) poprzez sny i innego rodzaju wizje, przekazywał poszczególnym osobnikom błogosławieństwa tak w sensie duchowym, jak i materialnym. Do tych drugich należały „leki”, których prawidłowe wykorzystanie gwarantowało dobro ich posiadaczowi i społeczności, do której należał. W języku Kri ten rytualny sposób manifestacji mocy leków nazywany był "mitewin", co zostało nieściśle przetłumaczone na angielski jako "szamanizm", co niesłusznie sugerowało, że wierzenia indiańskie są z natury szamanistyczne.
Indiańska sztuka wojenna.
Historię wojskowości indiańskiej można podzielić na cztery zasadnicze okresy:
Okres sprzed kolonizacji europejskiej.
Wojna była stałą częścią kultur indiańskich na długo przed przybyciem białych. Najczęstszymi powodami wojen były:
Uzbrojenie Indian przed przybyciem Europejczyków było dość ubogie – składało się zwykle z łuku i strzał, noży (kamiennych lub miedzianych), toporków (tomahawków) oraz oszczepów. Ze względu na brak efektywnych środków komunikacji (z wyjątkiem łodzi) wojownicy wybierali się na wojnę z małym obciążeniem, zabierając z sobą jedynie broń. Stosowano taktykę wojny podjazdowej, atakowano z ukrycia. W walkach, choć pewną rolę odgrywała taktyka, szczególnie cenione były indywidualne umiejętności i męstwo. W walce równie ważne jak zwycięstwo, była honorowa śmierć.
Ważnym elementem zwycięstwa (jak i porażki w walce) było skalpowanie. Wokół tego procederu narosło wiele nieporozumień, a przez niektórych samo jego występowanie jest kwestionowane. Skalpowanie, czyli ścinanie włosów z głowy wraz ze skórą, było powszechnym zwyczajem dokonywanym po wygraniu pojedynku z wrogiem. Skalpowano tylko martwych przeciwników. Skalpy noszone u pasa, lub wystawiane przed domostwem wojownika, były trofeum świadczącym o jego waleczności. Skalpowanie nie tylko było powszechnie stosowane, lecz także akceptowane. Krewni i współplemieńcy zabitego wojownika, który z jakiś względów nie został oskalpowany przez swego zabójcę, przyjmowali to jako plamę na honorze, uznając, że dla zwycięskiego wojownika jego przeciwnik był niegodny odpowiedniego szacunku. Skalpowanie stało się negatywnym procederem dopiero wtedy, gdy biali w USA zaczęli płacić za skalpy innych Indian, zachęcając w ten sposób do bratobójczych walk. Proceder ten był marginalny w Kanadzie.
Okres zmagań o panowanie nad kontynentem (1600–1815).
Francuscy, oraz brytyjscy osadnicy oraz handlarze zdołali zachować przyjazne stosunki z Indianami, tak że nieczęsto dochodziło do zbrojnych walk. Jednym z nielicznych wyjątków był długotrwały konflikt zbrojny z Irokezami. Konflikt ten miał podłoże ekonomiczne i wiązał się z kontrolą nad handlem futrami. Ten cykl konfliktów zbrojnych znanych jako wojny bobrowe rozpoczął się w 1609 od Bitwy nad Jeziorem Champlaina, a zakończył w 1701 podpisaniem "wieczystego" pokoju. Wojownicy Indiańscy brali też udział w większości konfliktów pomiędzy Wielką Brytanią, a Francją o panowanie nad północną częścią subkontynentu. Indianie wzięli udział we wszystkich większych konfliktach tamtych czasów, włączając w to: wojna króla Wilhelma (1689–1697), wojna królowej Anny (1704–1713), wojna króla Jerzego (1744–1748), Brytyjska wojna z Indianami i Francuzami (1754–1763) i wojna brytyjsko-amerykańska (1812–1815). W szczególności w tej ostatniej wnieśli wielkie zasługi, walcząc pod komendą Josepha Branta.
Choć pojedynczy dowódcy indiańscy zdobywali respekt, a nawet bogactwo, społeczność indiańska nie odnosiła większych korzyści z tych wojen. Zasadą stało się, że traktaty pokojowe kończące te wojny, nie zawierały żadnych klauzul zabezpieczających interesy indiańskie.
W tym okresie indiańską sztukę wojenną charakteryzowały następujące cechy:
Okres schyłku świetności (1815–1914).
Wojna brytyjsko-amerykańska, zakończyła epokę konfliktów zbrojnych w północnej części subkontynentu. Spowodowało to brak zapotrzebowania na indiańską pomoc militarną. W okresie następnych stu lat, Indianie mieli okazję do walk zaledwie kilkukrotnie. W czasie rebelii w 1837 stanęli po stronie rządowej, walcząc wspólnie z lojalną milicją, lub zachowali neutralność. Nowością było to, że Indianie zaakceptowali regularne umundurowanie. Niewielkie grupy Indian dwukrotnie wzięły udział w akcjach antyrządowych w rebeliach nad Rzeką Czerwoną i północno-zachodnią. Rebelie te choć miały ważne skutki polityczne, pod względem militarnym były wydarzeniami mało ważnymi.
W przeciwieństwie do Indian w USA, w XIX w. rzadko dochodziło do rywalizacji o terytoria pomiędzy rdzennymi mieszkańcy Kanady a białymi. Białe osadnictwo ograniczało się zazwyczaj do terenów, których kwestia własności została dawno uregulowana i Indianie nie zgłaszali do nich pretensji. Dodatkowo Indianie byli uczestnikami intratnego handlu skórami, który powodował, że byli oni partnerami białych. Kolonizacja terenów indiańskich na Zachodzie rozpoczęła się dopiero w XX w., a kanadyjska administracja odrzuciła przemoc w stosunku do Indian. Zresztą nie stanowili oni już liczącej się siły militarnej.
Okres udziału w obronie narodowej kraju (1914 – współcześnie).
Wobec zaniku wojen międzyplemiennych, jedyną możliwością wypełniania militarnych ambicji Indian było wstąpienie do milicji kolonialnej, a potem kanadyjskiej Armii. Choć już w XIX w. Indianie mieli okazję okazania swej lojalności (ciekawym epizodem był udział wioślarzy indiańskich (Irokezów) w wyprawie w górę Nilu na odsiecz Chartumu w 1885), XX w. z dwiema wielkimi wojnami dał możliwość udowodnienia ich przydatności we współczesnym konflikcie zbrojnym.
Do kanadyjskiego, ochotniczego kontyngentu na I wojnę światową dołączyło 3 tysiące ochotników indiańskich. Stanowiło to 35% całej dorosłej, męskiej populacji. Stawiało to Indian jako najliczniej reprezentowaną w armii grupę ludności Kanady. W walkach Indianie potwierdzili swą reputację, jako dobrych żołnierzy. Najbardziej znanym indiańskim bojownikiem został kapral Francis Pegahmagabow z plemienia Odżiwbejów, uznawany za najlepszego snajpera na froncie zachodnim.
Także i w II wojnie światowej udział Indian był na podobnym poziomie. Sześć tysięcy indiańskich ochotników (mężczyzn i kobiet) zasiliło ochotniczy kontyngent kanadyjski. Spośród nich największą sławę zdobył Milton Martin (Irokez), który dosłużył się stopnia generała brygady.
Sztuka indiańska.
Indianie rzeźbili w drewnie rozmaite przedmioty. Były to m.in.:
oraz inne rzeczy potrzebne w gospodarstwie domowym.
Indianie wykonywali z drewna nawet szczelne skrzynie służące do przechowywania tranu lub gotowania go na gorących kamieniach. Rzemieślnik ciosał z drewna cienkie ścianki, następnie podgrzewał je nad parą i wyginał, nadając im kształt czworoboku. Tak powstałą ramę osadzano na drewnianej podstawie. Proste narzędzia używane przez Indian do produkcji przedmiotów z drewna były wykonywane z kamienia, kości i muszli.
Indianki natomiast zajmowały się głównie tkaniem i przędzeniem.
W zimie potrzebne były ciepłe koce z miękkiego cedrowego łyka i wełny kozic górskich lub psów. Indianie Chilikat należący do plemienia Tlingit słynęli z produkcji najpiękniejszych i najcenniejszych okryć, które nosili tylko wodzowie. Miały one kształt pięciokątów, były ozdobione frędzlami i barwione na kolor biały, żółty, niebieski lub czarny. Mężczyźni malowali wzór na desce, później kobiety przenosiły go na tkaninę. Praca nad oryginalnym kocem chilikat trwała kilka miesięcy. Był on raczej pleciony niż tkany, bowiem długie włókna przymocowano do ramy tylko w jednym miejscu, u góry. Pomiędzy nie, bez użycia czółenka tkackiego, wplatano poprzeczne włókna.

</doc>
<doc id="191475" url="https://pl.wikipedia.org/wiki?curid=191475" title="Dan Petrescu">
Dan Petrescu

Daniel Vasile Petrescu (ur. 22 grudnia 1967 w Bukareszcie) – rumuński piłkarz występujący na pozycji prawego obrońcy, oraz trener piłkarski.
Kariera piłkarska.
Jest wychowankiem Steaua Bukareszt. Jej zwycięstwo w Pucharze Europejskich Mistrzów Krajowych w 1986 oglądał z ławki rezerwowych. Trzy lata później w wieku 22 lat grał w finale tych samych rozgrywek, który tym razem Steaua przegrała.
Po upadku komunizmu w kraju wyjechał zagranicę. Przez trzy lata grał we Włoszech, a w 1994 przeniósł się do Anglii, do Sheffield Wednesday. W następnym sezonie był już zawodnikiem Chelsea, z którą dwukrotnie zdobył Puchar Anglii. W ciągu pięciu lat wystąpił w Premiership w barwach tego klubu w 150 meczach. Piłkarską karierę zakończył w 2003 w Naţionalu Bukareszt.
W reprezentacjI Rumunii rozegrał 95 spotkań. Był partnerem w linii obrony Gheorghe Popescu i podstawowym zawodnikiem kadry w latach 90. XX wieku, kiedy, prowadzona przez Anghela Iordănescu, odnosiła największe sukcesy w historii: ćwierćfinał Mundialu 1994, udział w Euro 1996 oraz 1/8 finału w Mundialu 1998. Ostatnim turniejem, na którym wystąpił, było Euro 2000, które było pożegnaniem z reprezentacją dla większości przedstawicieli jego pokolenia (Popescu, Gheorghe Hagi, Miodrag Belodedici, Iulian Filipescu, Dorinel Munteanu).
Po zakończeniu piłkarskiej kariery rozpoczął pracę szkoleniową. Trenował Rapid Bukareszt, Sportul Studențesc Bukareszt, z którym wywalczył awans do Divizii A, oraz Wisłę Kraków, ale ze wszystkimi klubami rozstawał się szybko i nie zawsze w miłych okolicznościach. Wyjątkiem okazała się owocna praca w Unirei Urziceni, z którą między 2006 a 2009 rokiem zdobył pierwsze w historii klubu mistrzostwo kraju oraz awansował do fazy grupowej Ligi Mistrzów.
Sukcesy piłkarskie.
W lidze rumuńskiej rozegrał 139 meczów i strzelił 28 bramek. W lidze włoskiej rozegrał 79 meczów i strzelił 8 bramek. W lidze angielskiej rozegrał 215 meczów i strzelił 24 bramki.
W reprezentacji Rumunii od 1989 do 2000 rozegrał 95 meczów i strzelił 12 bramek – uczestnik Mistrzostw Świata 1994 (ćwierćfinał) i 1998 (1/8 finału) oraz Euro 1996 (faza grupowa) i Euro 2000 (ćwierćfinał).
Kariera szkoleniowa.
Samodzielną pracę szkoleniową rozpoczął w Rapidzie Bukareszt, ale jego przygoda z jednym z najbardziej utytułowanych klubów w Rumunii trwała zaledwie cztery miesiące. Od 2004 trenował drugoligowy Sportul Studenţesc Bukareszt, który w tym samym sezonie wprowadził do pierwszej ligi. Podał się do dymisji w grudniu 2005 po konflikcie z prezesem klubu.
Od 1 stycznia do 18 września 2006 był szkoleniowcem Wisły Kraków. Na koniec sezonu 2005/2006 wywalczył z nią wicemistrzostwo Polski, chociaż po rundzie jesiennej zespół był liderem ekstraklasy. Po słabych wynikach na inaugurację nowego sezonu oraz po porażce 0:1 z Iraklisem Saloniki w Krakowie w Pucharze UEFA został zdymisjonowany.
26 września 2006 został trenerem klubu rumuńskiej Divizii A Unirea Urziceni. Dwa i pół roku później zdobył z nim pierwsze w historii mistrzostwo kraju, a następnie awansował do fazy grupowej Ligi Mistrzów, gdzie m.in. dzięki zwycięstwo nad Rangers (4:1) i FC Sevilla (1:0) klub zajął trzecie miejsce, premiowane grą w Lidze Europy. W grudniu 2009 rozwiązał kontrakt z Unireą. Wywołało to spekulacje mediów, które sugerowały, że trener jest bliski objęcia posady w jednym z zespołów europejskich. Kilka tygodni wcześniej Rumun - bezskutecznie - ubiegał się o stanowisko selekcjonera reprezentacji Szkocji.
29 grudnia 2009 został trenerem Kubania Krasnodar. Po dymisji Henryka Kasperczaka pojawił się w gronie kandydatów do przejęcia Wisły Kraków, lecz ostatecznie został w Kubaniu. Kubań trenował do 14 sierpnia 2012.
Od czerwca 2015 roku Petrescu sprawuje funkcję trenera rumuńskiego klubu ASA Târgu Mureș.
Sukcesy trenerskie.
Wisła Kraków
Unirea Urziceni
Kubań Krasnodar
ASA Târgu Mureș
Jiangsu Sainty
CFR Cluj

</doc>
<doc id="191476" url="https://pl.wikipedia.org/wiki?curid=191476" title="Pistolet maszynowy KB-S Elf">
Pistolet maszynowy KB-S Elf

Elf – ukraiński pistolet maszynowy skonstruowany w biurze konstrukcyjnym KB-S w latach 90. XX wieku.
Historia.
Zbudowano prototypy kalibru 9 x 19 mm Parabellum i 9 x 18 mm Makarowa.
Nieprodukowany seryjnie.

</doc>
<doc id="191478" url="https://pl.wikipedia.org/wiki?curid=191478" title="Arantxa Sanchez-Vicario">
Arantxa Sanchez-Vicario



</doc>
<doc id="191479" url="https://pl.wikipedia.org/wiki?curid=191479" title="Arantxa Sanchez">
Arantxa Sanchez



</doc>
<doc id="191481" url="https://pl.wikipedia.org/wiki?curid=191481" title="Matka Ewa">
Matka Ewa



</doc>
<doc id="191485" url="https://pl.wikipedia.org/wiki?curid=191485" title="Geezer Butler">
Geezer Butler

Geezer Butler, właśc. Terence Michael Joseph Butler (ur. 17 lipca 1949 w Birmingham) – brytyjski basista. Znany głównie z występów w zespole Black Sabbath, jest autorem większości tekstów grupy. 
Życiorys.
Butler dorastał w ubogiej irlandzkiej robotniczej rodzinie katolickiej w Birmingham. Miał sześcioro rodzeństwa, trzech braci i trzy siostry. 
Pod koniec lat sześćdziesiątych grał razem z Ozzym Osbournem w zespole Rare Breed. Wraz z Tonym Iommim, Billem Wardem oraz Osbourne'em założył zespół Polka Tulk, który później zmienił nazwę na Earth, a następnie na Black Sabbath. Butler był głównym autorem tekstów zespołu. Grał w Black Sabbath do 1984 roku. Po odejściu zajął się tworzeniem pod własnym nazwiskiem – niewiele wiadomo na temat jego działalności w tamtym okresie, aż do wstąpienia do zespołu Ozzy'ego Osbourne'a w 1987 roku. Butler wrócił do Black Sabbath w 1990 roku wraz z Ronniem Jamesem Dio i Vinnym Appicem, opuścił zespół w 1994 roku, po czym nagrywał dla Ozzy'ego Osbourne'a.
W 1995 roku ukazała się pierwsza płyta solowego projektu Butlera: "Plastic Planet", na której zagrali: gitarzysta Pedro Howse, perkusista Deen Castronovo oraz wokalista zespołu Fear Factory – Burton C. Bell. W 1997 roku ukazał się kolejny album "Black Science" – tym razem ze stałym wokalistą, Clarkiem Brownem. Także w 1997 roku reaktywował się pierwotny skład Black Sabbath i zorganizowana została trasa koncertowa, jednak nie wydano żadnego pełnego albumu. Zespół Geezera opuścił Castronovo, a nowym perkusistą został Chad Smith. W 2005 roku ukazał się trzeci album grupy Butlera "Ohmwork". W 2018 roku Butler założył zespół Deadland Ritual, w jego składzie znaleźli się także wokalista Franky Perez, gitarzysta Steve Stevens i perkusista Matt Sorum.
Wielu muzyków wymienia Butlera jako basistę, który wywarł na nich wielki wpływ. Są to m.in.: Billy Sheehan, Steve Harris (Iron Maiden), Jason Newsted i Cliff Burton (Metallica).
Życie prywatne.
Żonaty z Glorią, byłą menadżerką. Ma dwóch synów, Biffa i Jamesa. Z pierwszą żoną rozwiódł się w 1980. Mieszka w Los Angeles.
Od młodości był wegetarianinem, a od ponad 20 lat jest weganinem. Jest miłośnikiem i obrońcą praw zwierząt, mieszka z kilkoma kotami.
Jego przydomek „Geezer” to cockneyowski odpowiednik określenia „koleś”, „facet”, którym zaraził go jeden z braci, służący w wojsku w Londynie.

</doc>
<doc id="191492" url="https://pl.wikipedia.org/wiki?curid=191492" title="Ryś rudy">
Ryś rudy

Ryś rudy ("Lynx rufus") – drapieżny ssak z rodziny kotowatych. Występuje w Ameryce Północnej, na większości terenów kontynentalnych Stanów Zjednoczonych od południowej Kanady do północnego i środkowego Meksyku. Żyje na terenach zalesionych, a także na półpustyniach, terenach zurbanizowanych i bagnistych. Występuje na większości swego pierwotnego zasięgu występowania.
Z szarobrązowym futrem, bokobrodami i czarnymi pędzelkami, ryś rudy jest podobny do innych przedstawicieli rodzaju "Lynx". Jest mniejszy od rysia kanadyjskiego i dwa razy większy od kota domowego. Posiada charakterystyczną czarną kratę na przednich łapach oraz krótki ogon z czarnymi, poprzecznymi pręgami. Wyróżnia się dwanaście podgatunków rysia rudego.
Najchętniej poluje na króliki i zające, ale żywi się różnymi zwierzętami – od owadów i małych gryzoni, po jelenie i antylopy widłorogie. Wybór ofiary zależy od lokalizacji, środowiska, pory roku i liczebności zwierząt. Jak większość kotowatych ryś rudy jest zwierzęciem terytorialnym i samotnikiem, choć areały osobników mogą częściowo się pokrywać. Do znakowania terenu używa kilku metod: zostawia ślady pazurów na drzewach, znakuje teren kałem lub moczem. Rysie rude rozmnażają się w zimie i na wiosnę, ciąża trwa dwa miesiące.
Choć ryś rudy jest obiektem polowań ludzi, zarówno dla sportu, jak i dla futra, stan jego populacji jest uznawany za dobry. W mitologii rdzennych Amerykanów i w folklorze europejskich osadników występuje jako nieuchwytny drapieżnik.
Taksonomia.
Johann Christian Daniel von Schreber opisał ten gatunek po raz pierwszy w 1777 w trzecim tomie swojego wielotomowego dzieła "Die Säugetiere in Abbildungen nach der Natur mit Beschreibungen". Nadał mu nazwę "Felis rufus" (łac. = "kot rudy"). Holotyp pochodził ze stany Nowy Jork, w Stanach Zjednoczonych. 
Naukowcy długo nie mogli dojść do porozumienia, czy ryś rudy powinien otrzymać systematyczną nazwę "Lynx rufus" czy "Felis rufus". Problem ten był częścią większej debaty – czy czterej przedstawiciele rysi powinni być zakwalifikowani do rodzaju "Lynx", czy też do podrodzaju w rodzaju "Felis". Obecnie "Lynx" jest uznawany za rodzaj, a ryś rudy został sklasyfikowany w taksonomii jako "Lynx rufus".
Ryś rudy prawdopodobnie wyewoluował z rysia euroazjatyckiego, który przybył do Ameryki przez Beringię w plejstocenie. Jego przodkowie pojawili się ok. 2,6 miliona lat temu. Pierwsze osobniki przybyły do południowej części Ameryki Północnej i zostały odcięte od reszty populacji przez lodowiec. Ta populacja wyewoluowała w rysie rude ok. 20 000 lat temu. Druga populacja przybyła później z Azji i dała początek rysiowi kanadyjskiemu. Ryś rudy może krzyżować się z rysiem kanadyjskim.
Podgatunki.
Liczba podgatunków rysia rudego nie jest do końca ustalona z powodu braku barier geograficznych na terenie jego występowania i niewielkich różnic między podgatunkami. Najczęściej wyróżnia się dwanaście. Jednak ostatnie badania molekularne sugerują, że w Ameryce Północnej na północ od Meksyku można rozpoznać tylko dwa podgatunki, reprezentowane przez dwie oddzielne linie genetyczne podzielone przez Wielkie Równiny. Populacje meksykańskie nie są dobrze zbadane, a dwa słabo zdefiniowane podgatunki ("escuinapae" i "oaxacensis") wymagają dalszych badań.
Zasięg geograficzny.
Ryś rudy występuje w Ameryce Północnej zamieszkując w zależności od podgatunku:
Charakterystyka.
Ryś rudy jest najmniejszym przedstawicielem rodzaju "Lynx". Jego futro może przybierać różne barwy. Zazwyczaj jest szarobrązowe z czarnymi plamami i czarnymi pasami na tylnych łapach i ogonie. Czarny wzór spełnia rolę kamuflażu. Uszy są nakrapiane, z czarnymi końcówkami i krótkimi, czarnymi pędzelkami sierści. Broda, wargi i spód ciała są zazwyczaj białawe. Rysie rude żyjące na terenach pustynnych na południowym zachodzie mają jaśniejsze futro, podczas gdy osobniki żyjące w lasach na północy są ciemniejsze. Kocięta rodzą się pokryte sierścią i posiadają już plamy. Na Florydzie schwytano kilka osobników melanistycznych. Osobniki te są wprawdzie czarne, ale na ich ciele wciąż można zauważyć charakterystyczny wzór.
Część twarzowa głowy rysia jest szeroka, otoczona kołnierzem długich włosów. Futro jest delikatne i łamliwe, ale za to dość długie i gęste. Nos jest różowo-czerwony, oczy żółte, z czarnymi źrenicami. Źrenice są pionowe, podłużne, w nocy rozszerzają się, by zwiększyć ilość światła wpadającego do oka. Rysie mają wyostrzone zmysły wzroku i słuchu, a także dobry węch. Bardzo dobrze się wspinają, potrafią też pływać, choć z reguły unikają wody.
Dorosły samiec mierzy 70–120 cm, zwykle ok. 90 cm, włączając w to 10-18 cm ogon. Wysokość w kłębie wynosi 36–38 cm. Samce ważą zwykle 7–14 kg, samice średnio 9 kg. Ryś rudy jest muskularny, jego tylne łapy są dłuższe od przednich. Nowo narodzone kocię waży 280–340 g, mierzy ok. 25 cm. Pod koniec pierwszego roku życia waży już 4,5 kg.
Rysie rude mieszkające na północy i na otwartych przestrzeniach są największymi osobnikami swego gatunku. Porównanie cech morfologicznych przeprowadzone we wschodnich Stanach Zjednoczonych wykazało rozbieżności w rozmieszczeniu największych samców i samic, co sugeruje, że dobór różnicujący jest ograniczony przez płeć.
Zachowanie.
Ryś rudy jest zwierzęciem prowadzącym nocny tryb życia. Staje się aktywny ok. trzy godziny przed zachodem słońca i pozostaje w tym stanie do ok. północy, następnie ponownie budzi się o brzasku. Jego aktywność kończy się ok. trzy godziny po wschodzie słońca. W ciągu doby przemierza na swoim terytorium 3–11 km. To zachowanie może zmieniać się wraz z porą roku, ponieważ rysie podczas zimy wykazują większą aktywność w ciągu dnia. Związane jest to ze zmianą zwyczaju ich ofiar, które w zimie także stają się aktywne w dzień.
Terytorium i struktura społeczna.
Rysie rude spędzają swoje życie w obrębie ściśle ograniczonego terytorium, którego wielkość zależy od płci osobnika i ilości dostępnej zwierzyny. Granice obszaru zajmowanego przez rysia są znakowane za pomocą moczu, kału i śladów pazurów na drzewach. Każdy osobnik posiada kilka kryjówek – zazwyczaj jedno główne legowisko i kilka pobocznych miejsc w odległych partiach jego terenu. Kryjówka taka to zazwyczaj dziura w pniu drzewa, miejsce w zaroślach lub jama pod kamieniami. Każde legowisko silnie przesiąka zapachem osobnika.
Rozmiary terytorium poszczególnych rysi rudych mogą znacznie różnić się od siebie. Specjaliści IUCN sugerują, że rozmiar zajmowanego terytorium może wahać się od 0,6 do 326 km². Badania przeprowadzone w Kansas wykazały, że terytorium samca wynosiło zwykle ok. 20 km², a samic – jedynie połowę tej wielkości. Rysie przybyłe z innych obszarów miały o wiele większe (ok. 57 km²) i słabiej oznaczone terytoria. Kocięta mieszkały zwykle na ok. 7 km².
Istnieją raporty o znacznej rozbieżności w rozmiarach terytorium zajmowanego przez rysie, w zależności od pory roku, ale są one niejednoznaczne. Jedne wskazują na zmiany terytoriów samców – od 41 km² do 100 km² w zimie. Z innych wynika, że samice, zwłaszcza te zdolne do rozmnażania się, poszerzają swoje tereny w zimie, ale samce po prostu zmieniają swe terytorium, a nie rozszerzają go, co jest zgodne z wcześniejszymi badaniami. Inne prace badawcze w kilku amerykańskich stanach nie wykazują zmian terytoriów lub zmiany te są niewielkie.
Jak większość kotowatych ryś rudy jest samotnikiem, ale areały poszczególnych osobników często zachodzą na siebie. Co niezwykłe dla kotów, to samce są bardziej tolerancyjne wobec przedstawicieli swego gatunku, podczas gdy samice rzadko wchodzą na cudze terytoria. Na terytorium jednego samca może mieszkać kilka samic. Kiedy terytoria kilku samców nakładają się na siebie, ustalana jest między nimi hierarchia dominacyjna, w wyniku której nastąpić może czasowe usunięcie niektórych osobników z preferowanego obszaru.
Zagęszczenie populacji rysiów rudych wykazuje duże wahania i może wynosić od 1 do 38 osobników na 65 km². Zazwyczaj na jednego rysia wypada ok. 13 km². Zagęszczenie populacji ma związek z proporcją liczby samców do liczby samic. Jeśli na jednym obszarze występuje dużo osobników, na jedną samicę wypada ok. 0,86 samca, choć badania w Kalifornii wykazały, że w miejscowej populacji na jedną samicę przypada 2,1 samca.
Polowanie i dieta.
Ryś rudy może obyć się bez jedzenia przez długi okres, jak również może zjeść naraz duże ilości pokarmu. Kiedy brakuje pożywienia, często poluje na duże ofiary i zachowuje część mięsa na później. Poluje z zasadzki, skacząc na ofiary z ukrycia lub chwytając po krótkim pościgu. Najchętniej łowi ssaki o wadze od ok. 0,7 do 5,7 kg. Wybór głównej ofiary zależy od terenu, na którym żyje ryś. We wschodnich Stanach Zjednoczonych są nią króliki z rodzaju "Sylvilagus" (m.in. królik bagienny i królik florydzki), na północy to zające amerykańskie. Na terenach, gdzie występują oba te rodzaje ofiar (jak w Nowej Anglii) ryś rudy poluje zarówno na jedne, jak i na drugie. Na południu zdarza się, że rysie polują głównie na gryzonie. Ryś rudy, w przeciwieństwie do rysia kanadyjskiego, nie jest zbyt wybredny w wyborze ofiary. Badania wykazały, że dieta tych zwierząt zmienia się wraz ze zmianą liczebności ulubionych ofiar rysi.
Ryś rudy poluje na zwierzęta różnych rozmiarów i dostosowuje technikę łowiecką do wielkości ofiary. Na małe zwierzęta, takie jak gryzonie, ptaki, ryby i owady poluje na terenach obfitujących w te stworzenia. Ukrywa się i czeka, aż ofiara sama do niego podejdzie, a następnie rzuca się na nią i chwyta ją swymi pazurami. Jeśli poluje na nieco większą zwierzynę, taką jak króliki i zające, śledzi z ukrycia ofiarę czekając, aż ta znajdzie się 6-10 metrów od niego, a następnie rusza do ataku. Ryś rzadko poluje na dużą zwierzynę, taką jak lisy, skunksy, norki, małe psy i koty. Zwierzęta te czasem zabijają trzodę i drób. Znane są przypadki ataków na gęsi i owce. Większe zwierzęta, takie jak konie i bydło nie są zagrożone. Według "National Agricultural Statistics Service" rysie rude w 2004 zabiły w USA 11 100 owiec, czyli 4,9% ogólnej liczby tych zwierząt zabitych przez drapieżniki. Jednakże, niektóre przypadki mogły zostać błędnie zaklasyfikowane, ponieważ rysie rude są często posądzane o ataki, których dokonały inne zwierzęta.
Rysie rude zabijają także jelenie, zwłaszcza w zimie, gdy mniejsza zdobycz jest trudno dostępna, lub kiedy populacja jeleni jest bardzo liczna. Badania przeprowadzone w Everglades wykazują, że większość ofiar (33 z 39) to cielęta, ale ryś może upolować zwierzę ważące osiem razy więcej od niego. Drapieżnik atakuje zazwyczaj, gdy jeleń odpoczywa leżąc. Ofiarę zabija przegryzając gardło. Po upolowaniu jelenia ryś nie zjada całej zdobyczy, ale część zakopuje pod śniegiem lub liśćmi i powraca do niej kilkukrotnie, by się pożywić.
Na główne ofiary rysia rudego polują także inne średniej wielkości drapieżniki zajmujące tę samą niszę ekologiczną. Badania w Maine wykazały niewielkie oznaki rywalizacji pomiędzy rysiem, kojotem i lisem rudym; dystans pomiędzy osobnikami należącymi do tych gatunków oraz obszar pokrywających się terytoriów okazał się różny dla poszczególnych obserwowanych w danym czasie zwierząt. Jednak w przypadku rysia kanadyjskiego konkurencja międzygatunkowa wpływa na sposób rozmieszczenia osobników, prawdopodobnie rywalizacja wykluczająca współistnienie gatunków zapobiegła dalszemu poszerzaniu terytorium występowania rysia kanadyjskiego na południe.
Rozmnażanie i cykl życiowy.
Rysie rude żyją zwykle od sześciu do ośmiu lat, niekiedy dożywają dziesięciu. Najstarszy zaobserwowany ryś na wolności żył 16 lat, w niewoli 32 lata.
Rysie po raz pierwszy przystępują do rozrodu zazwyczaj podczas drugiego roku ich życia, choć samice mogą rodzić małe już w pierwszym roku. Produkcja spermy rozpoczyna się każdego roku we wrześniu lub październiku i samce pozostają płodne do początku lata. Dominujący samiec pozostaje z wybraną samicą i spółkuje z nią kilka razy, zazwyczaj w zimie i wczesną wiosną. Zwierzęta te parzą się zwykle od lutego do marca, choć pora zależy od miejsca życia rysia. Para podczas zalotów może podskakiwać, gonić się i zasadzać się na siebie. Inne samce mogą podchodzić do pary, ale nie próbują podkraść samcowi partnerki. Kiedy samiec wyczuje, że samica jest płodna, spółkuje z nią, trzymając ją zębami za kark. Samica może później odejść do innego samca, a samce zwykle podczas jednego sezonu godowego współżyją z kilkoma partnerkami. Podczas zalotów zwykle cichy ryś rudy może wydawać z siebie głośne krzyki, syki i inne dźwięki. Badania prowadzone w Teksasie sugerują, że rysie muszą mieć ustanowione terytorium, by móc się rozmnażać. Wyniki badań pokazują, że samce bez swojego terenu nie miały młodych. Samice znajdują się w rui co 44 dni, okres płodności trwa 10 dni. Rysie rude mogą rozmnażać się od osiągnięcia dojrzałości płciowej do końca życia.
Samica wychowuje młode samotnie. Po 60-70 dniowej ciąży, w kwietniu lub maju, rodzi od jednego do sześciu, zwykle 2-4 kociąt. Czasami pod koniec września może mieć drugi miot. Samica zwykle rodzi w zamkniętym miejscu, w małej jaskini lub w wydrążonym pniu. Młode otwierają oczy po dziewięciu lub dziesięciu dniach. Po czterech tygodniach zaczynają poznawać swoje otoczenie, po dwóch miesiącach przestają pić mleko. W wieku trzech do pięciu miesięcy zaczynają wędrować wraz z matką. Samodzielne życie rozpoczynają w wieku jednego roku. Mimo tego, w Michigan zaobserwowano młode pozostające z matką aż do kolejnej wiosny.
Tropy.
Ślad łapy rysia rudego to odcisk czterech palców bez pazurów (rysie, jak większość kotowatych, potrafią chować swoje pazury). Długość tropu wynosi około 2–8 cm. Gdy zwierzę idzie lub biegnie truchtem, ślady poszczególnych łap są oddalone od siebie o ok. 20–46 cm. Podczas biegu ryś rudy wykonuje wielkie susy, mogące mierzyć 1–3 m.
Jak u wszystkich kotów, u rysia rudego tropy tylnych łap pokrywają się zwykle całkowicie ze śladami przednich. Tropy tego zwierzęcia łatwo odróżnić od śladu kota po ich wielkości: jedna łapa zajmuje powierzchnię ok. 13 cm².
Ekologia.
Dorosły ryś rudy ma poza człowiekiem niewielu wrogów, choć może zostać zabity podczas walki z innymi drapieżnikami. Pumy i wilki zabijają rysie, co zaobserwowano między innymi w Parku Yellowstone. Kocięta mogą zostać zabite przez sowy, orły, kojoty, lisy, a także przez inne dorosłe rysie. Jeśli populacja ofiar rysia jest mała, kocięta rzadko osiągają dorosłość.
Choroby, wypadki, myśliwi, samochody i niedostatek pożywienia to inne główne przyczyny śmierci rysiów. Młode, które opuściły matkę i rozpoczęły samodzielne życie, często giną, gdyż nie umieją jeszcze skutecznie polować. Badania przeprowadzone na grupie 15 osobników wykazały, że przeżywa średnio 62% młodych. Po zestawieniu tego z wynikami innych badań okazało się, że liczba ta waha się od 56% do 67%. U rysiów zaobserwowano także przypadki kanibalizmu, występującego, gdy liczba naturalnych ofiar jest zbyt mała, jednak są to przypadki rzadkie i nie mają znaczącego wpływu na liczbę zwierząt.
Rysie mogą być nosicielami zewnętrznych pasożytów, zwłaszcza pcheł i kleszczy, często także przenoszą pasożyty żyjące na ich ofiarach, przede wszystkim zającach i wiewiórkach. Pasożyty wewnętrzne są u rysiów rudych powszechne. Badania wykazały, że 52% osobników jest nosicielami pierwotniaka "Toxoplasma gondii". Liczba ta wykazuje duże wahania wśród poszczególnych populacji. Jeden z gatunków roztoczy – "Lynxacarus morlani" – występuje jedynie na ciele rysi rudych. Nie wiadomo, jak wiele zwierząt pada wskutek chorób i pasożytów, ale istnieje prawdopodobieństwo, że powodują one więcej zgonów od głodu, wypadków i polowań.
Środowisko życia.
Ryś rudy łatwo adaptuje się do różnych środowisk. Najbardziej lubi lasy – liściaste, iglaste i mieszane – ale, w przeciwieństwie do innych gatunków z rodzaju "Lynx", może żyć także poza terenem leśnym. Jego środowisko życia obejmuje zarówno bagna Florydy jak i tereny górskie. Może zamieszkać także w pobliżu osiedli ludzkich, jeśli znajdzie odpowiednie siedlisko. Wielkość populacji rysi zależy od liczby ich potencjalnych ofiar. Zwierzę wybierając swoje terytorium kieruje się także takimi kryteriami jak zabezpieczenie przed złą pogodą, obecność miejsc nadających się do odpoczynku, gęste podszycie, przydatne zarówno przy polowaniu, jak i podczas ucieczki oraz brak obiektów zakłócających spokój rysia.
Tak długo, jak rysie rude mogą odnaleźć dla siebie odpowiednie środowisko, człowiek nie ma wielkiego wpływu na region ich występowania. Tylko rozległe, silnie zurbanizowane tereny są nieodpowiednie dla tych kotów. Rysie mogą występować na obrzeżach obszarów zamieszkanych przez człowieka, gdzie ludzka zabudowa sąsiaduje z dziką przyrodą. Jeśli rysia zaatakuje pies lub kot zazwyczaj ucieka na drzewo.
Dawne obszary występowania rysia rudego obejmowały południową Kanadę, przez Stany Zjednoczone, aż do stanu Oaxaca w Meksyku. Obecnie gatunek występuje na większości swoich dawnych terenów. Zwierzę zniknęło ze środkowego zachodu Stanów Zjednoczonych, a także z terenów na północnym wschodzie, w południowej Minnesocie, wschodniej Południowej Dakocie, Iowa i większości Missouri. Najprawdopodobniej wiąże się to z rozwojem nowoczesnego rolnictwa. Rysie były także uważane za wymarłe w stanach Nowy Jork i Pensylwania, ostatnio jednak zanotowano spotkania z osobnikami na tych obszarach.
Populacja rysia rudego w Kanadzie jest ograniczona z powodu śniegu i obecności rysia kanadyjskiego. Ryś rudy nie lubi śniegu, ponieważ nie posiada charakterystycznych dla rysia kanadyjskiego szerokich łap i wskutek tego zapada się w sypkim podłożu. Rysie rude nie stoją na straconej pozycji podczas spotkań z innymi kotowatymi: w Nowej Szkocji zaobserwowano zagarnięcie terytorium rysia kanadyjskiego przez agresywnego rysia rudego. W północnym i centralnym Meksyku kot żyje wśród suchego skrubu i w lasach sosnowych i dębowych; jego zasięg dociera do tropikalnych południowych obrzeży kraju.
Ochrona.
Ryś rudy, jako gatunek z rodziny kotowatych, jest wymieniony w Załączniku II do Konwencji o międzynarodowym handlu dzikimi zwierzętami i roślinami gatunków zagrożonych wyginięciem, co oznacza, że nie jest bezpośrednio zagrożony wyginięciem, ale polowania na niego muszą odbywać się pod ścisłą kontrolą. Status prawny zwierzęcia jest uregulowany we wszystkich trzech krajach, w których występuje. Spotkać go można również na wielu chronionych terytoriach Stanów Zjednoczonych, na jego głównym terenie występowania. United States Fish and Wildlife Service w 1988 oszacowało liczbę rysiów rudych w Stanach na ok. 700 000 – 1 500 000 osobników, obecnie liczba ta mogła wzrosnąć. Z tego powodu Stany Zjednoczone wysłały petycję do CITES o usunięcie rysia z Załącznika II. Populacja w Kanadzie i Meksyku także jest w dobrej formie. Międzynarodowa Unia Ochrony Przyrody i Jej Zasobów zaliczyła te zwierzęta do grupy mniejszego ryzyka (LC), zauważając, że populacja jest liczna i rozpowszechniona, z zastrzeżeniem, że informacje o rysiach żyjących w południowym Meksyku są zbyt ubogie.
Chociaż zwierzę niegdyś zamieszkiwało cały obszar Środkowego Zachodu Stanów Zjednoczonych, obecnie w wielu rejonach są już wytępione na skutek zmian dokonanych przez działalność człowieka w ich środowisku naturalnym. Obecnie uznaje się rysia rudego za zagrożonego w stanach Ohio, Indiana oraz Iowa, ale w 1999 został usunięty z listy zagrożonych gatunków stanu Illinois, zaś w Pensylwanii od tego samego roku polowanie i zastawianie pułapek w ograniczonym zakresie jest znów dozwolone po zniesieniu zakazu ustanowionego w 1970 roku. Populacja rysia spadła też pod koniec XIX wieku w stanie New Jersey, głównie na skutek rozwoju rolnictwa i handlu, co z kolei spowodowało podzielenie terytoriów rysiów przez obiekty stworzone przez człowieka, takie jak drogi i pola uprawne. W 1972 ryś rudy został więc objęty pełną ochroną, a w 1991 wpisano go na listę gatunków zagrożonych. "L. rufus escuinipae", podgatunek występujący w Meksyku, był przez pewien czas uznawany za zagrożony przez U.S. Fish and Wildlife Service, ale w 2005 zdjęto go z listy.
Od dawna ceni się go zarówno jako źródło futra, jak i cel polowań sportowych, ale mimo polowań i zastawiania pułapek utrzymał wysoki poziom populacji, nawet w południowych stanach USA, gdzie poluje się na niego na szeroką skalę.
Pośrednio kocięta są bardziej narażone na polowania, przez swoją zależność od matki w pierwszych miesiącach życia. W latach 70. i 80. XX wieku cena futer gwałtownie wzrastała, powodując wzmożone polowania, jednak w latach 90. ceny znacząco spadły. W dzisiejszych czasach nadal przeprowadzane są kontrolowane odłowy, połowa zgonów rysiów jest spowodowana tą przyczyną. W rezultacie najwyższą śmiertelność tych zwierząt notuje się w zimie, podczas sezonu polowań.
Rysie rude w Polsce.
W Polsce warunki chowu rysia rudego w ogrodach zoologicznych określa Rozporządzenie ministra środowiska z dnia 20 grudnia 2004 r. w sprawie szczegółowych warunków dla chowu i hodowli poszczególnych grup zwierząt w ogrodach zoologicznych. Aby zapewnić zwierzęciu odpowiedni komfort życia ryś rudy, podobnie jak występujący w Europie ryś europejski, musi mieć do swej dyspozycji co najmniej 20 m² wolnej przestrzeni (wielkość ta zwiększa się o 20%, przy dołączeniu do grupy nowego osobnika), a jeśli mieszka w klatce, musi być ona wysoka na co najmniej 2,5 metra. Ponadto zwierzę musi mieć zapewnione urządzenia do wspinania się.
Ryś rudy w mitologii.
W mitologii rdzennych Amerykanów ryś rudy jest często zestawiany z kojotem, na zasadzie dwoistości. Ryś i kojot są kojarzeni odpowiednio z wiatrem i mgłą – dwoma elementami reprezentującymi przeciwieństwa w folklorze Indian. Tę prostą historię, w wielu wersjach, można odnaleźć w kulturze wszystkich rdzennych mieszkańców Ameryki Północnej (podobne opowieści występują także w Ameryce Południowej), choć występują różnice w szczegółach. Dla przykładu wersja opowiadana przez Indian Nez Percé przedstawia te zwierzęta jako przeciwstawne sobie istoty. Inna wersja akcentuje ich podobieństwo. Claude Lévi-Strauss zauważa, że koncepcja bliźniąt reprezentujących przeciwieństwa jest charakterystyczna dla mitologii Nowego Świata, ale nie są to postaci, między którymi istnieje równowaga, reprezentują raczej otwarty dualizm, a nie symetryczną dwoistość z kultur Starego Świata. Jest to, jak sugeruje Lévi-Strauss, rezultat regularnych kontaktów pomiędzy Europejczykami i rdzennymi mieszkańcami tamtych obszarów. Co więcej, wersja występująca w opowieściach Nez Percé jest dużo bardziej złożona, podczas gdy wersja traktująca o równości zatraciła, jak się wydaje, pierwotne znaczenie opowieści.
W legendzie, opowiadanej przez członków plemienia Szaunisów ryś zostaje przechytrzony przez królika, co tłumaczy charakterystyczny wzór na futrze kota. Po zagonieniu królika na drzewo, ryś próbuje rozpalić ognisko, lecz jedyne co osiąga, to iskry przypalające mu futro i zostawiające na nim cętki. Indianie Mohave wierzą, że notoryczne sny o rzeczach lub zwierzętach pozwalają im posiąść ich umiejętności. Sny o rysiu i pumie mają m.in. pomóc im w zdobyciu nadzwyczajnych umiejętności łowieckich. Europejscy osadnicy także szanowali rysia rudego, za jego brutalność i wdzięk.

</doc>
<doc id="191494" url="https://pl.wikipedia.org/wiki?curid=191494" title="Jak-17">
Jak-17

Jak-17 (ros. Як-17, kod amerykański – "Type 16", kod NATO – "Feather") – radziecki odrzutowy myśliwiec z końca lat 40., jeden z pierwszych radzieckich samolotów odrzutowych, powstały na bazie samolotu Jak-15.
Historia.
Samolot Jak-17 powstał jako wersja rozwojowa samolotu Jak-15 opracowanego w 1946 roku, charakteryzującego się nietypowym redanowym układem konstrukcyjnym, z silnikiem odrzutowym w nosie kadłuba, z dyszą wylotową pod kadłubem. Silnik odrzutowy był rozwinięciem niemieckiego silnika Jumo 004 z okresu II wojny światowej. Już po dokonaniu oblotu samolotu Jak-15 w kwietniu 1946 roku biuro konstrukcyjne Jakowlewa otrzymało polecenie zaprojektowania nowego samolotu myśliwskiego i dwumiejscowego samolotu szkolno-treningowego o parametrach zbliżonych do samolotu Jak-15, lecz dopracowanych i pozbawionych jego wad.
Powstało wtedy kilka prototypów: Jak-15W, Jak-17 RD10, Jak-21, Jak-15U. Po przeprowadzeniu badań w locie, ostatecznie w marcu 1948 zaaprobowano do produkcji seryjnej prototyp Jak-15U, przebudowany z seryjnego Jak-15 i oblatany w czerwcu 1947 roku. Od Jaka-15 różnił się przede wszystkim podwoziem trójpodporowym zamiast klasycznego i powiększonym usterzeniem o zmienionym kształcie. Seryjne samoloty otrzymały oznaczenie Jak-17. Jednocześnie wprowadzono do produkcji seryjnej wersję szkolno-treningową oznaczoną jako Jak-17 UTI, dla którego wzorcowym samolotem był prototyp Jak-21T. 
Produkcję seryjną prowadzono w latach 1948 – 1949 i łącznie zbudowano 430 samolotów obu wersji. 
Wersje produkowane seryjnie:
Użycie w lotnictwie.
Samoloty Jak-17 i Jak-17 UTI, po rozpoczęciu produkcji seryjnej już od 1948 trafiły do jednostek bojowych lotnictwa ZSRR. Po raz pierwszy zaprezentowane zostały publicznie na defiladzie w Tuszynie w 1949. W kodzie NATO Jak-17 został oznaczony tak, jak Jak-15 - "Feather", Jak-17UTI - "Magnet".
Samoloty były używane także w innych krajach, były to w zasadzie samoloty w wersji szkolno-treningowej. Były to jednak znikome ilości i tak np. Polska posiadała 3 samoloty Jak-17 i 11 Jak-17 UTI, Czechosłowacja – 1 samolot Jak-17 oznaczony S-100, od 1950. Inne państwa: Bułgaria, Rumunia, Chiny również posiadały zaledwie po kilka sztuk tych samolotów w wersji UTI. Chińskie samoloty służył także do szkolenia lotników północnokoreańskich podczas wojny koreańskiej. Jaki-17 nie były używane bojowo. Ostatnie samoloty Jak-17 UTI zostały wycofane z użycia na początku lat sześćdziesiątych XX wieku.
Do Polski samoloty dostarczono w lipcu 1950. 20 sierpnia 1950 jeden z nich (z numerem 29) był pierwszym samolotem odrzutowym zademonstrowanym publicznie w Polsce, w pokazach z okazji Święta Lotnictwa na Okęciu. Polscy piloci szkolili się najpierw na Jakach-17UTI w ZSRR i jednostkach radzieckich stacjonujących w Polsce. W Polsce Jak-17UTI był także oznaczany Jak-17W. Rozważano w Polsce podjęcie produkcji licencyjnej w WSK Mielec pod oznaczeniem G-1, ale zrezygnowano z niej z uwagi na nieperspektywiczną konstrukcję, na korzyść Jak-23, a ostatecznie Lim-1. Ostatnie samoloty Jak-17 UTI zostały w Polsce wycofane z użycia w lotnictwie wojskowym w 1955, po zastąpieniu przez MiG-15UTI i SBLim. Od 1957 ostatni Jak-17 UTI służył do badań w Instytucie Lotnictwa, z cywilną rejestracją SP-GLM. Ostatni lot na nim wykonano 3 lutego 1960, został on później eksponatem Muzeum Lotnictwa Polskiego w Krakowie.
Samolot, będąc jednym z pierwszych myśliwców odrzutowych miał wady takie, jak stosunkowo słabe osiągi, mały zasięg i długotrwałość lotu, zawodny napęd, skomplikowana procedura uruchamiania silnika. Z drugiej strony, jego pilotaż był prosty, w tym samolot miał dobre charakterystyki startu i lądowania. Pilotaż samolotu był podobny do tłokowych Jaków (Jak-3, Jak-9), co ułatwiało opanowanie go przez pilotów, a tym samym Jak-17 był bardzo dobrym samolotem treningowym, do zapoznania pilotów z napędem odrzutowym przed przejściem na nowsze samoloty, jak MiG-15.
Opis konstrukcji.
Samolot Jak-17 był jednosilnikowym średniopłatem o konstrukcji całkowicie metalowej i prostych skrzydłach. Kadłub kratownicowy z rur stalowych, kryty blachą duraluminiową. Płaty dwudźwigarowe o konstrukcji z duraluminium. W wersji Jak-17 na końcu skrzydeł zamontowano zamki do powieszenia dodatkowych zbiorników paliwa. Usterzenie klasyczne o konstrukcji metalowej. Silnik odrzutowy umieszczony był w przedniej części kadłuba, z dyszą pod kadłubem, na wysokości kabiny pilota. Ogonowa część kadłuba pokryta była pod spodem blachą żaroodporną. Kabina pilota zamknięta, oszklona. Osłona składała się z trzyczęściowego stałego wiatrochronu i wypukłej osłony odsuwanej do tyłu. W wersji UTI, kabina dwuosobowa w układzie tandem, zakryta kilkuczęściową długą wspólną osłoną, z częściami na członkami załogi odsuwanymi do tyłu. Podwozie samolotu trójkołowe z przednim kółkiem, chowane w locie; golenie główne chowane w skrzydła. 
Napęd stanowił jeden silnik turboodrzutowy ze sprężarką osiową RD-10A (rozwinięcie niemieckiego silnika Junkers Jumo 004) o ciągu 900 kg (ok. 8,83 kN).
Uzbrojenie: 2 działka 23 mm NS-23 (po 60 nabojów) w dolnej części kadłuba. Jak-17UTI nie był uzbrojony.
Zobacz też.
Pokrewne konstrukcje: Jak-15 - Jak-23
Porównywalne samoloty: Ła-152

</doc>
<doc id="191496" url="https://pl.wikipedia.org/wiki?curid=191496" title="Flaga Norwegii">
Flaga Norwegii

Flaga Norwegii – jeden z symboli państwowych Norwegii w postaci niebiesko-białego krzyża skandynawskiego, umieszczonego na czerwonym tle.
Historia.
Aż do XIX wieku Norwegia, pozostająca pod panowaniem obcych państw, nie posiadała własnej flagi. Od XVI w., kiedy kraj stał się formalnie prowincją Danii (faktycznie pozostawał pod jej władzą od roku 1380), w użyciu była flaga duńska. Oficjalnie flaga ta stała się także flagą Norwegii w 1748 r. i aż do 1814, kiedy to kraj znalazł się pod władzą Szwecji, statki norweskie pływały pod tą właśnie banderą. W 1814, gdy Norwegia została połączona ze Szwecją, pozwolono Norwegom na używanie flagi duńskiej z umieszczonym w kantonie głównym elementem norweskiego godła - koronowanym złotym lwem, trzymającym topór. Jednocześnie od 1814 r. w użyciu była także Szwecji. Statki norweskie od 1818 r. posługiwały się banderą opartą na fladze Szwecji, na której, w kantonie, umieszczony był krzyż nawiązujący do flagi Danii.
Autorem obecnie obowiązującego wzorca flagi był członek norweskiego parlamentu - Stortingu - Fredrik Meltzer (1779 - 1855), który w 1821 r., mając na uwadze niedawno zakończoną wielowiekową unię z Danią, a także istniejącą ówcześnie unię ze Szwecją, zaproponował nowy wzór sztandaru, nawiązujący zarówno do flagi Danii, jak i - w mniejszym stopniu - do flagi Szwecji. Flagi obu tych krajów miały postać krzyża, którego układ, zaadaptowany następnie także na flagach kilku innych państw i terytoriów z rejonu północnej Europy (m.in. Finlandii, Wysp Owczych czy Islandii), określany jest obecnie mianem krzyża skandynawskiego. Zaproponowana przez Meltzera flaga przedstawiała biały krzyż na czerwonym polu, tak jak na fladze duńskiej, jednak ramiona krzyża zostały nieco poszerzone, a na jego tle umieszczono kolejny krzyż, o o połowę węższych ramionach, koloru niebieskiego, co z kolei nawiązywało do głównej barwy flagi szwedzkiej. Zastosowana kolorystyka (niebiesko-biało-czerwona) nawiązywała równocześnie do republikańskiej flagi Francji, a jej symbolika powiązana była z wolnościowymi ideami rewolucji francuskiej, popularnymi w ówczesnej Europie.
Flaga ta, jakkolwiek szybko stała się popularna, nie została wówczas oficjalnym symbolem kraju, gdyż konstytucja Norwegii z 1814 r. stanowiła, że symbolem unii szwedzko-norweskiej jest flaga Szwecji z umieszczonym w kantonie symbolem Norwegii. Ponieważ flaga ta wyraźnie wskazywała na dominację Szwecji w formalnie równoprawnym związku obu państw, w społeczeństwie nie była ona popularna i w konsekwencji w 1844 r., zostały zmienione zarówno flaga Unii, jak flagi obu krajów wchodzących w jej skład - Szwecji i Norwegii. Flaga Unii składała się odtąd z elementów flagi szwedzkiej i flagi norweskiej (tej z wzoru zaproponowanego przez Meltzera), zaś flagą Norwegii stała się flaga z 1821 r., przy czym w kantonie umieszczony został symbol (flaga) Unii (analogicznie w kantonie flagi szwedzkiej także umieszczono symbol Unii).
Niechęć wobec Unii ze Szwecją spowodowała, iż w 1898 r. parlament norweski zmienił wygląd oficjalnej flagi kraju, usuwając z jej kantonu symbol Unii. Król odmówił podpisania stosownej ustawy, jednak parlament ponownie ją przyjął kwalifikowaną większością głosów. Król ponownie zawetował zmianę symbolu, a parlament ponownie odrzucił jego weto, w konsekwencji czego od 1 stycznia 1899 r. zmiana prawa weszła w życie. Nowa norweska flaga mogła jednak być używana tylko wewnątrz kraju i jako bandera handlowa, marynarka wojenna nadal korzystała z flagi Unii. Po rozpadzie Unii szwedzko-norweskiej stosowanie flagi norweskiej w jej obecnej wersji rozciągnięte zostało na wszystkie dziedziny życia, w których konieczne jest posługiwanie się flagą.
Symbolika.
Obecnie, wg oficjalnej symboliki czerwony kolor symbolizuje krew przelaną przez żołnierzy walczących o niepodległość kraju, a niebieski oznacza, że Norwegia leży nad otwartą wodą.
Nawiązania.
Flaga Norwegii (obok flagi Islandii) posłużyła jako wzór do opracowania flagi Wysp Owczych.

</doc>
<doc id="191497" url="https://pl.wikipedia.org/wiki?curid=191497" title="Omniscjencja">
Omniscjencja

Omniscjencja, wszechwiedza – pełna wiedza o wszystkich realnych i potencjalnych faktach i relacjach między faktami, czyli znajomość wszechrzeczy. Określenie, że ktoś jest wszechwiedzący oznacza, że wie o wszystkim: o wszystkich prawach natury oraz o wszystkim, co było, jest, będzie i mogłoby się wydarzyć we wszechświecie od początku do końca czasu. Dla przypadku istnienia czegoś takiego, jak wieloświat pierwszego rzędu czy wieloświaty dowolnie wyższych rzędów, wówczas o nich również wie wszystko.
W wielu religiach jest to własność przypisywana Bogu. Niektórzy autorzy twierdzili, że wolna wola nie może współistnieć z wszechwiedzą. Z wszechwiedzy wynika istnienie przeznaczenia. Argument z wolnej woli jest jednym z argumentów przeciwko istnieniu Boga. Zgodnie z nim wszechwiedzący Bóg jest sprzeczny z istnieniem wolnej woli.

</doc>
<doc id="191498" url="https://pl.wikipedia.org/wiki?curid=191498" title="Dawn of Victory">
Dawn of Victory

Dawn of Victory – trzeci album studyjny wydany przez Rhapsody 28 listopada 2000 roku. Tak jak poprzednie albumy koncentruje się na historii Algalordu i "Emerald Sword Saga" (pl. "Saga Szmaragdowego Miecza"). Został wyprodukowany przez Sasche Paetha.

</doc>
<doc id="191499" url="https://pl.wikipedia.org/wiki?curid=191499" title="Uniwersytet Cornell">
Uniwersytet Cornell



</doc>
<doc id="191501" url="https://pl.wikipedia.org/wiki?curid=191501" title="Windows Metafile">
Windows Metafile

wmf (, format metaplików Windows) – format plików graficznych stosowany w systemach Windows, zawierający instrukcje dla systemu operacyjnego jak wyświetlać grafikę wektorową i rastrową. Pliki WMF (rozszerzenie .wmf) mają mniejszy rozmiar niż zawierające te same informacje bitmapy.

</doc>
<doc id="191502" url="https://pl.wikipedia.org/wiki?curid=191502" title="Finntroll">
Finntroll

Finntroll – fiński zespół folkmetalowy, założony w Helsinkach w 1997. Zespół wykonuje skoczną, dynamiczną muzykę, łączącą elementy black metalu i fińskiej polki zwanej humppa. Mimo iż jest to fiński zespół, to teksty utworów są w języku szwedzkim, ponieważ ten język brzmi "cholernie trollowato" według Jämsena, założyciela zespołu, którego ojczystym językiem jest właśnie szwedzki.
Życiorys.
Finntroll został założony w 1997 roku przez Teemu Raimoranta (Somnium), gitarzystę zespołu Impaled Nazarene oraz Jana Jämsena (Katla). Ich pierwsze demo, "Rivfader", zostało nagrane rok później, w 1998 r. Po nagraniu dema do zespołu dołączyli Samu Ruotsalainen (z Barathrum i Rapture), Samuli Ponsimaa, Henri Sorvali (z Moonsorrow) i Sami Uusitalo. Podpisany kontrakt z wytwórnią Spikefarm zaowocowało pierwszą płytą "Midnattens Widunder" wydaną w 1999 roku.
W 2001 roku zespół nagrał kolejny album zatytułowany "Jaktens Tid". Album awansował do pierwszej dwudziestki fińskiej listy przebojów, co przekroczyło oczekiwania zespołu, jak i wydawnictwa. Rosnąca fala popularności wzbudziła zainteresowanie wytwórni Century Media, która rozpoczęła promowanie zespołu na całym świecie. W tym samym roku, w lecie, zespół dał koncert na festiwalu w Finlandii i w innych krajach.
Rok później po wydaniu albumu "Jaktens Tid" na zespół spadła seria nieszczęść. Niektóre z tras koncertowych zostały anulowane. Wokalista Jämsen przestał śpiewać z powodu guza na strunach głosowych, który nie mógł zostać usunięty operacyjnie.
Nowy album Finntroll "Visor Om Slutet" został nagrany w styczniu 2003 roku, w lesie niedaleko Helsinek. Płyta była eksperymentem akustycznym, gdzie Jan Jämsen i nowy wokalista Tapio Wilska (z Sethian) udzielali głosu. Po wydaniu tego albumu Jämsen, współzałożyciel Finntroll, opuścił zespół.
Krótko po wydaniu "Visor Om Slutet", Teemu Raimoranta, drugi z współzałożycieli zespołu, zginął w wypadku, spadając z mostu w Helsinkach, po spożyciu dużej ilości alkoholu (według oficjalnej wersji). Dwie osoby, które były z nim w tamtym czasie, powiedziały, że Raimoranta skoczył z mostu, ponieważ chciał popełnić samobójstwo. Zespół, po otrząśnięciu się po stracie głównego członka zespołu, zdecydował się wyruszyć w trasę koncertową po Europie razem z grupą Katatonia. Gitarzysta Mikael Karlbom zastąpił Raimorantę.
W 2004 roku zespół wydał minialbum "Trollhammaren" i album "Nattfödd".
29 stycznia 2006, Tapio Wilska, wokalista zespołu od 2003 roku zostaje zwolniony z zespołu. W oświadczeniu wydanym na stronie zespołu Wilska za przyczyny odejścia wymienia różnice osobiste w zespole i zwątpienie w jego poświęcenie nad projektem. Reszta powodów jest prywatna. W kwietniu tego samego roku Mathias Lillmåns zostaje nowym wokalistą zespołu.
28 marca 2007 roku oficjalnie został wydany album "Ur Jordens Djup" (Z Głębi Ziemi).

</doc>
<doc id="191505" url="https://pl.wikipedia.org/wiki?curid=191505" title="Carter Beauford">
Carter Beauford

Carter Beauford (ur. 2 listopada 1957 w Charlottesville) – amerykański perkusista, wirtuoz instrumentów perkusyjnych, jeden z członków założycieli zespołu rockowego Dave Matthews Band. Carter Beauford naukę gry na perkusji rozpoczął w wieku 3 lat. Pierwszy publiczny występ miał już w wieku lat 9. Idolem młodego Beauforda od najmłodszych lat był perkusista jazzowy Buddy Rich. W 2009 roku magazyn Rolling Stones sklasyfikował Cartera Beauforda na 15 miejscu na liście 100 najlepszych perkusistów.
Członek zespołu jazzowego Secrets, m.in. razem z saksofonistą Dave Matthews Band, LeRoiem Moore'em. Podczas jednego z koncertów Secrets w Charlottesville, Dave Matthews (pracujący wtedy jako barman) podszedł do Beauforda i zaproponował mu oraz Moore'owi wspólne nagrywanie muzyki. Po wysłuchaniu demo Matthewsa, Beauford zgodził się na współpracę, zostawszy odtąd perkusistą Dave Matthews Band.
Beauford współpracował także z innymi artystami, m.in. z Carlosem Santaną, Johnem Popperem – liderem zespołu Blues Traveler oraz Victorem Wootenem.

</doc>
<doc id="191507" url="https://pl.wikipedia.org/wiki?curid=191507" title="Hanns Eisler">
Hanns Eisler

Hanns Eisler (ur. 6 lipca 1898 w Lipsku, zm. 6 września 1962 w Berlinie) – kompozytor niemiecki pochodzenia austriackiego.
Był synem filozofa austriackiego Rudolfa. Naukę muzyki rozpoczął autodydaktycznie, nie mając stałego dostępu do instrumentu. W czasie I wojny światowej został zmuszony do służenia w węgierskim oddziale armii austriackiej. Został parę razy zraniony w walce. Po wojnie wstąpił do konserwatorium Wiedeńskiego i, po stwierdzeniu iż jest mu potrzebny ostrzejszy pedagog, rozpoczął prywatną naukę w klasie Arnolda Schönberga. Jest obok Albana Berga i Antona Weberna uznawany za jednego z najsłynniejszych reprezentantów tzw. szkoły wiedeńskiej i jako pierwszy z kręgu Schönberga przyjął w swoich dziełach pomysł dodekafonii. Z biegiem czasu jednak oddalił się i w teorii i w praktyce od swego mistrza, interesując się coraz bardziej sprawą robotników, a szczególnie muzyką robotników. W 1926 r. przyniósł się po raz pierwszy na stałe do Berlina, w którym wówczas dochodziło do zderzenia różnych kultur i ideologii. Wówczas zaczęła się owocna współpraca z Bertoltem Brechtem i powstały słynne pieśni robotnicze (np. "Solidaritätslied", "Roter Wedding").
Jako komunista i Żyd, zagrożony deportacją do obozu koncentracyjnego, w 1933 roku opuścił Niemcy. Pozostając jeszcze w Europie, skomponował większą część swojego najwybitniejszego dzieła orkiestrowego "Niemieckiej symfonii" na głosy solowe, chór, parę recytatorów i orkiestrę, a także "Präludium und Fugue über B-A-C-H" (1934). W 1938 roku wyjechał do USA gdzie w 1941 skomponował „Czternaście sposobów opisania deszczu” (niem. "Vierzehn Arten den Regen zu beschrieben"). W 1948 wydalono go z USA za sprzyjanie komunistom. Powrócił wtedy najpierw do Wiednia, a później do Berlina i zamieszkał w Niemieckiej Republice Demokratycznej, gdzie do końca życia poważano go jako „klasyka muzyki socjalistycznej”.
W ostatnim okresie życia Eisler podporządkował się dobrowolnie zasadom socrealizmu i zarzucił stosowanie nowoczesnych technik kompozytorskich oraz z większości nowatorskich rozwiązań, jakie wprowadzał przed II wojną światową. Skomponował m.in. muzykę do hymnu NRD ("Auferstanden aus Ruinen", 1949). Przez wiele lat współpracował z Bertoltem Brechtem, był m.in. autorem muzyki do sztuki „Środek zaradczy” ("Die Massnahme", 1931).
Miał dwójkę rodzeństwa – brata Gerharta i siostrę Ruth.
Gerhart Eisler był agentem Kominternu, w latach 1926–1927 realizującym na zlecenie Stalina misję przywrócenia kontroli ZSRR nad ruchem komunistycznym w Chinach. Pracował jako urzędnik Kominternu w Moskwie, następnie jako agent we Francji i USA. Aresztowany w końcu 1948 r. z doniesienia żony o jego działalności komunistycznej na terenie USA. W końcu kwietnia 1949 r. wpłacono za niego 100 tys. dolarów kaucji, a on zdołał niepostrzeżenie dostać się na pokład stojącego akurat w porcie nowojorskim polskiego transatlantyka m/s Batory, który wyszedł z Nowego Jorku 6 maja. Eisler został odkryty przez załogę niedługo po wyjściu w morze. Wybuchła międzynarodowa afera, ponieważ Amerykanie przy współpracy władz angielskich nieprawnymi metodami siłą ściągnęli Eislera z pokładu „Batorego” na redzie portu Southampton. Ostatecznie dostał się do rosyjskiej strefy okupacyjnej, która w kilka miesięcy później została przekształcona w Niemiecką Republikę Demokratyczną.
Elfriede Eisler, znana pod pseudonimem Ruth Fischer, była twórczynią Komunistycznej Partii Austrii (1918) i działaczką Kominternu. Po wyrzuceniu za „odchylenie lewicowe” (1926) stała się zaangażowaną antykomunistką i autorką obszernej pracy na temat historii Kominternu. Wypowiadała się przed Komisją Izby Reprezentantów do Badania Działalności Nieamerykańskich przeciwko Gerhartowi i Hannsowi Eislerom. Sprawa wydalenia braci Eisler ze Stanów Zjednoczonych prezentuje się w zupełnie nowym świetle po tym, jak w 2010 roku okazało się, iż Ruth Fischer była pod pseudonimem „Alice Miller” agentką amerykańskiego wywiadu „The Pond”.

</doc>
<doc id="191509" url="https://pl.wikipedia.org/wiki?curid=191509" title="Zygmunt Samolewicz">
Zygmunt Samolewicz

Zygmunt Samolewicz (ur. 26 maja 1842 w Majdanie, zm. 6 listopada 1898 we Lwowie) – polski filolog klasyczny, profesor gimnazjalny i inspektor szkół średnich we Lwowie, członek Akademii Umiejętności w Krakowie.
Życiorys.
Uczęszczał do gimnazjum w Tarnowie, w latach 1860–1864 studiował filologię klasyczną na Uniwersytecie Lwowskim. W 1870 uzupełniał studia na uniwersytecie w Berlinie. Od 1863 pracował w Gimnazjum im. Franciszka Józefa we Lwowie, od 1867 w charakterze profesora języków starożytnych. Od 1874 był dyrektorem C. K. III Gimnazjum im. Franciszka Józefa we Lwowie, po czym 1 maja 1889 objął stanowisko inspektora szkół średnich w Wydziale Oświaty we Lwowie.
W 1885 został powołany na członka korespondenta krakowskiej Akademii Umiejętności (późniejszej PAU). W 1868 był w gronie założycieli Towarzystwa Pedagogicznego we Lwowie, pełnił funkcję sekretarza towarzystwa oraz zasiadał w jego zarządzie, a w 1887 został członkiem honorowym. Był również współzałożycielem (1884), wiceprezesem (1884–1888) i członkiem honorowym (1889) Towarzystwa Nauczycieli Szkół Wyższych. W 1878 został odznaczony Krzyżem Kawalerskim Orderu Franciszka Józefa.
Prace.
W pracy naukowej zajmował się gramatyką języków starożytnych, filozofią grecką, dydaktyką ogólną oraz dydaktyką języka polskiego i języków obcych. Był inicjatorem polskich prac w dziedzinie leksykografii łacińskiej, wprowadzając wzory niemieckie. Propagował w Gimnazjum im. Franciszka Józefa nowoczesne metody dydaktyczne. Opracował osiem podręczników gimnazjalnych do łaciny i greki. Był redaktorem periodyku "Szkoła" (1873–1875), wydał przekłady "Ćwiczeń greckich" Carla Schenkla (1868) i "Gramatyki języka greckiego" Georga Curtiusa (1868). Ogłosił ponad 90 prac, m.in.:

</doc>
<doc id="191510" url="https://pl.wikipedia.org/wiki?curid=191510" title="Totalizm">
Totalizm



</doc>
<doc id="191511" url="https://pl.wikipedia.org/wiki?curid=191511" title="Decapitated">
Decapitated

Decapitated – polska grupa muzyczna wykonująca technical death metal. Powstała w 1996 roku w Krośnie z inicjatywy nastoletnich braci: gitarzysty Wacława „Vogga” Kiełtyki i perkusisty Witolda „Vitka” Kiełtyki oraz wokalisty Wojciecha „Saurona” Wąsowicza.
Do 2007 roku grupa wydała cztery albumy studyjne, które zostały pozytywnie ocenione zarówno przez fanów, jak i krytyków muzycznych. Zespół dał szereg koncertów na całym świecie i uczestniczył w licznych festiwalach: Metalmania, Metalfest, Hunter Fest i Ozzfest. Czasopismo Metal Maniacs określiło grupę mianem nadziei death metalu, natomiast magazyn Terrorizer uznał najlepszym debiutem roku 2000. W tekstach zespół poruszył takie zagadnienia jak nihilizm, mizantropia czy zło.
Kwartet pozostał aktywny do końca 2007 roku, kiedy to w wypadku samochodowym śmierć poniósł perkusista Witold Kiełtyka oraz został ciężko poszkodowany wokalista Adrian Kowanek. W 2009 gitarzysta Wacław Kiełtyka reaktywował zespół w odnowionym składzie.
Historia.
1996-2005.
Zespół powstał w grudniu 1996 roku w Krośnie z inicjatywy braci: gitarzysty Wacława „Vogga” Kiełtyki i perkusisty Witolda „Vitka” Kiełtyki oraz wokalisty Wojciecha „Saurona” Wąsowicza. W 1997 roku skład grupy uzupełnił basista Marcin „Martin” Rygiel. W czerwcu tego samego roku grupa zrealizowała debiutancki materiał demo pt. "Cemeteral Gardens", wydawnictwo cieszyło się dużym uznaniem w undergroundzie, jednak młody wiek muzyków zapewnił duże grono przeciwnych grupie. 28 listopada tego samego roku zespół wystąpił po raz pierwszy podczas koncertu w Krośnie. Rozwój jako muzyków uwarunkowany był nauką pobieraną w szkołach muzycznych, postęp wyraźnie zaznaczył się już na kolejnym demie pt. "The Eye of Horus" zarejestrowanym w październiku 1998 roku w Manek Studio. Dzięki tym nagraniom zespół podpisał kontrakt z firmą Massive Mangement.
15 kwietnia 1999 roku w olsztyńskim Selani Studio we współpracy z Piotrem Wiwczarkiem grupa przystąpiła do nagrań debiutanckiego albumu pt. "Winds of Creation". Wydawnictwo ukazało się 23 maja 2000 roku nakładem Earache Records. Wydawnictwo cieszyło się uznaniem zarówno fanów jak i krytyków muzycznych. Czasopismo Metal Maniacs które określiło grupę mianem nadziei death metalu, natomiast magazyn Terrorizer uznał najlepszym debiutem roku 2000. W związku ze zobowiązaniami szkolnymi, młodzi muzycy nie mogli w pełni czynnie uczestniczyć w promocji albumu. 17 czerwca nakładem Metal Mind Productions ukazała się kompilacja nagrań demo pt. "The First Damned". Na płycie znalazły się także dwa utwory koncertowe zarejestrowane podczas Thrash'em All Festival '2000. W sierpniu zespół odbył krótką trasę koncertową Grind Your Mind Tour 2000 po Anglii wraz z grupą Lock Up. Ponadto muzycy odbyli europejską trasę koncertową wraz z grupami Immolation, Deranged, Deströyer 666 i Soul Demise oraz szereg koncertów w Polsce wraz z Trauma i Vader. 14 listopada tego samego roku demo "The Eye Of Horus" ukazało się na kompilacji "Polish Assault".
W 2001 roku grupa zrealizowała kolejny studyjny album pt. "Nihility", podczas wrześniowej sesji nagraniowej w białostockim Hertz Studio. Album ukazał się na początku 2002 roku nakładem Earache Records. W celach promocyjnych zrealizowany został również teledysk do utworu pt. „Spheres of Madness”, okładkę płyty wykonał natomiast Jacek Wiśniewski grafik współpracujący m.in. z zespołem Vader i Krisiun. Wkrótce po premierze muzycy wystąpili na festiwalu Ozzfest w Katowicach grając u boku grup Tool, Slayer i Ozzy’ego Osbourne’a.
Drugi album grupy był promowany również podczas koncertów wraz z grupami Incantation, Impaled, Vehemence oraz Dead to Fall. Natomiast jesienią zespół odbył liczące czterdzieści występów europejskie tournée wraz z Vader, Krisiun i Prejudice. Latem 2003 roku w Hertz Studio zespół nagrał trzeci album zatytułowany "The Negation". 14 sierpnia tego samego roku w Key Club, w Los Angeles, został zarejestrowany teledysku do kompozycji „Spheres Of Madness” w reżyserii Davea Bonea. Wydawnictwo ukazało się 1 lutego 2004 i było promowane m.in. podczas koncertów w Wielkiej Brytanii. Występy Decapitated poprzedzały grupy Rotting Christ, Anata i Thus Defiled. Zespół wystąpił również podczas na festiwalu Metalmania poprzedzając m.in. koncert grupy Morbid Angel oraz trasie koncertowej wraz z grupą Mayhem, Krisiun i Anaal Nathrakh. W drugiej połowie roku zespół wystąpił w kraju wraz z grupami Totem, Hate, Pyorrhoea i Abused Majesty.
W 2005 roku grupa odbyła pierwszą europejską trasę koncertową w roli headlinera, zespołowi towarzyszyły na niej Dies Irae, Hate i Crionics. Latem tego samego roku grupę opuścił wieloletni wokalista grupy Wojciech „Sauron” Wasowicz, który poświęcił się studiom na Uniwersytecie Jagiellońskim na wydziale Muzykologii. Wąsowicza zastąpił wkrótce pochodzący z Krakowa, a szerzej znany z występów w grupie muzycznej Atrophia Red Sun Adrian „Covan” Kowanek.
Już z nowym wokalistą 15 lipca grupa wystąpiła na festiwalu Kaltenbach Open Air w Austrii. Natomiast jesienią w ramach Sesnsual Sickness Tour zespół wystąpił podczas dwudziestu siedmiu koncertów w Europie wraz z grupami Gorerotted, Detonation i Dam. W Stanach Zjednoczonych podczas Blitzkrieg 3 American Tour wraz z grupami Vader i Dew-Scented oraz jako headliner w Kanadzie wraz z grupą Neuraxis. 1 sierpnia 2005 roku w białostockim Hertz Studio grupa przystąpiła do prac nad nowym albumem zatytułowanym "Organic Hallucinosis". Nowa płyta grupy została wyprodukowana, zmiksowana oraz zmasterowana przez braci Wojciecha i Sławomira Wiesławskich.
2006-2010.
Na przełomie stycznia i lutego 2006 roku zespół wystąpił podczas dwumiesięcznej trasy koncertowej Annihilation Of The Wicked Tour wraz grupami Nile, Hypocrisy, Soilent Green oraz Raging Speedhorn, podczas koncertów na gitarze basowej w zastępstwie Rygla wystąpił Richard Gulczynski. Czwarte wydawnictwo grupy "Organic Hallucinosis" ukazało się 7 lutego 2006 roku w USA, później 7 i 22 lutego odpowiednio w Europie i Japonii. Utwory przed wydaniem były dostępne do przesłuchania w wersji online na oficjalnej stronie wydawcy zespołu Earache Records. Do otwierającego album utworu pt. „A Poem About an Old Prison Man” wykorzystano pochodzący z 1984 roku tekst autorstwa amerykańskiego mordercy Charlesa Mansona. Okładkę płyty wykonał grecki grafik i malarz Seth Siro Anton, który współpracował m.in. z grupami Paradise Lost i Rotting Christ. W celach promocyjnych do utworu pt. „Day 69” został zrealizowany teledysk. Płyta ukazała się również w specjalnej limitowanej do 1000 sztuk wersji wraz z darmową płytą koncertową zarejestrowaną podczas Earache Xmas Party, w grudniu 2004 roku.
Tego samego roku zespół wystąpił podczas trasy koncertowej po Wielkiej Brytanii wraz z grupą Biomechanical oraz na festiwalach Hunter Fest w Polsce, Metalcamp w Słowenii, Hard Rock Laager w Estonii oraz jesienią na koncertach w USA wraz z grupami Six Feet Under, Krisiun i Abysmal Dawn oraz ponownie w USA i Kanadzie wraz z grupami Fear Factory, Suffocation i Hypocrisy. Po powrocie do kraju 16 grudnia zespół wystąpił w Krośnie z okazji dziesięciolecia dziłalności artystycznej. W lutym 2007 roku grupa wystąpiła podczas trasy koncertowej Organic Hallucinosis European Tour wraz z grupami Phazm i Hate. W maju tego samego roku zespół wystąpił podczas koncertów w Australii i Nowej Zelandii wraz grupą Nile, natomiast latem wyruszył do USA, Kanady i Meksyku gdzie zagrał podczas Summer Slaughter Tour wraz z zespołami Necrophagist, Cephalic Carnage, Cattle Decapitation, The Faceless, As Blood Runs Black, Arsis, Ion Dissonance i Beneath the Massacre. We wrześniu zespół opuścił basista Marcin „Martin” Rygiel, który wkrótce przeprowadził się do Kalifornii by poświęcić się rodzinie. 18 października zespół rozpoczął trasę koncertową Extreme Hallucinosis Easten Tour 2007 obejmującą kraje kraje nadbałtyckie.
29 października w drodze do miejscowości Homel na Białorusi, Decapitated oraz grupa muzyczna Crionics, miały wypadek – kolizję z ciężarówką transportującą drewno. Witold Kiełtyka i Adrian Kowanek odnieśli poważne obrażenia. Zostali przewiezieni do Nowozybkowa, w Rosji. Kiełtyka zmarł jednak 1 listopada ok. godziny 4 rano mając 23 lata. Natomiast Adrian Kowanek w ciężkim stanie został przetransportowany drogą lotniczą do Krakowa. Śmierć perkusisty odbiła się szerokim echem na scenie metalowej. Wyrazy współczucia i kondolencje na ręce rodziny spłynęły z całego świata. Śmierć Kiełtyki skomentowali m.in. Tomas Haake, Gene Hoglan i Raymond Herrera.
W cieniu tragicznych wydarzeń zespół podpisał kontrakt płytowy z niemiecką wytwórnią muzyczną Nuclear Blast. W ramach pomocy rodzinom pokrzywdzonych w wypadku na całym świecie organizowano koncerty charytatywne. Były to m.in. koncerty w Krakowie, Warszawie, Paryżu, Londynie i Los Angeles podczas których wystąpiły takie zespoły jak Vader, Behemoth, Hate, Frontside, Akercocke, Delight, Nyia czy Virgin Snatch. 9 czerwca 2008 roku ukazało się pierwsze DVD zespołu zatytułowane "Human’s Dust" zawierające m.in. koncert grupy z festiwali Metalmania i Ozzfest, koncert zespołu zarejestrowany w studiu telewizyjnym w Krakowie oraz wywiady z członkami zespołu. Wydawnictwo ukazało się nakładem polskiej wytwórni muzycznej Metal Mind Productions.
8 marca 2009 roku, Wacław Kiełtyka, na oficjalnym profilu MySpace zespołu ogłosił reaktywacje zespołu w nowym składzie. Tego samego roku do Decapitated dołączył austriacki perkusista Kerim „Krimh” Lechner. Muzyk występował dotychczas w takich zespołach jak Thorns Of Ivy czy Mondstille. W listopadzie również 2009 roku został zaanonsowany nowy skład grupy. Do Decapitated dołączył basista Filip „Heinrich” Hałucha znany z występów w grupach Vesania, Rootwater i UnSun oraz wokalista Rafał Piotrowski członek Ketha i Forgotten Souls. Gitarzysta Wacław Kiełtyka, który od 2008 roku towarzyszył Vader jako muzyk koncertowy, odbył w grudniu z zespołem ostatnią trasę, po czym Decapitated rozpoczął próby przed zaplanowanymi występami.
W styczniu 2010 roku muzycy odbyli tournée w Wielkiej Brytanii wraz z Kataklysm, w kwietniu wystąpili w Australii i Nowej Zelandii, natomiast w maju wzięli udział w cyklicznym festiwalu Metalfest Open Air w Austrii, Niemczech, Szwajcarii, Węgrzech i Czechach. W lipcu i sierpniu Decapitated zagrał szereg koncertów w USA i Kanadzie w ramach Summer Slaughter Tour. Następnie w październiku zespół odbył w Polsce trasę Rebellion Tour vol. 2. Grupa gościła podczas koncertów m.in. basistę Tomasza „Oriona” Wróblewskiego, perkusistę Zbigniewa „Inferno” Promińskiego i gitarzystę Patryka „Setha” Sztybera z formacji Behemoth.
Od 2011.
W lutym 2011 roku w gdańskim RG Studio grupa rozpoczęła prace nad piątym albumem. Nagrania zostały zarejestrowane we współpracy z inżynierami: Arkadiuszem „Maltą” Malczewskim i Danielem Bergstrandem, który również zmiksował wszystkie utwory. Produkcji podjął się lider formacji Wacław „Vogg” Kiełtyka. Premiera piątego albumu Decapitated pt. "Carnival is Forever" odbyła się 12 lipca 2011 roku. Wszystkie teksty na potrzeby płyty napisał były wokalista grupy Lux Occulta – Jarosław Szubrycht. Gościnnie w nagraniach wziął także udział Bartosz Hervy znany z występów w grupie Blindead. Po nagraniach z zespołu odszedł Hałucha, którego tymczasowo zastąpił Konrad Rossa znany z występów w grupie Trauma. Wydawnictwo dotarło do 11. miejsca listy Billboard Top Heatseekers w USA sprzedając się w nakładzie 2100 egzemplarzy w przeciągu tygodnia od dnia premiery.
W ramach promocji do utworów „Pest” i „Homo Sum” zostały zrealizowane teledyski. Materiał był także promowany podczas letnich festiwali, a także podczas koncertów w USA, które odbyły się na przełomie września i października. 1 listopada 2011 członkowie zespołu byli pasażerami Boeinga 767 lecącego z Newark do Warszawy, lądującego na Okęciu awaryjnie bez wysuniętego podwozia. Kolejne koncerty grupa dała podczas The Decimation Of Europe Tour z udziałem Aborted, Fleshgod Apocalypse, Cyanide Serenity oraz Archspire. Na początku 2012 roku muzycy dwukrotnie wystąpili w ramach charytatywnej trasy koncertowej Covan Wake The Fuck Up Tour 2012 na rzecz Adriana „Covana” Kowanka. Następnie grupa wzięła udział w trasie koncertowej The Ophidian Trek w USA i Europie poprzedzając kwintet Meshuggah. Latem w wyniku nieporozumień skład opuścił Kerim „Krimh” Lechner, którego zastąpił Paweł „Pawulon” Jaroszewicz.
Oskarżenie o gwałt zbiorowy w 2017.
We wrześniu 2017, w mediach zagranicznych i krajowych pojawiła się informacja, że w trakcie trasy Decapitated po Stanach Zjednoczonych fanka zespołu została zgwałcona przez jego członków. Ofiara oraz jej przyjaciółka miały brać udział w koncercie 31 sierpnia 2017 w Spokane w stanie Waszyngton. Po zakończeniu miały zostać zaproszone przez muzyków do autobusu na drinka, gdzie miało dojść do zbiorowego zgwałcenia jednej z kobiet. Adwokat Decapitated stwierdził, że członkowie zespołu nie przyznają się do winy. 13 października 2017 wszystkim członkom zespołu zostały postawione zarzuty zgwałcenia wspomnianej kobiety. 22 listopada 2017 wszyscy czterej członkowie zespołu zostali zwolnieni z tymczasowego aresztu postanowieniem sędzi sądu w Spokane Julie McKay, zaś według adwokata W. Kiełtyki, Stevena Grahama, przyczynił się do tego polski poseł partii Prawo i Sprawiedliwość, Dominik Tarczyński, który wstawił się za polskimi muzykami w liście skierowanym do amerykańskiego sądu. 5 stycznia 2018 prokurator hrabstwa Spokane wycofała zarzuty przeciwko muzykom.
Muzyka.
Mimo młodego wieku członków w momencie powstania Decapitated, zespół był od początku działalności powszechnie ceniony za wirtuozerię i złożoność kompozycji. Przyczyniło się do tego wykształcenie muzyczne braci Kiełtyków i Marcina Rygla. Starszy z braci Wacław jest absolwentem szkoły muzycznej I i II stopnia oraz Akademii Muzycznej w Krakowie w klasie akordeonu, Witold natomiast ukończył szkołę muzyczną I i II stopnia w klasie fortepianu. Rygiel jest absolwentem szkoły muzycznej I i II stopnia w klasie gitary klasycznej i fortepianu.
Szczególnie często chwalona była gra zmarłego perkusisty Witolda Kiełtyki, którego wielu muzyków określiło jako niezwykle utalentowanego. Uznanie dla perkusisty wyrazili tacy muzycy jak Adam Darski lider zespołu Behemoth, Gene Hoglan perkusista Strapping Young Lad, Dirk Verbeuren perkusista Soilwork, Jens-Francois Dagenais lider kanadyjskiego zespołu Kataklysm, Tomas Haake członek Meshuggah, Anders Jakobson były perkusista Nasum, Wawrzyn „Varyen” Chyliński były perkusista Damnation, John McEntee lider Incantation, Alan Averill wokalista Primordial, Raymond Herrera były perkusista Fear Factory oraz ATF Sinner lider zespołu Hate.

</doc>
