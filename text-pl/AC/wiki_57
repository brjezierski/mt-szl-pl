<doc id="191515" url="https://pl.wikipedia.org/wiki?curid=191515" title="Płaca minimalna">
Płaca minimalna

Płaca minimalna – prawnie ustalony najniższy dopuszczalny poziom wynagrodzenia pieniężnego za pracę najemną (na podstawie umowy o pracę), określony w postaci stawki lub minimalnego zarobku za pracę w obowiązującym wymiarze czasowym (najczęściej w ciągu miesiąca). Ta najniższa z możliwych płac ustalana jest przez państwo. Wynagrodzenie to pozostaje niezależne od poziomu kompetencji pracownika, a także pozostałych składników wynagrodzenia.
Minimalne wynagrodzenie ustawowe w Polsce.
W Polsce minimalne wynagrodzenie ustalane jest corocznie na podstawie ustawy z 10 października 2002 o minimalnym wynagrodzeniu za pracę. Wysokość minimalnego wynagrodzenia, podlega ogłoszeniu w Dzienniku Urzędowym Rzeczypospolitej Polskiej „Monitor Polski”, w drodze obwieszczenia Prezesa Rady Ministrów lub w Dzienniku Ustaw, w drodze rozporządzenia Rady Ministrów do 15 września każdego roku.
W przypadku umowy zlecenia i o świadczenie usług od 2017 r. wprowadzono minimalną stawkę godzinową.
Do końca 2016 r. w okresie pierwszego roku pracy danego pracownika jego wynagrodzenie mogło być niższe od wynagrodzenia minimalnego, jednak nie mogło stanowić mniej, niż 80% wysokości minimalnego wynagrodzenia za pracę.
Według GUS na koniec 2019 roku płacę minimalną dostawało w Polsce około 1,5 miliona osób.
Według oceny skutków projektu aktu prawnego mającego podnieść pensję minimalną w 2022 (w tym minimalną stawkę godzinową) pobiera ją około 2,2 miliona osób w Polsce.
II Rzeczpospolita – od kwietnia 1924 sztywny parytet – 1 złoty równoważny 0,29 grama złota. W 1927 ustalono parytet 5924,44 złotych za kilogram czystego złota
Pensja robotnika w latach:
W 1929 roku, przy założeniu 40 godzinnego tygodnia pracy (2019), to robotnik zarabiał 163,2 ówczesne złote miesięcznie, czyli ~27,5469 gram złota.
Perspektywy wzrostu płacy minimalnej w Polsce.
Zgodnie z zapowiedziami premiera Mateusza Morawieckiego z września 2019 r., płaca minimalna ma w Polsce rosnąć stopniowo, aż do osiągnięcia poziomu 4000 zł brutto 1 stycznia 2024 r. Wysokości przyszłych pułapów płacy minimalnej:
Płaca minimalna brutto w krajach UE i w USA.
Tylko w niektórych krajach UE minimalne wynagrodzenie jest zdefiniowane. W Stanach Zjednoczonych, Wielkiej Brytanii i Irlandii występują stawki godzinowe. W styczniu 2019 r., 21 z 27 krajów Unii miało ustaloną stawkę minimalną, od 286 euro w Bułgarii do 2071 euro w Luksemburgu. W niektórych krajach, gdzie nie ma prawnie ustanowionej płacy minimalnej, występują najważniejsze stawki branżowe. Inaczej jest w USA, gdzie płace minimalne godzinowe pasują dokładnie do minimalnych kosztów utrzymania.
W Austrii, Włoszech, Cyprze i krajach skandynawskich (Szwecja) płaca minimalna nie jest określona i pozostaje w zakresie autonomii układowej pracodawców i związków zawodowych. Poniższa tabela nie uwzględnia Danii, która ma jedną z najwyższych pensji minimalnych we wspólnocie. Oficjalnie nie ma prawa które zmusza do wypłacania wysokiej płacy minimalnej w Danii, ale poza ustaleniami dla poszczególnych branż (które są wyższe) nikt nie płaci w Danii mniej niż 110 koron duńskich (ok. 68,23 złotych) na godzinę (brutto). Tydzień pracy na pełny etat w Danii to 37 godzin, co daje miesięcznie brutto 10098,04 złotych.
W Hiszpanii poza płacą minimalną wprowadzono, w 2020 także wariant dochodu podstawowego, gdzie osoby zarabiające w 2019 mniej niż 24730,96 złotych rocznie, lub w przypadku rodziny 54459,07 złotych albo te które straciły pracę w czasach pandemii COVID-19 dostają wyrównanie co miesiąc do tej kwoty (przy zerowych zarobkach/braku pracy jest to około 2065,01 złotych dla gospodarstwa jednoosobowego a 4536,77 złotych dla gospodarstwa wieloosobowego. Około miliona gospodarstw domowych dostaje takie świadczenia zbliżone do pensji minimalnej w Polsce, a program kosztuje państwo około 13,41 miliarda złotych.
Kraje stowarzyszone ze wspólnotą.
W Szwajcarii nie ma państwowej płacy minimalnej, ale część kantonów ma ją ustanowioną lub próbuje ją wprowadzić. W kantonie Neuchâtel jest to od 2018 roku ok. 20 CHF na godzinę(ok. 83,53 złotych na godzinę, przy założeniu 40 godzin pracy tygodniowo jest to ok. 3200 CHF, czyli ok. 13364,13 złotych brutto miesięcznie). Dodatkowo jest wiele porozumień między branżami, krajem, kantonami, które określają zarobki. Stosunkowo niewiele osób dostaje równowartość minimalnych zarobków w Neuchâtel, zazwyczaj pracownicy zarabiają więcej. W praktyce więc Szwajcarzy(także dzięki wysokiemu kursowi franka i niskim podatkom) mają jedne z najwyższych pensji w Europie, zwłaszcza dla specjalistów dopiero(lub z niewielkim doświadczeniem) rozpoczynających pracę.
W 2020 roku, w referendum w kantonie Genewa zadecydowano, że płaca minimalna będzie wynosić 23 franki szwajcarskie na godzinę. Jest to ok. 96,01 złotych brutto, co przy 40 godzinnym tygodniu pracy daje (brutto) 15361.6 złotych miesięcznie.
Pozostałe kraje europejskie.
Ukraina.
Pensja minimalna na Ukrainie w 2021 wynosi 6000 UAH (około 780 złotych) miesięcznie, a od 1 grudnia 2021 będzie wynosiła 6500 hrywien. Oficjalny poziom minimalnej egzystencji dla pełnosprawnej osoby na 2021 wynosi 2270 UAH (ok. 294,16 złotych miesięcznie).
W 2019 roku płaca minimalna w Polsce była 3,5 raza wyższa niż pensja minimalna na Ukrainie, w 2021 roku jest ok. 2,6. Dla porównania koszt biletu jednorazowego na Ukrainie w dużym mieście to 0,52 złotego, biorąc pod uwagę 2,6 raza niższą pensję minimalną to tak jakby w Warszawie bilet jednorazowy kosztował 1,3 złotego (w rzeczywistości kosztuje kilka razy tyle), niższe są także koszty żywności, wstępu do placówek kulturalno-sportowych, wynajmu mieszkań. Wyższe są natomiast ceny niektórych produktów importowanych, zwłaszcza odzieży w sieciówkach dla średnio i wysoko zarabiających.
Białoruś.
Pensja minimalna na Białorusi w 2021 roku to 400 BYN (nowych rubli białoruskich) co odpowiada około 155.825 $, a więc 574,6 złotych miesięcznie. W stosunku do innych walut spada z racji słabnięcia białoruskiego rubla – w 2020 roku płaca minimalna wynosiła 375 BYN co odpowiadało 175$ miesięcznie, a więc około 645,31 złotych.
Minimalne wynagrodzenie a średnie wynagrodzenie.
W wielu krajach Europy minimalne wynagrodzenie ustanowione jest jako odsetek średniego miesięcznego wynagrodzenia.
Odsetek osób pobierających minimalne wynagrodzenie.
Minimalne wynagrodzenie otrzymuje teoretycznie mały odsetek ogółu zatrudnionych. Jednak jeden z najwyższych udziałów osób zarabiających minimum występuje we Francji, Litwie i Rumunii. Polska w klasyfikacji Eurostatu zajęła 9. miejsce z wynikiem 4,49%.
Wprowadzenie płacy minimalnej.
Pierwsze nowoczesne krajowe płace minimalne wprowadziły Nowa Zelandia (1894), Australia (1896) i Wielka Brytania (1909), USA uczyniły to w 1938 r.
Wielka Brytania.
Płacę minimalną wprowadzoną w 1909 wycofano w 1993, przywrócono i rozszerzono w 1998 r. początkowo, w obawie przed negatywnymi efektami, wynosiła 3,60 funta za godzinę pracy, a następnie wzrastała do 5,05 w 2005. Powołana w celu monitorowania efektów decyzji Low Pay Commission nie stwierdziła negatywnego wpływu decyzji na inflację i zatrudnienie i zalecała dalsze podwyższanie płacy, nawet powyżej średniego wzrostu wynagrodzeń. Nie doszło także do zmniejszenia ilości miejsc pracy – w czasie od wprowadzenia regulacji w życie przybyło ich 1,75 miliona. W przeprowadzonym w 2004 roku sondażu wśród brytyjskich pracodawców 90% z nich odpowiedziało, że wzrost płac z tytułu płacy minimalnej jest dla nich bez znaczenia. Wskazuje się także, że wprowadzenie tej instytucji wpływa pozytywnie na zmniejszenie się współczynnika Giniego i na zmniejszenie różnic w płacach między kobietami a mężczyznami (1998 – kobieta zarabiała tam średnio 78,8% płacy mężczyzny, w 2004 – 81,8%). W 2005 r. najniższe ustawowe wynagrodzenie pobierało w tym kraju jedynie 1,8% zatrudnionych .
Niemcy.
Do 2015 wynagrodzenie minimalne było ustalane przez branżowe układy zbiorowe, których zasięg systematycznie spadał z 90% pracowników w Niemczech Zachodnich w 1990 r. do 52% w 2013 r. i 38% na obszarze dawnej NRD. Wprowadzenie płacy minimalnej stało się częścią umowy wielkiej koalicji SPD i CDU po wyborach 2013 r. W 2015 r. rząd wprowadził płacę minimalną 8,5 euro za godzinę, w 2017 r. – 8,84 euro, w budownictwie – 11,75 euro. Nie dotyczyła ona długotrwale bezrobotnych, części praktykantów i młodzieży poniżej 18 roku życia. 8,5 euro było połową mediany płac.
Prezes instytutu Ifo i profesor Uniwersytetu w Monachium Hans-Werner Sinn porównał płacę minimalną do diabła i zabawy z ogniem i twierdził, że jej wprowadzenie może kosztować 1,9 mln miejsc pracy. Instytut Badań nad Przyszłością Pracy ("Forschungsinstitut zur Zukunft der Arbeit" / "IZA") ostrzegał przed utratą 600 tysięcy miejsc pracy, Rada Ekspertów w sprawach rozwoju gospodarczego ("Sachverständigenrat zur Begutachtung der gesamtwirtschaftlichen Entwicklung") obawiała się o 140 tysięcy miejsc pracy. Podnoszono też groźbę przeniesienie miejsc pracy za granicę z powodu wprowadzenia płacy minimalnej, co było nieuzasadnione ponieważ zdecydowana większość tych stanowisk była w usługach których nie da się przenieść za granicę: hotelarstwie, gastronomii i ogrodnictwie.
Wprowadzenie płacy minimalnej w Niemczech zwiększyło płace 3,6 mln pracowników. Zarobki pracowników niewykwalifikowanych wzrosły o 3,3%, a na obszarze byłej NRD o 10%. Ogólna wielkość płac wzrosła o 0,5 – 1%. Spowodowało to wzrost cen niektórych produktów i usług szczególnie przejazdów taksówką, usług fryzjerskich, hotelarskich i gastronomicznych, jednak ogólnie inflacja pozostała na rekordowo niskim poziomie. W 2015 r. przybyło 400 tys. miejsc pracy, także w branżach najgłośniej wyrażających swe obawy – w gastronomii i w hotelarstwie. Przybyło także 700 tys. osób objętych ubezpieczeniem społecznym wskutek zmniejszenia się o ok. 200 tys. stanowisk pracy zwanych MiniJob, czyli z wynagrodzeniem poniżej 450 euro, które są zwolnione ze składek. W styczniu 2016 stopa bezrobocia wyniosła 6,2%, osiągając najniższy poziom od zjednoczenia kraju.
Polska.
W 2017 weszły w życie przepisy o minimalnej stawce godzinowej na umowie zlecenia. Beniamin Krasicki, wiceprezes Polskiej Izby Ochrony i szef zatrudniającego 7 tys. osób City Security ostrzegał, że na skutek tej zmiany część pracowników ochrony straci pracę. Jednak później stwierdził, że po wejściu stawki minimalnej w życie ochroniarze pracują w mniejszym wymiarze godzinowym, a niedobór pracowników utrzymał się.
Prawo międzynarodowe.
Międzynarodowa Organizacja Pracy w sprawie płacy minimalnej uchwaliła trzy konwencje:
oraz jedno zalecenie.
Polska jest stroną Konwencji nr. 99.
Powszechna Deklaracja Praw Człowieka w art. 23.3 głosi "każdy pracujący ma prawo do odpowiedniego i zadowalającego wynagrodzenia, zapewniającego jemu i jego rodzinie egzystencję odpowiadającą godności ludzkiej i uzupełnianego w razie potrzeby innymi środkami pomocy społecznej".
Międzynarodowy Pakt Praw Gospodarczych, Społecznych i Kulturalnych w art. 7 głosi
"Państwa Strony niniejszego Paktu uznają prawo każdego do korzystania ze sprawiedliwych i korzystnych warunków pracy, obejmujących w szczególności:"
"a) wynagrodzenie zapewniające wszystkim pracującym jako minimum:"
"I. godziwy zarobek i równe wynagrodzenie za pracę o równej wartości bez jakiejkolwiek różnicy; w szczególności należy zagwarantować kobietom warunki pracy nie gorsze od tych, z jakich korzystają mężczyźni, oraz równą płacę za równą pracę"
"II. zadowalające warunki życia dla nich samych i ich rodzin zgodnie z postanowieniami niniejszego Paktu"
Rada Europy w Europejskiej Karcie Społecznej zobowiązuje strony "uznać prawo pracowników do takiego wynagrodzenia, które zapewni im i ich rodzinom godziwy poziom życia" (art. 4.1).
Karta Praw Podstawowych mówi o "prawie każdego do wykonywania swobodnie wybranego zawodu" (art. 15.1) oraz o "prawie każdego pracownika do warunków pracy szanujących jego zdrowie, bezpieczeństwo i godność" (art. 31.1), sprawy płacy pomija.
Efekty ekonomiczne.
Argumenty teoretyczne.
Choć najprostsze modele ekonomii klasycznej – takie jak model równowagi podaży i popytu – sugerują, że sztuczne ustalanie ceny minimalnej oddala rynek od punktu optymalnej równowagi i tworzy zbędną stratę społeczną, ekonomia współczesna uznaje, że zależności panujące na rynku pracy są bardziej złożone, i adekwatna płaca minimalna może być użyteczna społecznie w obecności różnego rodzaju zawodności rynku. Przykładowo, w nowoczesnym modelu DMP (którego autorzy zostali za tę pracę nagrodzeni Noblem w dziedzinie ekonomii w 2010 r.), uwzględnia się to, że rynek pracy nie jest wolny od kosztów transakcyjnych („frykcji”) i słabości siły negocjacyjnej pracowników, co może prowadzić do płac niższych od poziomu optymalnego, oraz bezrobocia frykcyjnego. O słabszej sile negocjacyjnej pracowników pisał już Adam Smith w klasycznej pracy „Badania nad naturą i przyczynami bogactwa narodów”.
Użyteczność płacy minimalnej silnie zależy od sytuacji na rynku pracy. Jeśli pozycja pracodawców jest relatywnie silna i bliska monopsonowi, wprowadzenie płacy minimalnej pomaga przeciwdziałać nadużywaniu tej przewagi. W obszarach rynku pracy bliższych konkurencji doskonałej, sztuczne podwyższanie płac jest zbędne i może być szkodliwe – zwiększać bezrobocie i rynkowe ceny. Teorie i modele ekonomiczne wskazują na wiele możliwych przyczyn, dla których w rzeczywistości może występować przewaga pracodawców, szczególnie w stosunku do pracowników o niskich kwalifikacjach i dochodzie. Pracownicy tacy cechują się ograniczoną mobilnością, słabą orientacją w rynkowej wartości swojej pracy oraz ograniczoną możliwością przedłużonego szukania zatrudnienia. Wskutek tego, w wielu przypadkach obserwuje się bezrobocie frykcyjne i znaczne zróżnicowanie wynagrodzenia za wykonywanie identycznej pracy, w tym samym sąsiedztwie.
Ze względu na wysoką zależność efektywności płacy minimalnej od lokalnej specyfiki rynku pracy, zwraca się uwagę na konieczność planowania tej polityki na poziomie możliwie jak najbardziej lokalnym. Przykładowo, jednolita wysokość płacy minimalnej dla całego obszaru Stanów Zjednoczonych może się okazać dla jednych regionów zdecydowanie za wysoka, a dla innych – zbyt niska. Ustalenie zasadności i odpowiedniej wysokości płacy minimalnej, wymaga wyważenia zysków i strat – co zależy w dużej mierze od przyjętych celów i wartości – a także od właściwej identyfikacji i oceny szeregu czynników ekonomicznych.
Badania empiryczne.
Przeglądy metaanalityczne i tendencyjność publikacji.
Zagadnienie płacy minimalnej otaczają kontrowersje polityczne i naukowe. Szereg metaanaliz wykazał istnienie znaczącej tendencyjności publikacji w tej dziedzinie w kierunku nadmiernego doszukiwania się dowodów na dużą szkodliwość tego instrumentu, w zgodzie z wnioskami z prostych modeli, według których płaca minimalna zwiększa bezrobocie. Negatywną rolę grają w tym obszarze również polityczne think-tanki i lobbyści, zarówno lewicowi, jak i prawicowi, którzy publikują niepodlegające recenzji naukowej raporty i analizy zgodne z ich linią polityczną, które są niekiedy nierzetelnie przedstawiane w mediach jako równie wiarygodne co badania naukowe.
Metaanalizy i przeglądy ekonometryczne publikowane w recenzowanych czasopismach naukowych wykazują minimalny w praktyce ogólny wpływ płacy minimalnej na zatrudnienie i ubóstwo, w niektórych przypadkach nieznacznie pozytywny, w innych nieznacznie negatywny, lub neutralny. Konkretne efekty zależą od regionu, są jednak przeciętnie nieznaczne. Analiza ekonometryczna zespołu Dube z 2013 r. kontrolująca wiele czynników zakłócających stwierdziła brak znaczącego wpływu płacy minimalnej na zatrudnienie. Badanie ekonometryczne zespołu Dube z 2014 r. porównujące zatrudnienie w sąsiadujących przygranicznych stanach w USA wykazała, że instrument ten zmniejsza rotację pracowników.
Ocena efektów ekonomicznych płacy minimalnej pozostaje niejednoznaczna i zależna od wielu czynników zakłócających. Znacząca neutralność niedużych podwyżek płacy minimalnej wskazuje jednak na trafność argumentów teoretycznych o obecności na niektórych rynkach pracy zawodności oraz monopsonu pracodawców. Może zatem ona służyć redukcji nierówności i ubóstwa, musi mieć jednak odpowiednio dopasowany poziom.
Spór Carda i Kruegera z Neumarkiem i Wascherem oraz Employment Policies Institute.
Jednym z pierwszych i głośniejszych badań, które wykazywało, że niewielkie podwyżki płacy minimalnej niekoniecznie prowadzą do wzrostu bezrobocia, była publikacja Carda i Kruegera z 1993 r. porównująca rynek pracy w fast-foodach w New Jersey i Pensylwanii. David Card otrzymał między innymi za tę pracę prestiżową nagrodę Amerykańskiego Towarzystwa Ekonomicznego. W 1995 r. ekonomiści Neumark i Wascher opublikowali jednak we współpracy z think-tankiem Employment Policies Institute replikację, która całkowicie podważała wnioski tego badania. Czołowe dzienniki, takie jak New York Times oraz The Washington Post, opublikowały artykuły oraz teksty sponsorowane przez think-tank EPI, dyskredytujące wcześniejsze wyniki. Autorzy badań wdali się w ciągu następnych lat w spór na łamach czasopism naukowych, w którym obie strony reprodukowały swoje wyniki i zarzucały oponentom błędy naukowe. Card i Krueger wykazali, że Neumark i Wascher oparli się o wybiórcze i niepubliczne dane, obejmujące 230 dobranych przez EPI lokali. Ustalono również, że ten rzekomo apolityczny i naukowy think-tank jest prowadzony w rzeczywistości przez firmę Berman &amp; Co., świadczącą usługi lobbystyczne i marketingowe dla branży restauracyjnej. Nazwa think-tanku była szczególnie myląca dla dziennikarzy, ponieważ w Ameryce działa również starszy, lewicowy Economic Policy Institute, który popiera ustawową płacę minimalną. Neumark i Wascher częściowo odcięli się w późniejszym czasie od EPI i kontynuują spór.
Późniejsze metaanalizy, jak praca zespołu Dube z 2013 r., uwzględniająca oszacowania pochodzące z krytycznych wobec płacy minimalnej prac Neumarka i Waschera, jak też Sabii, Burkhausera i in., poparły wnioski Carda i Kruegera.
Efekty pozytywne.
Według części badań empirycznych, płaca minimalna na odpowiednim do warunków poziomie może mieć szereg pozytywnych efektów dla gospodarki:
Może być przy tym neutralna dla zatrudnienia, również dla grup takich jak nastolatki i mniejszości. Podobne wyniki otrzymano w Wielkiej Brytanii.
Efekty negatywne.
W części badań empirycznych zaobserwowano, że płaca minimalna może mieć też negatywne efekty:
W niektórych regionach i grupach powiązano również podnoszenie płacy minimalnej z istotnym wzrostem bezrobocia, np. w Chinach.
Opinie ekspertów.
Ekonomiści zasadniczo zgadzają się, że płaca minimalna jest jedynie pomocniczym narzędziem, które nie jest silnie efektywne w realizacji celów społecznych. Preferowanym przez nich instrumentem polityki społecznej dla redukcji ubóstwa są ulgi podatkowe od dochodu, ponieważ zachęcają pracowników do pracy, a jednocześnie nie zniechęcają pracodawców do zatrudnienia. Innym efektywniejszym środkiem zmniejszania biedy i nierówności jest udostępnianie publicznej edukacji. Tego rodzaju instrumenty nie wykluczają się bynajmniej, lecz uzupełniają. Stwierdzają tak nawet badacze z reguły krytyczni wobec płacy minimalnej, tacy jak Neumark i Wescher. Kluczowe dla efektywności płacy minimalnej jest dopasowanie jej stawki do lokalnych warunków gospodarczych – nie powinna być ona zbyt wysoka. Tak z kolei stwierdzają nawet badacze, którzy są z reguły obrońcami tego instrumentu, jak Dube czy Krueger.
Konkretna wysokość płacy pozostaje kwestią kontrowersyjną. W ankietach przeprowadzanych wśród czołowych ekonomistów amerykańskich przeważa poparcie dla ogólnej idei płacy minimalnej, i krytyczna ocena propozycji ustalenia jej na wysokim poziomie, jak stawka $15 omawiania w kampanii wyborczej w 2016 r. W okresie debaty publicznej nad wprowadzeniem w Stanach Zjednoczonych płacy na poziomie $10, pod listem poparcia dla tego postulatu podpisało się ok. 600 ekonomistów, w tym 7 noblistów, a pod listem sprzeciwu – ok. 500 innych ekonomistów, w tym 3 noblistów.
Znanym krytykiem płacy minimalnej był Milton Friedman. Argumentował on, że płaca minimalna odbija się szczególnie niekorzystnie na mniejszościach i nastolatkach. Stwierdził, że jest „jednym z najbardziej, o ile w ogóle nie najbardziej, antymurzyńskim przepisem” w ustawodawstwie, oraz że gwałtowna podwyżka stawek minimalnych w latach 60. doprowadziła do powiększenia stopy bezrobocia. W latach 70. XX wieku w Stanach Zjednoczonych odsetek bezrobotnych wśród białej młodzieży wynosił ok. 15–20%, a wśród czarnej było to 35–45%.
Inne opinie.
W uzasadnieniu Międzynarodowej Organizacji Pracy dla wprowadzania płacy minimalnej podano, że jej celem jest:
W opinii zwolenników wymuszania płacy minimalnej pełni ona zarówno rolę ekonomiczną, jak i rolę społeczną. Jako rolę społeczną traktuje się jej ustalanie na poziomie zapewniającym niezbędne środki utrzymania. Jednak uznaje się często, że rola płacy minimalnej nie ogranicza się do kształtowania jej na poziomie pokrywającym niezbędny koszt utrzymania. Stanowi ona również ekwiwalent za pracę prostą i lekką, a więc taką, która zgodnie z oceną pracy jest najniżej wynagradzana. Płaca minimalna jest punktem wyjścia do budowy tabel płac i kształtowania hierarchii wynagrodzeń odpowiednio do różnic w jakości pracy i jej efektach. Zatem można oczekiwać, ze wzrost płacy minimalnej skutkuje wymuszeniem wzrostu płacy na wielu innych stanowiskach pracy.
Wielu uznaje, że płaca minimalna to właściwy instrument do zabezpieczenia bytu zatrudnionych wszędzie tam, gdzie panuje wśród pracodawców tendencja do oszczędzania poprzez zaniżanie wynagrodzeń do poziomu nie pozwalającego zatrudnionym na zaspokojenie podstawowych potrzeb. Stanowienie płacy minimalnej służy także wyeliminowaniu z rynku przedsiębiorstw, dla których wyzysk pracowników jest jedyną możliwą drogą do osiągnięcia sukcesu ekonomicznego, np. oferujących produkty słabej jakości, nie posiadających odpowiedniego kapitału, nieinnowacyjnych.
Inni argumentują, że jest to instytucja szkodliwa, ponieważ wypycha z rynku pracy osoby najgorzej sobie na nim radzące. Płaca minimalna powoduje spadek popytu na pracę oraz wzrost jej podaży, w szczególności na rynku pracy osób najsłabiej wykwalifikowanych. Sztucznie zawyża także realne koszty zatrudnienia ustalane przez przedsiębiorców, w oparciu o wydajność pracy (w prawidłowo funkcjonującym przedsiębiorstwie wzrost płac nie może być szybszy niż ROE i wydajność pracy). W Polsce np. jedną z grup o najwyższym bezrobociu są osoby do 30 roku życia, czyli dopiero wchodzące na rynek pracy i mające małe doświadczenie zawodowe. Pracodawca stając przed dylematem zatrudnienia kogoś za zawyżoną według siebie stawkę, często od tego odstępuje. Brak prawnego przyzwolenia na stawki niższe oznacza zatem w praktyce zakaz pracy i przymusowe bezrobocie. Utrzymywanie instytucji płacy minimalnej, często obejmującej znaczną część populacji, nie eliminuje zatem podstawowego problemu jakim są niskie przeciętne wynagrodzenia, wynikające z niskiego poziomu rozwoju gospodarczego państwa, a wręcz go pogłębia.
Istnieją pewne dodatkowe ukryte koszty tego rodzaju interwencji, które – choć trudne do wykrycia – bywają bardzo szkodliwe dla osób poszukujących pracy. Przykładowym skutkiem istnienia przepisów o płacy minimalnej jest ograniczenie możliwości zdobywania kwalifikacji zawodowych. Stworzenie odpowiednich warunków dla kształcenia nowych pracowników wiąże się z potrzebą pozyskania dodatkowych zasobów przez pracodawców, co z kolei zwiększa koszty zatrudnienia i utrzymania kadry pracowniczej. Dodatkowe obciążenia kosztów pracy odbierają firmom bodziec do zwiększania zatrudnienia, co w dłuższej perspektywie uniemożliwia potencjalnym pracownikom zdobycie cennych umiejętności zawodowych. Przepisy o płacy minimalnej ograniczają więc bezpośrednio mobilność najbiedniejszych i najgorzej wykształconych grup społeczeństwa.
Ponadto, płaca minimalna, zdaniem liberalnych ekonomistów, jest rodzajem ceny urzędowej, jest zatem formą etatyzmu i funkcjonuje bez oparcia o realia rynkowe. Efektem istnienia cen urzędowych jest poszerzanie się szarej strefy. Relatywnie wysoka płaca minimalna przyczynia się więc do powiększania pozaprawnego obrotu gospodarczego, a co za tym idzie – obrotu nieopodatkowanego i wyjętego m.in. spoza wymogów legalnego rynku pracy. Zaburza to konkurencję na rynku, a państwu przysparza kosztów walki z tym zjawiskiem oraz strat w dochodach do budżetu. W Polsce w oparciu o wysokość płacy minimalnej funkcjonuje wiele świadczeń socjalnych, tak więc jej podwyższenie ma oprócz bezpośredniego (pracownicy zatrudnieni w tzw. „budżetówce”) także pośredni wpływ na powiększanie wielkości wydatków budżetowych (patrz: deficyt budżetowy, efekt wypychania). Nierzadkie są patologie, takie jak np. pobieranie zasiłku dla bezrobotnych przy jednoczesnej "pracy na czarno" za niskie stawki.
Szkoła austriacka.
Według szkoły austriackiej (która nie należy do akademickiej ekonomii głównego nurtu) przepisy uznające płacę minimalną stoją na przeszkodzie w tworzeniu miejsc pracy w sposób zgodny z prawem. W ten sposób przyczyniają się do wzrostu liczby osób nielegalnie zatrudnionych.
Z płacą minimalną wiążą się jeszcze ukryte koszty innej natury. Dyskusje na temat stawek minimalnych niszczą tkankę społeczną, powiększając dystans dzielący pracodawców i pracowników. Spięcia między obiema grupami trudno uznać za uzasadnione, zważywszy na to, że dotyczą kontraktów z natury dobrowolnych i obustronnie korzystnych, aczkolwiek obustronnie niepozbawionych kosztów. Powielanie poglądu utożsamiającego zatrudnienie z jednostronnie niesprawiedliwym układem prowadzi do niepotrzebnych antagonizmów. Taki stan rzeczy m.in. działa odstraszająco na osoby znajdujące się na marginesie ubóstwa, zniechęcając je do poszukiwania pracy.
Firmy, zmuszone stawić czoła omawianym ograniczeniom, często decydują się na zastąpienie niewykwalifikowanych kandydatów osobami o wyższych umiejętnościach. Raport sporządzony przez "Show-Me Institute" ilustruje ten mechanizm następującym przykładem. Załóżmy, że pewna praca może być wykonana przez trzech niewykwalifikowanych bądź dwóch wykwalifikowanych pracowników. Przy godzinnych stawkach wynoszących 5 dolarów za usługi przedstawiciela pierwszej grupy oraz 8 dolarów za pracę wykonaną przez osobę z grupy drugiej, firma zdecyduje się na zatrudnienie słabiej wyszkolonych kandydatów i w rezultacie poniesie łączny koszt 15 dolarów. Jeśli jednak podniesiemy płacę minimalną do poziomu 6 dolarów za godzinę, tej samej firmie będzie się teraz bardziej opłacać pozyskanie dwóch wykwalifikowanych pracowników. Poniesiony przez nią koszt wyniesie 16 dolarów, czyli mniej niż kwota 18 dolarów, z którą wiązałby się koszt zatrudniania trzech pracowników niewykwalifikowanych. W „oficjalnych statystykach” tak mała redukcja siły roboczej uznawana jest za niewielką stratę (w omawianym przypadku jest to zaledwie jedna jednostka pracująca), ale warte zaobserwowania jest to, że pomimo zwiększenia średniej płacy do poziomu 8 dolarów najmniej wykwalifikowani pracownicy nie mają teraz pracy.
Ograniczenia i regulacje rynku pracy – w tym ceny minimalne – powodują zbędne straty społeczne (tzw. "deadweight loss"), motywując firmy do uchylania się od takich przepisów. Przedsiębiorstwa z przewagą komparatywną w dyscyplinie omijania prawa mają przy tym największe szanse na osiągnięcie sukcesu. Rynkowe regulacje stanowią zatem zachętę i wsparcie dla organizacji przestępczych, a także ograniczają względną cenę nieuczciwości, co uprawdopodabnia wzrost liczby zachowań kolidujących z etyką na rynku pracy.
Oddziaływanie na mniejszości narodowe.
Płaca minimalna może być w szczególności szkodliwa dla mniejszości narodowych, jeśli obarczone są dodatkowo słabą pozycją negocjacyjną. Z opublikowanej przez kontrowersyjny think-tank lobbystyczny Employment Policies Institute analizy danych zgromadzonych w latach 1994–2010, przeprowadzonej przez ekonomistów zajmujących się tematyką rynku pracy w USA, profesora Williama Evena z "Miami University" oraz Davida Macphersona z "Trinity University", wynika, że 10-procentowy wzrost płacy minimalnej skutkował zmniejszeniem zatrudnienia wśród białych mężczyzn o 2,5%; w przypadku ludności latynoskiej odsetek ten wyniósł 1,2%. Wśród Afroamerykanów 10-procentowy wzrost kwoty minimalnej przekładał się na spadek zatrudnienia o 6,5%. Podobne wyniki zaobserwowano, gdy kryterium stanowiły przepracowane godziny – takiemu samemu wzrostowi płacy (10%) towarzyszyły spadki w zatrudnieniu o 1,7%, 6,6% i 3%, odpowiednio wśród mężczyzn białych, czarnych i Latynosów. Konsekwencje wzrostu poziomu płacy minimalnej zaobserwowane w podgrupie czarnoskórych mężczyzn okazały się dla nich dotkliwsze nawet od kryzysu finansowego z roku 2007.
Wpływ klina podatkowego.
Klin podatkowy ma istotny wpływ na płacę minimalną, z jednej strony zmniejszając wzrost pensji z punktu widzenia pracownika, jak i podnosząc koszt etatu z punktu widzenia pracodawcy. Klin podatkowy w Polsce skutkuje tym, że pracodawca chcący zwiększyć pracownikowi pensję o 100 zł brutto wyda na tę podwyżkę 120 zł, zaś pracownik „na rękę” otrzyma zaledwie 70 zł, zaś pozostałe 50 zł zostanie skonsumowane przez składki socjalne i zaliczkę na podatek dochodowy. Koszt podwyżki brutto o 200 zł to 240 zł i 140 zł netto dla pracownika, podwyżki o 500 zł to 600 zł i 350 zł netto. Równocześnie, ze względu na bardzo niskie kwoty przychodów zwolnione z opodatkowania w Polsce klin podatkowy jest najsilniej odczuwalny właśnie przez rodziny osiągające niskie dochody.
Płaca minimalna a przeciętne wynagrodzenie.
1 stycznia 2019 roku płaca minimalna przekroczyła wysokość przeciętnego wynagrodzenia z 2002 roku. Może być to obiekt do porównań, np. co przeciętny mieszkaniec mógł kupić za pensję minimalną w Polsce obecnie, a co za przeciętne wynagrodzenie w 2002 roku.

</doc>
<doc id="191516" url="https://pl.wikipedia.org/wiki?curid=191516" title="Elijahu Guttmacher">
Elijahu Guttmacher

Eliasz Guttmacher (ur. 15 sierpnia 1796 lub 1795 w Borku, zm. 1874 w Grodzisku Wielkopolskim) – cadyk, rabin w Pleszewie i Grodzisku Wielkopolskim, prekursor syjonizmu.
Pochodzenie i młodość.
Urodził się 15 sierpnia 1796 roku w Borku – mieście położonym w województwie wielkopolskim, jako syn rabina Salomona Guttmachera. Jako dziecko uczęszczał do chederu. W wieku 19 lat został uczniem Akiwy Egera w Poznaniu. Kilka lat później ożenił się i kontynuował studia, wykazując większe zainteresowanie chasydyzmem, mistycyzmem i kabałą.
Rabin i cadyk.
Po siedmiu latach nauki u rabina Akiwy Egera przyjął rabinat. Od 1822 roku, dzięki rekomendacji Egera, Guttmacher został rabinem w Pleszewie, jednocześnie prowadząc jesziwę. Od 1841 roku pełnił funkcję rabina w Grodzisku Wielkopolskim. Niesamowita erudycja i sposób postrzegania świata Eliasza Guttmachera sprawiła, że stał się sławny wśród społeczności żydowskich na całym świecie. Z czasem zaczęły odbywać się pielgrzymki do Guttmachera. Ludzie prosili go o amulety, które miały chronić przed chorobami. Zadawali również pytania i oczekiwali porad w osobistych sprawach. Mimo starań i próśb cadyka, ludzie nie zaprzestawali odwiedzin i pisania listów do Eliasza.
Działalność.
Guttmacher mimo wiary w Mesjasza uważał, że nie można biernie czekać na odkupienie i zbawienie. Jedynym sposobem na osiągnięcie tego celu jest analiza, konstruktywne działanie i praca. Jego analizy i prace miały fundamentalny wpływ na powstanie ruchu Habbat Zion. Wspierał Cwi Hirsz Kaliszera w zorganizowaniu grupy osadników żydowskich w Palestynie. Był obecny na konferencji w Toruniu, gdzie rozważano działalność na rzecz porozumienia społecznego. Został działaczem stowarzyszenia porozumienia Ziemi Izraela (Frankfurt nad Menem). Uważał, że Żydzi powinni wrócić na wieś, zająć się kupnem ziem, uprawą roli oraz życiem zgodnie z naturą. Zalecił finansowe wsparcie dla uczonych w Palestynie. W 1860 roku wystosował publiczny apel o fundusze. Zorganizował analityczną grupę kabalistyczną w Jerozolimie. Wraz z Jakubem Mordechajem Harszensonem ufundował dwa stypendia dla uczniów talmudycznych: „Sukat Szalom” oraz „Meor Jakow”.
Ostatnie lata życia.
Pod koniec życia znany był jako Tzadik Gratz. Mimo dobrej opinii skromnego i bezinteresownego człowieka, jak wielu cadyków w tym okresie, został posądzony o czerpanie finansowych korzyści z pełnionych przez siebie funkcji. Był rabinem w Grodzisku Wielkopolskim do dnia swojej śmierci 5 października 1874 roku. Tam właśnie zmarł w wieku 78 lat. Pochowany został na cmentarzu żydowskim w Grodzisku Wielkopolskim, a jego grób przez następne lata otoczony był wielką czcią. Jego imieniem nazwano kibuc, który znajduje się w Izraelu.
Prace Guttmachera.
Współpracował przy publikacjach również z rabinem C. H. Kaliszerem oraz z Natanem Friedlandem.

</doc>
<doc id="191517" url="https://pl.wikipedia.org/wiki?curid=191517" title="Nile">
Nile

Nile (IPA [], ang. Nil) – amerykańska grupa muzyczna wykonująca brutal/technical death metal. W sferze tekstów i muzyki porusza tematykę starożytnego Egiptu i Mezopotamii. Zespół powstał 1993 roku w Greenville w Karolinie Południowej z inicjatywy gitarzysty Karla Sandersa występującego wcześniej w grupie Morriah, basisty Chiefa Spiresa oraz perkusisty Pete’a Hammoura.
Nazwa zespołu bezpośrednio odnosi się do afrykańskiej rzeki Nilu. Do 2020 roku zespół wydał dziewięć albumów studyjnych pozytywnie ocenianych zarówno przez fanów, jak i krytyków muzycznych. Zespół jest chwalony za wirtuozerię i technikę gry na instrumentach oraz rozwój muzyki deathmetalowej. Lider zespołu Karl Sanders zajął 4. miejsce w rankingu najlepszych deathmetalowych muzyków stworzonym przez „Decibel Magazine”. Zespół dał szereg koncertów na całym świecie i uczestniczył w licznych festiwalach: Wacken Open Air, Most of Evil Festival, Eindhoven Metal Meeting, Summer Breeze, Ozzfest, Graspop Metal Meeting, Tuska Open Air i Brutal Assault.
Historia.
Zespół powstał 1993 roku w Greenville z inicjatywy gitarzysty Karla Sandersa występującego wcześniej w grupie Morriah, basisty Chiefa Spiresa oraz perkusisty Pete’a Hammoura. W 1994 roku grupa zrejestrowała swoje pierwsze demo zatytułowane "Nile". Rok później grupa podpisała kontrakt płytowy z wytwórnią muzyczną Anubis Records nakładem której tego samego roku ukazał się jej pierwszy minialbum pt. "Festivals of Atonement". W 1996 roku grupa zarejestrowała kolejne demo zatytułowane "Ramses Bringer of War", które rok później pod tym samym tytułem ukazało się jako minialbum. W 1998 roku zespół podpisał kontrakt z Matthew Jacobsonem – właścicielem amerykańskiej wytwórni Relapse Records. Na mocy porozumienia 28 kwietnia tego samego roku ukazał się jej debiutancki album zatytułowany "Amongst the Catacombs of Nephren-Ka". Na płycie ukazał się m.in. utwór „Beneath Eternal Oceans of Sand” inspirowany opowiadaniem "The Outsider" amerykańskiego pisarza H.P. Lovecrafta. Gościnnie w sesji nagraniowej wzięli również udział Gyuto Drukpa (inkantacje) oraz Drilbu Dungkar (flety, gongi). Rok później nakładem wytwórni Hammerheart Records ukazała się kompilacja pt. "In the Beginning" zawierająca nagrania pochodzące z minialbumów "Ramses Bringer of War" oraz "Festivals of Atonement".
W 2000 roku zespół rozpoczął proces rejestracji albumu "Black Seeds of Vengeance". W nagraniach poza członkami zespołu wzięli również udział perkusista Derek Roddy, który według doniesień zespołu zrealizował większość śladów perkusyjnych na płycie; instrumentalista Mostafa Abd el Aziz (arghul), wokaliści Aly et Maher el Helbney, Mohammed el Hebney (inkantacje) oraz członek nowojorskiej grupy muzycznej Immolation Ross Dolan, wspomniany Derek Roddy, Gary Jones, Scott Wilson, Bob Moore i Boz Porter. Wydawnictwo ukazało się 5 września tego samego roku. W 2001 roku do zespołu dołączył basista Jon Vesano, który zastąpił Chiefa Spiresa. 20 sierpnia 2002 roku ukazał się trzeci album zespołu pt. "In Their Darkened Shrines" z tradycyjnymi dla zespołu tekstami inspirowanymi tematyką starożytnego Egiptu i książką "The Nameless City" autorstwa Howarda Phillipsa Lovecrafta. Gościnnie podczas sesji nagraniowej zaśpiewał Mike Breazeale. Wydany nakładem Relapse Records album powstał w The Sound Lab Stuidos we współpracy z producentem Bobem Moore’em. Karl Sanders o realizacji płyty: „Powiedziałbym, że tym razem było o wiele łatwiej, niż podczas pracy nad „Black Seeds Of Vengeance”. Przed nagraniem tej płyty ludzie mówili nam: Nigdy nie uda wam się nagrać tak dobrej płyty, jak „Amongst The Catacombs Of Nephren-Ka, i tym podobne brednie. Wtedy odczuwaliśmy o wiele większą presję. Tym razem tak nie było. Mamy nowych dwóch nowych ludzi w zespole i atmosfera jest luźniejsza, czujemy się bardziej zrelaksowani. Podchodzimy do wszystkiego z większą swobodą”.
W ramach promocji płyty zostały nagrane również dwa teledyski do utworów „Execration Text” i „Sarcophagus” w reżyserii Darrena Doanea. W ramach promocji wydawnictwa zespół odbył trasę koncertową w Stanach Zjednoczonych w której wzięły udział także Arch Enemy, Hate Eternal i Origin. W 2003 roku ponownie w Stanach Zjednoczonych zespół zagrał szereg koncertów wraz z Kreator, Vader, Amon Amarth i Goatwhore. W grudniu 2004 roku w Sound Lab Studios grupa rozpoczęła proces nagraniowy czwartego albumu "Annihilation of the Wicked" nad którym prace zakończono w styczniu 2005 roku. Płyta została nagrana z pochodzącym z Grecji perkusistą George’em Kolliasem występującym w grupie Nightfall, który zastąpił Tonyego Laureano oraz gościnnym udziałem Mike’a Brezealea, który wykonał inkantacje w utworze „Chapter of Obeisance”. Album ukazał się 24 maja 2005 roku nakładem Relapse Records. W ramach promocji do utworu pt. „Sacrifice Unto Sebek” został zrealizowany teledysk w reżyserii Chada Rullmana. Karl Sanders o pracach w studiu nagraniowym: „Mamy już za sobą nagrywanie gitar, basu i wokali oraz kilku dodatkowych instrumentów. Sesja z Neilem Kernonem i Bobem Moore’em była krańcowo wyczerpująca. Podczas tych kilkunastu dni, każdej doby pracowaliśmy po 14–16 godzin. Następny krok to miksy w chicagowskim studiu Rax Trax. Na ten etap przewidzieliśmy dziesięć dni, raz jeszcze z Neilem Kernonem na konsoletą”. Również w 2005 roku z zespołu odszedł basista Jon Vesano, który poświęcił się pracy zawodowej uniemożliwiającej koncertowanie. Muzyka zastąpił dziwiętnastoletni wówczas Joe Payne. Uprzednio anonsowanym zastępcą Vesano miał być ówczesny basista i wokalista Morbid Angel – Steve Tucker. 27 kwietnia 2006 roku zespół wystąpił w krakowskim klubie Lochness. Tego samego roku muzycy podpisali kontrakt płytowy z wytwórnią muzyczną Nuclear Blast.
W lutym 2007 roku w Sound Lab Studios w Karolinie Południowej ponownie we współpracy z producentem Neilem Kernonem zespół przystąpił do realizacji piątego albumu "Ithyphallic". 10 lipca tego samego roku ukazała się druga kompilacja zespołu zatytułowana "Legacy of the Catacombs" wydana nakładem Relapse Records w ramach wywiązania się z kontraktu płytowego. Płyta "Ithyphallic" ukazała się 17 lipca w Stanach Zjednoczonych oraz trzy dni później w Europie, jego premiera zaś została poprzedzona singlem "Papyrus Containing the Spell to Preserve Its Possessor Against Attacks from He Who Is in the Water" do tytułowego utworu w ciągu trzydniowej sesji zdjęciowej został zrealizowany teledysk w reżyserii Juana „Punchy” Gonzaleza. Album sprzedał się w nakładzie 4600 egzemplarzy w przeciągu tygodnia od dnia premiery w Stanach Zjednoczonych. Perkusista zespołu George Kollias o wydawnictwie wyraził się w następujący sposób: „Posługując się muzyczną terminologią, mogę powiedzieć, że na tym albumie podziały czasowe są po prostu szalone, a tempa niebywale różnorodne. Dlatego też jest tak bardzo techniczne. Mimo to nie zapomnieliśmy o czytelnych strukturach utworów, tak aby każdy z nich miał swój klimat. Dużej jakości tej płyty nie da się zaprzeczyć. Mamy tu zarówno partie szaleńczo szybkie, jak i olbrzymie, epickie pasaże – rzeczy, które od zawsze można znaleźć na albumach Nile. Tym razem są one po prostu lepiej wykonane”.
Grupa promowała album podczas objazdowego festiwalu Ozzfest. Natomiast w grudniu 2007 roku. Na przełomie marca kwietnia zespół dał szereg koncertów w Stanach Zjednoczonych wraz z Unexpect, Suicide Silence i The Faceless. Następnie odbył europejską trasę koncertową wraz z Grave i Belphegor. W 2009 roku ukazał się szósty album zespołu zatytułowany "Those Whom the Gods Detest". Okładkę wydawnictwa przygotował Michał „Xaay” Loranc. Nagrania zarejestrowano w Greenville w Karolinie Południowej. Natomiast partie perkusji we florydzkim studiu Mana we współpracy z producentem muzycznym Erikiem Rutanem, również gitarzystą zespołu Hate Eternal. W przeciągu tygodnia od dnia premiery płyta sprzedała się w nakładzie 3500 egzemplarzy. W ramach promocji płyty zespół odbył europejską trasę koncertową. Występy Nile poprzedziły grupy Grave, Krisiun, Ulcerate, Corpus Mortale i Hackneyed.
Instrumentarium.
Perkusista grupy George Kollias gra na sygnowanych pałeczkach perkusyjnych Vic Firth 5A Nylon Tips, wytwarzanych ręcznie bębnach greckiej manufaktury Gabriel z linji Shading Off Honey Black w zestawie: bębny basowe: 22x17 (x2) cali; tom-tomy 8x7, 10x8, 12x9 i 13x10 cali; floor tomy 14x14 i 16x16 cali; werbel 12 × 5,5 oraz sygnowany nazwiskiem Kolliasa werbel 14x6,5 cala (wykończenie Black Chameleon) z naciągami firmy Remo modele powerstroke III na bębnach basowych, emperors clear na tom-tomach i floor-tomach oraz ambassadors coated na werblu. Obecnie George przeszedł do stajni japońskiej firmy Pearl Drums i gra na zestawie Pearl Reference.
Kollias gra ponadto na talerzach kanadyjskiego producenta Sabian w zestawie posiada on: AAX Stage hi-hat 14 cali, signature Max Splash 7 cali, AAX Metal Ride 20 cali, HHX Evolution Mini China 14 cali, AAXtreme China 17 cali, AAX Dark Crash 17 cali, Hand Hammered China Kang 8 cali, AAX Splash 10 cali, AAX Dark Crash 17 cali, AA Mini Hats 10 cali, AAXplosion Crash 18 cali, HHX Evolution China 18 cali, AAXtreme China 19 cali, AAX Metal Ride 22 cale oraz AAX Stage hi-hat 13 cali. Całość zestawu oparta jest na osprzęcie firmy Pearl modele: Rack (DR501C,DR501C,DR501CE), BC800W Boom Arms and Stands (x14), S-2000 Snare Stands (x2), D-1000 Roadster Throne, ze statywami na talerze typu hi-hat firmy DW modele: 5500TD Delta Turbo Hi Hat stand i 5500 Remote Hi Hat. Muzyk korzysta również z pedałów perkusjynych firmy Axis model A Longboards oraz systemu triggerów Axis E-kits Pedal Triggers oraz modułu elektronicznego Alesis DM Pro Drum Module.
Gitarzysta grupy Karl Sanders używa gitar firm: Dean modele V Nile Custom i 79 V; Jackson model Custom shop V, KxK modele Spear V i Double-Neck V. Sanders stosuje ponadto przystawki gitarowe Seymour Duncan Invader oraz wzmacniacze i kolumny głośnikowe Marshall JCM 2000 DSL 100 heads i Marshall 1960 a/b cabs with 70 watt celestions. Dallas Toler-Wade również gra na gitarach firmy Dean, która sponsoruje obu muzyków.
Teksty.
Grupa Nile w swych tekstach w szeroki sposób porusza tematykę i symbolikę starożytnego Egiptu, Mezopotamii oraz twórczości amerykańskiego pisarza Howarda Phillipsa Lovecrafta. Tytuł wydanego w 1998 roku albumu "Amongst the Catacombs of Nephren-Ka" (ang. "Pośród katakumb Nephren-Ka") nawiązuje do opowiadania pt. "The Outsider" Lovecrafta, tytułowy werset występuje w utworze „Beneath Eternal Oceans of Sand” obrazującym wspomniane opowiadanie. W mitologii Cthulhu, Nephren-Ka był egipskim faraonem otaczanym znacznym kultem wśród poddanych, same katakumby zaś w których Nephren-Ka miał zostać pochowany wielokrotnie pojawiają w twórczości Lovecrafta. W wydanym w 2000 roku albumie "Black Seeds of Vengeance" autor tekstów i gitarzysta grupy – Karl Sanders nawiązuje do postaci Isztar – żeńskiego bóstwa Mezopotamii, bogini miłości i zmysłowości, ale również wojny i zemsty (utwór „Defiling the Gates of Ishtar”) oraz egipskiego bóstwa wojny i polowania Onurisa (utwór „Libation Unto the Shades Who Lurk in the Shadows of the Temple of Anhur”).
Płyta "In Their Darkened Shrines" nawiązuje do książki "The Nameless City" autorstwa Lovecrafta (utwór „In Their Darkened Shrines IV: Ruins”), do historii władcy starożytnego Egiptu faraona V dynastii Unisa (utwór „Unas Slayer of the Gods”) oraz Horusa – opiekuna monarchii egipskiej (utwór „Wind of Horus”). Postać boga Sobka – w mitologii egipskiej bóstwa płodności i wody występuje w utworze „Sacrifice Unto Sebek” pochodzącym z albumu "Annihilation of the Wicked"; ponadto na wydawnictwie występują bóg słońca Ra, bogini praw porządku Maat (utwór „User-Maat-Re”) oraz bóg świata umarłych Seta (utwór „Sss Haa Set Yoth”). W swej twórczości grupa nawiązała również do Księgi umarłych – staroegipskiego zbioru pieśni, modlitw i zaklęć (w utworze „Papyrus Containing the Spell to Preserve Its Possessor Against Attacks from He Who Is in the Water” pochodzącym z albumu "Ithyphallic". Sam tytuł płyty oznacza symbol płodności w postaci Ozyrysa). Dallas Toler-Wade o twórczości zespołu: „Historia i kultura starożytnego Egiptu to tysiące lat. Jest więc o czym pisać. To nie to samo, co pisanie o Szatanie czy coś w tym stylu. Jeśli ludzie chcą o tym pisać, to w porządku, ale dla mnie ta szatańska strona death metalu jest wałkowana na okrągło. Niektórzy robią to dobrze, niektórzy źle. Pisanie o Egipcie to coś o wiele mocniejszego”.

</doc>
<doc id="191518" url="https://pl.wikipedia.org/wiki?curid=191518" title="Święty Ursmar">
Święty Ursmar

Święty Ursmar (ur. 27 lipca 644 we Floyon, zm. zapewne 19 kwietnia 713 w Lobbes nad Sambrą) – benedyktyński opat, biskup opactwa Lobbes, święty Kościoła katolickiego.
Był nauczycielem św. Ermina i pierwszym opatem klasztoru św. Piotra w Lobbes (Prowincja Hainaut) założonego przez św. Landolina. Założył opactwa w Aulne i Wallers w Belgii.
Jest patronem dzieci, które późno zaczynają chodzić.
Jego wspomnienie liturgiczne w Kościele katolickim obchodzone jest 19 kwietnia.

</doc>
<doc id="191519" url="https://pl.wikipedia.org/wiki?curid=191519" title="Beopju">
Beopju

Beopju (hangul: 법주, hancha: 法酒) – tradycyjny koreański napój alkoholowy z rodziny "cheongju". Wywodzi się z Gyeongju. Rodzaj wina ryżowego o zawartości 16–18% alkoholu.

</doc>
<doc id="191520" url="https://pl.wikipedia.org/wiki?curid=191520" title="Pŏbju">
Pŏbju



</doc>
<doc id="191523" url="https://pl.wikipedia.org/wiki?curid=191523" title="Konspiracyjne Wojsko Polskie">
Konspiracyjne Wojsko Polskie

Konspiracyjne Wojsko Polskie (KWP) – polska organizacja niepodległościowa działająca od kwietnia 1945 r., głównie na terenie województwa łódzkiego, ale także w województwach śląsko-dąbrowskim, poznańskim i kieleckim.
Charakterystyka organizacji.
Twórcą i głównodowodzącym KWP (do czerwca 1946 r.) był kpt. Stanisław Sojczyński ps. „Warszyc”. Działania KWP obejmowały: samoobronę, walkę z bandytyzmem, ochronę społeczeństwa przed Armią Czerwoną, likwidację najbardziej aktywnych urzędników władzy komunistycznej, a także niezbędne dla zdobycia środków do walki rekwizycje.
KWP była od samego początku główną organizacją niepodległościową na terenie województwa łódzkiego, a po amnestii w sierpniu 1945 r. jej szeregi zasiliło wielu byłych AK-owców, którzy nie złożyli broni. W szczytowym okresie KWP liczyło ok. 3 tys. członków. Walkę zbrojną prowadziły oddziały leśne. Do bardziej znanych należały oddziały Jana Małolepszego ps. „Murat” czy Henryka Glapińskiego ps. „Klinga”. KWP wydawało pismo w "W świetle prawdy".
Na wiosnę 1946 r. nasiliły się walki między KWP a stale rosnącą w siłę bezpieką. W nocy z 19 na 20 kwietnia oddział Jana Rogólki ps. „Grot” opanował chwilowo Radomsko i uwolnił 57 aresztowanych z więzienia UB. Dzień później 200-osobową grupę pościgową KBW rozbił w kompleksie leśnym Graby 40-osobowy oddział Henryka Glapińskiego ps. „Klinga”.
Ostatecznie został aresztowany wraz z całym dowództwem organizacji na skutek zdrady jednego z podkomendnych przez UB 27 czerwca 1946 w Częstochowie na posesji przy ulicy Wręczyckiej 11 gdzie się ukrywał.
Wkrótce po tym rozbite zostały struktury KWP w województwie śląskim. Organizacja nie zaprzestała jednak działalności (szefem II Komendy został Jerzy Jasiński ps. „Janusz”), ale nie odzyskała już pierwotnego zasięgu. Do rozpracowania kierownictwa organizacji przygotowano prowokację, w ramach której Zygmunt Lercel z UB wcielił się w przysłanego z Londynu następcę „Warszyca”. Na początku 1947 r. UB aresztowało część dowództwa KWP, w marcu z amnestii skorzystał Wiesław Janusiak ps. „Prawdzic” (szef pionu SOS odpowiedzialnego za ochronę społeczeństwa), a z nim wyszło z podziemia paruset żołnierzy KWP. 9 listopada 1948 r. aresztowany został kolejny szef organizacji – Jan Małolepszy ps. „Murat”, niedługo po tym zamordowany w więzieniu. Resztki organizacji pozostały w podziemiu aż do 1954 r., ale poza sporadycznymi niewielkimi zasadzkami na UB nie były już zdolne do prowadzenia aktywnej walki zbrojnej.

</doc>
<doc id="191524" url="https://pl.wikipedia.org/wiki?curid=191524" title="Flaga Kazachstanu">
Flaga Kazachstanu

Flaga Kazachstanu – jeden z symboli narodowych Republiki Kazachstanu, obok godła tego kraju.
Wygląd i symbolika.
Kolor niebieski na fladze oznacza niebo oraz narody tureckie i jest związany ze starym kultem Wielkiego Nieba – legendy z dawnej religii koczowników. Pionowy złoty ornament nawiązuje do sztuki i kulturalnych tradycji Kazachów i Chanatu Kazachskiego. Złote słońce to symbol kosmosu i harmonii, a umieszczony pod nim złoty orzeł symbolizuje świat marzeń, ale także wyższy świat, czyli świat Boga.
Historia.
Pierwsza flaga Kazachstanu powstała w 1936. Była cała czerwona, w jej lewym górnym rogu był sierp i młot oraz napisy w dwóch językach, kazachskim (zapisanym alfabetem łacińskim) oraz rosyjskim. W 1940 doszło do zmiany flagi Kazachskiej SRR napis w języku kazachskim nie był już zapisywany alfabetem łacińskim, ale cyrylicą, a sierp i młot powiększono. W 1953 doszło do ostatniej zmiany Kazachskiej SRR. Pomniejszono symbol komunizmu – sierp i młot oraz dodano gwiazdę, usunięto nazwę republiki, i dodano niebieski pasek. 4 czerwca 1992 po uzyskaniu niepodległości przez Kazachstan flaga przyjęła pierwotną wersję.

</doc>
<doc id="191527" url="https://pl.wikipedia.org/wiki?curid=191527" title="Bibimbap">
Bibimbap

Bibimbap (, dosł. „mieszany ryż” lub „mieszane danie”) – popularne danie kuchni koreańskiej.
Bibimbap to ryż z warzywami, wołowiną i jajkiem, przyprawiony pastą z papryczek chili. Jedna z wariacji tej potrawy, "dolsot-bibimbap" (돌솥 비빔밥), podawana jest w gorącej kamiennej misie, do której dodawane jest surowe jajko.

</doc>
<doc id="191528" url="https://pl.wikipedia.org/wiki?curid=191528" title="Pibimbap">
Pibimbap



</doc>
<doc id="191529" url="https://pl.wikipedia.org/wiki?curid=191529" title="Konstruktywizm (filozofia)">
Konstruktywizm (filozofia)

Konstruktywizm – metastanowisko – nazywane inaczej przez Nicolai Hartmanna „metafizyką od góry” lub „transcendentalnymi domkami z kart” – traktujące filozofię jako swobodny twór, który w oparciu o pewne, a priori lub intuicyjnie przyjęte tezy, dedukcyjnie (w szerokim rozumieniu tego słowa) wyprowadza z nich konsekwencje, dbając głównie o koherencję zdań. Celem działalności konstruktywisty jest swoista pojęciowa konstrukcja, często przybierająca postać systemu filozoficznego, gdzie poszczególne tezy wyprowadzane są jako nieuchronne konsekwencje niewielkiej liczby najogólniejszych zasad (aksjomatów), do których dopasować należy badany przez ich pryzmat świat. 
Za tak rozumiane konstruktywizmy uznać można np. systemy Hegla czy Leibniza.

</doc>
<doc id="191530" url="https://pl.wikipedia.org/wiki?curid=191530" title="Indianie Kanadyjscy">
Indianie Kanadyjscy



</doc>
<doc id="191532" url="https://pl.wikipedia.org/wiki?curid=191532" title="Bulgogi">
Bulgogi

Bulgogi () – popularne danie kuchni koreańskiej. 
Przyrządzane jest z cienko pokrojonej w paski wołowiny, marynowanej przez minimum 2 godziny w sosie sojowym z dodatkiem czosnku, soli, cukru, oleju sezamowego, cebuli oraz sezamu. Opcjonalnie dodaje się czasami mirin (słodkie sake) oraz marchew. Tak przyrządzone mięso piecze się następnie na grillu.

</doc>
<doc id="191533" url="https://pl.wikipedia.org/wiki?curid=191533" title="Pulgogi">
Pulgogi



</doc>
<doc id="191538" url="https://pl.wikipedia.org/wiki?curid=191538" title="An-10">
An-10

An-10 (ros. Aн-10) „Ukraina” – radziecki czterosilnikowy turbośmigłowy samolot pasażerski i transportowy.
Historia.
An-10 został zaprojektowany z myślą o lotnictwie cywilnym, ale zakładano możliwość wykorzystania wojskowego poprzez wymianę części ogonowej kadłuba. Prototyp nazwany "„Ukraina”" został oblatany 7 marca 1957 roku. Jednak problemy ze statecznością opóźniły wejście samolotu do służby i pierwsze egzemplarze seryjne trafiły do Aerofłotu w roku 1959.
W 1958 zaprezentowano wersję An-10A, która zabierała na pokład 100 pasażerów.
Do zawieszenia produkcji w 1960 zbudowano ogółem 112 egzemplarzy An-10 w różnych wersjach.
Samoloty zostały wycofane z użycia po katastrofie An-10 w dniu 18 maja 1972 roku. Samolot rozbił się w wyniku zmęczenia materiału.
Użytkownicy.
Jedyną linią lotniczą, która używała An-10, był Aeroflot.

</doc>
<doc id="191539" url="https://pl.wikipedia.org/wiki?curid=191539" title="Zasada represji wszechświatowej">
Zasada represji wszechświatowej

Zasada represji wszechświatowej – jedna z zasad w prawie karnym, regulujących kwestie odpowiedzialności karnej za przestępstwa popełnione za granicą tego państwa. Państwo stosujące tę zasadę w swoim prawie karnym może ścigać i karać każdą osobę, także cudzoziemca, który popełnił przestępstwo w dowolnym miejscu za granicą państwa.
Zwykle w porządkach prawnych państw występuje zasada represji wszechświatowej ograniczona do pewnych rodzajów przestępstw lub osób. W polskim prawie karnym również występuje ograniczona zasada represji wszechświatowej, normowana w art. 110-113 kk. Wprowadzenie karalności cudzoziemców, którzy popełnili przestępstwo za granicą, a więc poza obszarem jurysdykcji państwa, zwykle ograniczone jest do przypadków, gdy przemawiają za tym zasady celowości. Tak więc w Polsce, na mocy art. 110 § 1 kk, można ścigać cudzoziemców, którzy popełnili czyn zabroniony skierowany przeciw interesom Polski, polskich obywateli, osób prawnych lub organizacji, albo przestępstwo o charakterze terrorystycznym. Na mocy art. 110 § 2 kk można ścigać każdego cudzoziemca, który popełnił za granicą inny czyn zabroniony, jeżeli jest on w Polsce zagrożony karą przekraczającą 2 lata pozbawienia wolności, a sprawca przebywa na terytorium Rzeczypospolitej Polskiej i nie postanowiono go wydać. Poza zakresem tego przepisu pozostają więc mniej groźne przestępstwa, zagrożone karami nie przekraczającymi 2 lat pozbawienia wolności. W każdym z powyższych przypadków warunkiem odpowiedzialności w Polsce za czyn popełniony za granicą jest, żeby czyn ten był uznany za przestępstwo również przez ustawę obowiązującą w miejscu jego popełnienia. Warunku tego nie stosuje się do osób, które popełniły przestępstwo w miejscu niepodlegającym żadnej władzy państwowej.
Na mocy art. 112 kk można ścigać cudzoziemców, którzy popełnili określone kategorie przestępstw, niezależnie czy przepisy obowiązujące w miejscu popełnienia uznają ten czyn za przestępstwo. Dotyczy to:

</doc>
<doc id="191543" url="https://pl.wikipedia.org/wiki?curid=191543" title="Patryk Czarnowski">
Patryk Czarnowski

Patryk Czarnowski (ur. 1 listopada 1985 w Ostródzie) – polski siatkarz, grający na pozycji środkowego; reprezentant Polski.
Wychowanek Salosu Ostróda i Szkoły Mistrzostwa Sportowego Spała. Występował w reprezentacji Polski juniorów i kadetów, z którą zdobył mistrzostwo świata kadetów.
29 maja 2010 roku zadebiutował w kadrze Polski w meczu towarzyskim z Francją. 
W 2010 roku został powołany na mistrzostwa świata.
W maju 2021 roku poinformował, że kończy swoją karierę siatkarską.
Jest żonaty, ma syna.
Sukcesy klubowe.
Mistrzostwo Polski:
Puchar Challenge:
Puchar Polski:
Puchar CEV:
Liga Mistrzów:
Superpuchar Polski:
Sukcesy reprezentacyjne.
Mistrzostwa Europy Kadetów:
Puchar Świata:

</doc>
<doc id="191544" url="https://pl.wikipedia.org/wiki?curid=191544" title="Ondol">
Ondol

Ondol – tradycyjny koreański system ogrzewania podpodłogowego, podobny w założeniach do rzymskiego hypocaustum. Głównymi komponentami są kominek lub piec (używany także do gotowania) znajdujący się pod podłogą, kamienne filary tworzące system kanałów cieplnych ogrzewających podłogę oraz pionowy komin. Na filarach znajdują się kamienne płyty, warstwa gliny oraz nieprzepuszczalna warstwa, jak na przykład nasączony olejem papier. 
Ondol był używany w klasztorach buddyjskich, w miejscach odpoczynku oraz tam gdzie siedzieli ludzie. Cieplejsze miejsca zarezerwowane były dla gości honorowych.
Obecnie w domach koreańskich stosuje się ondol ogrzewany cyrkulującą ciepłą wodą albo energią elektryczną.

</doc>
<doc id="191547" url="https://pl.wikipedia.org/wiki?curid=191547" title="Detmold">
Detmold

Detmold – miasto powiatowe w Niemczech, w kraju związkowym Nadrenia Północna-Westfalia, nad rzeką Werre, siedziba rejencji Detmold oraz powiatu Lippe. Liczy 72 758 mieszkańców (2010). Miasto było niegdyś stolicą małego Księstwa Lippe do 1918 (po 1613 Lippe-Detmold), a następnie stolicą Wolnego Państwa Lippe do 1947 r.
W mieście znajduje się stacja kolejowa Detmold.
Historia.
Średniowiecze.
Pierwsza wzmianka o Detmoldzie pochodzi z roku 783, gdzie został wymieniony jako "Thetomalli", zaś w 1005 r. jako "Tietmelli-Gau", co jest wymieniane w dokumentach. W 1263 r. Bernard III von Lippe ufortyfikował kamiennymi murami osadę na skrzyżowaniu szlaków handlowych z Paderborn do Lemgo powyżej rzeki Werry, nadając jej charakter miasta. W 1305 roku miejscowości liczyła ok. 305 mieszkańców. Prawa miejskie otrzymała w 1265 r., nadane w związku z szybkim rozwojem gospodarczym. Obrona miasta została wzmocniona po zniszczeniach związanych z konfliktem z miastem Soest w roku 1447. Ogromny pożar w roku 1547 zniszczył ponad 70 domów.
W 1550 r. Detmold stał się stałą siedzibą barona Simona III. Baronowie uzyskali tytuł książąt w roku 1789 i Detmold stał się siedzibą małego księstwa aż do I wojny światowej, do roku 1918, kiedy wszystkie monarchie tworzące Rzeszę Niemiecką stały się republikami, przyjmując w ramach Niemiec status wolnych krajów ("Freistaat").
Czasy współczesne.
Za czasów barona Friedricha Adolfa (początki XVIII wieku) zostały zburzone średniowieczne fortyfikacje, oprócz wież i bram, które pozostały tam do lat 80. XVIII wieku. Uliczne oświetlenie zostało wprowadzone w 1809 roku. Do roku 1835 Detmold stał się najludniejszym ośrodkiem w księstwie, z populacją przekraczającą 4000 osób. Wzrosła ona do 12 000 w roku 1900 i 30 000 w roku 1950.
Od 1919 do 1947 r. Detmold był stolicą Wolnego Państwa Lippe. Kiedy Lippe zostało włączone do nowego landu Nadrenia Północna-Westfalia, miasto stało się siedzibą władz, a od 1972 roku jest siedzibą administracji powiatu Lippe. Wraz z reformą administracyjną w roku 1970 do miasta zostało włączonych 25 pobliskich miejscowości, m.in. Hiddesen, Heidenoldendorf, Pivitsheide, Meiersfeld, Jerxen-Orbke, Remighausen, Spork-Eichholz, Distelbruch, Heiligenkirchen oraz Berlebeck.
Współpraca.
Miejscowości partnerskie:

</doc>
<doc id="191550" url="https://pl.wikipedia.org/wiki?curid=191550" title="Flaga Gabonu">
Flaga Gabonu

Flaga Gabonu – przyjęta 9 sierpnia 1960 roku. Kolor zielony symbolizuje drzewa tego państwa, niebieski – Ocean Atlantycki, a żółty – przecinający Gabon równik. Proporcja flagi wynosi 2:3.

</doc>
<doc id="191552" url="https://pl.wikipedia.org/wiki?curid=191552" title="Dur-Szarrukin">
Dur-Szarrukin

Dur-Szarrukin (akad. "Dūr-Šarrukīn", tłum. „Twierdza Sargona”) – starożytne miasto, będące stolicą państwa asyryjskiego w czasie panowania Sargona II (722–705 p.n.e.), który je zbudował od podstaw w latach 717–707 p.n.e. Położone było ok. 20 km na północ od Niniwy. Po śmierci Sargona miasto podupadło i straciło na znaczeniu. W roku 1843 Dur-Szarrukin zostało odkryte przez P.-E.Botta, francuskiego konsula w Mosulu, który prowadził tam prace wykopaliskowe do 1852 roku, przywożąc do Paryża liczne zabytki, będące do dziś atrakcją turystyczną w Muzeum w Luwrze. Obecnie stanowisko archeologiczne "Chorsabad" w północnym Iraku, ok. 15 km na północny wschód od Mosulu.
Stolica imperium.
Dur-Szarrukin powstało na rozkaz ówczesnego władcy Asyrii – Sargona II, który zlecił jego budowę w 717 r. p.n.e., być może z powodu chęci odcięcia się od wpływowych kapłanów i arystokracji z takich miast asyryjskich, jak Aszur i Kalchu. Zapewne nie był to jedyny powód wzniesienia nowej stolicy, mającej od tej chwili swą nazwą głosić chwałę i wielkość asyryjskiego władcy. Budowa miasta trwała ok. 10 lat – w roku 707 p.n.e. Sargon uroczyście się do niego wprowadził razem ze swym otoczeniem. Takie tempo budowy wskazuje na wielką liczbę zatrudnionych przy niej robotników. Byli to licznie ściągani z całego imperium jeńcy wojenni, często wykwalifikowani rzemieślnicy i artyści, którzy mieli miasto zaludniać. By uczynić z nich „dobrych Asyryjczyków” Sargon
"posłał rodowitych Asyryjczyków, wykształconych i kompetentnych, ...by nauczyli ich obyczajów i jak służyć bogom i królowi".
Dur-Szarrukin na planie zbliżonym do kwadratu (ok. 1650 × 1750 m) otoczone było potężnym ceglanym podwójnym murem wzmocnionym wieżami. Do miasta prowadziło siedem masywnych bram ze strzegącymi je lamassu. Zarówno mury, jak i bramy miały swoje określone nazwy i poświęcone były konkretnym bogom.
W środku znajdowały się liczne pałace i świątynie, które tworzyły odrębny królewski kompleks – swego rodzaju dzielnicę świątynno-rządową, znajdującą się w północnej, odgrodzonej również potężnym murem z wieżami i masywną bramą, od reszty części miasta. Cały ten kompleks pałacowo-świątynny wkomponowany był w północne mury obronne, wystając nawet poza ich linię, tworząc występ na zewnątrz. W tej tzw. cytadeli lub górnym mieście znajdowały się również pałace wielmożów, a całość rozbudowana była na terasie wzniesionej na sztucznie usypanym wzgórzu, przez co dominowała nad resztą tzw. dolnego miasta. W południowo-zachodniej części miasta znajdowała się cytadela-arsenał, która, podobnie jak górna, również była wkomponowana w linie murów miejskich, aczkolwiek była znacznie mniejsza od tamtej.
W sumie niewiele wiadomo o zabudowaniach i rozplanowaniu dolnego miasta. Zapewne pokryte było regularną siecią ulic i domów mieszkalnych, po których jednak nie ma zbyt wielu śladów. Wydaje się, że ta część miasta nie była ona zbytnio zasiedlona, ani rozbudowana, gdyż śmierć Sargona przerwała dalszy rozwój nowej stolicy. Pozostał tylko czworobok murów, otaczający pustą, niezabudowaną przestrzeń, a uroczyste wprowadzenie się władcy i oficjalne zakończenie budowy dotyczyło tylko górnego miasta – cytadeli.
Dur-Szarrukin, obok innych miast asyryjskich (np. Kalchu) jest przykładem znakomitej znajomości założeń urbanistycznych w starożytnej Asyrii. Miasto zostało z góry starannie zaplanowane i wybudowane z godną podziwu znajomością rzeczy. Nie zapomniano przede wszystkim o walorach militarnych – obok standardowych obwarowań zbudowano szeroką, wybrukowaną drogę – arterię wylotową, służącą wymarszowi na wojnę armii królewskiej.
Następca Sargona II – Sennacheryb, przeniósł stolicę państwa do Niniwy, co spowodowało, że Dur-Szarrukin utraciło na znaczeniu. Jednakże nie można jeszcze mówić o jego całkowitym upadku, gdyż funkcjonowało jeszcze jako stolica prowincji w zasadzie aż do końca istnienia państwa asyryjskiego.
Prowincja Dur-Szarrukin.
Sargon II, zakładając w 717 r. p.n.e. nową stolicę Dur-Szarrukin, utworzył jednocześnie prowincję o tej samej nazwie. Powstała ona najprawdopodobniej z ziem należących wcześniej do prowincji Niniwa, a jeszcze wcześniej, przed I tys. p.n.e., do prowincji Halahhu. Ze źródeł pisanych znamy imiona kilku gubernatorów Dur-Szarrukin, którzy pełnili urząd "limmu" (eponima). Byli nimi Iddin-ahhe (był eponimem w 693 r. p.n.e.), Szarru-lu-dari (pełni urząd eponima w 664 r. p.n.e.) i Kanunaju (pełni urząd eponima po 648 r. p.n.e., dokładna data nieznana). Prowincja wzmiankowana jest w listach z czasów Sargona II i Asarhaddona, a także w dokumentach administracyjnych z czasów Aszurbanipala.
Wykopaliska.
W 1843 r. francuski konsul w Mosulu, Paul-Émile Botta, rozpoczął wykopaliska na wzgórzu Kujundżyk, czyli na miejscu starożytnej Niniwy. Zniechęcony jednak miernymi efektami pracy, po kilku dniach zrezygnował z tego miejsca i przeniósł się do pobliskiego Chorsabadu. Tam niemal od razu natrafił na ślady budowli starożytnej, czyli na miasto Dur-Szarrukin. Prace kontynuował aż do roku 1852, cały czas odkrywając coraz to nowe zabytki, które wysyłał do Francji. Przekonany, że odkopał już wszystko w tym miejscu, co tylko było można, zakończył prace, nie zdając sobie sprawy, że odkopał zaledwie tylko fragment olbrzymiego pałacu królewskiego. Niemal od razu po Francuzach, prace podjęli Anglicy, dokonując kolejnych odkryć, których efekty zasilały brytyjskie muzeum. W latach 1852–1854 pracami w Dur-Szarrukin kierował Victor Place, który odkrył dalszą część pałacu, ustalono przebieg linii murów obronnych i zlokalizowano siedem bram miasta. Na zabytki wywożone z tychże wykopalisk dokonano napadu w 1855 roku, w wyniku którego większość z nich utracono, gdyż zostały zatopione wraz z dokumentacją.
Następne większe prace wykopaliskowe w stolicy Sargona przeprowadzano w latach 1928–1935 przez Instytut Orientalny w Chicago. Odkryto wówczas kilka pałaców i wielką świątynię boga Nabu, a także cytadeli-arsenału w południowo-zachodniej części miasta.
Świątynię boga Sibitti odkryto przypadkowo w 1957 roku podczas budowy szosy. Archeolodzy iraccy przystąpili do jej odkopania i rekonstrukcji.

</doc>
<doc id="191554" url="https://pl.wikipedia.org/wiki?curid=191554" title="Stefan Amsterdamski">
Stefan Amsterdamski

Stefan Amsterdamski (ur. 15 stycznia 1929 w Warszawie, zm. 19 lipca 2005 tamże) – polski filozof, z wykształcenia chemik, specjalizował się w metodologii filozofii i historii nauki, a także socjologii wiedzy. Tłumacz dzieł filozoficznych.
Życiorys.
W 1959 otrzymał stopień doktora na Uniwersytecie Warszawskim, a w 1963 doktora habilitowanego. W trakcie pracy zawodowej, naukowej i dydaktycznej był w latach 1954–1968 kolejno asystentem, adiunktem i docentem na Wydziale Filozoficzno-Historycznym Uniwersytetu Łódzkiego, potem przez dwa lata piastował stanowisko dziekana tego wydziału. W 1968 usunięty z uczelni w związku z antysemicką kampanią, będącą następstwem wydarzeń marcowych. Pracował później – od 1970 – jako docent w Instytucie Historii Nauki Polskiej Akademii Nauk.
W 1989 nadano mu tytuł profesora. Na stanowisku profesora pracował od 1991 w Instytucie Filozofii i Socjologii PAN.
Był znanym członkiem wielu towarzystw, m.in. Polskiego Towarzystwa Filozoficznego, Polskiego PEN Clubu, Amerykańskiego Towarzystwa Filozoficznego, Collegium Invisibile. Ponadto szeroko zajmował się działalnością społeczną i popularyzatorską oraz opozycyjną, był m.in. członkiem założycielem, wykładowcą i członkiem rady programowej Towarzystwa Kursów Naukowych (1978–1981), a pomiędzy 1983 i 1987 działał w podziemnym Społecznym Komitecie Nauki „Solidarność”. Po wprowadzeniu stanu wojennego w 1981 był internowany.
Od 1947 do 1948 należał do Polskiej Partii Robotniczej, a od 1948 do 1968 do Polskiej Zjednoczonej Partii Robotniczej. W grudniu 1975 roku był sygnatariuszem protestu przeciwko zmianom w Konstytucji Polskiej Rzeczypospolitej Ludowej (List 59). 20 sierpnia 1980 roku podpisał apel 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Od 1980 był członkiem NSZZ „Solidarność”. Brał udział w obradach Okrągłego Stołu w ramach podzespołu ds. nauki, oświaty i postępu technicznego. W gabinecie Tadeusza Mazowieckiego zajmował stanowisko podsekretarza stanu w Urzędzie Postępu Naukowo-Technicznego i Wdrożeń (1989–1991); 12 stycznia–22 marca 1991 tymczasowy kierownik UPNTiW, znajdującego się w likwidacji w celu utworzenia KBN.
Pod koniec życia – od 1992 – współorganizował i był dyrektorem Szkoły Nauk Społecznych przy Instytucie Filozofii i Socjologii PAN, pracował także jako wykładowca Collegium Civitas. Pochowany na Cmentarzu Wojskowym na Powązkach w Alei Zasłużonych (kwatera 29A-tuje-11).
Koncepcja ideałów wiedzy – zarys stanowiska filozoficznego.
Filozofię nauki Amsterdamskiego zaliczyć można do nurtu historycznej filozofii nauki. W jego twórczości filozoficznej dwóch filozofów odegrało szczególną rolę: Karl Popper i Thomas Kuhn.
Stefan Amsterdamski poszukując charakterystycznych momentów postępowania uczonych wprowadził koncepcję ideałów nauki, jako kontrpropozycję dla ujęcia Kuhna. Pojęcie to oznaczać ma "zespół uznawanych w danym czasie poglądów na cele działalności uczonych, poglądów wyznaczających zarazem jej metodę i etos. Ideał nauki ... stanowić ma consensus, w którego ramach uprawiana jest nauka jako pewien rodzaj wiedzy, a nie zespół poglądów podzielanych w jakiejś jednej, konkretnej specjalności".
Zdaniem Amsterdamskiego praktyka badawcza prowadzona na gruncie paradygmatów nie może być uznana za naukową, niezbędne do tego są zakresowo szersze, znajdujące się na innym poziomie ideały wiedzy, które spełniają rolę ostatecznej instancji orzekającej o naukowości określonego postępowania "wzorce racjonalnego postępowania badawczego, rekonstruowane przez rozmaite metodologie, narzucane są przez akceptowane ideały wiedzy naukowej".
To właśnie one ingerować mają w funkcjonowanie paradygmatu i decydować o jego ostatecznej postaci.
Formułowanie norm jakiegokolwiek postępowania sensowne i możliwe jest bowiem wówczas tylko, gdy uznane już zostały cele, których realizacji zalecenia te mają służyć. Tak więc każda metodologia explicite lub implicite zakłada jakiś ideał nauki, którego realizacji ma sprzyjać
Refleksję nad nauką ujął w dwóch perspektywach:
Ideały wiedzy pełnią następujące funkcje. Wyznaczają granice działalności naukowej i problemy badawcze umożliwiając tym samym rozwiązywanie zagadek nurtujących uczonego. Ponadto określają etos naukowy (opierający się jego zdaniem na kilku podstawowych normach, takich jak: bezinteresowne poszukiwanie prawdy; podawanie wyników własnej działalności naukowej do publicznej wiadomości; uznanie, że wartość wyników nie zależy ani od miejsca, ani od czasu ich sformułowania, ani od ich autorstwa; podawanie wszystkich zastrzeżeń w publikacjach, celem najszybszej eliminacji błędów), organizują pracę uczonych, skupiają ich w ramy wspólnoty badawczej. I wreszcie są współwyznacznikiem reguł metodologicznych dla badań naukowych, niezbędnych dla formułowania praw, akceptacji (odrzucania) twierdzeń i zadowalającego wyjaśniania zjawisk. Uznawanie określonych reguł metodologicznych idzie w parze z akceptacją przez uczonych określonych przekonań ontologicznych i teoriopoznawczych, dotyczących budowy świata i sposobów jego poznawania.
Kulturowa (społeczna) akceptacja określonego ideału wiedzy polega na jego instytucjonalizacji, i profesjonalizacji. Instytucjonalizacja polega na wpleceniu go w ramy określonego systemu społecznego, drogą uznania tej działalności za doniosłą dla danego społeczeństwa i, z drugiej strony, wytworzenia odpowiednich norm czuwających nad urzeczywistnianiem celów stawianych przed działalnością naukową. Nadaje, więc instytucjonalizacja działalności naukowej określony status społeczny, bez którego pozostawałaby ona w wymiarze społecznym niezauważana i nieistotna. Profesjonalizacja ideału umożliwia utrzymanie ciągłości badań w ramach określonej dziedziny wiedzy. Stanowią ją te wszystkie procesy, w wyniku których prowadzone badania przestają być prywatną sprawą jednostki, stając się dość ściśle skodyfikowanym obowiązkiem zawodowym.
Amsterdamski zauważył, że poszukiwanie początku nauki, w oparciu o materiał historyczny, w oderwaniu od jakiegokolwiek ideału wiedzy nie jest możliwe: "Kto, na przykład traktuje naukę jako bezinteresowne dążenie do prawdy ważnej zawsze i wszędzie, widzieć będzie jej źródła przede wszystkim w kosmologicznych i filozoficznych dociekaniach Greków ... Kto z kolei sądzi, że istotą wiedzy naukowej jest ścisły, matematyczny charakter, że tyle jest prawdy w wiedzy, ile w niej matematyki, podkreślać będzie rolę matematycznych osiągnięć Babilończyków".
Ideał nauki wyłaniający się z, początkowo słabo sprecyzowanej, działalności do powszechnej akceptacji potrzebuje dwóch czynników. Po pierwsze, konwencjonalnego uznania za powszechnie ważny i uniwersalny, po drugie, zgodności z pewnymi, skądinąd już zaakceptowanymi wartościami, obowiązującymi w danej grupie ludzi. Mówiąc krótko, zdaniem Amsterdamskiego, o początkach nauki mówić można wyłącznie z perspektywy tego ideału wiedzy, w ramach którego się funkcjonuje. Protoplastów szuka się tylko tam, gdzie sformułowane są podobne do naszego ideały wiedzy.
Upadek ideału, zdaniem Amsterdamskiego, następuje wtedy, gdy mamy do czynienia z kryzysem wiedzy, polegającym na tym, że ideał wiedzy przestaje być zgodny z określonym dla niego etosem naukowym – praca w jego ramach nie odpowiada lub wykracza poza funkcje początkowo dla niego wyznaczone. Proces upadku zapoczątkowany jest tym, że uczeni odchodzić zaczynają od powszechnie przyjętych zasad wyznaczanych przez dany ideał i zaczynają uznawać inne. Twierdzi on, że każda sytuacja kryzysowa jest specyficzna dla określonego ideału, nie ma zatem ścisłego procesu upadku ideału, dającego się odnieść do każdego przypadku.
Podsumowując, Amsterdamski zmierzał do szerszego niż Kuhn ujęcia rozwoju wiedzy naukowej, podjął też próbę uwypuklenia roli filozofii w tworzeniu wiedzy naukowej. Jego koncepcja ideałów wiedzy klasyfikuje się w metodologii normatywnej, z drugiej zaś strony wyraźnie odrzuca on ponadhistoryczność jakichkolwiek metodologicznych nakazów: nauką jest to tylko, co w danym momencie określane jest jako naukowe, czyli akceptowane przez grupę uważaną za naukową.

</doc>
<doc id="191556" url="https://pl.wikipedia.org/wiki?curid=191556" title="Durszarrukin">
Durszarrukin



</doc>
<doc id="191561" url="https://pl.wikipedia.org/wiki?curid=191561" title="Stan ustalony">
Stan ustalony

Stan ustalony, stan stacjonarny, stan stabilny – stan układu fizycznego, w którym opis tego układu jest niezależny od zmiennej czasowej. Nie oznacza to braku ruchu, przepływu ciepła, prądu i tym podobnych, a jedynie niezmienność tych wielkości w czasie.
W automatyce.
Jest to stan, dla którego w układzie regulacji nie występują już zmiany sygnału wyjściowego.
Dla układów stabilnych wartość sygnału wyjściowego w stanie ustalonym jest równa granicy z iloczynu zmiennej formula_1 transformaty Laplace’a sygnału wejściowego i transmitancji zastępczej układu, przy formula_2 dążącym do zera. Jest to twierdzenie o wartości granicznej:
W przypadku rozpatrywania sygnału wejściowego (określanego w układzie regulacji mianem wartości zadanej) jako funkcji skokowej Heaviside’a wzór upraszcza się do postaci:

</doc>
<doc id="191562" url="https://pl.wikipedia.org/wiki?curid=191562" title="Zjawisko Barkhausena">
Zjawisko Barkhausena

Zjawisko Barkhausena – skokowe zmiany namagnesowania ferromagnetyków pod wpływem ciągłej zmiany natężenia zewnętrznego pola magnetycznego (lub innych warunków zewnętrznych). Jest ono wynikiem skokowego przesuwania się granic domen magnetycznych, tzw. ścianek Blocha, ustawiających się w kierunku zewnętrznego pola magnesującego. Zjawisko to zostało odkryte w 1919 r. przez niemieckiego fizyka Heinricha Barkhausena, który tym samym dostarczył dowodu słuszności domenowego mechanizmu magnetyzacji ferromagnetyków.
Wyjaśnienie fizyczne.
Wewnątrz ferromagnetyka istnieją niejednorodności struktury krystalicznej (defekty składu fizyko-chemicznego, naprężenia szczątkowe, naruszenia spoistości, dyslokacje itp.), które utrudniają przemieszczanie się ścianek Blocha i obroty domen pod wpływem przyłożonego zewnętrznego pola. Do przezwyciężenia tego oporu potrzeba domenom dostarczyć odpowiedniej ilości energii, pochodzącej ze wzrastającego natężenia zewnętrznego pola magnetycznego. Po jej uzyskaniu ścianki przełamują opór, co przejawia się jako gwałtowna zmiana lokalnego stanu namagnesowania materiału – są to skoki Barkhausena, nazywane również szumem Barkhausena.
Istnieje odmiana włókien amorficznych, których wnętrze (z uwagi na wymiary i sposób wytwarzania) posiada jednodomenową strukturę magnetyczną. W materiałach takich występuje pojedynczy skok Barkhausena (w przeciwieństwie do krzywej magnesowania pokazanej na rysunku obok).
Dodatkowe informacje.
Szum Barkhausena można obserwować za pomocą czułego oscyloskopu lub nawet usłyszeć, np. poprzez umieszczenie ferromagnetyka w cewce, podłączonej przez układ wzmacniaczy i filtrów do głośnika. Zbliżając powoli do cewki trwały magnes, lub też nawet wywołując w próbce naprężenia mechaniczne, można usłyszeć charakterystyczne trzaski bądź też szum.
Wykorzystanie zjawiska Barkhausena.
Występowanie zjawiska Barkhausena w materiałach jest silnie uzależnione od liczby "defektów" generujących poszczególne skoki. Jeśli dany metal poddany jest zewnętrznym cyklicznym naprężeniom mechanicznym (np. w rurociągach) lub też wystawiony jest na działanie wysokoenergetycznych cząstek mogących powodować zmiany chemiczne i dyslokacje sieci krystalicznej (np. w reaktorach jądrowych), to wówczas następuje wzrost natężenia zjawiska Barkhausena. Można to stosunkowo łatwo wykryć porównując stan materiału wzorcowego ze stanem badanej próbki. Dlatego też zjawisko to wykorzystuje się m.in. do nieniszczącego badania ferromagnetycznych metali.
Nieniszczące badanie przy wykorzystaniu zjawiska Barkhausena polega na lokalnym magnesowaniu badanego materiału i jednoczesnym pomiarze napięcia zaindukowanego w odpowiednio umieszczonym czujniku indukcyjnym. Zaindukowane napięcie zawiera szum Barkhausena, którego amplituda jest bezpośrednio powiązana z degradacją własności mechanicznych.

</doc>
<doc id="191565" url="https://pl.wikipedia.org/wiki?curid=191565" title="Nadż Hammadi">
Nadż Hammadi

Nadż Hammadi albo Nag Hammadi (arab. نجع حمادي) – miasto położone w środkowym Egipcie, około 80 kilometrów na północny zachód od Luksoru.
Biblioteka z Nag Hammadi.
Biblioteka z Nag Hammadi to kolekcja trzynastu starożytnych ksiąg odkrytych w roku 1945 w okolicach miejscowości Nag Hammadi przez lokalnych mieszkańców. Zostały one spisane w języku koptyjskim na papirusie i oprawione w skórę. Kodeksy zawierają 52 teksty, z których większość ma charakter gnostyczny. Znajdują się tam również trzy teksty pochodzące z "Corpus Hermeticum" oraz fragmenty tłumaczeń "Republiki" Platona.
Najbardziej znanym i najcenniejszym tekstem znajdującym się w bibliotece Nag Hammadi jest Ewangelia Tomasza. Jest to jej jedyna kompletna kopia. Do innych tekstów znalezionych w Nag Hammadi należą też: Objawienie Jakuba i Tajemna Nauka Jana.
Polski przekład tekstów z Nag Hammadi opublikował Ks. prof. dr hab. Wincenty Myszor.

</doc>
<doc id="191569" url="https://pl.wikipedia.org/wiki?curid=191569" title="Izjasław">
Izjasław

Osoby o imieniu Izasław w różnych formach, np:
Miasto na Ukrainie

</doc>
<doc id="191573" url="https://pl.wikipedia.org/wiki?curid=191573" title="Uchyb ustalony">
Uchyb ustalony

Uchyb ustalony – w układzie regulacji, różnica między wartością zadaną sygnału oraz wartością sygnału wyjściowego w stanie ustalonym.
Obliczanie uchybu ustalonego.
Uchyb ustalony można obliczyć korzystając z postaci czasowej:
lub z postaci operatorowej:
Przykład.
Uchyb ustalony w praktyce oznacza, że ustalając temperaturę w pomieszczeniu na wartość 15 °C otrzymuje się, w stanie ustalonym, temperaturę różną od temperatury zadanej, np. 14,5 °C.
Eliminacja uchybu ustalonego.
W celu jego eliminacji stosuje się w układzie człon całkujący lub przed układem szeregowy człon korekcyjny (prekompensator) o wzmocnieniu równym odwrotności wzmocnienia układu.

</doc>
<doc id="191578" url="https://pl.wikipedia.org/wiki?curid=191578" title="Café de la Régence">
Café de la Régence

Café de la Régence – popularna paryska kawiarnia szachowa, w XVIII i XIX wieku miejsce spotkań wybitnych osobistości.
Regencja.
Kawiarnia powstała około 1688 roku w pobliżu Luwru, przy placu Palais-Royal. Początkowo nosiła nazwę "Café de Palais-Royal," jednak w pierwszych latach panowania niepełnoletniego Ludwika XV (od 1715 roku) do kawiarni przylgnęła nazwa "Regencja", z powodu częstych wizyt regenta, księcia Filipa Orleańskiego. Regenta, jak głosi tradycja, przyciągała głównie uroda żony właściciela, niemniej w 1718 roku kawiarnia oficjalnie otrzymała nową nazwę Café de la Régence.
Do 1740 roku kawiarnia przejęła szachową klientelę Café Procope i wkrótce stała się mekką miłośników królewskiej gry. Pierwszym legendarnym mistrzem szachownicy był Kermeur de Legal, który w kawiarni spędził prawdopodobnie większość życia. Grano często na stawki pieniężne. Dla szachowego profesjonalisty partie były niebagatelnym źródłem dochodów. Szachownice wypożyczano na godziny. Wieczorami, gdy zmierzch zmuszał szachistów do użycia świec, stawka była podwójna. Uczniem Legala był François Philidor, kompozytor i najwybitniejszy szachista XVIII stulecia. Philidor pokonał swojego mentora w 1755 roku.
Okres świetności.
W połowie XVIII wieku w kawiarni spotykali się przedstawiciele paryskiej inteligencji – pisarze, dziennikarze, politycy. Częstymi bywalcami byli encyklopedyści: Wolter, Denis Diderot, Jan Jakub Rousseau i Jean le Rond d’Alembert. Przy kawiarnianym stoliku Wolter planował swoje kolejne posunięcia w korespondencyjnej partii szachów z Fryderykiem II Wielkim, królem Prus. Około 1760 roku Diderot pisał:
Kawiarnię chętnie odwiedzał miłośnik szachów Benjamin Franklin, który był wówczas ambasadorem Stanów Zjednoczonych w Paryżu, a także muzyk, pisarz, wynalazca i polityk – Pierre de Beaumarchais.
W 1777 roku pod fałszywym nazwiskiem księcia Falkensteina zawitał tu cesarz Józef II. Trzy lata później kawiarnia gościła Pawła I, przyszłego cara Rosji.
Pod koniec stulecia spotykali się tu najbardziej wpływowi francuscy politycy, m.in. rewolucjoniści Maksymilian Robespierre i Camille Desmoulins, a także przyszły król Neapolu Joachim Murat. Kawiarnia przetrwała burzliwe czasy Rewolucji Francuskiej, a w 1798 roku partię szachów rozegrał tu Napoleon Bonaparte. Marmurowy stolik, przy którym siedział przyszły cesarz, przez wiele lat zajmował honorowe miejsce w kawiarni, opatrzony odpowiednią adnotacją.
Stolica szachów.
W pierwszej połowie XIX stulecia Café de la Régence była siedzibą szachistów uważanych za nieoficjalnych mistrzów świata: Alexandre’a Deschapellesa, Louisa de la Bourdonnais i Pierre’a Saint-Amanta.
Nawiązywano coraz bliższe kontakty ze środowiskiem szachowym Londynu, który wyrastał na drugą stolicę szachów w Europie. W 1834 roku La Bourdonnais rozegrał zwycięską serię meczów z Alexandrem McDonnellem. W tym samym roku rozpoczął się mecz korespondencyjny pomiędzy reprezentacją kawiarni a Westminsterskim Klubem Szachowym, założonym trzy lata wcześniej.
W 1843 roku rozegrano w kawiarni mecz, który zakończył długoletnią dominację francuskich szachistów. Pierre Saint-Amant przegrał z Anglikiem Howardem Stauntonem (+6 -11 =4). W tym meczu Saint-Amant po raz pierwszy zastosował otwarcie, znane od tego czasu jako obrona Benoni, natomiast Staunton wprowadził do praktyki otwarcie 1.c4, któremu nadano nazwę partii angielskiej. Kolejnymi mistrzami Café de la Régence byli Lionel Kieseritzky i Daniel Harrwitz, którym jednak nie było dane odnieść sukcesów na miarę swoich poprzedników.
W nowym miejscu.
W 1855 roku, po krótkiej banicji na ulicę Richelieu, Café de la Régence powróciła w pobliże Luwru, na ulicę św. Honoriusza (Rue Saint-Honoré). Przeprowadzki były spowodowane generalną przebudową okolic Luwru. Kawiarnia otrzymała nowy wystrój, na poczesnym miejscu umieszczono popiersie Philidora. W 1858 roku Paul Morphy rozegrał tu słynną symultanę bez patrzenia na szachownicę przeciwko ośmiu silnym szachistom, wygrywając sześć partii i dwie remisując, a także pokonał w meczu Daniela Harrwitza (+5 -2 =1). W 1864 roku kawiarnię odwiedził Aleksander Pietrow, wybitny rosyjski teoretyk szachów. Grywali w niej jego rodacy Michaił Czigorin i pisarz Iwan Turgieniew, a także przybysze z Polski – Szymon Winawer i Dawid Janowski.
W XX wieku kawiarnia powoli traciła na znaczeniu jako ośrodek szachowy, jednak jeszcze przez ponad pięćdziesiąt lat była miejscem ważnych wydarzeń szachowych i gościła wybitnych szachistów, m.in. Ksawerego Tartakowera i Aleksandra Alechina.

</doc>
<doc id="191579" url="https://pl.wikipedia.org/wiki?curid=191579" title="Michał Belina-Czechowski">
Michał Belina-Czechowski

Michał Belina-Czechowski (ur. 25 września 1818 we wsi Sieciechowice koło Krakowa; zm. 25 lutego 1876 w Wiedniu) – pierwszy, nieformalny misjonarz Kościoła Adwentystów Dnia Siódmego działający na obszarze Europy; były ksiądz rzymskokatolicki, patriota i zwolennik Towarzystwa Demokratycznego Polskiego, propagator moralnego, trzeźwego i zdrowego stylu życia.
Życiorys.
Młodość i edukacja.
Pochodził z polskiego rodu szlacheckiego. Czechowski, po zakończeniu w 1835 edukacji w Krakowie, wstąpił do zakonu franciszkanów w Stopnicy, skąd po roku został przeniesiony do Pińczowa, gdzie uczył się teologii moralnej i mistycznej oraz łaciny i retoryki. Następnie podjął starania przeniesienia do Przyrowa, do klasztoru św. Anny, gdzie przygotowywał się do trwających trzy lata studiów filozoficznych w Piotrkowie Trybunalskim. Edukację w przyklasztornej szkole zakończył ordynacją diakońską, a następnie, po dalszych studiach z teologii dogmatycznej, zdał egzaminy końcowe w 1843 i otrzymał katolickie święcenia kapłańskie w bazylice Świętego Krzyża w Warszawie, po czym wrócił do Przyrowa jako wykładowca i opiekun nowicjuszy.
Działalność w środowisku rzymskokatolickim.
W okresie pracy oraz osobistych doświadczeń i studiów w Przyrowie, nastąpiła radykalizacja poglądów Czechowskiego. Krytyka jego objęła kwestie moralne duchowieństwa, wykorzystywanie konfesjonału do celów pozareligijnych, wszechwładzę papieży. Ostatecznie opuścił Przyrów i w roku 1844 udał się do Rzymu, niosąc do papieża petycję zawierającą surową ocenę moralności duchowieństwa i propozycje środków zaradczych. Zamiast oczekiwanej reakcji kurii rzymskiej, otrzymał dwukrotnie ponawianą intratną propozycję sześcioletniego wyjazdu do Jerozolimy w roli spowiednika polskich pielgrzymów, a po spełnionej misji, insygnia biskupie. Wizyta w Rzymie nie spełnia oczekiwań Czechowskiego. Łączące go więzy z Kościołem rzymskokatolickim uległy rozluźnieniu. Z Rzymu udał się do Paryża, gdzie czasowo pracował jako duchowny w kościele St. Severin. W swych licznych podróżach służył okresowo w parafiach biskupstwa wrocławskiego, w Altonie na przedmieściach Hamburga, a także w polskiej kolonii na przedmieściach Genewy, propagując wszędzie zasady trzeźwości i wstrzemięźliwości. We wrześniu 1850 r. zrezygnował ze święceń kapłańskich i wkrótce w Szwajcarii pojął za żonę Marię Wirginię Delavouet.
Działalność polityczna.
Był także uczestnikiem ruchów narodowo-wyzwoleńczych, w tym Związku Chłopskiego ks. Piotra Ściegiennego. Działalność religijno-społeczna Czechowskiego związana była z licznymi podróżami w warunkach utrudnień narzuconych przez zaborców Polski. Wielokrotnie przekraczał nielegalnie granice, dlatego został przez carskie władze wpisany na „czarną listę” i nie mógł poruszać się po ziemiach zaboru rosyjskiego. Z tego powodu znalazł się w kręgu represyjnej polityki zaborców.
Czechowski przebywając w 1845 w Rzymie otrzymał od księcia Adama Czartoryskiego zaproszenie do Paryża. Skorzystał z niego, ale okazało się, że bliższe były mu idee Towarzystwa Demokratycznego Polskiego, aniżeli polityków skupionych wokół księcia, tworzących stronnictwo zwane „Hotelem Lambert”. Współpracując z Towarzystwem wszedł w skład Komisji Pomocy Emigrantom, nie zrywając jednak kontaktów z Czartoryskim i przy jego poparciu udał się do zaboru pruskiego, gdzie działał na obszarze biskupstwa wrocławskiego. W 1846 Czechowski został aresztowany i osadzony w Poznaniu za działalność polityczną. Po wielu miesiącach śledztwa okazało się, że przypisano mu działalność innego poszukiwanego patrioty. Po uniewinnieniu został jednak deportowany do Berlina. Począwszy od 1 stycznia 1848 roku przebywał w Paryżu w atmosferze rewolucyjnego wrzenia Wiosny Ludów. Był współorganizatorem wyzwoleńczego legionu składającego się z około pięciuset Polaków i dwustu Francuzów, który wyruszył w stronę Polski, entuzjastycznie żegnany przez paryżan. Czechowski pełnił rolę kapelana w tym niewielkim legionie, który został rozbity po porażce pod Mirosławem, leżącym w pobliżu Zielonej Góry. Czechowski wrócił do Paryża i kontynuował swoje polityczne cele aż do lipca 1849. Wówczas otrzymał od Prefekta Policji nakaz opuszczenia stolicy Francji za zakłócanie porządku i spokoju publicznego. Po wyjeździe z Paryża udał się do Szwajcarii i praktycznie zerwał z polityką.
Działalność religijna w środowisku protestanckim.
W 1851 Czechowski udał się do Anglii, gdzie poznał baptystów, którzy umożliwili mu darmową podróż do Nowego Jorku. Ze Stanów Zjednoczonych udał się do Kanady, gdzie bliżej zapoznał się ze środowiskiem protestanckim. W roku 1852 przystąpił do Kościoła baptystycznego i został w nim ochrzczony. Pod koniec 1854 został baptystycznym ewangelistą, a niedługo potem pastorem i z dużym powodzeniem prowadził misję wśród francuskich Kanadyjczyków.
W 1856 Czechowski poznał Jakuba White’a, który prowadził ewangelizację w Battle Creek w stanie Michigan. Pierwszy raz usłyszał podstawową zasadę adwentystów dotyczącą rychłego powrotu Jezusa Chrystusa. Po przyjęciu tych nauk latem 1857 r. wziął udział w spotkaniach namiotowych prowadzonych przez adwentystycznego kaznodzieję Merritta Cornella i został ochrzczony, stając się wyznawcą Kościoła Adwentystów Dnia Siódmego. W dniu 21 maja 1858 został powołany na duchownego adwentystów dnia siódmego. Odnosił znaczne sukcesy w pracy ewangelizacyjnej wśród francuskojęzycznej ludności. W prowadzonych wykładach propagował zdrowy styl życia; zwalczał alkoholizm i palenie papierosów. Był pierwszą znaczącą postacią w kręgach adwentystycznych, łączącą teologię z poselstwem zdrowia. Prowadził misję m.in. w Vermont, Nowym Jorku, a następnie znowu w Vermont, gdzie napisał i opublikował swą biografię oraz zarys historii swojej ojczyzny.
Publikacje nie przyniosły spodziewanych zysków i nadwerężyły i tak niełatwą sytuację materialną rodziny Czechowskiego. Zarządzanie finansami nigdy nie było jego mocną stroną. Liczne trudności i problemy materialne zrodziły w nim pragnienie oderwania się od przytłaczającej rzeczywistości. W tych warunkach rozważał myśl powrotu do Europy, aby adwentowe idee zanieść w pierwszym rzędzie francuskim waldensom w dolinie Lucerny, niedaleko Turynu, a w dalszej kolejności marzył o ogłoszeniu nadziei adwentowej innym ludom Europy, również Słowianom, w tym i swoim rodakom. W styczniu 1864 przekazał swój pomysł Generalnej Konferencji Kościoła Adwentystów Dnia Siódmego. Nie został on zaakceptowany. Główna przyczyna odmowy wiązała się ze zrozumieniem, że proponowane przedsięwzięcie ma również wymiar menadżerski, który jest słabą stroną Czechowskiego. Decyzję podjęły osoby, które kilka razy organizowały dary na spłatę długów związanych z pracą Czechowskiego. Odrzucenie pomysłu doprowadziło do ochłodzenia stosunków pomiędzy zaangażowanymi stronami.
Czechowski nie zrezygnował ze swojego pomysłu. Uzyskał przychylną ocenę planu swego przedsięwzięcia przez adwentystów dnia pierwszego, którzy akceptują i finansują jego misjonarski wyjazd do Europy, po uzyskaniu informacji o różnicy zdań Czechowskiego i administracji adwentystów dnia siódmego w sprawie zagranicznych misji. Adwentyści dnia pierwszego założyli, że stanowisko ich i Czechowskiego w teologicznych kwestiach jest identyczne. Tak jednak nie było.
Do Europy powrócił w roku 1864. Chociaż był finansowany przez adwentystów dnia pierwszego, po przyjeździe do Europy zakładał pierwsze zbory adwentystów dnia siódmego we Włoszech, Szwajcarii (gdzie utworzył również wydawnictwo), w Niemczech, na Węgrzech, w Rumunii i w końcu w Austrii. Był więc pierwszym, aczkolwiek nieformalnym, misjonarzem adwentystów dnia siódmego w Europie. Posiadając paszport amerykański poruszał się bez przeszkód po starym kontynencie. Swym europejskim współwyznawcom nie ujawnił istnienia Kościoła Adwentystów Dnia Siódmego w Stanach Zjednoczonych. Fakt ten został odkryty przypadkowo i w efekcie została nawiązana komunikacja między dwoma ośrodkami adwentyzmu.
Czechowski głosił w Europie idee adwentyzmu z właściwym mu zapałem, ale również z charakterystyczną dla niego wiarą, że finanse misyjne samoczynnie pomyślnie się ułożą. Wskutek tego popadł w biedę, która przyczyniła się do przedwczesnego zgonu. Zaniemógł w podróży z Rumunii do Włoch i prawdopodobnie wskutek niedostatku nie mógł zapewnić sobie stosownej pomocy medycznej. Zmarł w Wiedniu i tam został pochowany prawdopodobnie w zbiorowej mogile.
Do Polski jako emigrant polityczny nie mógł wrócić, choć bardzo tego pragnął. 29 sierpnia 1858 roku w liście do Ellen G. White pisał: „Czuję wyraźnie, że ciąży na mnie wielka odpowiedzialność za mój ukochany i nieszczęśliwy naród polski i muszę uczynić wszystko, co w mej mocy, aby oświecić go prawdami Pisma Świętego”.

</doc>
<doc id="191580" url="https://pl.wikipedia.org/wiki?curid=191580" title="Kermeur de Legall">
Kermeur de Legall



</doc>
<doc id="191581" url="https://pl.wikipedia.org/wiki?curid=191581" title="Jeziorsko (zbiornik wodny)">
Jeziorsko (zbiornik wodny)

Jeziorsko – zbiornik zaporowy na Warcie, największy akwen i zbiornik retencyjny w regionie łódzkim, o powierzchni 42,3 km² i pojemności 202,8 mln m³.
Położenie i parametry.
Położony na terenie powiatów poddębickiego, sieradzkiego województwa łódzkiego oraz w mniejszej części powiatu tureckiego województwa wielkopolskiego, między miastem Wartą na południu, a miejscowością Skęczniew na północy, gdzie zlokalizowano zaporę.
Zamysł budowy zbiornika powstał na początku lat 60. XX wieku. W pierwszej połowie lat 70. XX wieku wykonano projekt techniczny, a roboty rozpoczęto na przełomie 1975 i 1976. Zalew oddano do użytku w 1986 w celu regulacji przepływów rzeki i nawadniania użytków rolnych, ponadto spełnia funkcje rekreacyjne i energetyczne. Pod budowę wysiedlono około tysiąc osób zamieszkałych w czterystu gospodarstwach. Osoby te przeniosły się do miast lub otrzymały gospodarstwa w innych miejscach. Prace inżynieryjne wykonywał Energopol-7 z Poznania, a melioracyjne – RPM z Kalisza. Budowa kosztowała około miliard złotych.
Zapora czołowa zbiornika koło Skęczniewa została wykorzystana do wytwarzania energii w elektrowni wodnej o charakterze przepływowym o mocy 4,89 MW. Oprócz niej wzniesiono dwie zapory boczne: w dolinie Pichny o długości 3100 m i kubaturze 500.000 m³ oraz w dolinie Teleszyny o długości 4200 m i kubaturze 300.000 m³. Okresowe wahania poziomu wody w zbiorniku mogą mieć wartość około 5,5 m.
Przyroda.
Południowa część zbiornika stanowi "Rezerwat ornitologiczny „Jeziorsko”".
Sport.
Na zbiorniku w 1999 były przeprowadzone motorowodne mistrzostwa Polski, a w 2001 miały miejsce eliminacje do motorowodnych mistrzostw Europy w klasie O-500.

</doc>
<doc id="191582" url="https://pl.wikipedia.org/wiki?curid=191582" title="Caustics">
Caustics

Caustics (gr. καυστικός, ognisty; w wolnym tłumaczeniu "skupienie" lub "ogniskowanie") – stosowana w grafice komputerowej metoda modelowania światła przechodzącego przez przezroczyste obiekty albo odbijającego się od połyskliwych powierzchni – światło ulega wówczas skupieniu (np. w soczewkach), rozproszeniu bądź rozszczepieniu (np. na pryzmatach, kryształach).
Modelowanie tego rodzaju efektów świetlnych jest niezbędne przy generowaniu fotorealistycznych obrazów trójwymiarowych. Klasyczny ray-tracing czy radiosity nie nadają się do modelowania tego zjawiska. Obecnie najczęściej w takich celach używa się metody map fotonowych.

</doc>
<doc id="191583" url="https://pl.wikipedia.org/wiki?curid=191583" title="Mat Legalla">
Mat Legalla



</doc>
<doc id="191584" url="https://pl.wikipedia.org/wiki?curid=191584" title="Koreańczycy">
Koreańczycy

Koreańczycy ( "Chosŏn minjok", "Hangukin", "Korio-saram") – naród pochodzący ze Wschodniej Azji, autochtoniczny na Półwyspie Koreańskim (w Korei Południowej i Północnej), posługujący się głównie językiem koreańskim.
Populacja Korei jest prawdopodobnie jedną z najbardziej jednorodnych etnicznie i językowo na świecie, z tylko jedną główną chińską mniejszością etniczną w Korei Południowej i Północnej, oraz niewielką mniejszością Japończyków w Korei Południowej. W Korei Północnej od lat 60. XX w. poczyniono o wiele więcej starań, by zwiększyć odsetek studentów i rezydentów w kraju niż w Korei Południowej. Od lat 60. do 80. studenci z Somalii, Angoli, Wietnamu oraz wschodniej Europy uczestniczyli w zajęciach Uniwersytetu im. Kim Ir Sena. Do dziś w okolicach Pjongjangu mieszkają Rosjanie i mieszkańcy innych krajów postkomunistycznych, a także Wietnamczycy.
Populacja.
W odniesieniu do obecnych ustaleń, populacja Koreańczyków w poszczególnych krajach na świecie przedstawia się następująco:
Pochodzenie.
Pochodzenie Koreańczyków nie jest do dziś znane. Obecnie zalicza się ich do narodów izolowanych. Niektórzy uważają ich za ludność ałtajską, jednak ta hipoteza jest ostatnio często podważana.
Kultura.
Koreańczycy, zarówno w Korei Północnej, jak i Południowej, dzielą dużo wspólnych aspektów kulturowych, ale ze względu na polityczne różnice pomiędzy krajami istnieje wiele różnic pomiędzy kulturami północnokoreańską a południowokoreańską.
Skupiska Koreańczyków poza państwami koreańskimi.
Ponad 2 miliony Koreańczyków mieszka w Stanach Zjednoczonych, głównie w Nowym Jorku, Los Angeles, Chicago i Houston.
W Chińskiej Republice Ludowej są jedną z 56 grup etnicznych oficjalnie uznawanych przez państwo i jedną z głównych mniejszości. Największe skupiska znajdują się w północnej części Chin, szczególnie w Autonomicznej Koreańskiej Prefekturze Yanbian w prowincji Jilin, gdzie w 1997 było ich 854 tys.
W Japonii Koreańczycy japońscy zwani są Zainichi. Ich liczba wynosi ponad 528 tys. i stanowi ponad 40% populacji niejapończyków w tym kraju.
Około 450 tys. Koreańczyków żyje w byłych republikach Związku Radzieckiego, głównie w krajach Środkowej Azji. Istnieje również duża społeczność koreańska w południowej Rosji (wokół Wołgogradu), na Kaukazie oraz południowej Ukrainie. W roku 1937 Stalin deportował około 200 tys. Koreańczyków do Kazachstanu i Uzbekistanu, jako potencjalnych szpiegów Japonii. Prawdopodobnie dzięki więzom etnicznym, Korea Południowa była największym, po Rosji, partnerem handlowym Uzbekistanu i jednym z największych inwestorów w tym regionie. Istnieje również odrębna grupa Koreańczyków na rosyjskiej wyspie Sachalin, na którą zostali sprowadzeni/porwani przez Japończyków do pracy.
Duże skupiska tej narodowości znaleźć można w tzw. Koreatown w Australii, Japonii, Kanadzie i Chinach. W Europie największe skupisko Koreańczyków znajduje się w Niemczech. Licznie reprezentowani są także w multinarodowym Londynie.
Według danych Ministerstwa Spraw Zagranicznych Korei Południowej w 2017 roku w Polsce żyło 1745 Koreańczyków.

</doc>
<doc id="191586" url="https://pl.wikipedia.org/wiki?curid=191586" title="Pradolina Warszawsko-Berlińska">
Pradolina Warszawsko-Berlińska

Pradolina Warszawsko-Berlińska (niem. "Warschau-Berliner Urstromtal") – wielka wklęsła forma ukształtowania terenu, powstała w klimacie peryglacjalnym (plejstocen, m.in. vistulian) w okresie cofania się lądolodu z terenu Polski po zlodowaceniu północnopolskim.
Pradolina ta, jak i inne, powstawały na skutek – nie tylko – działania erozji wielkich rzek powstałych z topniejących lodowców, ale także na skutek termoerozji (np. wytapiania klinów lodowych). Pradolina Warszawsko-Berlińska ciągnie się równoleżnikowo od okolic Warszawy aż po Berlin. Rozciągłość równoleżnikowa spowodowana jest zablokowaniem odpływu rzek na północ przez lądolód. Jej szerokość jest zmienna i wynosi około 20 km, charakteryzuje ją płaskie dno, na którym często występują kilkukilometrowe równiny torfowe.
Formę tę wykorzystuje wiele rzek obecnie płynących – od wschodu – Bzura, częściowo Ner, Warta, Obra, Odra i na terenie Niemiec Sprewa.

</doc>
<doc id="191588" url="https://pl.wikipedia.org/wiki?curid=191588" title="Wzgórza Radomszczańskie">
Wzgórza Radomszczańskie

Wzgórza Radomszczańskie (342.11) – mezoregion fizycznogeograficzny należący do Wyżyny Przedborskiej Położony jest w południowo-wschodniej części województwa łódzkiego pomiędzy Radomskiem, Kamieńskiem, a Przedborzem. Wzgórza są przedłużeniem struktur mezozoicznych obrzeżenia Gór Świętokrzyskich na zachód od Pilicy w postaci wzniesień zbudowanych z piaskowców kredowych i wapieni jurajskich. Pokryte są w znacznej części piaskami i glinami czwartorzędowymi, a większość wzniesień na mapach geologicznych oznaczona jest jako wzgórza żwirowe lub kamieniste, genetycznie kem lub morena czołowa. W obniżeniach występują zabagnienia, piaski i wydmy, przeplatające się z masywnymi wzniesieniami, w których płytko występuje starsze podłoże. Kulminacją jest Góra Chełmo – 323 m n.p.m. Początek biorą tu rzeki Widawka i Luciąża.

</doc>
<doc id="191590" url="https://pl.wikipedia.org/wiki?curid=191590" title="Włodzimierz I">
Włodzimierz I



</doc>
<doc id="191591" url="https://pl.wikipedia.org/wiki?curid=191591" title="Więziennictwo">
Więziennictwo

Więziennictwo – termin używany na określenie:
Współczesne ustawodawstwa często zamiast nazwy więzienie używają nazwy zakład karny, a zamiast nazwy więziennictwo – system penitencjarny.
Resocjalizacja.
Współczesne systemy penitencjarne państw demokratycznych przywiązują dużą wagę – przynajmniej w sferze ustaleń formalnych i kodeksowych – do resocjalizacji skazanych; znalazło to swoje odbicie m.in. w polskim kodeksie karnym wykonawczym z 1997 r. (nowelizacja w 2003 r.), na podstawie którego odbywa się wykonywanie orzeczeń wydanych w postępowaniu sądowym karnym i w postępowaniu w sprawach o wykroczenia. Polskie zakłady karne na dzień 31 sierpnia 2018 r. były zaludnione w 91,5% (65192 skazanych na 78418 miejsc). Polska w raporcie Rady Europy plasuje się tuż poniżej średniej europejskiej skali przeludnienia zakładów karnych.
Krytyka resocjalizacyjnej roli więzienia.
Thomas Mathiesen twierdzi, że więzienie nigdy jednak rzeczywistej zdolności resocjalizacyjnej nie miało, a jego funkcją ukrytą jest represjonowanie najniższych warstw społecznych ("Prison on Trial").
Michel Foucault był zdania ("Nadzorować i karać"), że więzienie powstało jako jeden z najważniejszych instrumentów nowoczesności i państwa nowoczesnego, mający na celu stworzenie społeczeństwa uregulowanego, pracującego systematycznie, w sposób uporządkowany, o wyznaczonych godzinach i w wyznaczonych miejscach, przewidywalnego, możliwego do opanowania przez władzę i porządek społeczny. Jego zdaniem więzienie miało na celu przymusić jednostki oporne do takiej pracy i zarazem znaleźć ludzi, którzy by wykonywali pracę, której z własnej woli nikt nie chce wykonywać, niezależnie od stawki, ze względu na morderczy wysiłek fizyczny, jaki się z nią wiązał (np. w kamieniołomach).
Donald Clemmer ("The Prison Community", New York 1940) twierdzi, że więzienie dokonuje procesu "prisonization", czyli włączenia w specyficzną kulturę więzienną.
Lloyd W. McCorkle i Richard Korn ("Resocialisation within walls", „Annals of American Academy of Political and Social Science” 1954) opisali mechanizm, w jaki proces sądowy jest przez sądzonych odbierany jako seria rytuałów wykluczenia; znalazłszy się w gronie tak samo wykluczonych, stają się częścią kultury polegającej na odrzucaniu tych, którzy ich odrzucili, czyli reszty społeczeństwa.
Zygmunt Bauman, podejmując te wątki, twierdzi ("Globalizacja", Warszawa 2000), że kultura więzienna posiada zdolność reprodukcji, która jest zdolnością każdej kultury. Widzi w tym jeden z najważniejszych czynników wzrostu przestępczości, gdyż – jak podkreśla (np. "Europa", 2005) – przestępczość zaczęła naprawdę wzrastać dopiero jakiś czas po zaostrzeniu polityki karnej i po rozpętaniu „poczucia”, że ona wzrosła przez państwa Zachodu. Proces ten nazywa Bauman „kryminalizacją biedy”, sposobem sprawowania władzy przez współczesne społeczeństwa nad najniższymi klasami społecznymi, w sytuacji, kiedy nie ma dla nich pracy i żadnego pomysłu na ich zagospodarowanie. Ludzie, którzy już zostali inkulturowani przez kulturę więzienną, po wyjściu na wolność reprodukują ją w świecie zewnętrznym. Uważa, że sytuacja jest dramatyczna, gdyż (jak pokazują dane ONZ) na całym świecie mamy do czynienia z lawinowym wzrostem wydawanych wyroków pozbawienia wolności.
System więzienny w Polsce.
W polskim systemie penitencjarnym jest 87 zakładów karnych oraz 34 oddziały zewnętrzne zakładów karnych różnego typu, na które łącznie przypada około 83 tys. miejsc więziennych. Osadzonych jest ok. 81 tys., a oczekujących na osadzenie 30 tys. W polskich więzieniach jest więc przestrzegane prawo minimum 3 m² w celi na osadzonego. (dane z grudnia 2011 r.).
Rocznie zakłady karne w Polsce opuszcza około 90 tys. osób średnio w miesiącu 7650 a przyjmowanych jest około 7400 skazanych. Problemem są narkomani, którzy na leczenie w specjalnym zakładzie muszą czekać nawet 2 lata.
Oprócz kary pozbawienia wolności polskie ustawodawstwo przewiduje inne środki walki z przestępczością: karę ograniczenia wolności i dozór kuratora.

</doc>
<doc id="191593" url="https://pl.wikipedia.org/wiki?curid=191593" title="Polskie Towarzystwo Filozoficzne">
Polskie Towarzystwo Filozoficzne

Polskie Towarzystwo Filozoficzne – założone 12 lutego 1904 we Lwowie towarzystwo naukowe, którego statutowym zadaniem jest uprawianie i krzewienie nauk filozoficznych, w szczególności ontologii, teorii poznania, logiki, metodologii, etyki, historii filozofii wraz z historią myśli społecznej.
Towarzystwo ma 12 oddziałów (Częstochowa, Gdańsk, Katowice, Kraków, Lublin, Łódź, Olsztyn, Poznań, Szczecin, Toruń, Warszawa, Wrocław, Zielona Góra) i ponad 800 członków. Wydaje kwartalnik "Ruch Filozoficzny". PTF jest też członkiem International Federation of Philosophical Societies (Międzynarodowej Federacji Stowarzyszeń Filozoficznych). Siedziba Towarzystwa mieści się w Warszawie, przewodniczącym jest Paweł Łuków (stan na 2 listopada 2020).
Członkowie.
Wśród członków PTF od lat 20. XX w. wyróżnia się członków honorowych. Do grudnia 2021 roku tytuł ten nadano dziewiętnastu osobom, bez sztywnego harmonogramu; według daty nadania są to:

</doc>
<doc id="191594" url="https://pl.wikipedia.org/wiki?curid=191594" title="PEN-Club">
PEN-Club



</doc>
<doc id="191596" url="https://pl.wikipedia.org/wiki?curid=191596" title="Świerk kłujący">
Świerk kłujący

Świerk kłujący, świerk srebrny ("Picea pungens" Engelm.) – gatunek drzewa z rodziny sosnowatych ("Pinaceae"). Świerk kłujący pochodzi z Gór Skalistych w zachodniej części Ameryki Północnej.
Biologia i ekologia.
Drzewo wiecznie zielone. W swoim naturalnym środowisku występuje na wysokości pomiędzy 1800 a 3300 m n.p.m. Tworzy lasy mieszane z sosną wydmową, topolą osiką i daglezją. Porasta także brzegi rzek i wilgotne, cieniste zbocza.
Kultywary.
W wyniku celowej selekcji powstało wiele odmian o zróżnicowanych cechach pokroju i zabarwienia igieł.
Zastosowanie.
Roślina ozdobna – drzewo cenione w ogrodnictwie, szczególnie ze względu na małe wymagania i odporność na niskie temperatury i warunki miejskie. Forma typowa uprawiana jest w parkach, ogrodach i w zieleni miejskiej. Częściej jednak uprawiane są odmiany ozdobne (kultywary) charakteryzujące się dużo mniejszą wysokością, bardziej ozdobnymi igłami i wolniejszym wzrostem. Sprowadzony został po raz pierwszy do Europy pod koniec XIX w. Najlepiej sadzić go pojedynczo lub w grupach, ale daje się także na szpalery i żywopłoty.
Uprawa.
Ma małe wymagania. Formę typową uprawia się z nasion, kultywary zazwyczaj z sadzonek wyhodowanych przez ogrodników, przy uprawianiu z nasion niektóre odmiany nie zachowują bowiem cech rośliny matecznej. Dawniej kultywary te otrzymywano przez szczepienie, co gwarantowało wierne odtwarzanie cech, ale było trudne, obecnie najczęściej uprawia się je z nasion, a następnie selekcjonuje wykiełkowane rośliny. Wskutek tego sadzonki różnią się między sobą i w różnym stopniu zachowują cechy odmiany matecznej. Odmiany o srebrzystych igłach wymagają stanowiska słonecznego.

</doc>
<doc id="191599" url="https://pl.wikipedia.org/wiki?curid=191599" title="Narody Zjednoczone">
Narody Zjednoczone



</doc>
<doc id="191601" url="https://pl.wikipedia.org/wiki?curid=191601" title="Dieter Wellershoff">
Dieter Wellershoff

Dieter Wellershoff (ur. 16 marca 1933 w Dortmundzie, zm. 16 lipca 2005) – wojskowy niemiecki, Generalny Inspektor Bundeswehry.
Studiował budowę maszyn na politechnice w Akwizgranie (Rheinisch-Westfälische Technische Hochschule Aachen). W 1957 wstąpił do armii i ukończył studia oficerskie w marynarce ("Bundesmarine"). Pełnił funkcję generalnego inspektora marynarki (1985-1986), a w latach 1986-1991 był generalnym inspektorem całej armii (Bundeswehry), tj. najwyższym rangą dowódcą wojskowym w armii, pozostającej pod cywilnym zarządem ministra obrony.

</doc>
<doc id="191604" url="https://pl.wikipedia.org/wiki?curid=191604" title="Stabilność układu automatycznej regulacji">
Stabilność układu automatycznej regulacji

Stabilność układu automatycznej regulacji – niezbędny warunek pracy układu automatycznej regulacji mówiący o tym, że układ po wyprowadzeniu go ze stanu równowagi sam powraca do tego stanu. Ponieważ "stan równowagi" może być różnie interpretowany stosuje się także definicję stabilności Laplace’a, która mówi, że układ liniowy jest stabilny, jeżeli jego odpowiedź na wymuszenie (zakłócenie) o ograniczonej wartości jest ograniczona.
Wstęp.
Stabilność to jedna z najważniejszych właściwości systemów dynamicznych. Istnieje wiele interpretacji pojęcia stabilności, które w zasadzie są równoważne dobrze znanym pojęciom matematycznym, takim jak ograniczoność lub ciągłość. Układ dynamiczny nazywamy stabilnym, gdy trajektorie stanów są ograniczone albo gdy zależą one w sposób ciągły od stanów początkowych lub sterowań. Pojęcie stabilności układu można również definiować poprzez stawianie odpowiednich wymagań trajektoriom wyjścia układu.
Większość definicji stabilności odwołuje się do pojęcia punktu/stanu równowagi. Najczęściej spotykane definicje stabilności odnoszą się do układów opisywanych równaniem różniczkowym – mówi się wówczas o stabilności poszczególnych rozwiązań równania różniczkowego otrzymanych przy ustalonym sterowaniu formula_1 przy czym przez stabilność rozwiązania rozumie się ciągłą zależność tego rozwiązania od warunku początkowego formula_2
Stabilność w sensie Poincarégo.
Punkt formula_3 nazywa się stabilnym w sensie Poincarégo wtedy i tylko wtedy, gdy dla każdego formula_4 i dla każdego formula_5 istnieje taka formula_6 że każda trajektoria formula_7 spełniająca warunek formula_8 jest określona na przedziale formula_9 oraz odległość trajektorii fazowych funkcji formula_7 i formula_3 w przedziale formula_9 jest mniejsza od formula_13 (w sensie metryki funkcji ciągłych).
Stabilność w sensie Lapunowa.
Odmienną od Henri Poincarégo definicję stabilności wprowadził Aleksandr Lapunow. Punkt równowagi stabilny w sensie Lapunowa jest stabilny w sensie Poincarégo, ale odwrotne twierdzenie nie jest prawdziwe. W szczególnym przypadku gdy formula_14 obie definicje są sobie równoważne.
W przypadku układów liniowych, stacjonarnych o parametrach skupionych intuicyjne rozumienie stabilności jest ścisłe. Intuicyjnie za układ stabilny uważa się taki, którego rozwiązanie swobodne (przy niezerowych warunkach początkowych) pozostaje "ograniczone" w dowolnym czasie. Oznacza to, że przy wymuszeniu ograniczonym co do wartości i czasu trwania odpowiedź układu będzie również ograniczona.
Ściślej rzecz ujmując, punkt równowagi formula_15 (zwany też stanem równowagi) nazywa się stabilnym dla chwili formula_16 (w sensie definicji Lapunowa), jeżeli dla każdej liczby dodatniej formula_13 można dobrać taką liczbę formula_18 (zależną na ogół od formula_13 i czasami od formula_16), że trajektoria układu rozpoczynająca się w punkcie formula_21 leżącym wewnątrz kuli o promieniu formula_22 pozostanie wewnątrz kuli o promieniu formula_13 dla dowolnej chwili formula_24 innymi słowy jeśli formula_25 to formula_26 dla każdego formula_27
Jeśli ponadto wartość formula_18 jest niezależna wybranej chwili formula_16 to punkt równowagi formula_15 nazywa się stabilnym jednorodnie (lub "stabilnym jednostajnie").
Liniowy układ swobodny (nie poddany wymuszeniom) opisany równaniem stanu formula_31 gdzie formula_32 i formula_33 są macierzami o elementach stałych, niezależnych od czasu; nazywa się stabilnym (lub odpowiednio niestabilnym) jeżeli punkt równowagi formula_15 tego układu jest stabilny (lub odpowiednio niestabilny).
Pewne uściślenie wprowadza pojęcie stabilności asymptotycznej. Stabilność asymptotyczna oznacza, że układ nie tylko jest stabilny, a więc jego rozwiązania są ograniczone, ale gdy czas dąży do nieskończoności, rozwiązanie swobodne dąży do zera. Oznacza to, że rozwiązanie wymuszone będzie ograniczone nawet przy wymuszeniu (ograniczonym) trwającym dość długo.
Innymi słowy jeśli dla punktu równowagi formula_14 o którym mowa powyżej, ponadto formula_36 to punkt równowagi jest stabilny asymptotycznie. Co można też zapisać następująco: jeżeli istnieje taka wartość formula_37 że formula_38 to formula_39
Liniowy układ swobodny (nie poddany wymuszeniom) opisany równaniem stanu formula_31 gdzie formula_32 i formula_33 są macierzami o elementach stałych, niezależnych od czasu; nazywa się stabilnym asymptotycznie jeżeli punkt równowagi formula_15 tego układu jest stabilny asymptotycznie.
W wielu zastosowaniach inżynierii nie wystarcza stwierdzenie, że układ dąży do punktu równowagi w nieskończonym czasie – potrzebna jest też ocena jak szybko trajektoria układu dąży do tego punktu. Wówczas przydatne staje się pojęcie stabilności eksponencjalnej (zwanej też "stabilnością wykładniczą").
Stan/punkt równowagi formula_44 jest stabilny eksponencjalnie jeżeli istnieją dwie liczby dodatnie formula_45 i formula_46 takie, że
w jakiejś kuli formula_48 dokoła początku układu współrzędnych.
W przypadku stabilności eksponencjalnej wektor stanów formula_49 eksponencjalnie stabilizuje układ, gdyż dąży do początku szybciej niż funkcja wykładnicza. Dodatnia liczba formula_46 nazywana jest w tym kontekście "współczynnikiem zbieżności eksponencjalnej". Jeśli układ jest stabilny eksponencjalnie to jest stabilny asymptotycznie, ale odwrotna implikacja nie jest w ogólności prawdziwa.
Jeśli układ jest stabilny dla pewnych wartości stanów początkowych i danego stanu równowagi mówi się o stabilności lokalnej.
Jeśli układ jest stabilny dla wszystkich wartości stanów początkowych i danego stanu równowagi mówi się o stabilności globalnej.
Wyróżnia się stabilność wewnętrzną i stabilność zewnętrzną – w pierwszym przypadku (rozważonym tu powyżej) jest to stabilność względem warunków początkowych układu (odpowiedzi swobodnej układu); w drugim względem wymuszeń układu (odpowiedzi wymuszonej układu). Stabilność wewnętrzna układu liniowego implikuje zawsze jego stabilność zewnętrzną.
Badanie stabilności.
Dzięki wprowadzonym kryteriom stabilności projektanci łatwiej mogą uzyskać odpowiedź na pytanie o stabilność przyjętego matematycznego modelu układu. Wykorzystując niżej podane kryteria stabilności, można określić, czy układ jest stabilny na podstawie struktury i parametrów modelu, bez konieczności rozwiązywania równań modelu lub prowadzenia badań symulacyjnych.
Podstawowe kryteria stabilności liniowych układów ciągłych.
Kryterium odpowiedzi skokowej.
Układ zamknięty w odpowiedzi na skok jednostkowy powinien osiągać stan ustalony w czasie dążącym do nieskończoności.
Kryterium biegunów.
W układzie liniowym, stacjonarnym istnieje jednoznaczny związek między stabilnością a wartościami własnymi tego układu. O stabilności układu liniowego najprościej można orzec, znając jego transmitancję lub znając położenie pierwiastków równania charakterystycznego (czyli biegunów transmitancji, wartości własnych układu).
Krótko mówiąc, aby układ ciągły był stabilny, wszystkie pierwiastki równania charakterystycznego układu zamkniętego powinny mieć ujemne części rzeczywiste, czyli znajdować się w lewej półpłaszczyźnie płaszczyzny zmiennej zespolonej "s".
Ponieważ w rozwiązaniu równania stanu pojawiają się składniki zawierające wyrazy formula_51 (zob. macierz przejścia) dlatego:
Przykładami członów stabilnych nieasymptotycznie są:
Kryterium biegunów dla układów czasu dyskretnego mówi, że układ jest stabilny, o ile bieguny jego transmitancji, rozumianej jako stosunek transformaty Z sygnału wyjściowego do transformaty sygnału wejściowego znajdują się wewnątrz okręgu jednostkowego. W przypadku, gdy choć jeden z biegunów znajduje się na okręgu jednostkowym, tzn. jego moduł ma wartość równą jedności, układ znajduje się na granicy stabilności (czyli układ pozostaje stabilny, jeśli na okręgu leży jeden biegun). Jeśli natomiast jeden lub więcej biegunów znajdują się poza okręgiem jednostkowym, układ jest niestabilny.
Analityczne (algebraiczne) i graficzne kryteria stabilności liniowych układów ciągłych.
Jeśli postać transmitancji nie jest znana, o stabilności układu można orzec na podstawie charakterystyk częstotliwościowych. Innym sposobem niezależnym od ich znajomości czy postaci transmitancji, jest określenie stabilności w sensie BIBO, czyli spełnienie warunku, że przy dowolnym, ale ograniczonym sygnale wymuszającym odpowiedź układu będzie również ograniczona. Ominięcie procedury wyznaczania położenia biegunów transmitancji umożliwiają kryteria stabilności, które można podzielić na:
Kryteria analityczne (algebraiczne).
Kryteria te stosowane są w przypadku znajomości postaci analitycznej transmitancji (a dokładniej-postaci wielomianu charakterystycznego). Można do nich zaliczyć kryterium Routha i Hurwitza:
Pierwiastki równania charakterystycznego układu zamkniętego będą znajdować się w lewej półpłaszczyźnie płaszczyzny zmiennej zespolonej "s" (układ będzie stabilny), jeśli spełnione zostaną 2 warunki:
Zobacz też: wielomian stabilny.
Kryteria graficzne.
1) Kryteria graficzne stosowane są przypadku znajomości charakterystyk częstotliwościowych układu. Można tu zaliczyć między innymi takie kryteria jak: Nyquista, Bodego i Nicholsa.
Układ zamknięty jest stabilny, jeżeli charakterystyka amplitudowo-fazowa układu otwartego nie obejmuje punktu formula_70
Układ zamknięty jest stabilny, jeżeli logarytmiczna charakterystyka amplitudowa układu otwartego posiada wartość ujemną dla pulsacji odpowiadającej przesunięciu fazowemu formula_71
2) kryteria graficzne – stosowane w przypadku znajomości analitycznej postaci transmitancji układu otwartego to metoda linii pierwiastkowych.
Kryteria analityczno-graficzne.
Jeszcze inne kryterium to Kryterium Michajłowa – kryterium analityczno-graficzne, pozwala rozstrzygnąć o stabilności na podstawie tzw. krzywej Michajłowa.
Wielomian układu zamkniętego (mianownik transformaty) ma wszystkie pierwiastki w lewej półpłaszczyźnie płaszczyzny zmiennej zespolonej "s", jeśli przyrost argumentu równania charakterystycznego w postaci widmowej formula_72 przy zmianie pulsacji formula_73 od 0 do formula_74 wynosi formula_75 gdzie formula_76 jest stopniem wielomianu.
Stabilność liniowych układów dyskretnych.
Nawet jeśli regulator zaimplementowany jako regulator analogowy jest stabilny to odpowiadający mu regulator dyskretny, w przypadku długiego okresu próbkowania, może być niestabilny. Podczas próbkowania aliasing modyfikuje parametry graniczne. Dlatego okres próbkowania ma wpływ na przebieg charakterystyk układu oraz na jego stabilność i powinien odpowiednio często uaktualniać wartości na wejściu regulatora tak by nie doprowadzić do niestabilności.
Klasyczne kryteria stabilności stosowane dla układów ciągłych, po podstawieniu operatora z w miejsce częstotliwości, mają również zastosowanie w odniesieniu do układów dyskretnych.
Kryterium Nyquista ma zastosowanie do transmitancji dziedziny formula_77 i ma ogólne zastosowanie dla funkcji o wartościach zespolonych. Również zastosowanie mają kryteria stabilności Bodego.
Kryterium Jury określa stabilność układu dyskretnego w oparciu o jego wielomian charakterystyczny. Ponadto stosuje się kryterium Schura-Cohna (zobacz też: wielomian stabilny).
Stabilność układów nieliniowych i niestacjonarnych.
Jeśli układ jest liniowy i stacjonarny dostępne jest wiele kryteriów. Jeśli układ jest nieliniowy albo liniowy, ale niestacjonarny kryteria te niestety nie mają zastosowania. Metoda wykorzystująca wykres Nyquista może być stosowana tylko dla pewnej grupy układów nieliniowych, podejście oparte na metodzie funkcji opisującej określa stabilność jedynie w przybliżeniu. Analiza stabilności metodą płaszczyzny fazowej ma zastosowanie jedynie do układów pierwszego i drugiego rzędu.
Z analitycznych rozwiązań nieliniowych równań różniczkowych zwykle nie można otrzymać informacji na temat stabilnosci układu. W określaniu stabilności układu nieliniowego większe znaczenie mają dwie metody Lapunowa.
Aleksandr Lapunow przedstawił dwie metody analizy stabilności. Pierwsza z tych metod nazywana jest metodą pośrednią i pozwala na badanie "stabilności lokalnej", druga – nazywana jest metodą bezpośrednią i służy do badania stabilności w ograniczonym lub nieograniczonym obszarze przestrzeni stanów układów nieliniowych. Stworzono również różne odmiany i udoskonalenia metod Lapunowa.
Druga metoda Lapunowa (zwana też bezpośrednią metodą Lapunowa) stanowi najbardziej ogólną metodę określania stabilności systemów nieliniowych i/lub niestacjonarnych. Metoda ta ma zastosowanie do układów dowolnego rzędu (ciągłych i dyskretnych, liniowych i nieliniowych). Bardzo dogodne jest to, że korzystając z drugiej metody Lapunowa, można określić stabilność układu bez rozwiązywania równań stanu. Mimo że metoda ta wymaga sporo doświadczenia i pomysłowości, może dać odpowiedź odnośnie do stabilności układów nieliniowych wówczas, gdy inne metody zawiodą.
Druga metoda Lapunowa ma jednak istotną wadę: problem wyznaczania dla danego układu funkcji Lapunowa. Nie istnieje żadne ogólne efektywne podejście do wyznaczania funkcji Lapunowa. Do poszukiwania stosownych funkcji Lapunowa często stosuje się metodę prób i błędów, doświadczenie, intuicję. Pomocne mogą tu być niektóre proste techniki matematyczne takie jak metoda Krasowskiego lub metoda zmiennych gradientów.
W przypadku ukladów nieliniowych stosuje się też między innymi kryterium okręgu Popova.
Stabilność układów nieliniowych, które przyjmują sygnały wejściowe określa stabilność wejście-stan (ang. "input-to-state stability" lub "ISS"), która stanowi połączenie koncepcji stabilności Lapunowa z koncepcją BIBO-stabilności. W teorii układów nieliniowych ważnym narzędziem przy badaniu układów połączonych jest formalny opis stabilności z wykorzystaniem wejścia-wyjścia (czyli taki opis, który pozwala na analizę stabilności danego systemu bez znajomości wewnętrznego stanu układu formula_78 ang. "input-output stability", stabilność wejście-wyjście).
Rys historyczny.
W 1868 roku James Clerk Maxwell (odkrywca równań pola elektromagnetycznego) zainspirowany eksperymentem z elektrycznością, w którym chodziło o utrzymanie stałej wartości prędkości rotacji uzwojenia, przeanalizował działanie regulatora odśrodkowego. 20 lutego tego roku przedłożył w "Royal Society" sławny już dziś artykuł "On governors" ("O odśrodkowych regulatorach obrotów"). Maxwell opisał w nim, jak wyprowadzić liniowe równania różniczkowe dla różnych mechanizmów regulatora, i przedstawił analizę stabilności dla odśrodkowego regulatora obrotów. Innymi słowy Maxwell wyjaśnił niestabilności, jakimi odznaczał się odśrodkowy regulator obrotów z ruchomymi kulami, opisując system z wykorzystaniem równań różniczkowych.
W tamtym czasie matematycy i fizycy wiedzieli, że stabilność systemów dynamicznych można było określić, określając położenie pierwiastków równania charakterystycznego, i że system staje się niestabilny, gdy rzeczywista cześć pierwiastka zespolonego staje się dodatnia. Problemem było jednak, jak określić położenie rzeczywistych części pierwiastków zespolonych bez znajdywania pierwiastków równania.
Praca Maxwella analizowała i opisywała zjawisko oscylacji samowzbudnych, w którym opóźnienia systemu mogą doprowadzić do nadkompensacji i niestabilności. Maxwell posłużył się linearyzacją równań różniczkowych ruchu, by znaleźć równanie charakterystyczne dla układu. Badał, jaki wpływ mają parametry układu na jego stabilność, i pokazał, że system jest stabilny, gdy części rzeczywiste pierwiastków równania charakterystycznego są ujemne. Innymi słowy Maxwell pokazał, dla systemów rzędu drugiego, trzeciego i czwartego, że stabilność można określić poprzez zbadanie współczynników równań różniczkowych. Udało mu się podać warunki konieczne i dostateczne tylko dla równań do rzędu czwartego. Dla równań rzędu piątego podał dwa warunki konieczne. Nie zdołał podać warunków dla modeli wyższych rzędu, wyraził jednak nadzieję, że zagadnienie stanie się przedmiotem dalszych prac matematyków.
Tematykę podjętą przez Maxwella kontynuowali inni badacze – m.in. Edward John Routh, były kolega Maxwella ze szkoły, przedstawił uogólnienie jego wyników dla układów liniowych. Niezależnie od tych prac Adolf Hurwitz w 1877 analizował stabilność systemu z użyciem równań różniczkowych, co przyniosło wyniki znane dziś jako twierdzenie Routha-Hurwitza.
Edward John Routh w 1877 roku przedstawił matematyczną metodę określania kiedy równanie charakterystyczne posiada stabilne pierwiastki. Rosjanin Iwan Wyszniegradskij (ros. Иван Алексеевич Вышнеградский, ang. Ivan Vyshnegradsky), niezależnie od Maxwella, w 1877 roku analizował stabilność regulatorów z użyciem równiań różniczkowych. W 1893 roku Aurel Boreslav Stodola, korzystając z modelu trzeciego rzędu, badał regulację turbiny wodnej z użyciem techniki Wyszniegradskiego. Stworzył model dynamiki urządzenia wykonawczego, ujmując w swojej analizie opóźnienie mechanizmu wykonawczego. Był pierwszym, który użył pojęcia stałej czasowej systemu. Realistyczny model był jednak modelem siódmego rzędu i Stodola nieświadom prac przedstawionych przez Maxwela i Routha postawił w 1895 roku przed Adolfem Hurwitzem problem określenia stabilności równania charakterystycznego. W efekcie Adolf Hurwitz rozwiązał go niezależnie (zob. kryterium stabilności Hurwitza). Enrico Bompiani w 1911 roku pokazał, że oba kryteria stabilności (Routha i Hurwitza) są w istocie identyczne.
Dokładne definicje matematyczne stabilności systemu dynamicznego, jak i ogólne teorie stabilności dla systemów nieliniowych zostały po raz pierwszy sformułowane przez naukowców rosyjskich w końcu XIX wieku. Rosyjski uczony Nikołaj Jegorowicz Żukowski (ros. Николай Егорович Жуковский) w 1882 roku wprowadził koncepcję silnej stabilności orbitalnej, która jest oparta na reparametryzacji zmiennej czasu. Praca Żukowskiego została prawie całkowicie zapomniana i dopiero niedawno zwrócono na nią uwagę. Koncepcja stabilności Żukowskiego zgodna jest z koncepcją stabilności Henri Poincaré, w której rozpatruje się jedynie punkty równowagi i rozwiązania okresowe (co może wskazywać, dlaczego praca Żukowskiego popadła w zapomnienie). Poza tym wielki sukces późniejszej pracy Lapunowa mógł pozostawić w swoim cieniu wkład Żukowskiego.
W latach 90. XIX wieku Aleksandr Michajłowicz Lapunow opublikował pracę z zakresu teorii stabilności, która miała duży wpływ na teorię sterowania. 10 lat po ukazaniu się pracy Żukowskiego w 1892 roku Aleksandr Michajłowicz Lapunow przedłożył swoją pracę doktorską "Общая задача об устойчивости движени" ("Ogólny problem stabilności ruchu"). Lapunow w 1892 roku badał z użyciem uogólnionego pojęcia energii stabilność nieliniowych równań różniczkowych (zob. metody Lapunowa). Praca Lapunowa stała się słynna w Rosji, a potem także w krajach zachodnich. W 1907 roku została przetłumaczona na francuski (Lapunow sam przeglądał i korygował to tłumaczenie). Niestety chociaż jego praca znalazła zastosowanie i była kontynuowana w Rosji, to na Zachodzie czas jeszcze nie dojrzał do jego eleganckiej teorii. Przez dłuższy czas pozostawała nieznana. Dopiero około 1960 roku uświadomiono sobie w końcu, jak duże ma znaczenie. Pracę rosyjskojęzyczną przedrukowano w Związku Radzieckim w 1950 roku. Tłumaczenie anglojęzyczne z francuskiego ukazało się w 1992 roku.
Harry Nyquist rozwinął teorię regeneracji w zastosowaniu do projektowania stabilnych wzmacniaczy. W 1932 roku podał słynne kryterium stabilności układów z zamkniętym sprzężeniem zwrotnym dla dziedziny częstotliwościowej (tzw. kryterium Nyquista). Swoje kryterium stabilności wyprowadził, opierając się na wykresach biegunowych funkcji zespolonej.
Hendrik Wade Bode badał stabilność pętli sprzężenia zwrotnego z wykorzystaniem takich koncepcji jak zapas amplitudy i zapas fazy (Bode, 1940). W 1938 roku Bode użył charakterystyk częstotliwościowych amplitudy i fazy na płaszczyźnie zespolonej (zob. charakterystyka Bodego). W 1940 roku opublikował artykuł "Relations Between Attenuation and Phase in Feedback Amplifier Design", który utorował drogę do zrozumienia wspomnianych wyżej problemów poprzez wykorzystanie wykresów wzmocnienia i fazy. Pokazał, że spadek wzmocnienia i przesunięcie fazowe są ze sobą powiązane w każdym realizowalnym układzie, wprowadził także koncepcje zapasu amplitudy i zapasu fazy oraz wskazał na ich związek z kryterium stabilności Nyquista.
W 1961 roku Vasile Mihai Popov podał kryterium okręgu (ang. "circle criterion") stosowane w analizie układów nieliniowych.

</doc>
<doc id="191607" url="https://pl.wikipedia.org/wiki?curid=191607" title="Geometryczny środek Polski">
Geometryczny środek Polski

Geometryczny środek Polski – punkt będący środkiem masy (centroidem) figury geometrycznej o kształcie i rozmiarach granic administracyjnych Polski. Odpowiada on intuicyjnemu rozumieniu pojęcia środka danego obszaru. Według źródeł, w tym napisu na upamiętniającym go monumencie, znajduje się w miejscowości Piątek w województwie łódzkim.
W 1966 roku działacze Polskiego Towarzystwa Turystyczno-Krajoznawczego w Łęczycy zwrócili się do Instytutu Głównego Urzędu Geodezji i Kartografii w Warszawie z prośbą o przeprowadzenie dokładnego pomiaru i wyznaczenie rzeczywistego punktu. Ustalono wówczas, że środek ciężkości terytorium administracyjnego Polski wypada faktycznie w gminie Piątek, jednak 6,3 km na północny zachód od centrum miejscowości (we wsi Balków, przy granicy z gminą Krzyżanów), na współrzędnych 52°06′51.62″N oraz 19°25′25.22″E. Ze względu na wprowadzone w 2018 korekty granic gmin nadmorskich, obecnie (sierpień 2018) centroid ten znajduje się o 20 metrów na północ (52°06′52.21″N 19°25′24.82″E).
Inne metody wyznaczenia środka Polski.
Środek Polski definiowany jako punkt leżący w miejscu przecięcia się ortodrom łączących wierzchołki czworokąta opisanego na punktach ekstremalnych obszaru administracyjnego Polski, złożonego z równoleżników i południków, przechodzących przez te punkty, czyli:
Tak definiowany punkt centralny – przy zastosowaniu elipsoidy GRS80, stosowanej w polskiej geodezji jako powierzchnia odniesienia – wypada na współrzędnych 52°12′57.36″N oraz 19°08′03.92″E, we wsi Jankowice (gmina Krośniewice, powiat kutnowski, województwo łódzkie).
Punkt wypadający w połowie kątowej wartości rozciągłości południkowej i równoleżnikowej Polski – punkt o współrzędnych pośrednich między wartościami skrajnymi; geometryczny środek obszaru administracyjnego Polski - 51°55′09.23″N 19°08′03.92″E - wieś Janów (gmina Dalików, powiat poddębicki, województwo łódzkie). 
Punkt najbardziej oddalony od jakiejkolwiek granicy Polski („punkt najbardziej wewnętrzny”) – środek okręgu wpisanego w kontur Polski - 52°10’06 N 19°36'03 E (dokładność wyznaczenia ok. 1’) - okolice miejscowości Stradzew (gmina Bedlno, powiat kutnowski, województwo łódzkie); 244 km od najbliższej granicy; najbliższe granice Polski: u ujścia Wisły, na Opolszczyźnie k. Racławic Śl., w zakolu Bugu pod Janowem Podlaskim.
Punkt, wokół którego można zatoczyć najmniejsze koło zawierające cały obszar lądowy Polski; środek okręgu opisanego na konturze Polski - 51°41’08 N 18°59'06 E (dokładność wyznaczenia ok. 1’) - Szadek, (gmina Szadek, powiat zduńskowolski, województwo łódzkie); promień koła 406 km; najdalsze granice Polski: z Niemcami na wyspie Uznam, z Ukrainą w Bieszczadach, z Litwą na wschód od Trakiszek. 
Powyższe dane dotyczą obszaru administracyjnego Polski, czyli obszaru objętego podziałem na jednostki samorządu terytorialnego oraz działki ewidencyjne. Całość terytorium Polski obejmuje bowiem oprócz terytorium lądowego także całość morskich wód wewnętrznych (obszar administracyjny obejmuje – oprócz terytorium lądowego – tylko część morskich wód wewnętrznych; Zalew Szczeciński, Zalew Wiślany, ujścia Świny i Dziwnej, Jezioro (Zatoka) Nowowarpieńskie, część wód przybrzeżnych) oraz całość morskich wód terytorialnych.
Geodezyjny środek całości terytorium państwa; centroid, czyli środek ciężkości całego terytorium Rzeczypospolitej polskiej wypada na współrzędnych 52°11′27.95″N oraz 19°21′19.46″E, we wsi Nowa Wieś w gminie Kutno, powiat kutnowski, województwo łódzkie. 13 października 2018 punkt ten został oznaczony granitowym słupkiem pamiątkowym z okazji obchodów 100-lecia Polski Niepodległej oraz Roku Polskiej Geografii, z inicjatywy geodezyjnej akcji „Honorowy Południk Krakowski”.

</doc>
<doc id="191609" url="https://pl.wikipedia.org/wiki?curid=191609" title="Zagubiona autostrada">
Zagubiona autostrada

Zagubiona autostrada (ang. "Lost Highway") – francusko-amerykański film z 1997 w reżyserii Davida Lyncha. Scenariusz jest wspólnym dziełem Davida Lyncha i Barry'ego Gifforda.
Jest uznawany za jeden z filmów stylu neo-noir.
W filmie epizodycznie występują muzycy grupy Marilyn Manson (lider i basista Twiggy Ramirez), których muzyka, obok kompozycji Rammstein, Angela Badalamentiego, The Smashing Pumpkins, Davida Bowiego i Trenta Reznora z Nine Inch Nails znalazła się na ścieżce dźwiękowej do filmu.
Opis fabuły.
Fabuła utworu wymyka się logicznej interpretacji. Sam reżyser przyznaje, że stworzenie przejrzystej opowieści nie było jego celem. W zamyśle film ma oddziaływać na widza poprzez serię zaskakujących zdarzeń, obrazów i dialogów. Każdy widz może wyrobić sobie prywatne zdanie na temat przedstawionych wydarzeń i układać ich znaczenie według własnej woli. W filmie dominuje mroczna atmosfera niespójnego świata o zakłóconej chronologii i przyczynowości, wszechobecnego zła i zagrożenia.
Film zaczyna się sceną, podczas której Fred Madison słyszy w domofonie słowa "Dick Laurent nie żyje". Fred jest saksofonistą, gra w klubie. Tego wieczora żona postanawia zostać w domu, aby poczytać. W przerwie występu Fred dzwoni do żony, ta jednak nie odbiera, po powrocie zastaje ją śpiącą w sypialni.
Rankiem pani Madison odnajduje tajemniczą kasetę wideo pod drzwiami. Otwiera ją z wyraźną obawą. Na kasecie sfilmowana jest fasada domu Madisonów. Renee stwierdza z ulgą iż to zapewne "od agenta nieruchomości". Kobieta nosi się w charakterystyczny sposób – ciemne włosy, ubrana w brązy, czarny lakier na paznokciach.
Fred podejrzewa żonę o zdradę, przypomina sobie gdy wychodziła z klubu w towarzystwie ich znajomego – Andy'ego. Następuje nieudane zbliżenie małżonków, Fred jest sfrustrowany. Mężczyzna zaczyna opowiadać swój sen – szukał w domu wołającej go po imieniu Renee, ale zamiast niej odnalazł "kogoś, kto nie był nią". Widać obraz z perspektywy pierwszej osoby, gwałtowny najazd na krzyczącą Renee, cięcie. Fred widzi Mystery Mana zamiast twarzy małżonki.
Następnego dnia Renee znajduje drugą kasetę wideo, na filmie widać tym razem także śpiących Madisonów. Zostaje wezwana policja, podczas spotkania Renee oznajmia że Fred nie znosi kamer wideo. Fred dodaje: "Wolę pamiętać rzeczy po swojemu, niekoniecznie tak jak się wydarzyły". Detektywi nie są w stanie znaleźć śladów włamania, sugerują włączenie alarmu.
Przyjęcie u Andy'ego, Fred spotyka Mystery Mana, który podczas rozmowy stwierdza że właśnie teraz jest w domu Madisonów i Fred jest tym, który go zaprosił. Fred dzwoni do domu i faktycznie telefon odbiera jego rozmówca. Gdy Mystery Man podaje telefon Fredowi, widać, iż ten drugi ma mały tatuaż na dłoni. Madison rozmawia następnie z Andym, który nie wie, kim jest tajemniczy gość, stwierdza jedynie, że to znajomy Dicka Laurenta. Na wiadomość od Freda że Dick Laurent nie żyje – reaguje z konsternacją.
Madisonowie wracają do siebie, po drodze Fred dowiaduje się, że żona pracowała dla Andy'ego (poznali się w klubie u Malkiego), ale nie pamięta, co to była za praca. Podjeżdżają pod dom, ktoś jest w środku, błyska światło. Mężczyzna prosi żonę, aby została w samochodzie, sam sprawdza dom, który okazuje się być pusty. Dzwoni telefon, Fred nie odbiera. Mężczyzna wraca po swoją żonę, która jest w złoconej sukni. Renee idzie do łazienki, Fred znika w mroku korytarza. Żona go szuka i woła po imieniu, po czym idzie do sypialni. Fred wyłania się z mroku – scena jest bardzo podobna do snu mężczyzny (Fred jest identycznie ubrany).
Rankiem Fred przynosi trzecią kasetę, Renee nigdzie nie ma. Na filmie widać scenę morderstwa – zakrwawiony Fred otoczony szczątkami swojej żony. Fred krzyczy, gwałtowne cięcie i następuje scena przesłuchania, podczas którego mężczyzna nie przyznaje się do zabójstwa.
Fred zostaje skazany na śmierć, jest umieszczony w celi, zaczynają go nękać wizje ze sceny zabójstwa połączone z nieznośnym bólem głowy. Skazany prosi strażników o środek przeciwbólowy, dialog strażników: "Ten zabójca żony wygląda naprawdę kiepsko", drugi odpowiada: "Który?"
Madison widzi drewniany dom na pustyni (kadr zmienia się jak kurtyna w teatrze). Dom płonie jak na filmie puszczonym od tyłu. Zaczyna błyskać światło, rankiem w celi strażnicy odnajdują Peta Daytona zamiast Freda.
Pete zostaje zwolniony z aresztu, odbierają go rodzice którzy mówią o "tamtej nocy", ale nie chcą powiedzieć nic bardziej szczegółowego. Pete jest mechanikiem samochodowym, spotyka się z dziewczyną, Sheilą, która twierdzi, iż "zmienił się od tamtej nocy". Do zakładu, gdzie pracuje Peter, przyjeżdża Pan Eddy (którego detektywi rozpoznają jako Dicka Laurenta) z prośbą o naprawę samochodu. Peta zaczyna dręczyć ból głowy.
Podczas kolejnej wizyty Pan Eddy (Dick) pojawia się w towarzystwie Alice – dziewczyny bliźniaczo podobnej do Renee, jednakże jest jej przeciwieństwem pod względem szczegółów wyglądu – nosi blond włosy, ubiera się na biało, biały lakier na paznokciach. Wywiązuje się romans.
Pewnego wieczoru Alice nie może się spotkać, Pete odwiedza Sheilę. Pod względem kadrowania scena zbliżenia kochanków jest bliźniaczo podobna do tej z udziałem Freda i Renee. Na plecach mężczyzny jest widoczny mały tatuaż. Pete wraca do domu, rodzice informują go iż dzwoniła policja w sprawie "tamtej nocy". Ojciec, płacząc, mówi, że nie wyjawi, co się wtedy wydarzyło. Pete doznaje wizji sceny mordu Renee i przeszywa go ból głowy.
Do warsztatu przyjeżdża Dick Laurent i oznajmia Pete'owi, że kocha Alice i zabije każdego, kto stanie im na drodze. Następnie Alice nakłania Petera do ucieczki przed Laurentem. Dziewczyna przedstawia plan, aby okraść znajomego i tak uzyskać potrzebne do przedsięwzięcia pieniądze. Alice opowiada, iż poznali się w klubie u Malkiego (identycznie jak Renee poznała Andy'ego), znajomy załatwił jej pracę – udział w filmach pornograficznych kręconych dla Laurenta. Retrospekcja – podczas "rozmowy kwalifikacyjnej" kobieta rozbiera się przed Dickiem, mając przystawiony do głowy rewolwer.
Peter wraca do domu, na podjeździe spotyka Sheilę, następuje scena zazdrości. Z domu wybiega ojciec Petera, Sheila próbuje go nakłonić, aby powiedział o "tamtej nocy", jednak bez rezultatu. W tym momencie dzwoni telefon, Peter odbiera i rozmawia z Dickiem, który przekazuje słuchawkę Mystery Manowi. Ten drugi, podobnie jak wcześniej Fredowi, mówi, że się już znają. Mówi także: "Na dalekim wschodzie skazańca umieszcza się w takim miejscu, aby nie mógł z niego uciec", co jest aluzją do sytuacji Freda.
Peter idzie do wskazanego przez Alice domu jej znajomego, Peter ma na niego zaczekać na dole (Alice go wyśle do kuchni po drinka) i w dogodnej chwili ogłuszyć. Na miejscu wyświetlany jest film pornograficzny z udziałem Alice. Znajomym okazuje się być Andy, który zostaje uderzony przez Petera, po czym pada nieprzytomny na podłogę. Po chwili jednak wywiązuje się walka i Andy zostaje nabity na róg stołu. "Zabiłeś go" mówi Alice. Peter zauważa na szafce fotografię – jest na niej Dick, Andy, Alice oraz Renee. Peter pyta o Renee. Alice nie odpowiada, wskazuje jedynie na siebie i mówi "to ja". Petera dopadają bóle głowy, zaczyna krwawić z nosa, idzie na górę do łazienki, znajduje się jakby w hotelowym korytarzu. Mężczyzna idzie i chce otworzyć drzwi z napisem 25, jednak zmienia zdanie i otwiera te oznaczone numerem 26. Widzi scenę miłości Alice, ta z drwiną mówi: "Chciałeś ze mną porozmawiać? Zapytać się: dlaczego?"
Peter jedzie z Alice do pasera zbyć rzeczy zabrane z domu Andy'ego. Alice w tym czasie skłania się do noszenia coraz ciemniejszych rzeczy, paznokcie ma pomalowane na ciemnoniebieski kolor. Dom mieści się na pustyni – wygląda identycznie jak z wizji Freda. W środku nikogo nie ma, dziewczyna mówi, że muszą poczekać. Dochodzi do zbliżenia, Peter mówi do Alice "Pragnę Cię", ta mu jednak odpowiada "Nigdy nie będziesz mnie miał". Alice wstaje i odchodzi naga do domu. Peter zamienia się we Freda. Pojawia się Mystery Man. Idą do domu, w którym – jak się okazuje – nikogo nie ma. Mystery Man mówi, że dziewczyną była Renee, a jeśli powiedziała inaczej, to kłamała. Ze wściekłością w głosie pyta również Freda: "A ty kim jesteś?!", Fred nie odpowiada, przestraszony odjeżdża samochodem. Scenę filmuje Mystery Man, widać obraz z jego kamery – jest podobny jakościowo do obrazu na kasetach wideo, które otrzymywali Madisonowie.
Scena w hotelu Lost Highway. Fred, nakrywa swoją żonę Renee na spółkowaniu z Laurentem w pokoju nr 26, sam czeka pod numerem 25, aż kobieta wyjdzie. Gdy Renee wychodzi (ubrana w suknię jak na przyjęciu u Andy'ego), Fred wpada do pokoju i porywa Dicka. Wrzuca go do bagażnika swojego samochodu i odjeżdża, wszystko zza zasłony obserwuje Mystery Man. Fred zatrzymuje się na pustyni, otwiera bagażnik, wywiązuje się walka między mężczyznami. Mystery Man wkłada nóż w rekę Freda, który podcina gardło Dickowi. Mystery Man umierającemu Laurentowi daje do ręki przenośny odtwarzacz wideo – widać film pornograficzny z udziałem Dicka i Renee. Mystery Man zabija z pistoletu Laurenta, szepce coś do ucha Fredowi i znika.
W domu Andy'ego na miejscu zbrodni są policjanci. Oglądają zdjęcie z szafki – tym razem są na nim jedynie Dick, Andy oraz Renee. Nie ma Alice. Jeden z policjantów mówi: "Nie ma czegoś takiego jak fatalny zbieg okoliczności"
Fred jedzie do siebie do domu, rzuca do domofonu "Dick Laurent nie żyje", zaczynają go ścigać detektywi, Fred ucieka na pustynię. W trakcie jazdy następuje zamiana w kogoś innego, w podobnej scenerii jak w więzieniu.
Znaczenie fabuły.
Niektóre źródła wskazują na podobieństwo fabuły filmu do noweli Ambrose Bierce'a "Przypadek na moście przy Owl Creek" ("An Occurrence at Owl Creek Bridge") w której to szczęśliwy powrót skazańca do domu okazuje się tylko i wyłącznie jego wizją, fantazją, marzeniem tuż przed egzekucją. O ile jednak w przypadku prozy Bierce’a pętla na szyi więźnia się zaciska, a tym samym kończy się wizja, to w filmie Lyncha wytyczenie takiej granicy jest niemożliwe. Co więcej reżyser nie daje widzowi żadnych informacji, która ze scen jest "realna" – i czy w ogóle taka jest. Patricia Arquette, odtwórczyni jednej z głównych ról, powiedziała: "Mężczyzna morduje żonę, jako że podejrzewa ją o niewierność. Jednak nie potrafi sobie z tym potem poradzić i załamuje się. Wtedy to próbuje sobie wyobrazić inny, lepszy świat, ale gość jest tak popieprzony, że nawet jego wyimaginowane życie się nie układa. Brak zaufania, szaleństwo siedzą w nim tak głęboko, że własna fantazja kończy się koszmarem". W innym miejscu powiedziała: "Film opowiada o obsesyjnej miłości, która nie musi się wydawać racjonalna dla kogoś innego. To jak wejście do umysłu ogarniętego obsesją. Zazwyczaj gram postacie utożsamiane z miłością, nadzieją, ale tutaj chodzi o mroczną stronę kobiety, jej element destrukcyjny. (...) Pierwotnie chciałam zagrać (Renee i Alice) jako dwie różne postacie, ale wtedy David powiedział: "Nie, nie, nie – to jest jedna i ta sama osoba"". Lynch w swojej książce napisał: "W czasie gdy z Barrym Giffordem pisaliśmy scenariusz do "Zagubionej autostrady", elektryzowała mnie sprawa O.J. Simpsona. Nigdy na ten temat z Barrym nie rozmawiałem, ale wydaje mi się, że w pewien sposób film do tego nawiązuje. Co mnie uderzyło w kwestii Simpsona, to fakt, że potrafił się śmiać, pójść na golfa, jakby zupełnie nie przejmował się całym zamieszaniem. Zdumiewało mnie, jak osoba, która to wszystko zrobiła, potrafiła nadal funkcjonować. No i wtedy odkryliśmy ten wspaniały termin psychologiczny – fuga dysocjacyjna – opisujący zjawisko, gdy umysł oszukuje sam siebie, aby uciec od czegoś okropnego. Więc, w pewien sposób, "Zagubiona autostrada" jest właśnie o tym. A także o tym, że nic nie może być wiecznie skrywane". W innym miejscu dodał: "W którymś momencie, podczas kręcenia, nasza rzecznik czytała o chorobach psychicznych i wtedy wpadła na termin "fuga dysocjacyjna". Osoba cierpiąca na schorzenie kreuje w swojej głowie zupełnie nową tożsamość, nowych przyjaciół, nowy dom, nowe wszystko – i zapomina o przeszłości. To właśnie odnajdziemy w "Zagubionej autostradzie", ponadto fuga to także termin muzyczny. Zaczyna się w pewien sposób, potem podąża w zupełnie innym kierunku, po to, aby wrócić do tego, co było na początku, w ten sposób odpowiada ona formie filmu".

</doc>
<doc id="191610" url="https://pl.wikipedia.org/wiki?curid=191610" title="Stanisław Zybała (dziennikarz)">
Stanisław Zybała (dziennikarz)

Stanisław Zybała (ur. 1919 w Hamborn w Westfalii, zm. 17 lutego 2010 w Ottawie) – podporucznik, polski dziennikarz, osiadły po II wojnie światowej w Kanadzie.
Życiorys.
Rodzina Zybałów krótko po urodzeniu Stanisława powróciła z Niemiec (emigracja zarobkowa) do rodzimej Wielkopolski i osiadła w Ostrowie Wielkopolskim.
Absolwent Gimnazjum im. Piłsudskiego w Ostrowie (matura 1938). Publikował na łamach gimnazjalnego pisma "Promień" oraz do "Orędownika Ostrowskiego". W 1937 został laureatem konkursu lwowskiego pisma "Filomata".
Po maturze, do 1939, odbywał przeszkolenie na Dywizyjnym Kursie Podchorążych Rezerwy 25 Dywizji Piechoty w Szczypiornie, którą ukończył ze stopniem kaprala podchorążego rezerwy piechoty. Następnie rozpoczął służbę w 60 Pułku Piechoty Wielkopolskiej w Ostrowie, z którym po wybuchu wojny wyruszył w Polskę. Dowodził plutonem w walkach pod Łęczycą (bitwa nad Bzurą) i Warszawą. Ranny w boju, po wyjściu ze szpitala przedostał się do z powrotem do Ostrowa. W 1941 postanowił przedostać się na Zachód przez terytorium Rzeszy (Austria) i dalej przez Jugosławię. Po upadku tej ostatniej zadecydował o pozostaniu w Niemczech i korzystając z doskonałej znajomości języka niemieckiego przebywał tam i pracował do końca wojny.
W 1945 przedostał się na teren amerykańskiej strefy okupacyjnej, do Bawarii i pozostawał tam do 1948 między innymi służąc w polskich kompaniach wartowniczych, ucząc w gimnazjum i w końcu pełniąc funkcję dyrektora wykonawczego Międzynarodowego Komitetu Uchodźców Politycznych. Publikował też wówczas artykuły, wiersze i reportaże w bawarskiej prasie polskiej.
W 1948 udał się do Kanady. Początkowo pracował jako redaktor w wydawanej przez oo. Oblatów w Winnipeg "Gazecie Polskiej". Zmienił charakter pisma dodając mu "bojowości". W 1950 Związek Narodowy Polski postanowił wydawać własny organ prasowy – "Głos Polski". Stanisławowi Zybale zaproponowano objęcie stanowiska redaktora naczelnego. Tu również nadawał pismu bardziej wyrazisty ton. O jego pracy w "Głosie Polskim" publicysta emigracyjny Adam Tomaszewski pisał: "dziennikarz z woli Boskiej i losów zrządzenia (...), cięty satyryk i felietonista, potrafił zjednywać sobie ludzi, osobistym urokiem podbijać starą i nową emigrację, łagodzić wybuchające wciąż konflikty między starymi i nowymi "Kanadyjczykami" (...)".
W 1956 zrezygnował z pracy dziennikarza. Pełnił odtąd funkcję urzędnika federalnego, zajmował się sprawami kulturalnymi poszczególnych nacji zamieszkujących Kanadę. Był doradcą ministra wielokulturowości w rządzie kanadyjskim, zastępcą dyrektora wydziału wielokulturowości w Sekretariacie Stanu. Od 1984 emerytowany.

</doc>
<doc id="191614" url="https://pl.wikipedia.org/wiki?curid=191614" title="Rozkochów (województwo małopolskie)">
Rozkochów (województwo małopolskie)

Rozkochów – wieś sołecka w Polsce położona w województwie małopolskim, w powiecie chrzanowskim, w gminie Babice.
W latach 1975–1998 miejscowość położona była w województwie katowickim.
Nieznana jest dokładna data utworzenia wsi, jednak pierwsze wzmianki o miejscowości pojawiły się, według pracy Stanisława Arnolda, w roku 1228 w dokumencie dotyczącym podziału terytorialnego między kasztelnią księstwa opolskiego a granicą ziemi krakowskiej. W przeszłości wieś należała do klucza lipowieckiego. We wsi znajduje się szkoła podstawowa im. Bohaterów Westerplatte, budynek ochotniczej straży pożarnej, biblioteka szkolna i publiczna, kaplica, kilka kapliczek przydrożnych oraz klub dla dzieci Ochotniczej Straży Pożarnej. Wieś położona jest nad Wisłą, w pobliżu rzeki znajdują się stawy wędkarskie klubu Karaś.

</doc>
<doc id="191615" url="https://pl.wikipedia.org/wiki?curid=191615" title="Jankowice (powiat chrzanowski)">
Jankowice (powiat chrzanowski)

Jankowice – wieś w Polsce położona w województwie małopolskim, w powiecie chrzanowskim, w gminie Babice.
W latach 1975–1998 miejscowość należała administracyjnie do województwa katowickiego.
Miejscowość Jankowice, jest położona odległości 4 km na południe od Nadwiślańskiego Parku Etnograficznego i wzgórza Lipowiec w miejscowości Wygiełzów (województwo małopolskie). Na wzgórzu tym znajdują się ruiny XIII-wiecznego zamku, u stóp wzgórza Lipowiec w wyżej wymienionym parku, prezentuje się budownictwo Krakowiaków Zachodnich (od Krakowa. Jankowice leżą jeden kilometr na północ od Wisły, naprzeciw ujścia rzeki Skawy. Na Wiśle jest zbudowany próg wodny oraz most prowadzący drogą do Zatora. Od strony zachodniej Jankowice otoczone są lasem sosnowym i świerkowym sięgającym okolic Libiąża. 
Według legendy osada powstała w średniowieczu i została założona przez trzech ocalałych mężczyzn o imieniu Jan. W przeszłości wieś należała do klucza lipowieckiego. W latach po II wojnie światowej Jankowice liczyły ok. 180 gospodarstw zamieszkałych przez 800 osób. Ludność trudniła się rolnictwem, które było bardzo rozdrobnione. Duża część osób dojeżdżała do pracy w kopalniach węgla w Libiążu, Jaworznie, w fabryce materiałów ogniotrwałych Stella w Chrzanowie oraz fabryki lokomotyw Fablok w Chrzanowie. Ponadto na dużą skalę wyplatano wyroby wikliniarskie.
W miejscowości funkcjonuje rzymskokatolicki rektorat Matki Bożej Fatimskiej.

</doc>
<doc id="191616" url="https://pl.wikipedia.org/wiki?curid=191616" title="Mętków">
Mętków

Mętków – wieś położona w województwie małopolskim, w powiecie chrzanowskim, w gminie Babice.
Położenie.
Mętków położony jest przy ujściu rzeki Chechło do Wisły.
W latach 1954–1959 wieś należała i była siedzibą władz gromady Mętków, po jej zniesieniu w gromadzie Babice. W latach 1975–1998 miejscowość administracyjnie należała do województwa katowickiego.
Historia.
W przeszłości wieś należała do klucza lipowieckiego. W Mętkowie znajduje się kościółek parafialny, modrzewiowy z XVIII wieku przeniesiony w roku 1973 z Niegowici, w którym ksiądz Karol Wojtyła pełnił funkcję wikariusza. Po przeniesieniu ks. Karol Wojtyła dokonał poświęcenia kościoła w Mętkowie.
Lasy Donnersmarcków.
Drugim co do wielkości majątkiem leśnym w okolicach Chrzanowa były położone na południe od miasta dobra Donnersmarcków. W 1868 roku hr. Guido Donnersmarck kupił zamek Lipowiec wraz z jego dobrami w tym z dużą ilością lasów od Antoniny Łąskiej. W 1884 roku sprzedał 30 tys. ha lasów w okolicach Częstochowy i przeniósł do Wygiełzowa tamtejszego nadleśniczego Franza Knerscha, któremu polecił wybudowanie nowej „Nadleśniczówki" w Mętkowie. Od tej pory nieprzerwanie do 1945 roku jego potomkowie pełnili w Mętkowie funkcje Nadleśniczych. Leśniczówka w Mętkowie została wybudowana w 1885 roku z przeznaczeniem na siedzibę zarządu leśnego. Donnersmarckowie mieli podzielone lasy na nadleśnictwa, które będąc samodzielnymi gospodarstwami leśnymi raz do roku były rozliczane ze swojej działalności i to osobiście przez głowę rodu. W 1916 roku umiera Książę Guido (tytuł książęcy otrzymał w 1901 roku) wcześniej jednak dzieląc swoje lasy na część niemiecką i polską. Tę drugą otrzymał młodszy syn Hr, Kraft Henckel von Donnersmarck.
Zabytki.
Obiekty wpisane do rejestru zabytków nieruchomych województwa małopolskiego.
Demografia.
Liczba ludności.

</doc>
<doc id="191617" url="https://pl.wikipedia.org/wiki?curid=191617" title="Karabiny Lee-Enfield">
Karabiny Lee-Enfield

Lee-Enfield – seria brytyjskich karabinów powtarzalnych stanowiących rozwinięcie projektu autorstwa Jamesa Parisa Lee. W latach 1895–1957 podstawowa broń strzelecka armii brytyjskiej, sił zbrojnych dominiów, kolonii i terytoriów zależnych wchodzących w skład Imperium Brytyjskiego oraz późniejszych niepodległych państw Wspólnoty Brytyjskiej. Jedne z najdłużej użytkowanych karabinów powtarzalnych w historii, wykorzystywane przez niektóre formacje jeszcze w XXI w. Karabiny sportowe i myśliwskie bazujące na oryginalnej konstrukcji Lee-Enfieldów są nadal produkowane z przeznaczeniem na rynek cywilny.
Historia.
Geneza i powstanie.
W 1888 r. armia brytyjska przyjęła do uzbrojenia karabin Lee-Metford. Karabin powtarzalny zasilany amunicją elaborowaną prochem czarnym, łączący zamek czterotaktowy i magazynek projektu Jamesa Parrisa Lee z lufą opracowaną przez Williama Ellisa Metforda. Udana broń, lecz wynalezienie prochu bezdymnego sprawiło, że szybko stała się przestarzała. Początkowo próbowano dostosować karabiny Lee-Metford do zasilania nową amunicją bezdymną, ale okazało się, że stosowane w nich lufy nie nadają się do tego (ich gwint ulegał szybkiemu zużyciu). Rozwiązaniem okazało się zastosowanie lufy o nowym profilu gwintu skonstruowanej w rządowej fabryce broni Royal Small Arms Factory w Enfield. Powstała w ten sposób konstrukcja łącząca nową lufę z mechanizmem karabinu Lee-Metford otrzymała nazwę Lee-Enfield.
MLE i LEC.
W listopadzie 1895 r. przyjęto do uzbrojenia karabin ".303 calibre, Rifle, Magazine, Lee-Enfield" (lub bardziej popularnie jako "Magazine Lee–Enfield", skr. MLE Mk I) z lufą długości 770 mm, a rok później jego skróconą wersję – karabinek "Lee-Enfield Cavalry Carbine Mk I" (LEC Mk I) z lufą długości 540 mm. W 1899 r. obie wersje przeszły serię drobnych modyfikacji (między innymi usunięcie wyciora) i oznaczone zostały jako Mk I*.
Broń ta została wykorzystana przez armię brytyjską w czasie II wojny burskiej (1899-1902). W wyniku zebranych doświadczeń okazało się jednak, że MLE jest zbyt długi, a przez to nieporęczny, natomiast LEC z powodu krótkiej lufy wykazywał zbyt małą donośność. Postanowiono zatem zastąpić je bronią uniwersalną o długości pośredniej pomiędzy karabinem a karabinkiem (tzw. „krótkim karabinem” – ang. "short rifle"). Jednocześnie w czasie wojny zauważono, że brytyjskie Lee-Enfieldy wykazywały mniejszą celność w porównaniu z używanymi przez Burów Mauserami M1895. Dlatego też w 1910 r. postanowiono równolegle opracować nowy typ karabinu i amunicji, mający docelowo zastąpić Lee-Enfieldy.
SMLE.
Karabin o pośredniej długości lufy (640 mm) został przyjęty do uzbrojenia 1 stycznia 1904 r. jako "Short, Magazine, Lee-Enfield Mk I" (SMLE Mk I). Co istotne, w nowej wersji zastosowano również opcję ładowania magazynka 5-nabojowymi łódkami (karabin miał 10-nabojowy magazynek wymienny). 26 stycznia 1907 r. wprowadzono jego zmodernizowaną wersję (SMLE Mk III) w której dokonano szeregu niewielkich zmian, między innymi upraszczając mocowanie celownika, poprawiając konstrukcję łoża i magazynka oraz dostosowując komorę nabojową do nowej amunicji (.303 Mk VII). Równocześnie rozpoczęto modernizację starszych Lee-Metfordów i Lee-Enfieldów do standardu Mk III (jako Mk IV Cond.).
Równolegle z udoskonalaniem SMLE trwały już zaawansowane prace nad jego następcą (Enfield P13), zasilanym nowym nabojem i łączącym rozwiązania Lee-Enfielda oraz niemieckiego Mausera Gew98. Prace zostały jednak przerwane przez wybuch I wojny światowej, co uniemożliwiło rozpoczęcie procesu przezbrajania się armii w nową broń i amunicję (poza tym występowały problemy z prototypami P13). Brytyjskie zakłady skupiły się więc na dalszej produkcji SMLE natomiast produkcję nowego karabinu rozpoczęto w Stanach Zjednoczonych (w zakładach Remington i Winchester) modyfikując go do zasilania standardową amunicją .303 (karabiny te – Enfield P14, dostarczane z USA stanowiły jedynie uzupełnienie Lee-Enfieldów).
Szybko okazało się, że karabiny SMLE Mk III są zbyt skomplikowane i kosztowne w produkcji, co utrudniało zaspokojenie potrzeb armii toczącej wojnę. Dlatego też pod koniec 1915 r. wprowadzono jego uproszczoną wersję (SMLE Mk III*) lepiej przystosowaną do masowej produkcji. Przede wszystkich zrezygnowano z mechanizmu „odcinania magazynka”. Mechanizm ten po uruchomieniu odcinał opcję dosyłania naboi z magazynka zmieniając karabin w broń jednostrzałową – co w zamierzeniu miało ograniczać nadmierne zużywanie amunicji (wedle tej koncepcji magazynek traktowany był jedynie jako „rezerwa” na wypadek konieczności prowadzenia intensywniejszego ognia). Znacznie uproszczono również przyrządy celownicze, rezygnując z możliwości regulacji szczerbinki w poziomie oraz z dodatkowego podnoszonego celownika przeznaczonego do prowadzania ognia salwowego na znacznych dystansach. Zmieniono również konstrukcję uchwytu do ręcznego napinania kurka z okrągłego na prostokątny.
I wojna światowa dowiodła skuteczności karabinu SMLE. Okazało się, że dzięki pojemnemu magazynkowi i wyjątkowo ergonomicznej konstrukcji zamka karabiny wykazywały znacząco wyższą szybkostrzelność w porównaniu z konkurencyjnymi konstrukcjami. Dobrze wyszkolony strzelec był w stanie oddać z Lee-Enfielda aż 20-30 celnych strzałów w ciągu minuty, co czyniło tę broń najbardziej szybkostrzelnym karabinem powtarzalnym tego okresu. Wysoką szybkostrzelność potwierdzały również niektóre doniesienia żołnierzy niemieckich raportujących, iż ich ataki odpierane były przez karabiny maszynowe stanowisk brytyjskich, podczas gdy w rzeczywistości dostawali się oni pod ostrzał grup dobrze wyszkolonych żołnierzy uzbrojonych w SMLE. Zalety Lee-Enfielda sprawiły, że postanowiono dalej rozwijać jego konstrukcję ostatecznie rezygnując z zastąpienia go karabinem P14.
W okresie międzywojennym podjęto prace nad nowymi wersjami SMLE. W wersji Mk V przywrócono usunięty wcześniej mechanizm „odcięcia magazynka” oraz wprowadzono nowe przyrządy celownicze zastępując szczerbinkę – przeziernikiem umieszczonym na komorze zamkowej (wydłużając tym samym linię celowniczą). Ponadto dokonano szeregu drobnych zmian konstrukcyjnych, jednak karabin nie został przyjęty na wyposażenie ze względu na bardziej skomplikowaną budowę i wyższe koszty produkcji w porównaniu z Mk III*. W latach 1922–1924 wyprodukowano 20 tys. egzemplarzy serii informacyjnej Mk V. W wersji Mk VI zastosowano natomiast nową lufę samonośną poprawiając celność broni. Wersja ta również nie została wdrożona do produkcji masowej (w latach 30 wyprodukowano jedynie 1025 szt.).
W 1926 r. armia brytyjska zmieniła system nazewnictwa broni strzeleckiej przemianowując oznaczenia dotychczas używanych SMLE (zob. nazewnictwo). Jednocześnie wiele z tych karabinów zostało przebudowanych na broń treningową zasilaną nabojem .22 LR (pod desygnatą Rifle No. 2).
Rifle No. 4.
W 1931 r. opracowano nową wersję Lee-Enfilda (Rifle No. 4 Mk I) zbliżoną konstrukcyjnie do nieprzyjętych SMLE Mk V i Mk VI, jednak lepiej przystosowaną do masowej produkcji. Na pierwszy rzut oka karabin różnił się od SMLE skróconym łożem w wyniku czego lufa wystawała poza jego obrys. Uproszczono również kształt prowadnicy dla łódek nabojowych, ułatwiając obróbkę tego elementu. Przeprojektowano przyrządy celownicze zastępując szczerbinkowy celownik krzywkowy – przeziernikowym celownikiem ramkowym i przenosząc go na komorę zamkową (wydłużając linię celowniczą). Nowy celownik miał 2 przezierniki – jeden stały przestrzelany na stałą odległość, oraz drugi podnoszony z regulacją. Ponadto zastosowano również nową cięższą lufę w celu poprawienia celności. Na początku lat 30 wyprodukowano próbną serię 2500 szt. No. 4, jednak pomimo pozytywnej oceny wstrzymano się z decyzją o ich włączeniu na wyposażenie i rozpoczęciu produkcji seryjnej ze względu na znaczne zapasy starszych SMLE z okresu I wojny światowej&lt;ref name="Strzał 5/05"&gt;&lt;/ref&gt;.
W 1940 r. w czasie ewakuacji spod Dunkierki (Operacja Dynamo) armia brytyjska straciła prawie ćwierć miliona karabinów. Tak znaczące braki wymagały szybkiego uzupełnienia, dlatego też postanowiono, że zakłady w Enfield będą kontynuować produkcję starszych SMLE aby nie dokonywać przebudowy gotowych linii produkcyjnych, natomiast produkcja No. 4 zostanie uruchomiona w zakładach w Maltby, Fazakerley i Shirley. W rezultacie seryjną produkcję No. 4 rozpoczęto dopiero w 1941 r. W tym samym roku dokonano kolejnej modyfikacji karabinu, nieznacznie upraszczając konstrukcję zamka tworząc wersję Rifle No. 4 Mk I*, która produkowana była jedynie w zakładach Small Arms Limited w Kanadzie oraz Stevens-Savage Firearms w USA.
Pomimo wdrożenia do produkcji No. 4 przez całą II wojnę światową nie zaprzestano produkcji starszych SMLE w dalszym ciągu wytwarzanych w Enfield, indyjskim Ishaphore i australijskich zakładach w Lithgow. . Już po zakończeniu II wojny światowej w 1949 r. opracowano nową nieznacznie zmodernizowaną wersję karabinu, przyjętą na wyposażenie jako Rifle No. 4 Mk 2, w której przeprojektowano język spustowy i stopkę kolby. Wersja ta była również wykonywana według wyższych standardów jakościowych i staranniej wykańczana w porównaniu z wersjami wojennymi. Po wprowadzeniu No. 4 Mk 2 rozpoczęto również proces modernizacji do nowszego standardu starszych No. 4 Mk I.
Rifle No. 5.
W 1944 r. opracowano znacznie skróconą wersję Lee-Enfielda w postaci karabinka (Rifle No. 5 Mk. I) bazującą na karabinie No. 4. Broń ta miała lufę długości 478 mm zakończoną charakterystycznym tłumikiem płomieni, gumową stopkę kolby oraz okrojone łoże i nakładkę lufy. Efektem było uzyskanie broni niemal o kilogram lżejszej względem No. 4 jednak charakteryzującej się bardzo silnym odrzutem i niską celnością. Wady te sprawiły, że konstrukcję No. 5 uznano za nieudaną i zaprzestano jej produkcji w 1947 r. Do No. 5 przylgnęło spopularyzowane w latach 50 potoczne określenie Jungle Carbine sugerujace jakoby karabinki te przeznaczone były do walk w dżungli. No. 5 nie były jednak projektowane z myślą o tym teatrze działań wojennych a pierwszy raz wydano je żołnierzom 1 Dywizji Powietrznodesantowej biorącym udział w wyzwalaniu Danii i Norwegii w 1945 r.
W Australii opracowano również eksperymentalny karabinek oznaczony jako Rifle No. 6 Mk I (w przeciwieństwie do No. 5 bazujący na SMLE Mk III* a nie na No. 4), jednak nigdy nie rozpoczęto jego produkcji seryjnej.
Wersje wyborowe.
W trakcie obu wojen światowych i wojny koreańskiej część Lee-Enfieldów została zmodyfikowana w celu przystosowania ich do roli karabinów wyborowych.
W okresie I wojny światowej armia australijska zmodyfikowała 1612 szt. SMLE Mk III* poprzez zastosowanie ciężkiej lufy, poduszki policzkowej i celownika optycznego. Tak zmodyfikowaną broń oznaczono jako SMLE Mk III* (HT).
W trakcie i po II wojnie światowej do roli karabinów wyborowych dostosowywano wyselekcjonowane pod względem celności egzemplarze No. 4. Warunkiem dopuszczenia do przebudowy było uzyskanie podczas testów fabrycznych skupienia na poziomie 7/7 trafień w cel o promieniu 5 cali (12,7 cm) z odległości 200 jardów (183 m) oraz 6/7 trafień w cel o promieniu 10 cali (25,4 cm) z odległości 400 jardów (366 m). W karabinach montowano drewniane poduszki policzkowe, oraz odcinano jeden z przezierników (stały nieregulowany) aby zrobić miejsce na montaż celownika optycznego. Tak zmodyfikowane wersje No. 4 Mk I oznaczano jako Rifle No 4 Mk I (T) natomiast No. 4 Mk I* jako Rifle No. 4 Mk I* (T). W latach 70 karabiny te przekonwertowano na amunicję 7,62 × 51 mm NATO tworząc wersję L42A1.
Zakończenie produkcji i dalsze losy.
Jeszcze w czasie II wojny światowej zdawano sobie sprawę, że ciągły rozwój broni strzeleckiej zapowiada nieunikniony kres użytkowania karabinów powtarzalnych jako broni podstawowej. Początkowo armia brytyjska rozważała zastąpienie Lee-Enfieldów karabinem samopowtarzalnym projektu Belga Dieudonne Saive rozwijanym jako EXP-1 (późniejszy SAFN-49), jednak tuż po wojnie pomysł ten zarzucono. W 1951 r. na następcę wybrano nowatorski karabin automatyczny EM-2 (przyjęty na uzbrojenie jako No. 9 Mk 1) w układzie bullpup, który zasilany był amunicją pośrednią. Niebawem jednak ze względu na standaryzację amunicji w ramach paktu NATO wymuszono na Brytyjczykach wprowadzenie broni zasilanej nabojem karabinowym 7,62 × 51 mm. W związku z tym produkcję No. 9 zakończono, w 1957 r. przyjmując w jego miejsce karabin samopowtarzalny L1A1 SLR (licencyjna wersja belgijskiego FN FAL).
Po podjęciu decyzji o wprowadzeniu na wyposażenie nowych karabinów produkcja Lee-Enfieldów w krajach Wspólnoty Brytyjskiej była stopniowo wygaszana. W 1953 r. produkcję zakończył australijski producent Lithgow Small Arms Factory, a w 1956 r. ostatecznie zakończono produkcję na wyspach brytyjskich. Dużo dłużej trwała natomiast produkcja w niepodległych już Indiach gdzie karabiny SMLE Mk III* produkowane były do 1965 r. (choć niekiedy pojawiają się niepotwierdzone doniesienia o egzemplarzach produkowanych jeszcze w latach 80). Konstrukcja karabinu w Indiach była nawet dalej rozwijana, efektem czego w 1962 r. opracowano tam wersję przystosowaną do naboju 7,62 × 51 mm (Ishapore 2A1) produkowaną do 1974 r.
Wraz z wygaszaniem produkcji podjęto decyzję o wykorzystaniu części Lee-Enfieldów jako broni treningowej przerabiając je do zasilania nabojem. 22 LR, tak powstały wersje No. 7, No. 8 i No. 9 (z czego No. 8 służył jako broń treningowa kadetów aż do 2017 r.).
Po zakończeniu produkcji i przyjęciu nowej broni standardowe Lee-Enfieldy zasilane amunicją.303 nie zostały od razu wycofane z uzbrojenia pozostając na wyposażeniu żołnierzy wspólnoty jeszcze do lat 60. Ich użycie było jednak stopniowo ograniczane równolegle do przezbrajania się w karabiny L1A1 SLR. Początkowo powstała koncepcja aby nowe L1A1 SLR kierować wyłącznie do jednostek liniowych, natomiast w ramach oszczędności jednostki tyłowe wyposażyć w przekonwertowane na amunicję 7,62 × 51 mm Lee-Enfieldy No. 4. Plan konwersji zatwierdzono na początku lat 60 i rozpoczęto wcielanie go w życie oznaczając tak przebudowane karabiny jako L8. Wyniki testów nie były jednak zadowalające, gdyż nie osiągnięto oczekiwanej zauważalnej poprawy osiągów. Ostatecznie program zarzucono i zdecydowano o wyposażeniu w L1A1 SLR żołnierzy wszystkich formacji. Doświadczenia z programu zostały jednak wykorzystane w latach 70 przy konwersji na nową amunicję karabinów wyborowych. Powstały w ten sposób karabin wyborowy L42A1 stanowił konwersję wyborowych wersji No. 4 Mk I (T) i No. 4 Mk I* (T) i pozostał na wyposażeniu armii brytyjskiej aż do lat 90 (od 1985 r. zastępowano go stopniowo nowocześniejszym L96A1). Tymczasem w Australii, karabiny wyborowe SMLE No. 1 Mk III* (HT) z okresu I wojny światowej wykorzystywane były do szkolenia strzelców wyborowych jeszcze w późnych latach 70.
Szacuje się, że łączna produkcja Lee-Enfieldów wszystkich wersji wyniosła około 17 mln egzemplarzy. Po rozpadzie imperium kolonialnego Wielkiej Brytanii duża cześć Lee-Enfieldów pozostała jeszcze na długo w rezerwie armii wielu państw świata, a jako broń oddziałów paramilitarnych i policyjnych wykorzystywana była jeszcze w XXI w. Lee-Enfieldy w niektórych państwach nadal używane są jako broń paradna przez oddziały reprezentacyjne, a ogromna ilość wyprodukowanych egzemplarzy sprawiła, że przechodzące z rąk do rąk karabiny nadal (choć rzadko) bywają wykorzystywane w lokalnych konfliktach zbrojnych przede wszystkim przez słabo wyposażone oddziały partyzanckie. Wiele wycofywanych Lee-Enfieldów trafiło na rynek cywilny gdzie nadal wykorzystywane są jako broń sportowa i myśliwska. Nadal produkowane są również nowe karabiny sportowe i myśliwskie konstrukcyjnie oparte na oryginalnych Lee-Enfieldach.
Ocena konstrukcji.
Niewątpliwą zaletą Lee-Enfielda był jego wyjątkowo ergonomicznie zaprojektowany zamek, umożliwiający bardzo płynne i sprawne przeładowywanie, co istotnie wpływało na wysoką szybkostrzelność broni. Na tle innych karabinów powtarzalnych swych czasów, Lee-Enfield wyróżniał się również wymiennym 10-nabojowym magazynkiem, co stanowiło wówczas ewenement w wojskowych karabinach wyposażanych najczęściej w 5-nabojowe magazynki stałe. Potencjał tkwiący w systemie magazynków wymiennych nie został jednak racjonalnie wykorzystany przez brytyjskich decydentów, z reguły nie wyposażających żołnierzy w ich odpowiedni zapas. W praktyce traktowany był on jak zwykły magazynek stały, ładowany za pomocą 5-nabojowych łódek.
Nieperspektywicznym rozwiązaniem okazało się zastosowanie w pierwszych wersjach mechanizmu odcinania magazynka (sprowadzającego karabin do roli broni jednostrzałowej) co w zamierzeniu miało redukować zużycie amunicji oraz dodatkowego celownika do dalekosiężnego ognia salwowego. Oba rozwiązania okazały się nieprzydatne przy czym w późniejszych wersjach zrezygnowano z ich stosowania jako elementów niepotrzebnie komplikujących konstrukcję. Karabin krytykowany był również za niższą względem konkurencyjnych konstrukcji celność. Broń nie wykazywała więc dobrej precyzji skupienia na dalszych dystansach, jednak z perspektywy używania jej przez zwykłych żołnierzy na polu bitwy nie miało to większego znaczenia.
Mimo pewnych wad Lee-Enfield świetnie sprawdził się jako skuteczny karabin wojskowy w rękach niewymagających użytkowników jakimi byli żołnierze, ciesząc się przy tym ich dobrą opinią. Jako jeden z najpopularniejszych karabinów powtarzalnych świata, przetrwał w czynnej służbie niektórych formacji przez ponad wiek od swego powstania, potwierdzając tym samym swoje atuty.
Nazewnictwo.
Pewien problem, może stanowić fakt, iż w trakcie długiej historii użytkowania karabinów Lee-Enfield armia brytyjska wielokrotnie zmieniała system nazewnictwa broni strzeleckiej, przemianowując dotychczas używane karabiny. Z tego powodu współcześnie te same wersje Lee-Enfielda potrafią występować pod różnymi nazwami (co może wydawać się w pewnym stopniu chaotyczne). I tak na przykład wprowadzony do służby w 1907 r. karabin "SMLE Mk. III", w 1926 r. zmienił nazwę na "Rifle No. 1 Mk. III", a w 1944 r. na "Rifle No. 1 Mk. 3"
Poniżej przedstawiono zmiany systemu nazewnictwa w poszczególnych latach.
Wersje.
Uwaga: zestawienie obejmuje jedynie najpopularniejsze znane wersje i nie jest kompletne.
Konstrukcje pochodne.
Na bazie konstrukcji Lee-Enfielda stworzono również innego typu karabiny:
Dane taktyczno-techniczne.
Dane taktyczno-techniczne najpopularniejszych wersji.

</doc>
<doc id="191618" url="https://pl.wikipedia.org/wiki?curid=191618" title="Olszyny (powiat chrzanowski)">
Olszyny (powiat chrzanowski)

Olszyny – wieś w Polsce, położona w województwie małopolskim, w powiecie chrzanowskim, w gminie Babice.
W latach 1975–1998 miejscowość należała administracyjnie do województwa katowickiego.

</doc>
<doc id="191619" url="https://pl.wikipedia.org/wiki?curid=191619" title="Zagórze (powiat chrzanowski)">
Zagórze (powiat chrzanowski)

Zagórze – wieś w Polsce położona w województwie małopolskim, powiecie chrzanowskim, gminie Babice.
W latach 1975–1998 miejscowość należała administracyjnie do województwa katowickiego.
Położenie.
Zagórze leży na zachodnim krańcu Wyżyny Krakowsko-Częstochowskiej, w kotlinie pomiędzy wzniesieniami Bukowicy od południa, Żelatową od zachodu oraz Grodziskiem Małym i Dużym od wschodu.
Historia.
Pierwszą trwałą budowlą na tych terenach był gród warowny na szczycie Grodziska Dużego, znajdującego się na zachód od dzisiejszej lokalizacji, dane archeologiczne szacują go na VII–XI wiek. Pierwsze wzmianki o samej wsi w jej aktualnym położeniu pochodzą z XIII wieku. W wyniku wsparcia udzielanego przez elity rozwojowi chrześcijaństwa na terenach Państwa Piastowskiego osada przechodzi w roku 1228 w ręce kościoła, pozostając w jego rękach aż do utworzenia Rzeczypospolitej Krakowskiej, kiedy to ściągnięto cały klucz lipowiecki do domeny publicznej. Po ponownym zajęciu Krakowa przez Austriaków w roku 1846, ziemie te zostały wydzierżawione wiedeńskiemu bankowi, który dobra rozprzedał.
Obszary wzdłuż granicy z Kongresówką, traktowane były przez rząd w Wiedniu jako potencjalne tereny obrony przed inwazją rosyjską, wobec tego jedynymi inwestycjami były instalacje wojskowe. Doprowadziło to ostatecznie do zapaści gospodarczej, pauperyzacji regionu i masowej emigracji ludności w kierunku Nowego Świata.
Utworzenie samodzielnych gmin wiejskich wyłączonych spod jurysdykcji dworskiej i sądów patrymonialnych po roku 1867 w całym zaborze austriackim umożliwiło chłopom dostęp do szkół, organizacji społeczno-zawodowych, politycznych, oraz kulturalnych, czego efektem było utworzenie szkoły na terenie miejscowości w 1903 roku. Pojawiający się o okolicznych miastach przemysł zmienia strukturę zatrudnienia mieszkańców, stopniowo przenosząc ośrodek ciężkości z rolnictwa w stronę przemysłu, który od połowy XIX wieku rozwija się efektywnie w Zagłębiu Krakowskim.
Odzyskanie niepodległości w 1918 roku, nieznacznie zmienia położenie ludności rolniczej. Duże wpływy arystokracji w sejmie krajowym uniemożliwiają przeprowadzenie pełnej parcelacji gruntów dworskich, wobec tego zachodnia część wsi nadal należy do włościan z Płazy, powoduje to przesuwanie się miejscowości na zachód, omijając tereny dworskie.
Podczas II wojny światowej Niemcy prowadzą w wąskim zakresie inwestycje infrastrukturalne między innymi budując poldery przy pastwiskach. W okresie PRL Zagórze gwałtownie rozrasta się, stając się największym ośrodkiem w gminie, licząc około 3 tys. mieszkańców. Lata 90. XX w. przynoszą kres rolniczego charakteru miejscowości, większość mieszkańców pracuje w okolicznych miastach, w usługach lub przemyśle. W myśl reformy samorządowej z 1998 roku Zagórze staje się częścią powiatu chrzanowskiego w województwie małopolskim.
Lokacja i rozwój.
Wieś ulokowano w kotlinie pomiędzy Garbem Tenczyńskim a masywem Bukowicy, wzdłuż traktu łączącego Śląsk z Krakowem. Trudno powiedzieć co było przyczyną wyboru tego właśnie miejsca, zważywszy na strome ukształtowanie terenu, mnogość koryt strumieni sezonowych czy pofałdowania topograficznego wąwozami lessowymi. Argumentem pozytywnym lokalizacji był jedynie przebiegający tędy szlak handlowy oraz potrzeba kontroli granicy pomiędzy Księstwem Opolskim a Dzielnicą Senioralną. Przypuszczać można, iż ludność tworząca zręby miejscowości nie pochodziła z tego regionu. Potwierdzeniem tej tezy może być udokumentowane zasiedlanie okolic Chrzanowa przez ludy czabańskie pochodzenia azjatyckiego po inwazji mongolskiej na Europę.
Zagórze utworzono prawdopodobnie podczas wielkiej kolonizacji na przełomie XII i XIII wieku, według koncepcji osiedli zakładanych, typu ulicowego, gdzie szkielet kompozycyjny układu zabudowy stanowi oś komunikacyjna skupiająca zabudowę wsi. Wraz z rozwojem demograficznym miejscowości rodzi się potrzeba rozbudowy osady. Dzieje się to w sposób uporządkowany, początkowo kontynuując plan linearny, następnie przekształcając go w typ wielodrożnicowy, organicznie dostosowując się do ukształtowania terenu. Feudalna struktura społeczeństwa i coraz większe obciążenie pańszczyzną hamuje swobodny rozwój wsi, która przez ponad 600 lat rozwija się bardzo zachowawczo. Częściowa parcelacja pól daje impuls do dynamicznego rozwoju, który przyspiesza znacząco w pierwszej dekadzie XX wieku. Miejscowość rozrasta się w kierunku południowym i zachodnim, omijając tereny należące do Starzeńskich z Płazy, nadal dopasowując się do układu poziomic zbocza Garbu Tenczyńskiego.
Lata 60. XX wieku to czas niekontrolowanej rozbudowy Zagórza. Powstaje korytarz suburbanistyczny, wypełniony zabudową jednorodzinną łączący miejscowość z miastem Chrzanów, o długości około 7 km. Efekt ten potęguje wycofanie się państwa z planistyki regionalnej i inwestycji infrastrukturalnych, zapoczątkowany przez kryzys gospodarki centralnie zarządzanej w drugiej połowie lat 70. XX w., a później, w latach 90. Trend ten trwający po dziś dzień, powoduje lokalizowanie nowego budownictwa wyłącznie wzdłuż istniejących dróg, gdzie istnieje możliwość podłączenia się do mediów, wydłużając układ ruralistyczny do skali nad którą w przyszłości trudno będzie zapanować.
Architektura.
Architektura drewniana.
Do początków XX wieku na terenie Małopolski Zachodniej, gdzie znajduje się Zagórze dominowały chałupy krakowskie o zrębowej konstrukcją ścian, kamienną podmurówką, malowaną elewacją i cztero- lub dwuspadowymi dachami, krytą strzechą.
Cechą charakterystyczną dla tego regionu było zdobienie chałup, które polegało na malowaniu uszczelnień pomiędzy belkami zrębu na niebiesko, co jest ewenementem na skalę europejską. Prawdopodobną przyczyną takich praktyk były lepsze właściwości antyseptyczne koloru ultramaryny niż koloru białego. Pod względem funkcjonalnym budynku przeważał układ dwutraktowy, z częścią mieszkalną z jednej strony oraz gospodarczą z drugiej.
Architektura murowana.
Pierwsze lata XX wieku.
Domy murowane nawiązujących formą do swoich drewnianych poprzedników, pojawiają się w pierwszej dekadzie XX wieku. Wznoszone na rzucie wydłużonego prostokąta, najczęściej parterowe, na wysokiej, odcinającej się podmurówce, w której znajdowała się piwnica. Zabieg ten wynika z ukształtowania terenu oraz właściwościami hydrologicznymi gruntów, takich jak wysoki poziom wód gruntowych oraz tworzenie się w okresie zwiększonych opadów cieków podziemnych. Do wejścia prowadziły strome schody, zwieńczone niewielkim balkonikiem przed samymi drzwiami. Budowane z cegły, wykończona tynkiem malowanym na biało, natomiast dwuspadowy dach kryto dachówką ceramiczną. Często spotkać można bogaty detal narożników, wieńczonych pilastrami oraz zdobienia portalowe wokół okien i drzwi, w kolorze białym, ceglanym lub łososiowym oraz portyki nawiązujące do stylu dworkowego. Plan oparty o układ dwutraktowy, mieszczący wyłącznie część mieszkalną.
Okres międzywojenny.
Budynki z tego okresu planowano na rzucie zbliżonym do kwadratu, zgrabnie ukrytym przez zastosowanie dachu dwuspadowego ze ściętymi naczółkami, kryty ciemną dachówką ceramiczną, a w okresie PRL eternitem. W Zagórzu spotkać można bogaty geometryczny detal w stylu art déco, zdobiący białą elewację przy drzwiach wejściowych, otworach okiennych oraz narożnikach budynku. Domy bogatszych mieszkańców wprowadzają dodatkowe piętro oraz ryzalit w centralnej części osi budynku.Elewacje zdobiono wzorami z różnokolorowej cegły. Rozkład funkcjonalny planowany na układzie dwutraktu z otworami okiennymi po przeciwnych stronach osi budynku.
Szlaki turystyczne.
Przez wieś przebiega kilka szlaków turystycznych:

</doc>
<doc id="191622" url="https://pl.wikipedia.org/wiki?curid=191622" title="Chojna (gmina)">
Chojna (gmina)

Chojna (w 1946 "gmina Chojnice Odrzańskie") – gmina miejsko-wiejska w Polsce położona w środkowej części powiatu gryfińskiego. Siedzibą gminy jest miasto Chojna.
Sąsiednie gminy:
Gmina graniczy także z Republiką Federalną Niemiec:
Do 31.12.1998 r. wchodziła w skład województwa szczecińskiego.
Miejsce w województwie (na 114 gmin):
powierzchnia 14., ludność 27.
Gmina stanowi 17,8% powierzchni powiatu.
Demografia.
Dane z 31 grudnia 2011:
Gminę zamieszkuje 16,9% ludności powiatu.
Przyroda i turystyka.
Gmina leży na Pojezierzu Myśliborskim. Południowo-zachodnia część położona jest w granicach Cedyńskiego Parku Krajobrazowego, w którym znajdują się 3 rezerwaty: Dąbrowa Krzymowska, Olszyny Ostrowskie i Słoneczne Wzgórza. Przez gminę przepływa rzeka Rurzyca, dostępna dla kajaków od Trzcińska-Zdroju do ujścia do Odry oraz szlaki turystyczne: zielony od Piaska przez Krajnik Dolny do Krzymowa, czerwony „Szlak Nadodrzański” i niebieski z Lubiechowa Górnego do Mieszkowic. Tereny leśne zajmują 36% powierzchni gminy, a użytki rolne 51%.
Na terenie gminy, w parku w Chojnej, rośnie jedno z najgrubszych (prawdopodobnie drugie pod względem obwodu pnia, stan na 2015 rok) drzew w Polsce – Platan Olbrzym.
Komunikacja.
Przez gminę prowadzą drogi krajowe nr 26 łącząca Chojnę z przejściem granicznym w Krajniku Dolnym (11 km) i dalej do niemieckiego Schwedt/Oder (16 km) oraz z Trzcińskiem-Zdrojem (12 km), nr 31 do Mieszkowic (20 km) i przez Krzywin (15 km) i Widuchową (20 km) do Gryfina (38 km) oraz wojewódzkie: nr 124 do Cedyni (20 km) i nr 122 z Krajnika Dolnego przez Krzywin (skrzyżowanie z drogą nr 31, 10 km) do Banii (19 km).
Chojna uzyskała połączenie kolejowe w 1876 r. po wybudowaniu odcinka z Kostrzyna nad Odrą (wcześniej wybudowano część Wrocław – Kostrzyn), a rok później linię przedłużono do Szczecina. W 1985 r. odcinek linii przez Chojnę został zelektryfikowany. 7 km za Chojną w kierunku Kostrzyna znajduje się stacja węzłowa Godków, z której w 1892 r. zbudowano linię do Wriezen (Niemcy), a w 1899 r. odcinek do Pyrzyc. W latach 1991–1992 zamknięto obie linie. Odcinek Stargard – Pyrzyce (otwarty w 1882 r.) był jeszcze czynny do 2004 r. Obecnie w gminie czynne są 3 stacje: wcześniej wymienione Chojna i Godków oraz Lisie Pole.
W gminie czynny jest 1 urząd pocztowy: Chojna Szczecińska (nr 74–500).
Edukacja.
W gminie znajdują się następujące placówki edukacyjne:
Zespół Szkół Zawodowych i Liceum Ogólnokształcące zostało przekształcone w Zespół Szkół nr 1 w Chojnie
Zabytki.
W średniowieczu Chojna była najbogatszym miastem Nowej Marchii. Z tego okresu pochodzą najokazalsze w regionie zabytki architektury gotyckiej: ratusz, kościół mariacki, poagustiański zespół klasztorny oraz mury miejskie.
W krajobrazie wiejskim występują zachowane układy ruralistyczne o metryce średniowiecznej, które były często rozbudowane o założenia rezydencjonalno-parkowo-folwarczne. Zachował się tu liczny zespół wczesnogotyckich i gotyckich kościołów granitowych.
Plan zagospodarowania przestrzennego województwa zachodniopomorskiego wskazuje uwzględnić w polityce przestrzennej jednostek samorządu terytorialnego utworzenie parków kulturowych w: Nawodnej, Rurce oraz w Zatoni Dolnej, z kolei w rekomendacjach znalazł się zapis, aby ustanowić pomnik historii obejmujący "zespół średniowiecznych umocnień miejskich z kościołem klasztornym poaugustiańskim, kościołem Mariackim ratuszem w Chojnie". Kolejne 17 zespołów zabytkowych – układów urbanistycznych i ruralistycznych rekomenduje do wpisania do rejestru zabytków.
Administracja.
W 2016 r. wykonane wydatki budżetu gminy Chojna wynosiły 48,2 mln zł, a dochody budżetu 47,9 mln zł. Zobowiązania samorządu (dług publiczny) według stanu na koniec 2016 r. wynosiły 18,6 mln zł, co stanowiło 38,9% poziomu dochodów.
Miejscowości.
Sołectwa gminy Chojna:
Miejscowości w sołectwach: Bara, Barnkowo, Boguszczyn, Drozdowo, Jelonki, Kaliska, Krupin, Kuropatniki, Lisie Pole, Mętno Małe, Ognica, Ostrów, Pniewko, Przyciesie, Raduń, Strzeszewko, Trzeszcze, Wilcze, Wilkoszyce.

</doc>
<doc id="191623" url="https://pl.wikipedia.org/wiki?curid=191623" title="Szaniec (pismo)">
Szaniec (pismo)

Szaniec – główny organ prasowy Grupy „Szańca” (konspiracyjnej grupy byłych działaczy przedwojennego Obozu Narodowo-Radykalnego „ABC”, skupionych wokół tego tygodnika) i jej zbrojnego ramienia – Organizacji Wojskowej „Związek Jaszczurczy” (od 20 września 1942 roku – Narodowych Sił Zbrojnych), wydawany w latach 1939–1945.
Pismo „Szaniec" zaczęło się ukazywać od X 1939 r., początkowo jako powielany biuletyn oparty na nasłuchu radiowym, zaś od 24 III 1940 r. (nr 13) w formie drukowanej. Jego założycielami byli dwaj przedwojenni inżynierowie związani z Obozem Narodowo–Radykalnym ABC – Mieczysław Harusewicz i Henryk Minich. Finansował czy współfinansował go (tak jak i „Walkę") Edward Kemnitz. Pismo było drukowane w tajnych drukarniach przy ulicy Przemysłowej 28, a następnie Długiej 44/46 w Warszawie. Nadzór i kierownictwo sprawował Komitet Wydawniczy przy KG NSZ, na czele którego stał Mirosław Ostromęcki ps. „Mirski”.
Początkowo „Szaniec” ukazywał się jako tygodnik, ale ze względu na ciężkie warunki okupacyjne ograniczono jego wydawanie do 2 razy w miesiącu. Do upadku powstania warszawskiego ukazało się co najmniej 156 numerów. W poszczególnych latach wydano następującą liczbę numerów:
Pierwsze egzemplarze „Szańca” oznaczano numerem pojedynczym, a od 1941 r. numerem kolejnym w roku, łamanym przez numer pisma od początku.
Jego nakład systematycznie wzrastał – od 5 tys. egzemplarzy w 1941 r. do 15 tys. przed wybuchem powstania warszawskiego.
W dniu 6 II 1943 r. Niemcy zlikwidowali podziemną drukarnię „Szańca” mieszczącą się przy ul. Długiej 44/46. W trakcie tej akcji - po całodniowym oblężeniu - zginęła cała wojskowa ochrona drukarni wraz z jej pracownicami.
„Szaniec” wywodził się ideologicznie z przedwojennego Obozu Narodowo-Radykalnego ABC. W czasie okupacji postawił przed społeczeństwem polskim problem walki z dwoma wrogami – Niemcami hitlerowskimi i Rosją sowiecką oraz rodzimą partyzantką komunistyczną, walki o przyłączenie ziem zachodnich oraz sprawę przygotowania na okres powojenny nowoczesnego ustroju państwa. Były w nim omawiane bieżące problemy okresu okupacji, w tym przede wszystkim stosunki z ZWZ – AK. Spośród najważniejszych artykułów, które się w nim ukazały, należy wymienić:
Po wybuchu powstania warszawskiego „Szaniec” stał się jednym z najważniejszych pism ukazujących się w walczącym mieście. Od 20 VIII (nr 16/122) do 23 IX 1944 r. (nr 50/156) ukazywał się codziennie, włącznie z niedzielami, i do upadku powstania wyszło 39 numerów. Jego redakcję udało się szybko odtworzyć, przede wszystkim z poprzednich pracowników, którzy mieszkali lub znaleźli się w Śródmieściu. Na jej czele stał Mirosław Ostromęcki, a jego zastępcą ds. redakcyjnych był przedwojenny dziennikarz, red. Antoni Chrząszczewski ps. „Anioł”. Sekretarzem redakcji była Hanna Paszyńska. U Witolda Bayera, adwokata, zbierało się kolegium redakcyjne, które dostarczało materiały polityczne, opracowywane następnie w redakcji. Oparcie organizacyjne i kolportażowe zapewniała „Szańcowi” kompania NSZ „Warszawianka” Zgrupowania AK Chrobry II. „Szaniec” został zalegalizowany w Delegaturze Rządu na Kraj oraz w Dowództwie AK. Umożliwiło to korzystanie z serwisu prasowego kierownictwa powstania oraz, co najważniejsze, drukowanie go przez drukarnie wojskowe WZW, zorganizowane pod kierownictwem Jerzego Rutkowskiego. Oprócz materiałów informacyjnych otrzymywanych z centrum prasowego powstania, utrzymywano także nasłuch radiowy, który umożliwiał kontrolę oraz uzupełnianie serwisu oficjalnego. Codzienne wiadomości w „Szańcu” o sytuacji na poszczególnych odcinkach powstania były opracowywane również na podstawie informacji otrzymywanych od oddziałów NSZ, biorących udział w walkach.
Po upadku powstania warszawskiego wznowienie wydawania „Szańca” nastąpiło jesienią 1944 r. w Krakowie, ale wyszło tylko kilka numerów. Ostatni (nr 1/161) ukazał się 15 I 1945 r. w nakładzie 7 tys. egzemplarzy.
Obecnie egzemplarze „Szańca” przechowywane są m.in. w Bibliotece Narodowej w Warszawie.

</doc>
<doc id="191625" url="https://pl.wikipedia.org/wiki?curid=191625" title="Maria Kazimiera">
Maria Kazimiera



</doc>
<doc id="191630" url="https://pl.wikipedia.org/wiki?curid=191630" title="Jankowice">
Jankowice



</doc>
<doc id="191635" url="https://pl.wikipedia.org/wiki?curid=191635" title="Rachmistrz">
Rachmistrz

Rachmistrz – osoba zawodowo zajmująca się liczeniem
(głównie przeliczaniem ksiąg przychodów i rozchodów).
Dawniej rachmistrz zatrudniony był w każdym większym
przedsiębiorstwie. Obecnie podobną funkcję
(z nieco szerszym zakresem obowiązków) pełni księgowy.
2. Wojsko – żołnierz w artylerii zajmujący się określaniem danych do prowadzenia ognia.
3. Rachmistrz spisowy – osoba, która zbiera w trakcie spisów statystycznych dane w drodze bezpośredniego wywiadu z badanym (zarówno w badaniu reprezentacyjnym jak i w badaniu pełnym). Rachmistrzowie spisowi powoływani są przez dyrektora urzędu statystycznego, na wniosek gminnego komisarza spisowego (wójta, burmistrza bądź prezydenta miasta).
Kandydatem na rachmistrza spisowego może być osoba: pełnoletnia, posiadająca co najmniej wykształcenie średnie, korzystająca z pełni praw publicznych.
Rachmistrz spisowy obowiązany jest do zachowania tajemnicy statystycznej, co potwierdza złożeniem przyrzeczenia o ustawowo określonej treści.

</doc>
<doc id="191637" url="https://pl.wikipedia.org/wiki?curid=191637" title="Żegocina (gmina)">
Żegocina (gmina)

Żegocina (1973–1976 "gmina Trzciana-Żegocina") – gmina wiejska w województwie małopolskim, w powiecie bocheńskim. W latach 1975–1998 gmina położona była w województwie tarnowskim. Teren gminy leży na obszarze Pogórza Wiśnickiego będącego częścią Pogórza Karpackiego oraz Beskidu Wyspowego. Najwyższym punktem jest szczyt Kamionna – 801 metrów n.p.m.
Siedziba gminy to Żegocina.
Według danych z 30 czerwca 2004 gminę zamieszkiwało 4865 osób w 2008 roku 5069 osób, a w 2022 roku 5588 osób.
Struktura powierzchni.
Według danych z roku 2002 gmina Żegocina ma obszar 35,23 km², w tym:
Gmina stanowi 5,58% powierzchni powiatu.
Demografia.
Dane z 31 grudnia 2021 roku:
Sąsiednie gminy.
Laskowa, Lipnica Murowana, Nowy Wiśnicz, Trzciana
Położenie.
Na południowy wschód od Krakowa, w odległości ok. 60 km drogą 966 i na południe od Bochni w odległości ok. 20 km drogą 965, w urokliwej dolinie potoku Sanka położona jest Gmina Żegocina.
Jadąc od Krakowa czy Bochni już ze wzgórza wsi Muchówka pojawia się na południu panorama Beskidu Wyspowego z kotliną Sanki i Żegociną u podnóża. Wjeżdżając w tę kotlinę odczuwa się powiew orzeźwienia i górskiego chłodu.
W południowej części gminy znajduje się przełęcz Widoma, z której rozpościera się panorama Beskidu Wyspowego, Gorców i Tatr na południu, natomiast na północy Pogórza Wiśnickiego z Bochnią, Wieliczką, Nową Hutą i Krakowem na horyzoncie.
Niezwykle malowniczą kotlinę Gminy Żegocina otaczają trzy bogato zalesione wzniesienia Kamionna (801 m n.p.m.), Łopusze (661 m n.p.m.) i Żarnówką (457 m n.p.m.).
Gmina Żegocina liczy niespełna 5 tysięcy mieszkańców, którzy zamieszkują pięć wiosek: Bełdno, Bytomsko, Łąkta Górna, Rozdziele i Żegocina i obejmuje swoim obszarem nieco ponad 35 km².
Infrastruktura i gospodarka.
Położona przy drodze wojewódzkiej nr 965 Bochnia – Limanowa Gmina Żegocina jest jedną z najlepiej rozwijających się w regionie. Ma dobrą infrastrukturę gospodarczą. Jest zgazyfikowana, ma wodociągi, kanalizacje oraz oczyszczalnię ścieków. Bardzo dobrze rozwinięta jest sieć telefoniczna. W Łąkcie górnej funkcjonują dwa zakłady przetwórstwa owoców i warzyw „APPOL” Sp. z o.o. i „ZAMVINEX”. W Żegocinie dobrze zaczyna rozwijać się przemysł meblarski i piekarnictwo. W gminie działa ponad 200 podmiotów gospodarczych w zakresie wytwórczości, handlu i usług. Ponad 100-letnia tradycja przyjmowania gości na wypoczynek, w latach ostatnich przekształciła się w swoisty „przemysł turystyczny”. Powstała nowoczesna baza noclegowa, rekreacyjna i gastronomiczna.
W Gminie Żegocina jest pełna oferta edukacyjna dla dzieci i młodzieży. Gmina prowadzi dwa przedszkola, cztery szkoły podstawowe, dwa zespoły szkół (szkoła podstawowa i gimnazjum) i Zespół Szkół w Żegocinie (liceum, zasadnicza szkoła zawodowa i gimnazjum).
Dużym wsparciem dla lokalnych inicjatyw gospodarczych jest powstałe w 1996 roku Stowarzyszenie Rozwoju Gminy i Wspierania Przedsiębiorczości w Żegocinie. Gmina poszukuje inwestorów w branży przemysłu lekkiego oraz branży turystycznej. Oferuje także możliwość współpracy z miejscowymi rolnikami w zakresie skupu i przetwórstwa owoców, warzyw, miodu i innych produktów rolnych.
Klimat.
Położenie Gminy Żegocina na pograniczu Pogórza i Beskidów warunkuje wyraźne zróżnicowanie klimatyczne między niżej położoną częścią północną, a wyżej położoną częścią południową. Klimat tej gminy jest typowym klimatem podgórskim z dużą zmiennością temperatur. Średnie temperatury miesięczne wynoszą tu –3 °C dla stycznia i +19 °C dla lipca. Średnia temperatura roczna wynosi około +6 °C. Duża jest też zmienność opadów, średnia wieloletnia wynosi 600-800 mm/m na rok. Pokrywa śnieżna zalega tu 80-90 dni, najdłużej na północnych i wschodnich stokach Kamionnej, co sprzyja szczególnie uprawianiu narciarstwa. Położona w kotlinie Gmina Żegocina ma swój własny mikroklimat podobny do rabczańskiego.
Przyroda.
Na szczytach i stokach okolicznych wzniesień spotykamy bogaty świat fauny i flory. Malownicze polany pokryte trawą, borowiną i wrzosem wiosną przyciągają bielą przebiśniegów i zawilców. Ponadto występują tu inne gatunki chronionych roślin jak: krokus, lilia złotogłów, storczyk plamisty i „król Kamionnej” - oset dziewięćsił bezłodygowy. Na terenie gminy dominuje las typu górskiego, w którym występują jodła i sosna, czasem z domieszką modrzewia, brzozy i buka. Niewielkie powierzchnie zajmuje las mieszany, w którym spotkać można graby, sosny, brzozy, dęby, świerki i olchę szarą. Na terenie gminy można również spotkać wiele gatunków zwierząt. Dziko żyjące jelenie, sarny, zające, lisy, borsuki, dziki, wiewiórki i kuny leśne wcale nie należą do rzadkości. Czasem można spotkać będące pod ochroną jeże, krety, ryjówki aksamitne czy rzęsorki. Konary drzew zasiadają liczne gatunki ptaków: skowronki, wilgi, pustułki, pliszki, kosy, sikory, szpaki, drozdy, zięby i szczygły. Czasem pojawi się jastrząb i myszołów zwyczajny. Na nasłonecznionych brzegach lasów wygrzewają się jaszczurki zwinki, padalce zwyczajne i zaskrońce. Traszka zwyczajna, kumak nizinny, ropucha szara i zielona oraz rzekotka to najczęściej występujące na tych terenach płazy.
Na stokach Kamionnej utworzono rezerwat „Kamionna”, który chroni naturalne skupiska buczyny karpackiej i rosnące tu rośliny chronione.
Historia.
Osada, zwana dziś Żegociną, została prawdopodobnie założona przez Wierzbiętę w czasach Bolesława Krzywoustego. Według Szczęsnego Morawskiego książę Bolesław Wstydliwy nadał rycerzowi Żegocie, herbu Topór osadę Villa Żegota. Pod koniec XIII w. właściciel sąsiedniej Łąkty Starej (obecnie Górnej) przekazał 2 łany gruntu pod parafię, którą erygowano przed 1293 r. Kolejnymi właścicielami byli Otwinowscy i Chłopiccy. Potem Żegocinę i okoliczne wsie wykupili Lubomirscy z Wiśnicza i przekazali je dzierżawcom. Po 1772 r. tereny Żegociny znalazły się pod zaborem austriackim. I wojna światowa zebrała na tym terenie krwawe żniwo, bowiem rozegrała się tu krwawa bitwa wojsk rosyjskich z austriacko-pruskimi, czego dowodem są liczne cmentarze wojenne z tego okresu. Po odzyskaniu niepodległości Żegocina stała się modną wsią letniskową do której przybywało wiele rodzin na wypoczynek. W czasie II wojny światowej miejscowa ludność czynnie przeciwstawiała się okupantowi walcząc w szeregach Batalionów Chłopskich i Armii Krajowej. W 1956 r. Żegocina stała się siedzibą gminy i w tym okresie zaszły tu olbrzymie zmiany. Przeprowadzono elektryfikację, wybudowano wiele obiektów użyteczności publicznej (szkoły, remizy strażackie, obiekty sportowe i in.), gazociąg, wodociąg, oczyszczalnię ścieków oraz utwardzono nawierzchnie dróg.
Zagospodarowanie turystyczne.
W gminie Żegocina znajduje się kilka bardzo ciekawych zabytków:
Przez gminę przebiegają trzy oznakowane piesze szlaki turystyczne:
Wytyczony jest także lokalny, spacerowy szlak czerwono-biały, prowadzący z centrum Żegociny do źródełka wody mineralnej.
Od 2003 r. funkcjonują na terenie gminy 3 oznaczone górskie trasy rowerowe:
Z terenu gminy można organizować piesze, rowerowe lub samochodowe wypady turystyczne.
Każdy turysta czy wczasowicz znajdzie w Żegocinie coś dla siebie. Do dyspozycji jest basen kąpielowy w Łąkcie Górnej, kort tenisowy w Żegocinie, zespół przyszkolnych boisk sportowych, szkolna sala sportowa, górskie trasy rowerowe, górskie trasy piesze, boisko sportowe do piłki nożnej, park z placem zabaw dla dzieci. Najnowszą zimową atrakcją jest Stacja Narciarska „Laskowa-Kamionna” z 4 wyciągami o łącznej długości zjazdu 2400 m. Niewątpliwa atrakcją, głównie dla młodzieży, jest Klub Nocny i Dyskoteka „HEXE” w Żegocinie. Górskie Schronisko Bacówka „Nad Wilczym Rynkiem” pod szczytem Kamionna tworzy doskonałe warunki do aktywnego wypoczynku w górach, a także do wieczornych spotkań towarzyskich przy grillu czy ognisku. Dzieci i młodzież zainteresowana sportem skupiona jest w kilku uczniowskich klubach sportowych oraz w Klubie Sportowym „Beskid” w Żegocinie.
Instytucje kultury:
W CKSiT funkcjonują: ośrodek szkoleniowy, młodzieżowa orkiestra dęta, zespół folklorystyczny, klub „Relax”.
Coroczny kalendarz uroczystości zawiera szereg masowych imprez kulturalnych, sportowych i turystycznych. Są to m.in.:
Również, co roku odbywają się masowe imprezy rekreacyjne i sportowe: wyścigi rowerowe, turnieje piłki nożnej, piłki siatkowej, tenisa stołowego i ziemnego, zawody strzeleckie i pływackie, biegi przełajowe. Stowarzyszenie Przyjaciół Ziemi Żegocińskiej im. Czesława Blajdy, założone w 2001 r., wspiera swoimi działaniami instytucje i środowisko kultury. W szczególności podejmuje działania na rzecz ochrony zabytków kulturowych i przyrodniczych. Swoje zbiory eksponuje w „Izbie Regionalnej” w CKSiT w Żegocinie. Żegocińską kulturę rozsławiają także dziecięce grupy kolędnicze z Rozdziela, które są laureatami ogólnopolskich przeglądów grup kolędniczych w Bukowinie Tatrzańskiej.
Gmina dysponuje dobrą bazą noclegową. W centrum Żegociny znajdują się dwa hoteliki: „Hexe” (18 m.n.), „Karczma u Żegoty” (19 m.n.) oraz pokoje gościnne w Centrum Kultury i Turystyki w Żegocinie (45 m.n.). W Rozdzielu są dwa schroniska: Szkolne Schronisko Młodzieżowe (54 m.n.) oraz Bacówka „Nad Wilczym rynkiem” (24 m.n.). W Żegocinie, Bełdnie i Bytomsku znajduje się 10 gospodarstw agroturystycznych o wysokim standardzie (łącznie 65 m.n.) oraz gospodarstwa i kwaterodawcy sezonowi (lato). Wypoczynek w autentycznym gospodarstwie agroturystycznym z możliwością uczestniczenia w życiu tego gospodarstwa i spożywania prostych potraw opartych na naturalnych produktach rolnych, daje wczasowiczom i letnikom dużo zdrowia, satysfakcji, radości i niezapomnianych wrażeń.
Ośrodki, schroniska i większość gospodarstw agroturystycznych prowadzi własne stołówki i punkty gastronomiczne dla swoich gości. Znakomite potrawy serwowane w restauracjach, stołówkach czy w gospodarstwach agroturystycznych są oparte na przepisach tradycyjnej wiejskiej kuchni domowej. Żegocińskie gospodynie domowe słyną z dobrej kuchni już od dawna. Swoimi przepisami podzieliły się z czytelnikami w „Żegocińskiej książce kucharskiej”.
Podgórski Obszar Agroturystyczny „Gościna u Żegoty” to stowarzyszenie wszystkich gospodarstw agroturystycznych i innych gestorów usług turystycznych w Gminie Żegocina. Łącznie zawiera 12 podmiotów. Jest to organizacja działająca w ramach Galicyjskich Gospodarstw Gościnnych. Większość gospodarstw agroturystycznych w 1999 r. otrzymała środki pomocnicze Unii europejskiej na rozwój i modernizację. Obiekty te odpowiadają standardom europejskim.
Należą do nich gospodarstwa agroturystyczne: „Pod Lipami”, „Pod Skałką”, „U Heleny” „ W sadzie”, „Pod Baścyną Górką”, „Łopusze”, „Domek Myśliwski” w Żegocinie, „Agro Bella”, „Przy Pasiece” w Bełdnie oraz „Pod dębem” w Bytomsku.

</doc>
<doc id="191638" url="https://pl.wikipedia.org/wiki?curid=191638" title="Radosław Wojtaszek">
Radosław Wojtaszek

 (ur. 13 stycznia 1987 w Elblągu) – polski szachista, arcymistrz od 2005. Mąż arcymistrzyni Aliny Kaszlinskiej.
Kariera szachowa.
Poznał szachy w wieku czterech lat. Jego pierwszym trenerem był Marian Wodzisławski. Mając sześć lat, zdobył swój pierwszy tytuł mistrza Polski. Od tego czasu był wielokrotnym medalistą mistrzostw Polski i reprezentantem kraju w mistrzostwach świata i Europy juniorów w różnych grupach wiekowych. W 2002 zdobył brązowy medal na mistrzostwach Europy juniorów do lat 16, zaś w kolejnym – srebrny medal w kategorii do lat 18 (Budva 2003). W tym samym roku zdobył w Balatonlelle dwa medale na drużynowych mistrzostwach Europy do lat 18 (srebrny wraz z drużyną oraz złoty za indywidualny wynik na II szachownicy). W obfitującym w sukcesy 2004 zdobył tytuły mistrza świata i mistrza Europy w kategorii do 18 lat. Trzykrotnie zwyciężał w mistrzostwach Polski do 20 lat (2002, 2004, 2005).
Wielokrotnie startował w finałach indywidualnych mistrzostw Polski, zdobywając 10 medali: pięć złotych (2005, 2014, 2016, 2021, 2022), dwa srebrne (2009, 2010) oraz trzy brązowe (2006, 2008, 2011).
W styczniu 2005 zwyciężył w rozgrywanym systemem szwajcarskim międzynarodowym turnieju "Cracovia" (edycja 2004/05). W 2006 zwyciężył (wspólnie z Peterem Heine Nielsenem) w "openie" w Salonikach. Na przełomie 2007 i 2008 podzielił I m. w Sztokholmie (turniej "Rilton Cup", wspólnie z m.in. Pią Cramling, Tomi Nybackiem i Vasiliosem Kotroniasem i Jewgienijem Agrestem). Pod koniec 2008 zdobył w Warszawie tytuł mistrza Europy w szachach szybkich, natomiast na przełomie 2008 i 2009 ponownie podzielił I m. (wspólnie z Sebastianem Bognerem) w kolejnym turnieju "Rilton Cup" w Sztokholmie. W 2009 podzielił II m. (za Borysem Graczewem, wspólnie z Michaelem Roizem) w Lublinie oraz zwyciężył w rozegranym w Warszawie memoriale Mieczysława Najdorfa. W 2010 zwyciężył (wspólnie z Bartłomiejem Macieją) w "V Międzynarodowym Turnieju Szachowym Klubu „Polonia”" we Wrocławiu, podzielił również I m. (wspólnie z Laurentem Fressinetem) w turnieju "IV Torneo Internacional A.D.San Juan" w Pampelunie. W 2011 zdobył w Aix-les-Bains tytuł indywidualnego wicemistrza Europy. Oprócz tego odniósł samodzielne zwycięstwo w memoriale György Marxa w Paksie oraz wystąpił w turnieju o Puchar Świata, w I rundzie pokonując Armana Paszikjana, ale w II przegrywając z Baadurem Dżobawą. Zdobył również (w Warszawie) brązowy medal mistrzostw Europy w szachach błyskawicznych. W 2013 wystąpił w rozegranym w Tromsø turnieju o Puchar Świata, w I rundzie przegrywając z Alexandrem Fierem, zdobył w Rodos Klubowy Puchar Europy (w barwach czeskiego zespołu G-Team Novy Bor) oraz zwyciężył w turnieju "Christmas Open" w Zurychu. W 2014 zwyciężył w turnieju "Hilton Basel Chess Festival" w Bazylei oraz zajął II m. (za Maxime Vachierem-Lagrave'em) w Biel.
Wielokrotnie reprezentował Polskę w rozgrywkach drużynowych, m.in. , w 2012 zdobywając srebrny medal za indywidualny wynik na I szachownicy oraz .
Najwyższy ranking w dotychczasowej karierze (stan na wrzesień 2017) osiągnął 1 stycznia 2017, z wynikiem 2750 punktów zajmował wówczas 18. miejsce na światowej liście FIDE, jednocześnie zajmując 1. miejsce wśród polskich szachistów.
W październiku 2008 został pierwszym polskim szachistą, który znalazł się wśród współpracowników mistrza świata podczas meczu o mistrzostwo świata. Do swojego zespołu zaprosił go wówczas Viswanathan Anand, który kilkakrotnie spotkał Wojtaszka w czasie meczów w niemieckiej Bundeslidze. Również w kolejnym meczu o mistrzostwo świata, w 2010 w Sofii, znalazł się w zespole Viswanathana Ananda. Pełnił także rolę sekundanta Ananda w rozegranym w 2012 meczu z Borysem Gelfandem oraz w dwóch meczach z Magnusem Carlsenem (2013, 2014).
W styczniu 2015 pokonał mistrza świata Norwega Magnusa Carlsena w 3. rundzie turnieju "Tata Steel Masters" w Wijk aan Zee, a w 5. rundzie zwyciężył drugiego w rankingu światowym Fabiano Caruanę. W powojennej historii polskich szachów takie zdarzenie (zwycięstwo nad aktualnym mistrzem świata) miało miejsce po raz pierwszy.
W lipcu 2017 Wojtaszek odniósł największy sukces w swojej karierze poprzedzającej tę datę: zwyciężył w superturnieju w Dortmundzie, zdobywając 4,5/7 pkt i wyprzedzając o pół punktu Władimira Fiedosiejewa i Maxime'a Vachier-Lagrave'a oraz o jeden punkt Władimira Kramnika.

</doc>
<doc id="191639" url="https://pl.wikipedia.org/wiki?curid=191639" title="Szprotawa">
Szprotawa

Szprotawa (, ) – miasto w województwie lubuskim, w powiecie żagańskim, siedziba gminy miejsko-wiejskiej Szprotawa. Położone nad Bobrem i Szprotawą.
Według danych GUS z 31 grudnia 2019 r. Szprotawa liczyła 11 711 mieszkańców.
Miasto jest ośrodkiem przemysłowo-usługowym. Zlokalizowany jest tu m.in. przemysł betoniarski, metalowy i spożywczy.
Położenie.
Szprotawa leży w południowej części województwa lubuskiego. Miasto usytuowane jest w odległości 50 km od Zielonej Góry, 26 km od autostrady A4, 60 km od granicy polsko-niemieckiej, 140 km od Wrocławia i 160 km od Poznania.
Pod względem historycznym Szprotawa leży na Dolnym Śląsku.
Według danych z 1 stycznia 2011 r. powierzchnia miasta wynosiła 10,95 km².
W latach 1975–1998 miasto administracyjnie należało do woj. zielonogórskiego.
Nazwa.
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Sprotavia". Nazwa miejscowości w zlatynizowanej formie "Sprotavia" wymieniona jest w łacińskim dokumencie z 1312 roku wydanym w Głogowie.
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Sprotta", "Sprottavia". Szwajcarski kartograf i geograf Mateusz Merian w swoim dziele "„Topographia”" wydanym w roku 1650 podaje zgermanizowaną formę nazwy miejscowości: "„Sprottau”" z informacją, że "„jej nazwa jest polska, a oznacza miejsce, na którym wiele pniaków i krzaków wykarczowano, by mieszkania na nich pobudować”", (niem. "„Ihr Nam ist Polnisch und bedeutet einen Ort da man viel Dörner und Gesträuch außgerottet und Wohnungen darauf gebauet hat.”")
W pruskim urzędowym dokumencie z 1750 roku wydanym języku polskim w Berlinie przez Fryderyka Wielkiego miasto wymienione jest pośród innych śląskich miejscowości jako "Szprotawa". Nazwę "Sprotawa" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Słownik geograficzny Królestwa Polskiego wydany pod koniec wieku XIX podaje polską nazwę miejscowości "Szprotawa", zlatynizowaną "Sprottavia" oraz dwie niemieckie – "Sprotaw" i "Sprottau".
Obecna nazwa została administracyjnie zatwierdzona 7 maja 1946.
Historia.
Najwcześniejsze dzieje Szprotawy owiane są tajemnicą. Przekaz kronikarza Thietmara pod datą 1000 wymienia osadę plemienia Dziadoszyców zwaną "Ilva" bądź "Ilua". Niektórzy widzą w nim dzisiejszą Iławę, dzielnicę Szprotawy, inni – Iłowę (niem. "Halbau"). To w tym miejscu doszło w roku 1000 do spotkania Bolesława Chrobrego z cesarzem Ottonem III, który podążał na zjazd w Gnieźnie. Spotkanie władców upamiętnia pomnik usytuowany na rogatkach miasta. W grudniu 2008 przeprowadzono sondażowe prace archeologiczne na wzgórzu w centrum tamtejszego parku pod kierunkiem Mariusza Łesiuka, jednakże jednoznacznie nie potwierdziły one, by znajdowało się tam średniowieczne grodzisko z X wieku.
Przywilej lokacyjny na prawie średzkim otrzymała Szprotawa ok. 1260 roku z rąk księcia Konrada Głogowskiego, który otoczył również miasto murami miejskimi. Gród leżał na skrzyżowaniu szlaków komunikacyjnych m.in. przy tzw. Niskim Trakcie, szybko otrzymał liczne przywileje m.in. prawo mili i wolny targ solą, co sprzyjało szybkiemu rozwojowi osady. Najprężniej rozwijało się sukiennictwo, miejscowe sukno eksportowano do Frankfurtu, Szczecina i do Polski. Znacznych dochodów przysparzało cło pobierane od bydła pędzonego z Polski do Niemiec oraz handel żelazem wytapianym w miejskich kuźnicach. W czasach największej świetności Szprotawa była siedzibą Piastów głogowskich, a od 1331 pod zwierzchnictwem Czech, w 1407 zyskała prawo bicia własnej monety. W 1473 spłonęła cała zabudowa miejska razem z zamkiem, od listopada 1488 do stycznia 1489 miasto było oblegane przez wojska węgierskie Macieja Korwina. W II połowie XV wieku stanowiła lenno węgierskie, zaś na przełomie XV i XVI wieku zarządzali tymi terenami polscy królewicze Jan I Olbracht i Zygmunt. W 1506 miasto ponownie dostało się pod zwierzchnictwo czeskie, od 1526 do 1724 było we władaniu Habsburgów, a następnie Prus. W 1552 w wyniku epidemii zmarło 1400 z 2000 mieszkańców. Wojna trzydziestoletnia doprowadziła miejskie finanse do ruiny. Na początku XVIII w. kondycja kasy miejskiej znacznie się poprawiła, w 1732 rada miasta nabyła nowe majątki rycerskie. Szprotawa posiadała 10 290 ha ziemi, w tym 7500 ha terenów leśnych. W 1746 miasto znalazło się w rękach królów czeskich pochodzących z dynastii Jagiellonów. Od początku XVIII nastąpił znaczny rozwój manufaktur, a w kolejnym stuleciu przemysłu m.in. metalurgicznego. W 1846 uruchomiono linię kolejową łączącą Szprotawę z Głogowem i Żaganiem, co przyniosło poniesienie rangi miasta oraz otwarcie drogi zbytu towarów. W 1897 rozpoczęła pracę gazownia miejska, a do 1936 większą część miasta objęto siecią wodociągów i kanalizacji. W 1932 do powiatu szprotawskiego przyłączono znaczną część powiatu żagańskiego, nowy powiat zajmował obszar 1464 km i był największy w rejencji legnickiej, miało to niebagatelny wpływ na wzrost znaczenie miasta.
Podczas II wojny światowej istniały tu dwa obozy robocze dla jeńców radzieckich, podlegały one obozowi w Żaganiu. 
W 1945 w ramach ofensywa dolnośląskiej wojska Armii Czerwonej dotarły do Szprotawy. Po walkach z oddziałami niemieckimi miasto zdobył 13 lutego 1945 10 Gwardyjski Korpus Pancerny z 4 Gwardyjskiej Armii Pancernej oraz wojska 13 Armii należące do 1 Frontu Ukraińskiego.
Po wojnie w al. Niepodległości wzniesiono Pomnik Braterstwa Broni. Substancja miejska została zniszczona w 50-55%. Do 1947 wysiedlono za Odrę przedwojennych mieszkańców pochodzenia niemieckiego. Powstały Dolnośląskie Zakłady Odlewnicze, fabryka mebli, zakłady dziewiarskie, garbarskie i wytwórnia świec. W latach 1946–1975 Szprotawa była stolicą powiatu.
Demografia.
Źródło:
Według danych z 31 grudnia 2014 r. miasto miało 12 252 mieszkańców.
Zabytki.
Do wojewódzkiego rejestru zabytków wpisane są:
Szprotawa – Iława
Szprotawa – Puszczyków
Dzielnice i osiedla Szprotawy.
Terytorium miasta Szprotawa nie jest prawnie podzielone na dzielnice i osiedla (art. 5 ustawy o samorządzie gminnym z dnia 8 marca 1990 roku). Jednak mimo to w mieście istnieje podział poszczególnych jego części ze względów historycznych i położenia geograficznego. Nazwy dzielnic i osiedli są nazwami zwyczajowymi, które używane są powszechnie przez mieszkańców.
Dzielnice:
Osiedla mieszkaniowe:
Rozwój i przyszłość.
W przyszłości planuje się przyłączenie pobliskich wsi (m.in. Henryków, Nowa Kopernia, Wiechlice-Lotnisko, Dziećmiarowice) do miasta.
Szprotawa posiada strefę inwestycyjną o powierzchni 200 ha, w tym część należy do Wałbrzyskiej Specjalnej Strefy Ekonomicznej Invest-Park w ramach podstrefy Szprotawa. Znajduje się ona w większości na terenie dawnego radzieckiego lotniska wojskowego Szprotawa-Wiechlice. Dzięki utworzeniu strefy miasto ma szansę na nowe miejsca pracy i dalszy rozwój.
Transport.
Linia kolejowa.
Przez miasto przebiega linia kolejowa nr 14 Łódź Kaliska – Forst (odcinek Żagań – Głogów).
Transport publiczny.
Szprotawa aktualnie ma względnie dobrze rozwinięty transport publiczny.
We wrześniu 2019 roku została uruchomiona komunikacja gminna, która obejmuje aktualnie 3 linie:
Operatorem wszystkich linii jest Przedsiębiorstwo Transportowe Romex.
Ponadto organizowane są kursy komercyjne linii 18 do Żagania w dni robocze, obsługuje je Miejski Zakład Komunikacyjny w Żaganiu. Funkcjonuje również komunikacja regionalna innych przewoźników, oraz sieć otwartych przewozów szkolnych.
Ze względu na położenie miasta przy drodze krajowej nr 12 oraz drodze wojewódzkiej nr 297, swoje przystanki ma tu kilka autobusów dalekobieżnych np. do Jeleniej Góry, Karpacza, Szczecina i Koszalina.
Głównym węzłem komunikacji regionalnej i dalekobieżnej jest Szprotawski Dworzec Autobusowy przy ul. Kolejowej, natomiast ruch miejski i podmiejski koncentruje się na przystanku Szprotawski Dom Kultury na pl. Mickiewicza. Skromy ruch międzynarodowy odbywa się na przystanku przy pl. Komuny Paryskiej.
Sport.
 Kluby sportowe 
 Obiekty sportowe 
Wspólnoty wyznaniowe.
Na terenie miasta działalność religijną prowadzą następujące Kościoły i związki wyznaniowe:
Współpraca międzynarodowa.
Miasta i gminy partnerskie:

</doc>
<doc id="191641" url="https://pl.wikipedia.org/wiki?curid=191641" title="Helmut Plessner">
Helmut Plessner



</doc>
<doc id="191642" url="https://pl.wikipedia.org/wiki?curid=191642" title="Szaniec (ujednoznacznienie)">
Szaniec (ujednoznacznienie)



</doc>
<doc id="191643" url="https://pl.wikipedia.org/wiki?curid=191643" title="Henning Rumenapp">
Henning Rumenapp



</doc>
<doc id="191644" url="https://pl.wikipedia.org/wiki?curid=191644" title="Norbert Bonczyk">
Norbert Bonczyk

Norbert Bonczyk (także Bonczek, Bończyk, Bontzek; ur. 6 czerwca 1837 w Miechowicach, zm. 18 lutego 1893 w Bytomiu) – ksiądz katolicki, poeta, autor artykułów do „Zwiastuna Górnośląskiego”, działacz narodowy na rzecz polskości Górnego Śląska, tłumacz liryki niemieckiej. Zwany „Śląskim Homerem”. Opisując obrazy z życia górnośląskiej społeczności wiejskiej, zwracał przede wszystkim uwagę na odrębność tych terenów w sensie historycznym, obyczajowym i częściowo językowym. Wieloletni współpracownik księdza Józefa Szafranka.
Życiorys.
Pochodził ze zgermanizowanej rodziny górniczej. Był synem sztygara kopalni cynku i ołowiu "Maria" w Miechowicach koło Bytomia. W latach 1851-1858 uczęszczał do liceum w Gliwicach, po ukończeniu którego wstąpił na wydział teologii katolickiej Uniwersytetu Wrocławskiego. W latach 1858-1862 studiował również filologię słowiańską u Wojciecha Cybulskiego i Wincentego Kraińskiego. Był członkiem Towarzystwa Literacko-Słowiańskiego (1858-1860) oraz Towarzystwa Polskich Górnoślązaków.
Święcenia kapłańskie przyjął w 1862 i został wikarym w Piekarach Śląskich, a w 1865 w Bytomiu w parafii NMP, gdzie pracował do śmierci. W 1874 objął obowiązki proboszcza w swej parafii, ale ze względu na negatywne nastawienie władz państwowych nie otrzymał wówczas oficjalnego tytułu proboszcza. Tytuł ten dostał dopiero w 1886.
Działalność.
W 1869 założył Towarzystwo Polsko-Katolickie tzw. "Kasyno", które skupiało wszystkie stany. Prowadził w nim co niedziela odczyty i pogadanki w języku polskim. Od czasów studenckich zaangażowany w działalność społeczną oraz w literacką. We Wrocławiu działał w Towarzystwie Literacko-Słowiańskim, po powrocie na Górny Śląsk pisał do "Zwiastuna Górnośląskiego". W 1871 założył w Bytomiu Towarzystwo Św. Alojzego, organizację społeczno kulturalną dla młodzieży, której celem było szerzenie kultury i oświaty na Śląsku. Ułożył dla niej statut i był jej pierwszym prezesem. Z jego inicjatywy zaczęły powstawać takie same towarzystwa prawie na całym Górnym Śląsku. Był też działaczem katolickiej partii Centrum i współorganizatorem ruchu spółdzielczego na Górnym Śląsku. Z jego inicjatywy powstały kościoły pw. Św. Trójcy i na wzgórzu Św. Małgorzaty w Bytomiu.
Był również współogranizatorem i opiekunem dwóch katolickich związków robotniczych: "Związku Wzajemnej Pomocy Robotników Górnośląskich" (1889) i "Towarzystwa Górnośląskich Przemysłowców." Był przewodniczącym bytomskiego Komitetu Wyborczego, uczestniczył w wiecach polskich m.in. w 1885 roku w Gliwicach. W poglądach politycznych był zbliżony do niemieckiej partii Centrum, z którą współpracował.
Mocno zaangażowany w propagowanie języka polskiego, choć w okresie młodzieńczym pisał wiersze również po niemiecku i łacinie. Oprócz tego przekładał literaturę niemiecką na polski, zwłaszcza Goethego i Schillera. Za przetłumaczenie i wydanie po polsku w 1872 w Bytomiu opowiadania niemieckiego pisarza Konrada Bolandena pt. "Stary Bóg żyje" został skazany przez władze niemieckie na więzienie. Odbył 2 miesiące kary, a cały nakład książki został skonfiskowany. Jednym z przesłań jego poezji była teza o nieustającej polskości Górnego Śląska. Współpracował z działaczami społecznymi, wydawcami i dziennikarzami na Śląsku Józefem Szafrankiem oraz Karolem Miarką.

</doc>
<doc id="191645" url="https://pl.wikipedia.org/wiki?curid=191645" title="William Lombardy">
William Lombardy

William James Lombardy (ur. 4 grudnia 1937 w Nowym Jorku, zm. 13 października 2017 w Martinez) – amerykański szachista, były ksiądz katolicki.
Kariera szachowa.
W 1957 jako pierwszy Amerykanin zdobył w Toronto tytuł mistrza świata juniorów, uzyskując niecodzienny rezultat 11 pkt w 11 partiach. Trzy lata później Międzynarodowa Federacja Szachowa przyznała mu tytuł arcymistrza. W latach 1958–1978 reprezentował Stany Zjednoczone na siedmiu olimpiadach szachowych, zdobywając złoty, srebrny i dwa brązowe medale drużynowo oraz złoty (1970) i brązowy (1976) medal indywidualnie. W 1960 zdobył srebrny medal indywidualnych mistrzostw Stanów Zjednoczonych, w 1963 zwyciężył w otwartych mistrzostwach USA, a w 1965 w turnieju tym podzielił I-II m. W 1972 był sekundantem Bobby'ego Fischera w jego meczu o mistrzostwo świata przeciwko Borisowi Spasskiemu.
Do sukcesów Williama Lombardy'ego w międzynarodowych turniejach należą m.in.:
Najwyższy ranking w karierze osiągnął 1 stycznia 1978, z wynikiem 2540 punktów dzielił wówczas 44. miejsce na światowej liście FIDE, jednocześnie zajmując 4. miejsce (za Lubomirem Kavalkiem, Walterem Browne'em i Robertem Byrne'em) wśród szachistów amerykańskich. W zestawieniach systemu Chessmetrics najwyższy ranking osiągnął w lutym 1961, z wynikiem 2669 punktów zajmował wówczas 20 m. na świecie. 
Od pierwszych lat 90. XX wieku praktycznie nie występował w turniejach klasyfikowanych przez FIDE.

</doc>
<doc id="191646" url="https://pl.wikipedia.org/wiki?curid=191646" title="Płat Puławskiego">
Płat Puławskiego

Płat Puławskiego („polskie skrzydło”) – rodzaj konfiguracji skrzydła samolotu, odmiana skrzydła typu mewa, o charakterystycznym wygięciu w kształcie spłaszczonej litery M w samolotach górnopłatowych, opracowany i opatentowany przez Zygmunta Puławskiego w polskim samolocie myśliwskim PZL P.1 z 1928 roku.
Nazwa.
Funkcjonują w literaturze fachowej dwie nazwy na określenie konstrukcji skrzydeł inżyniera Puławskiego. Obecnie rozwiązanie to nazywa się od jego nazwiska „płatem Puławskiego”, chociaż stosuje się również inne nazwy. W grudniu 1930 zagraniczna prasa lotnicza na ekspozycji samolotu PZL P.6 na Międzynarodowym Salonie Lotniczym w Paryżu nazwała konstrukcję „polskim skrzydłem”.
Historia.
Jednym z problemów w konstruowaniu samolotów było uzyskanie odpowiedniej widoczności z kabiny pilota. Szczególnie było to istotne w przypadku samolotów bojowych, a zwłaszcza myśliwskich, gdzie dobra widoczność we wszystkich kierunkach mogła decydować o dostrzeżeniu przeciwnika i uniknięciu zaskoczenia. Jednym z głównych elementów w samolocie ograniczających widoczność były skrzydła. Zwłaszcza stwarzało to problem w przypadku górnopłatów i dwupłatowców, w których pilot zwykle miał nad sobą płat, zasłaniający mu częściowo widoczność w górnej półsferze. W celu ominięcia tego problemu, konstruktorzy samolotów umieszczali górny płat przed kabiną pilota, zamiast nad nią i obniżali go oraz robili wycięcie nad głową pilota, lecz były to jedynie połowiczne rozwiązania. W średniopłatach i dolnopłatach z kolei płat ograniczał widoczność w dół.
W celu rozwiązania problemu widoczności, Puławski opracował nową koncepcję górnopłatu. Miał on skrzydła umieszczone przed pilotem, nad kadłubem, mniej więcej na wysokości wzroku pilota, które w pobliżu kadłuba były zagięte w dół i łączyły się bezpośrednio z kadłubem. Skrzydła były dodatkowo zwężone i pocienione w miejscu połączenia z kadłubem. W ten sposób, pilot miał bardzo dobrą widoczność bezpośrednio do przodu i w górnej półsferze ponad skrzydłami. W kierunku do przodu w dolnej półsferze pilot miał możliwość obserwacji pod skrzydłami, ograniczoną jedynie w niewielkim stopniu przez skrzydła w miejscu mocowania do kadłuba. Oprócz tego, widoczność w dolnej półsferze ograniczał jedynie kadłub samolotu. Pilot miał nieco ograniczoną widoczność na wysokości jego wzroku na boki w przedniej półsferze, lecz rozmiar tej martwej strefy widoczności zredukowany był do minimum, gdyż widział on skrzydło z jego najcieńszego profilu (rozmiar porównywany obrazowo do słupków szyby przedniej w samochodzie).
Z powodu osłabienia skrzydła przy mocowaniu do kadłuba, istotnym elementem przenoszącym obciążenia były zastrzały, przez co skrzydło musiało mieć największą wytrzymałość w miejscu podparcia zastrzałami. Dzięki temu skrzydło było też mniej podatne na gięcie, lżejsze i sztywniejsze.
Na taki układ płata Państwowe Zakłady Lotnicze, których Puławski był konstruktorem, uzyskały polski patent nr 13826 z 18 maja 1931 roku.
Układ ten, zastosowany najpierw w prototypowych konstrukcjach myśliwskich z serii „P” zwanych popularnie „Puławszczakami” – P.1 i P.6, wywołał duże zainteresowanie na świecie na początku lat 30.
Na świecie powstało kilka konstrukcji samolotów, wzorujących się w rozwiązaniu górnego płata na płacie Puławskiego. Przede wszystkim był on stosowany w serii polskich myśliwców PZL P.7, PZL P.11 (podstawowym polskim myśliwcu kampanii wrześniowej) i eksportowym PZL P.24.
Polskie samoloty z płatem Puławskiego:
Zagraniczne samoloty z płatem Puławskiego (niepełna lista):

</doc>
<doc id="191647" url="https://pl.wikipedia.org/wiki?curid=191647" title="Santa Barbara (Kalifornia)">
Santa Barbara (Kalifornia)

Santa Barbara – miasto w zachodniej części Stanów Zjednoczonych, w stanie Kalifornia, nad Oceanem Spokojnym. Miasto ma 92,3 tys. mieszkańców, a hrabstwo Santa Barbara ma ok. 450 tys. mieszkańców.
W mieście rozwinął się przemysł spożywczy, elektrotechniczny, metalowy oraz chemiczny.

</doc>
<doc id="191663" url="https://pl.wikipedia.org/wiki?curid=191663" title="Fiodor Mortin">
Fiodor Mortin

Fiodor Konstantinowicz Mortin, ros. Федор Константинович Мортин (ur. 2 maja 1918 we wsi Krasnaja Polana obwodu gorkowskiego, zm. 31 grudnia 1991 roku) – oficer radzieckich organów bezpieczeństwa i wywiadu, generał porucznik.
Życiorys.
W 1937 ukończył Arzamasski Państwowy Instytut Pedagogiczny, a w 1947 Wojskową Akademię Dyplomatyczną Armii Radzieckiej. Walczył podczas II wojny światowej. 
Pracę w organach bezpieczeństwa rozpoczął w 1947, do 1950 przebywał na placówkach zagranicznych. Od 1950 do 1954 pracował w aparacie Komitetu Centralnego KPZR, po czym ponownie powrócił do służb specjalnych - objął stanowisko zastępcy szefa Pierwszego Zarządu Głównego (wywiad zagraniczny), a następnie w 1958 - pierwszego zastępcy szefa tego zarządu. Od 1966 do 1967 kierował Szkołą Nr 101. W 1971 roku zastąpił na stanowisku szefa Pierwszego Zarządu Głównego Aleksandra Sacharowskiego. Na czele Zarządu stał do 13 listopada 1974, zastąpił go gen. armii Władimir Kriuczkow. Pozostał w Komitecie Bezpieczeństwa Państwowego jako starszy konsultant w Grupie Konsultantów, w 1982 przeszedł na emeryturę. 

</doc>
<doc id="191665" url="https://pl.wikipedia.org/wiki?curid=191665" title="Memento">
Memento

Memento – amerykański dramat dreszczowy neo-noir z 2000 roku w reżyserii Christophera Nolana.
Fabuła.
Film przedstawia historię mężczyzny chorego na rzadkie zaburzenie pamięci krótkotrwałej. Nie jest on w stanie zapamiętać niczego, co działo się wcześniej niż kilkanaście minut przed chwilą obecną. Ostatnią rzeczą, którą pamięta, jest śmierć swojej żony. Prowadzi w tej sprawie śledztwo, co w jego stanie jest trudne, posiłkując się notatkami zarówno papierowymi, jak i wytatuowanymi na całym ciele, a także podpisanymi zdjęciami. W ten sposób może odtworzyć podstawowe informacje. W śledztwie pomaga mu Teddy Gammell.
Film składa się z dwóch przeplatających się ciągów czasowych (filmowanych jeden dla odróżnienia w kolorze, a drugi w czerni i bieli), z których jeden (kolorowy) jest odwrócony w czasie, to znaczy sceny przebiegają normalnie, lecz są przedstawiane w odwrotnej kolejności. Dzięki temu zabiegowi widz uczestniczy z Leonardem Shelbym na równych prawach w odkrywaniu sprawy śmierci jego żony.
Nagrody i nominacje.
Oscary za rok 2001
Złote Globy 2001
Nagroda Satelita 2001
MTV Movie Awards 2002
Nagrody Saturn 2001
Nagrody Saturn 2002

</doc>
<doc id="191671" url="https://pl.wikipedia.org/wiki?curid=191671" title="Bpm">
Bpm



</doc>
<doc id="191673" url="https://pl.wikipedia.org/wiki?curid=191673" title="MWD">
MWD



</doc>
<doc id="191679" url="https://pl.wikipedia.org/wiki?curid=191679" title="Dark Funeral">
Dark Funeral

Dark Funeral – szwedzka grupa muzyczna wykonująca black metal. Zespół został założony w 1993 roku w Sztokholmie. Do 2009 roku grupa wydała sześć albumów studyjnych pozytywnie ocenianych zarówno przez krytyków muzycznych, jak i publiczność. Zespołowi przewodzi gitarzysta Micke „Lord Ahriman” Svanberg, który pozostaje jedynym członkiem oryginalnego składu.
Historia.
Zespół został założony w 1993 roku w Sztokholmie z inicjatywy gitarzystów Davida „Blackmoon” Parlanda oraz Mickea „Lorda Ahrimana” Svanberga. Skład uzupełnił perkusista Draugen oraz wokalista i basista Paul „Themgoroth” Mäkitalo. Debiutanckie wydawnictwo formacji pt. "Dark Funeral" ukazało się rok później. Materiał został zarejestrowane w należącym do Dana Swanö Uni-Sound Studio. Pierwszy koncert zespołu odbył się 4 maja 1994 roku w Luse Lottes Pub w Oslo w Norwegii. Po nagraniach debiutu funkcję perkusisty objął Peter „Equimanthorn” Eklund. W 1995 roku muzycy podpisali kontrakt z wytwórnią muzyczną No Fashion Records oraz rozpoczęli prace nad pełnowymiarowym albumem. Grupa początkowo podjęła się realizacji nagrań w Uni-Sound Studio, jednakże ostatecznie nagrania zostały zarejestrowane ponownie w Abyss Studio we współpracy z Peterem Tägtgrenem. Wydawnictwo zatytułowane "The Secrets of the Black Arts" ukazało się 28 stycznia 1996 roku. W ramach promocji do utworu tytułowego został zrealizowany teledysk. Również w 1996 roku Paula „Themgorotha” Mäkitalo zastąpił Emperor Magus Caligula znany z występów w grupie Hypocrisy. Wkrótce potem z zespołu odszedł także Draugen, którego obowiązki objął Tomas „Alzazmon” Asklund oraz David „Blackmoon” Parland na rzecz grupy War, którą powołał rok później. W międzyczasie formacja dała szereg koncertów w Europie w ramach Satanic War Tour.
W 1997 roku odbyła się druga część Satanic War Tour wraz z grupami z Ancient oraz Bal-Sagoth. Następnie zespół dał pierwszy koncert w Stanach Zjednoczonych w ramach Expo Of The Extreme Festival w Chicago. Wkrótce potem muzycy odbyli trasę The American Satanic Crusade Tour wraz z Usurper w roli supportu. W 1998 formacja dała szereg koncertów w ramach The Ineffable Kings Of Darkness Tour. 27 kwietnia tego samego roku ukazał się drugi album Dark Funeral pt. "Vobiscum Satanas". Następnie ze składu został usunięty Henrik „Typhos” Ekeroth, którego obowiązki objął Matti „Dominion” Mäkelä. Wkrótce skład opuścił także Tomas „Alzazmon” Asklund, którego zastąpił Robert „Gaahnfaust” Lundin. W 1999 roku zespół ponownie udał się do Ameryki Północnej gdzie zagrał krótką trasę koncertową Black Plague Across The West. Kolejne występy Dark Funeral odbyły się w Europie w ramach The Satanic Inquisition Tour w której wzięła także udział grupa Dimmu Borgir. 27 marca nakładem No Fashion Records ukazał się drugi minialbum zatytułowany "Teach Children to Worship Satan". Na płycie znalazł się premierowy utwór „An Apprentice Of Satan” oraz interpretacje utworów z repertuaru zespołów Slayer, Mayhem, Sodom i King Diamond. Z kolei 18 lipca nakładem Hammerheart Records ukazało się wznowienie debiutanckiego minialbumu Dark Funeral pod zmienionym tytułem "In the Sign..."
Następnie grupa wraz z Deicide, Immortal i Cannibal Corpse udała się w trasę koncertową pod nazwą No Mercy Festivals. W międzyczasie skład opuścił Lundin, którego zastąpił Matte Modin. Na przełomie stycznia i lutego 2001 roku w Abyss Studio zespół rozpoczął prace nad trzecim albumem studyjnym. Wydawnictwo pt. "Diabolis Interium" ukazało się 24 września 2001 roku. Po premierze muzycy dali szereg koncertów w Europie wraz z grupami Tidfall, Anorexia Nervosa oraz Ragnarok. W trakcie występów funkcję basisty objął Mikael Hedlund znany z występów w Hypocrisy. Kolejna trasa odbyła się w Stanach Zjednoczonych, grupa poprzedzała występy Cannibal Corpse, natomiast funkcję basisty objął Richard „Daemon” Cabeza. Pod koniec roku grupa wystąpiła w Japonii, na Tajwanie oraz w Singapurze. Wkrótce potem skład opuścił Matti „Dominion” Mäkelä, którego rok później zastąpił Bo „Chaq Mol” Karlsson. Pierwszy koncert w odnowionym składzie odbył się na Wacken Open Air 2003 w Niemczech. Następnie formacja występowała w Brazylii, Chile i Kolumbii. Kilka z koncertów zostało zarejestrowanych na potrzeby wydawnictwa koncertowego. Na początku roku muzycy podpisali kontrakt z Regain Records. Album ukazał się 19 kwietnia tego samego roku ukazał się koncertowy album zatytułowany "De Profundis Clamavi Ad Te Domine". Natomiast latem grupa dała szereg koncertów podczas festiwali, w tym: Party San Festival, Tuska Open Air czy Nordic Rage Festival.
W grudniu 2004 roku zespół wystąpił w Izraelu, a następnie w Rosji oraz Ukrainie. 24 października 2005 ponownie dzięki Regain Records ukazał się czwarty album Dark Funeral pt. "Attera Totus Sanctus". Podczas sesji partie gitary basowej zarejestrował Gustaf Hielm, muzyk związany poprzednio z formacją Meshuggah. Z kolei jako koncertowy basista do grupy dołączył Bennie „B-Force” Fors. Cieszące się popularnością wydawnictwo dotarło do 35. miejsca szwedzkiej list sprzedaży. W lutym 2006 roku Dark Funeral rozpoczął sześciotygodniową trasę po Europie pod nazwą Attera Orbis Terrarum Tour. W 2006 z uwagi na protest Ogólnopolskiego Komitetu Obrony przed Sektami zostały odwołane dwa koncerty grupy w Polsce w Łodzi i Katowicach. 15 października 2007 roku ukazała się pierwsza część DVD Dark Funeral pt. "Attera Orbis Terrarum (Part 1)". Na płycie znalazły się występy zarejestrowane w Tilburgu w Holandii, w Paryżu we Francji oraz Katowicach w Polsce. W międzyczasie skład opuścił Matte Modin, którego zastąpił Nils „Dominator” Fjellström. 20 października 2008 roku ukazała się druga część DVD – "Attera Orbis Terrarum (Part 2)". Na wydawnictwie znalazły się występy nagrane w Argentynie i Brazylii. Następnie zespół rozpoczął prace nad kolejnym albumem. Piąta płyta zatytułowana "Angelus Exuro Pro Eternus" ukazała się 18 listopada 2009 roku. Rok później skład opuścili Emperor Magus Caligula, Bennie „B-Force” Fors oraz Nils „Dominator” Fjellström. Rok później skład uzupełnili basista Tomas „Zornheym” Nilsson oraz wokalista Steve „Nachtgarm” Marbs. Do składu powrócił także Nils „Dominator” Fjellström. W 2014 roku Marbsa zastąpił Andreas „Heljarmadr” Vingbäck, znany z występów w zespole Cursed 13. Ponadto z Dark Funeral odszedł Nilsson w miejsce którego grupa zatrudniła Andreasa „Natta” Fröberga.

</doc>
<doc id="191682" url="https://pl.wikipedia.org/wiki?curid=191682" title="Port lotniczy Łódź-Lublinek">
Port lotniczy Łódź-Lublinek

Port Lotniczy Łódź im. Władysława Reymonta (dawniej i nadal oficjalnie toponimicznie: "Port lotniczy Łódź-Lublinek", kod IATA: LCJ, kod ICAO: EPLL) – międzynarodowy port lotniczy, zlokalizowany 6 km od centrum Łodzi. Działał nieprzerwanie od września 1925. Do końca lat 50. był ważnym węzłem komunikacyjnym w Polsce, lecz z bliżej nieokreślonych powodów został zamknięty. Pod koniec lat 90. XX w lotnisko zostało ponownie otwarte do użytku publicznego. W 2018 łódzki port lotniczy z liczbą 217 426 obsłużonych pasażerów plasował się na 12. miejscu wśród polskich lotnisk.
Lotnisko posiada trzy terminale:
Współczesne dane techniczne.
Port lotniczy w Łodzi spełnia wszystkie normy bezpieczeństwa oraz ochrony środowiska.
Statystyki ruchu lotniczego.
"W nawiasach podano zmianę w stosunku do analogicznego okresu w poprzednim roku."
Połączenia komunikacyjne.
Połączenia autobusowe.
Lotnisko jest skomunikowane z centrum Łodzi autobusami komunikacji miejskiej linii 65A i 65B, które łączą go z dworcami Łódź Kaliska oraz Łódź Arturówek.
Połączenie kolejowe.
Planowane jest doprowadzenie do nowo otwartego terminala 1 linii kolejowej, która umożliwi połączenie z dworcem Łódź Kaliska, a także, po wybudowaniu tunelu pod Łodzią, również ze ścisłym centrum (dworcem Łódź Fabryczna i stacjami pośrednimi).
Połączenie drogowe.
Dojazd samochodem możliwy jest ul. gen. Stanisława Maczka lub ul. Franciszka Plocka. Lotnisko dysponuje dużym parkingiem, na którym postój do 10 minut jest bezpłatny.
Modernizacja.
W ostatnich latach lotnisko zostało zmodernizowane a do wykonanych zadań zalicza się:

</doc>
<doc id="191689" url="https://pl.wikipedia.org/wiki?curid=191689" title="Józefina">
Józefina



</doc>
<doc id="191690" url="https://pl.wikipedia.org/wiki?curid=191690" title="Partenofilia">
Partenofilia



</doc>
<doc id="191691" url="https://pl.wikipedia.org/wiki?curid=191691" title="Nimfofilia">
Nimfofilia



</doc>
<doc id="191692" url="https://pl.wikipedia.org/wiki?curid=191692" title="Efebofilia">
Efebofilia

Efebofilia (stgr. "ἔφηβος, éphēbos" „ten, który dorósł, który osiągnął dojrzałość płciową” i "φιλία, philía" „przyjaźń, miłość”) – parafilia polegająca na seksualnej preferencji dorosłych do kontaktów z osobami w późnym okresie dojrzewania w wieku około 15–19 lat, w odróżnieniu od hebefilii i pedofilii. Termin jest też stosowany do określenia kontaktów seksualnych między dorosłymi mężczyznami a chłopcami w późnym okresie dojrzewania.
Określenie efebofilia nie występuje w klasyfikacjach zaburzeń psychicznych DSM-5 i ICD-10. Preferowanie młodych partnerów może być zdiagnozowane jako parafilia niespecyficzna (DSM 302.9), w sytuacji gdy powoduje dysfunkcję lub jest przyczyną zachowań o charakterze wykorzystania seksualnego.
W badaniach nad wykorzystywaniem seksualnym niepełnoletnich przez duchownych w Stanach Zjednoczonych stwierdzono, że większość przypadków dotyczyła efebofilii, a nie pedofilii. Stwierdzono wyraźne różnice pomiędzy przestępcami dopuszczającymi się czynów o charakterze pedofilii i czynów o charakterze efebofilii.
Pierwotnie tym terminem określano skłonności dojrzałych, homoseksualnych mężczyzn do młodzieńców, natomiast w odniesieniu do skłonności seksualnej homoseksualnych kobiet (lesbijek) do młodych dziewcząt używano nazwy korofilia.

</doc>
<doc id="191693" url="https://pl.wikipedia.org/wiki?curid=191693" title="Stosunek">
Stosunek

Stosunek – odzwierciedlenie zależności między dwoma bądź większą liczbą podmiotów, przedmiotów, cech, obiektów matematycznych, itp.

</doc>
<doc id="191694" url="https://pl.wikipedia.org/wiki?curid=191694" title="Dziewica">
Dziewica



</doc>
<doc id="191695" url="https://pl.wikipedia.org/wiki?curid=191695" title="Skopofilia">
Skopofilia



</doc>
<doc id="191698" url="https://pl.wikipedia.org/wiki?curid=191698" title="Uniwersytet Latający">
Uniwersytet Latający

Uniwersytet Latający – pojęcie przypisywane nieformalnym instytucjom kształcenia wyższego, jakie funkcjonowały na ziemiach polskich w XIX i XX wieku. Nazwa wywodzi się od braku stałej siedziby i permanentnych zmian miejsca wykładów.

</doc>
<doc id="191699" url="https://pl.wikipedia.org/wiki?curid=191699" title="Violetta Villas">
Violetta Villas

Violetta Villas, właśc. Czesława Gospodarek z domu Cieślak (ur. 10 czerwca 1938 w Heusy, zm. 5 grudnia 2011 w Lewinie Kłodzkim) – polska artystka estradowa, osobowość sceniczna, śpiewaczka pieśni estradowych, operowych i operetkowych, aktorka filmowa, teatralna i rewiowa, kompozytorka, autorka tekstów.
Jej głos był charakteryzowany jako sopran koloraturowy o rozszerzonej skali. Miała słuch absolutny. Grała na fortepianie, puzonie oraz skrzypcach. Przez wielu była uważana za legendę polskiej muzyki, w prasie francuskiej i amerykańskiej określana jako „głos ery atomowej” oraz „biały kruk wokalistyki światowej”. Zdaniem niektórych przez pewien czas uchodziła za „polski symbol seksu”. Mówiła biegle po polsku, francusku i rosyjsku, władała także językiem niemieckim i walońskim.
Przez całą karierę wydała osiem albumów studyjnych, jeden koncertowy, osiem minialbumów oraz 27 singli. Na repertuar Villas składało się kilkaset piosenek w dziesięciu językach (polski, angielski, francuski, niemiecki, włoski, hiszpański, rosyjski, portugalski, neapolitański oraz łacina). Wykonywała głównie muzykę z gatunku tradycyjnego popu, ale i światowe standardy muzyki jazzowej i rozrywkowej, muzykę filmową, poezję śpiewaną, piosenki dramatyczne, kompozycje klasyczne – arie operowe i operetkowe, przedwojenne tanga, pieśni musicalowe oraz muzykę sakralną. W swoich piosenkach często wykonywała wokalizy obejmujące wszystkie rejestry jej głosu (baryton-sopran koloraturowy). Piosenki dla Villas komponowali kompozytorzy, tacy jak np. Władysław Szpilman, Bogusław Klimczuk, Zbigniew Ciechan czy Wojciech Kilar. Poza działalnością solową, nagrała wiele duetów z innymi artystami, takimi jak np. Bogdan Czyżewski, Tadeusz Woźniakowski i Kazimierz Kowalski czy Michał Wiśniewski.
Honorowa obywatelka Lewina Kłodzkiego i New Britain.
Rodzina i edukacja.
Urodziła się 10 czerwca 1938 w Belgii w Clinique Sainte-Elisabeth (Klinice św. Elżbiety) w Heusy. Była córką Bolesława Cieślaka (1907–1960) i Janiny z domu Malczyk (1914–1985). Jej ojciec był górnikiem węgla kamiennego i kapelmistrzem w orkiestrze górniczej, a matka zajmowała się domem. Ochrzczono ją imionami Violetta Élisa, lecz ojciec zarejestrował ją w miejscowym urzędzie jako Czesławę Marię. Dzieciństwo spędziła w Liège. Dorastała w konserwatywnej rodzinie wraz z siostrą Wandą (1931–2006) i dwójką braci – Jerzym (1933–1987) i Ryszardem (1940–2010). Znała języki obce: francuski, waloński i niemiecki.
Jesienią 1946 wróciła z rodziną do Polski i zamieszkała w Lewinie Kłodzkim, gdzie ojciec pracował najpierw jako komendant milicji, a później jako zwrotnicowy na kolei, zaś matka była bufetową w restauracji. We wczesnej młodości uczyła się gry na skrzypcach, fortepianie i puzonie. Od wczesnych lat młodości wyróżniała się oryginalnym stylem ubioru i nietuzinkowym sposobem bycia. Należała do ogniska muzycznego prowadzonego przez Zygmunta Pepela i pobierała lekcje baletu. W 1956 podjęła naukę śpiewu solowego w Państwowej Średniej Szkole Muzycznej w Szczecinie. Po roku przeniosła się do Wrocławia, gdzie przez dwa lata była uczennicą prof. Giseli Posch, a następnie do Warszawy, gdzie pobierała lekcje śpiewu klasycznego u prof. Eugenii Klopek-Falkowskiej. Śpiewała w szkolnym chórze. Jej warunki głosowe zapowiadały karierę operową, z której jednak zrezygnowała, chcąc występować na estradzie. W 1960 zakończyła edukację w szkole muzycznej, nie zdając egzaminów do czwartej klasy.
Utrzymywała, że pseudonim artystyczny wybrała za radą Władysława Szpilmana, tworząc go z pierwszych liter swojego imienia i słowa "las". W rzeczywistości za powstanie pseudonimu artystycznego piosenkarki odpowiadali muzycy Polskiego Radia, Edward Czerny i Pankracy Zdzitowiecki, którzy nazwisko "Villas" znaleźli w książce telefonicznej.
Kariera artystyczna.
Lata 60..
Z pomocą nauczyciela gry na puzonie, Pankracego Zdzitowieckiego, wzięła udział w przesłuchaniach do Polskiego Radia. Wiosną 1961 zrealizowała pierwsze, próbne nagrania radiowe z zespołem Edwarda Czernego. W tym samym roku wzięła udział w audycji Polskiego Radia „Podwieczorek przy mikrofonie” i zwyciężyła z utworem „Dla Ciebie, miły” w plebiscycie „Expressu Wieczornego” na najlepszy polski szlagier; otrzymała 67 479 głosów, podczas gdy następna piosenka na liście – „Jeszcze poczekajmy” w wykonaniu Reny Rolskiej – zebrała ich 33 tys. Dzięki wygranej wystąpiła w Międzynarodowym Festiwalu Piosenki w Sopocie, na którym śpiewała piosenki „Dla Ciebie, miły” oraz „Si señor”. Na sopockim festiwalu wystąpiła także w 1962, zajmując 12. miejsce po prezentacji utworów „Ave Maria no morro” i „Spójrz prosto w oczy”. Po udziale w festiwalu zaczęła regularnie grać koncerty w kraju i za granicą. Była związana z Warszawską Estradą, pod której szyldem występowała w zakładach pracy i szkołach. Ponadto grała koncerty m.in. w NRD, Rumunii, Czechosłowacji, Izraelu i Belgii, gdzie 20 lipca 1964 wystąpiła wraz z Orkiestrą Symfoniczną Radia Belgijskiego na Festiwalu Morza Północnego (Noordzeefestival) w sali kasyna w Knokke-Heist. W 1964 wyruszyła też na trzy miesiące z trasą koncertową po ZSRR.
W okresie 1964–1966 trzykrotnie wzięła udział w Krajowym Festiwalu Piosenki Polskiej w Opolu: w 1964 z piosenką „Przyjdzie na to czas”, w 1965 – z piosenką „Jak nie to nie” oraz w 1966 – z piosenką „Jedno słowo: matka”, jednak za każdym razem bez powodzenia. W dniach 5–7 listopada 1965 brała udział w III Festival International des Variétés et Music-Halls w Rennes, gdzie zdobyła Grand Prix Internationalle za interpretację. Sukces odniosła także na Festival International d’art Contemporain w Royan. 8 listopada wystąpiła z Czesławem Niemenem i Piotrem Szczepanikiem w Teatrze Fontaine w publicznej audycji Office de la Radiodiffusion-Télévision Française „Roue de la chance” realizowanej przez André Chanu. Uczestniczyła w radiowych koncertach o międzynarodowej obsadzie, m.in. w Szwajcarii i Republice Federalnej Niemiec. Na przełomie 1965 i 1966 często dawała koncerty w Paryżu, m.in. w music-hallu Olympia. W 1966, na osobistą prośbę szefa Olympii Bruno Cocquatrixa, znalazła się w gronie artystów polskiego programu rewiowego "Grand Musicall de Varsovie". Premiera programu odbyła się 26 lipca 1966, Villas śpiewała m.in. „Ave Maria no morro” oraz „Hiroshima, mon amour”. Koncert jest znany przede wszystkim z epizodu z kryształowym żyrandolem zawieszonym pod sufitem Olympii, który – według wielu źródeł – drżał podczas występu artystki. Ten właśnie fakt stał się inspiracją znanej recenzji mówiącej o „głosie ery atomowej”. Otrzymała recenzje doceniające walor jej głosu i interpretacji pieśni. Również w 1966 zagrała w drugim odcinku serialu "Klub profesora Tutki", wykonując piosenkę „Chica Helka”.
Jeszcze podczas pobytu w Paryżu przyjęła propozycję zagrania koncertów dla Polonii w USA i Kanadzie, a także nawiązała współpracę z Frederikiem Apcarem, na którego zaproszenie wyjechała do Las Vegas. Od grudnia 1966 przez trzy sezony występowała w rewii "Casino de Paris", początkowo jako „druga gwiazda” u boku Line Renaud, a następnie jako główna artystka wieczoru. Śpiewała piosenki, arie operetkowe i operowe w dziewięciu językach, w swoim pierwszym programie wykonywała m.in. „Under Paris Skies”, „O sole mio”, „Granadę”, „Libiamo ne’ lieti calici” i „Strangers in the Night”. Występowała m.in. z Frankiem Sinatrą, Paulem Anką, Charles’em Aznavourem, Earthą Kitt, Deanem Martinem czy Sammym Davisem. Koszt przygotowania rewii z jej udziałem wynosił 50 tys. dolarów. Jej osobistym stylistą był Patrick Valette, konsultant domu mody Dior, który projektował jej suknie. Biżuterię dla Villas wykonywała firma Atelier Marangoni z Mediolanu, a buty – włoska firma Quinte. Choreografem artystki był Hermes Pan, a ruchu scenicznego uczył ją mistrz tańca Sandro Mandari. Na scenę wjeżdżała na białym koniu lub Jaguarem XK-E. Występowała ze stuosobowym baletem francuskim. Cieszyła się uznaniem publiczności, miała wielu wielbicieli. Recenzenci z prasy amerykańskie określały ją „fenomenalną Polką”, „głosem ery atomowej” czy „białym krukiem wokalistyki światowej”. Również w 1966 występowała z recitalami m.in. w Baden-Baden, Bazylei i Brukseli.
W 1968 nagrała program 20 piosenek dla amerykańskiej telewizji i wytwórni Capitol Records. Piosenka i estrada ułatwiły jej kontakt z filmem, a podczas występów w Las Vegas miał dostrzec ją Joe Pasternak, dzięki którego wstawiennictwu miała w marcu 1968 rozpoczęła próbne zdjęcia dla wytwórni filmowej MGM. W wywiadach utrzymywała, że zagrała niewielkie role w filmach z Lee Marvinem ("Idę tędy"), Bobem Hope ("Czy znasz mój uśmiech") oraz Glennem Fordem ("Niebo z pistoletem"), jednak te informacje zostały w późniejszych latach podważone przez dziennikarzy. W grudniu 1968 w Sali Kongresowej w Warszawie kilkukrotnie występowała w rewii "Villas Revue", którą sfinansowała w całości z własnych pieniędzy. Widowisko rozpoczynała wykonaniem arii „Libiamo ne lieti calici” z opery La Traviata z towarzystwem 30-osobowej orkiestry oraz sześciu par tancerzy, następnie śpiewała także piosenki „Love, This Is My Song”, „Oczy czarne”, „Strangers in the Night”, „My Heart Belongs To Daddy” oraz habanerę z opery „Carmen” z towarzystwem 40-osobowego baletu, a finałem każdego z koncertów była piosenka „Hello Dolly”. W widowisku występowały także zespół akrobatyczny Mortale, zespół cygański Czarne Perły oraz kwartet Beltono.
W 1969 została zaproszona do gościnnych występów w Sahara Hotel &amp; Casino, gdzie śpiewała duety z Connie Francis i Barbrą Streisand. Pod koniec roku Konstanty Ciciszwili nakręcił telewizyjny spektakl rewiowy "Śpiewa Violetta Villas", a ideą filmu była chęć przybliżenia stylu piosenkarki. Przeciwnicy Villas, m.in. recenzent Sztandaru Młodych Jerzy Eljasiak, poddali film krytyce, obwołując go „kiczem nad kicze” jako nieprzystający do ówczesnej rzeczywistości socjalistycznej. Zwolennicy, m.in. redaktor Janusz Gazda, podkreślali: "pewność siebie, z jaką wkracza na estradę, (...) obnosi swe stroje, demonstruje swe wdzięki i śpiewa najbanalniejsze słowa o miłości (...) ujawniając ekstrawagancję, ale i indywidualność".
Lata 70..
W 1970 zagrała Barbarę Tylską w filmie fabularnym Jerzego Gruzy "Dzięcioł" (1971). W grudniu wyjechała na kilka miesięcy w trasę po Australii i Nowej Zelandii, gdzie występowała z rewią „Casino de Paris” przy wsparciu 140-osobowego zespołu. Podczas premiery w Williamson Theatre w Melbourne została przedstawiona jako „pieśniarka z Las Vegas, na stałe mieszkająca w Paryżu, urodzona w Polsce”, czemu zaprotestowała, podkreślając, że urodziła się w Belgii, ale jest Polką. Spotkało się to z oburzeniem dyrektora teatru, Johna Junga, który zakazywał piosenkarce informowania publiczności o miejscu swojego pochodzenia, a podczas występów kazał odłączać jej mikrofon. Villas poparł miejscowy związek artystów i lokalne gazety, dzięki czemu piosenkarka po trzech miesiącach występów wróciła z zespołem do USA.
Po powrocie do Polski zaangażowała się w życie lokalnej parafii, śpiewając na ślubach i uroczystościach kościelnych. 29 maja 1971 zagrała koncert w Melbourne na rzecz Polskiego Komitetu Olimpijskiego. W 1973 wystąpiła m.in. w Tokio, Rio de Janeiro i Paryżu. Janusz Kondratiuk zaproponował jej rolę w filmie "Dziewczyny do wzięcia", Villas odmówiła udziału w produkcji. W 1974 miała zagrać postać Lucy Zuckerowej w "Ziemi obiecanej", jednak reżyser Andrzej Wajda wkrótce zrezygnował ze współpracy z artystką, rozczarowany jej spóźnianiem się na spotkania i brakiem z nią kontaktu. Ona sama wycofała się z projektu, gdy w drodze na próbę kostiumu czarny kot przebiegł jej drogę, co uznała za zły omen; w filmie ostatecznie zagrała Kalina Jędrusik.
W 1976 odbyła ogólnoświatową trasę koncertową z zespołem „Podwieczorku przy mikrofonie”, z którym wystąpiła m.in. w ośrodkach polonijnych w USA i Kanadzie, w tym na uroczystości z okazji 200-lecia niepodległości Stanów Zjednoczonych. Występowała też w duetach z Kaliną Jędrusik, m.in. w Filadelfii, Nowym Jorku oraz Chicago. Po zakończeniu trasy pozostała w Chicago, co wywołało kontrowersje w Polsce w związku z brakiem uzyskania przez Villas wymaganej zgody na dłuższy pobyt w USA. Ostatecznie wróciła do Polski i ruszyła w trasę koncertową po kraju, jednak przerwano ją po kilku występach. W 1977 nagrała płytę pt. "Nie ma miłości bez zazdrości", przy której współpracowała m.in. z Agnieszka Osiecką, Leszkiem Bogdanowiczem i Andrzejem Januszką, a także wystąpiła w inscenizowanym recitalu TVP pt. "Sentymenty", w którym śpiewała piosenki Osieckiej. W 1978 wystąpiła w Teatrze Wielkim w Łodzi w widowisku estradowym "Kochajmy się", wykonując w towarzystwie męskiego baletu piosenkę „My Heart Belongs to Daddy”.
Pod koniec lat 70. popadła w ubóstwo. Jesienią 1979 nawiązała współpracę z warszawskim Teatrem Syrena, gdzie występowała w widowisku rewiowym pt. "Trzeci program" w reżyserii Stefana Wenty. Po kilku miesiącach występów popadła w konflikt z dyrektorem teatru, Witoldem Fillerem, oraz dyrygentem Ryszardem Poznakowskim, wskutek czego przestała występować w Syrenie. Po rozwiązaniu umowy z teatrem wycofała się z życia publicznego na kilka lat. W czasie przerwy artystycznej rozważała wstąpienie do zakonu.
Lata 80..
W 1983 powróciła do aktywnej pracy zawodowej. Zagrała samą siebie w filmie Pawła Pitery "Sny i marzenia" (1985). W listopadzie 1985 powróciła do Teatru Syrena, a 28 lutego 1986 odbyła się premiera widowiska rewiowego „Violetta”, które stało się popularne w całym kraju. Zagrała ponad 250 przedstawień w Polsce i za granicą, a z teatrem wystąpiła m.in. w kilku miastach USA i Kanady. Podczas jednego ze spektakli poznała Elżbietę Budzynską, która w przyszłości została osobistą gosposią Villas. W 1986 nagrała nowe piosenki, w tym singel „Mundial'86”, a także powróciła do koncertowania – wystąpiła m.in. na Festiwalu Piosenki Żołnierskiej w Kołobrzegu i na gali finałowej Miss Polonia 1986 w Krakowie. W tym samym roku, za namową Bogusława Kaczyńskiego, zadebiutowała na scenie operowej, występując w tytułowej roli w operze "Carmen" na scenie Teatru Wielkiego w Łodzi.
We wrześniu 1987 wyjechała z Teatrem Syrena na światową trasę koncertową pt. „Violetta”, wystąpiła m.in. w Szwecji, Wielkiej Brytanii i Australii, a także w USA – zagrała np. w nowojorskim Carnegie Hall, Las Vegas, Miami, Denver i Teksasie, a także Broadwayu. Po zakończeniu trasy koncertowej została w USA na cykl koncertów w Chicago. W tym czasie poznała, a następnie poślubiła Teda Kowalczyka, z którym planowała otworzyć teatr rewiowy w prowadzonej przez niego restauracji „Orbit”, jednak realizacja tych planów nigdy nie doszła do skutku. Przed wyborami prezydenckimi w 1988 artystkę w „Orbicie” odwiedził wiceprezydent USA George Bush, zapraszając ją do występu w Białym Domu po jego ewentualnej wygranej. W tym czasie powstał również krótkometrażowy fabularyzowany film dokumentalny "Sen o kopciuszku" reżyserowany przez Zbigniewa Kowalewskiego i Jerzego Kołata, opowiadający historię Villas, ze szczególnym uwzględnieniem kontrowersyjnych wątków z jej życia. Na bazie filmu miał powstać "Rok z Violettą Villas", produkcja filmu nie doszła jednak do skutku.
Po rozstaniu z mężem występowała w restauracji Eugene’s Fireside w Morton Grove, a niedługo później wróciła do Polski. W tym czasie przyjęła propozycję występu w "Wesołej wdówce" Franza Léhara, wystawianej w Teatrze Wielkim w Łodzi przez Sławomira Pietrasa, jednak reżyser ostatecznie podziękował jej za współpracę, rozczarowany zbyt wolnym tempem przygotowań artystki. Na przełomie lat 80. i 90. występowała na scenie Operetki Warszawskiej, a występy cieszyły się popularnością, co m.in. skutkowało organizowaniem dodatkowych terminów.
Lata 90..
W 1990 miała wystąpić jako gość muzyczny podczas wyborów Mistera Polski w Teatrze Wielkim w Łodzi, jednak z powodu niedotrzymania umowy przez organizatorów nie wyszła na scenę. W 1991 uświetniła występem wybory Miss Polonia oraz wyruszyła z programem pt. „Tygrysica z Magdalenki. Violetta Villas Show” w trasę, w której ramach do 2003 zagrała łącznie 15 koncertów w Warszawie, Łodzi, Elblągu, Ciechocinku i Pile. W 1992 wystąpiła na Festiwalu Arii i Pieśni im. Jana Kiepury w Krynicy Zdroju. W tym czasie Jerzy Gruza chciał zaangażować Villas do udziału w musicalu "Hello, Dolly!" wystawianego w Operetce w Krakowie. Po koncercie w Ciechocinku przyjęła od impresario Henryka Michalskiego propozycję wyjazdu na koncerty dla Polonii w Chicago i Nowego Jorku. W 1993 premierę miała książka Witolda Fillera pt. "Tygrysica z Magdalenki", w której autor podejmuje istotne wątki biograficzne na temat Villas. Piosenkarka nigdy nie zaakceptowała książki, uważając wiele opisów za niezgodne z prawdą.
23 stycznia 1993 odbył się transmitowany przez telewizję koncert Villas w Teatrze Roma, który artystka rozpoczęła pieśnią „Warszawo, ty moja Warszawo”, a następnie wykonała także arie operowe – „Habanerę” i „Toast Torreadora” z opery "Carmen", a także inne piosenki: „If You Go Away”, „Granada”, „Oczy czarne” czy „Szczęście”. Łącznie ponad dwugodzinny recital składał się z 20 piosenek, do których Villas ośmiokrotnie zmieniała sukienki. Wybrane nagrania z tego recitalu zremasterowano i w 1994 wydano na koncertowym albumie "Laleczka".
W 1994 i 1996 zagrała kolejne koncerty w Chicago i Nowym Jorku. Również w 1996 wraz z Kazikiem Staszewskim nagrała rewiowo-punkrockową piosenkę „Kochaj mnie, a będę twoją”, wydaną na płycie zespołu Kult pt. "Tata 2". Piosenka dotarła m.in. do 14 miejsca Listy przebojów Programu Trzeciego. Podczas spotkania w studiu zaproponowała grupie nagranie całej płyty, jednak wycofała się z pomysłu po przeczytaniu negatywnej opinii Staszewskiego o Kościele katolickim. W tym czasie zapraszana była do programów telewizyjnych, w których przeprowadzano z nią wywiady bądź śpiewano jej piosenki; wystąpiła m.in. w "Ibisekcji" Krzysztofa Ibisza, "Wieczorze z wampirem" Wojciecha Jagielskiego, "Szansie na sukces" Elżbiety Skrętkowskiej, "Od przedszkola do Opola" Michała Juszczakiewicza, "Na każdy temat" Mariusza Szczygła oraz "Wideotece dorosłego człowieka" Marii Szabłowskiej i Krzysztofa Szewczyka. Koncertowała też po małych miejscowościach.
W 1998 otrzymała kryształowy klucz jako symbol honorowego obywatela Lewina Kłodzkiego. Na terenie domu, w którym się wychowała, założyła schronisko dla zwierząt „Moi bracia mniejsi”, a także otrzymała wieczystą dzierżawę wzgórza wokół domu, które nazywała „Skarbkiem”. Wraz z jej powrotem do rodzinnej miejscowości wiązano wiele oczekiwań, m.in. planowano przebudowę miejscowego kina na rewię, ale projekt nie doszedł do skutku, choć fakt zamieszkania Villas w Lewinie Kłodzkim stał się okazją do promocji regionu.
W 1998 wystąpiła na rozpoczęciu gali pięciolecia "Szansy na sukces" w Sali Kongresowej w Warszawie, wykonując piosenkę „Śpiewać każdy może” z Justyną Steczkowską, Katarzyną Cerekwicką i Violą Brzezińską. W 1998 dała recital w pałacu w Antoninie oraz wystąpiła w widowisku charytatywnym w reżyserii Janusza Józefowicza w Teatrze Buffo, a dochód z koncertu został przeznaczony na pomoc dzieciom specjalnej troski z ośrodków szkolno-wychowawczych warszawskiej Pragi. W listopadzie 1999 wystąpiła z koncertem pt. „Violetta – taka jestem”, reżyserowanym przez Elżbietę Skrętkowską w Teatrze Wielkim w Łodzi i transmitowanym przez TVP2; podczas koncertu wykonała swoje przeboje w nowych aranżacjach oraz z udziałem laureatów "Szansy na sukces", a na scenie zaprezentowała się w czterech sukniach, w tym dwóch według projektu Xymeny Zaniewskiej. Pod koniec lat 90. w Sali Kongresowej wystąpiła w koncercie-przeglądzie laureatów "Szansy na sukces" sezonu 1998/1999, a u jej boku wystąpili wskazani przez nią uczestnicy programu, m.in. Weronika Korthals, Małgorzata Markiewicz i Marcin Ziółkowski. Ponadto dawała recitale w mniejszych miejscowościach.
Lata 2000–2010.
W 2000 wyleciała do Londynu, gdzie zagrała trzy koncerty. Po powrocie do Polski zagrała m.in. na Jasnej Górze i we Wrocławiu. W tym samym roku zagrała koncert w Copernicus Center w Chicago. W tym czasie wydano dwie składanki z jej przebojami – "Złote przeboje" oraz "Złota kolekcja: Pocałunek ognia". W listopadzie zagrała trzy koncerty w Londynie, na jednym z nich obecny był Ryszard Kaczorowski. 1 grudnia wzięła udział w transmitowanym przez TVP2 benefisie Wojciecha Dzieduszyckiego w Teatrze Muzycznym Operetka Wrocławska we Wrocławiu.
20 stycznia 2001 wystąpiła z recitalem w teatrze operowym Studio Moliére w Wiedniu. 22 stycznia wystąpiła na scenie Opery Lwowskiej w koncercie z okazji benefisu hrabiego Wojciecha Dzieduszyckiego. Również w 2001 nagrała album świąteczny pt. "Gdy się Chrystus rodzi", a Polskie Nagrania wydały ponadto kompaktowe reedycje jej trzech najpopularniejszych albumów: "Violetta Villas", "Dla ciebie miły" oraz "Nie ma miłości bez zazdrości". Na każdej z nich znalazły się także piosenki dodatkowe. 19 listopada w magazynie „Viva” ukazał się obszerny wywiad z artystką, opatrzony sesją zdjęciową. Villas była także gościem wielu programów telewizyjnych, takich jak m.in. "Wieczór z Jagielskim, Jestem jaki jestem" czy "Bigosowa – kontrwywiady"). W 2001 wystąpiła wraz z zespołem De Mono na X Yach Film Festiwalu. Zagrała też m.in. w Krakowie, Warszawie, a także we Wrocławiu. 12 lipca 2002 była gwiazdą Międzynarodowego Festiwalu Muzyki Uzdrowiskowej w Polanicy-Zdroju.
W 2003 Polskie Nagrania wydały w ramach serii „Polskie perły” płytę z przebojami Villas pt. "Do ciebie mamo". Nagrała też minialbum z tangami pt. "Walentynkowe hity" wspólnie z Michałem Wiśniewskim z zespołu Ich Troje. Wydawnictwo, wydane jako dodatek do jednej z gazet, osiągnęło nakład ćwierć miliona egzemplarzy, uzyskując status platynowej płyty. W tym samym roku wystąpiła z recitalem na XL Krajowym Festiwalu Piosenki Polskiej w Opolu oraz zagrała serię koncertów w całym kraju. W 2004 wystąpiła w programie "Wideoteka dorosłego człowieka", ponadto w duecie z ojcem Bogusławem Palecznym nagrała album świąteczny pt. "Kolędy serca" oraz zagrała na zamkniętym koncercie w kasynie Hotelu Grand w Warszawie.
8 września 2005 pojawiła się na Bulwarze Czerwieńskim w Krakowie, gdzie złożyła kwiaty pod pomnikiem psa Dżoka. W tym samym dniu wystąpiła także w sali Florianka krakowskiej Akademii Muzycznej. W jej recitalu gościnnie wystąpił Mieczysław Święcicki. 14 września wystąpiła z okazji XII Międzynarodowego Festiwalu Muzyki Wiedeńskiej w Auli Leopoldyńskiej Uniwersytetu Wrocławskiego. Rok później dała kilkanaście recitali – m.in. w Poznaniu, Kłodzku i Jeleniej Górze. W 2006 Agencja Artystyczna MTJ wydała płytę pt. "Ja jestem już taka", będącą reedycją albumu koncertowego "Laleczka" z 1994.
Po opuszczeniu szpitala psychiatrycznego poddała się opiece mecenasa i menedżera. Zorganizowano konferencję prasową, na której Villas zapowiedziała powrót na scenę m.in. poprzez nagranie nowej płyty, organizację koncertów w największych polskich miastach. Media żywotnie interesowały się zarówno stanem zdrowia piosenkarki, jak i jej dalszą przyszłością, co zapoczątkowało pojawianiem się Villas w różnych programach telewizyjnych i tytułach prasowych.
W połowie marca 2007 wystąpiła po raz drugi na nagraniu programu "Szansa na sukces", podczas którego wykonywano jej piosenki. Odcinek, wyemitowany 22 kwietnia 2007, obejrzało ponad 4 mln telewidzów. Od 28 kwietnia przez kolejne dwa tygodnie dziennik „Fakt” publikował pamiętniki Villas. W maju artystka podpisała umowę ze studiem nagraniowym MM Studio oraz wytwórnią płytową, która planowała organizację trasy koncertowej po Polsce, USA oraz Kanadzie i zamawiała kreacje dla piosenkarki w Mediolanie. Z powodu złego stanu zdrowia Villas plany nie zostały zrealizowane. 1 czerwca wystąpiła w finale programu "Szansa na sukces", który odbył się w Sali Kongresowej Pałacu Kultury i Nauki w Warszawie, a przy akompaniamencie fortepianu i orkiestry zaśpiewała piosenkę „Pocałunek ognia” oraz – w czasie pozaantenowym – „Ja jestem już taka”. 10 czerwca obchodziła 69. urodziny podczas koncertu w pałacu w Jastrowcu.
24 czerwca 2007 w programie "Superwizjer" ukazał się materiał pt. „Zarobić na gwieździe” poświęcony Villas. W programie zasugerowano, że piosenkarka była zniewolona przez swojego menedżera Andrzeja Sikorę i adwokata Andrzeja Świta. Dziennikarka prowadząca śledztwo próbowała odnaleźć aktualne miejsce pobytu piosenkarki, które zostało okryte tajemnicą. Jak ustalono, Villas przebywała w jednym z domów we wsi Grzędy. Jak cytowano w reportażu, „piosenkarka jest okupowana przez adwokata i menedżera”, a na dowód przywołano konferencję prasową po wyjściu ze szpitala, na której zwrócono uwagę, że podczas rozmowy z dziennikarzami wypowiedzi artystki są „kontrolowane” i „sterowane”. Z dociekań dziennikarskich wynikało, że Sikora nie ma doświadczenia w show-biznesie, wcześniej „zajmował się skupem złomu”. Od dziennikarki, która pod pretekstem wręczenia prezentu poszukiwała Villas, menedżer miał rzekomo zażądać 8500 zł za możliwość przekazania prezentu artystce. W reportażu wskazano, że dom piosenkarki w Lewinie Kłodzkim nadal pozostaje w stanie ruiny, a zapowiadane remonty wcale nie doszły do skutku. Na początku sierpnia 2007 Villas powróciła do Lewina Kłodzkiego, zrywając współpracę z menedżerem i adwokatem. W grudniu wystąpiła z utworem „W Lewinie koło Kudowy” jako gość specjalny programu "Wideoteka dorosłego człowieka".
Od początku 2008 nie pojawiała się publicznie. Zwracano uwagę na złą sytuację materialną w jej otoczeniu. W połowie marca Villas udała się do siedziby Związku Artystów i Kompozytorów Scenicznych w Warszawie, w celu zarejestrowania kilku piosenek, aby móc uzyskać wpływy z tantiem. W wyniku jednej z inicjatyw wystosowania listu do ministerstwa, otrzymała jednorazowe wsparcie finansowe w wysokości 10 tys. zł, z uwagi za „zasługi dla polskiej kultury”. Na przełomie września i października zwracano uwagę na sytuację piosenkarki, która – zdaniem jej sąsiadów – była zniewolona przez swoją gosposię, Elżbietę Budzyńską. Władze Lewina Kłodzkiego rozważały możliwość wkroczenia do domu artystki, za zgodą prokuratury, by sprawdzić w jakiej formie jest piosenkarka. O niekorzystnej sytuacji artystki wypowiadała się m.in. Dorota Pawlak, która wcześniej przygotowywała reportaże o piosenkarce. Stwierdziła, że Villas jest izolowana od świata zewnętrznego przez swoją opiekunkę. Pod koniec października 2008 Villas została zaproszona do programu "Szymon Majewski Show", w którym udzieliła wywiadu oraz zaśpiewała z Michałem Wiśniewskim piosenkę „Pocałunek ognia”. W październiku ukazała się jej płyta pt. "Na pocieszenie serca i uniesienie ducha", zawierająca największe przeboje Villas w nowych aranżacjach oraz wcześniej niepublikowane utwory, w tym „Melancholię”, którą miała nagrać na potrzeby ścieżki dźwiękowej do filmu "Trędowata". Promowała płytę w Toruniu, pojawiając się 29 października w klubach Moskwa i Forte Club, a także salonie Empik „Starówka”. W listopadzie wystąpiła gościnnie w programie "Jak oni śpiewają", wykonując piosenkę „Nie ma miłości bez zazdrości” w duecie z Arturem Chamskim. W lipcu, sierpniu i wrześniu 2009 pojawiła się na Jasnej Górze w Częstochowie, gdzie wspierała budowę Ołtarzy Adoracji Najświętszego Sakramentu, a także sprzedawała swoje płyty.
28 listopada 2009 w bazylice w Ziębicach zagrała pierwszy koncert po dwuletniej przerwie. W styczniu 2010 dwukrotnie wystąpiła z recitalem w sali balowej pałacu w Jastrowcu, ponadto 22 stycznia wystąpiła w Domu Muzyki i Tańca w Zabrzu i 25 lutego w Filharmonii Wrocławskiej. Po koncercie we Wrocławiu doszło do ostrych przepychanek pomiędzy fanami a pracownikami ochrony, którzy nie chcieli dopuścić ludzi do artystki.
2011.
14 lutego 2011 wystąpiła w Wojewódzkim Domu Kultury w Kielcach podczas benefisu 50-lecia działalności artystycznej. Podczas uroczystej gali odebrała Srebrny Medal „Zasłużony Kulturze Gloria Artis”, statuetkę Stowarzyszenia Artystów Wykonawców Utworów Muzycznych i Słowno-Muzycznych oraz tytuł Honorowego Śpiewaka Muzeum Polskiej Piosenki w Opolu. Podczas benefisu gościnnie wystąpiła Magdalena Welc. Był to ostatni publiczny występ Villas.
We wrześniu 2011 premier Donald Tusk z uwagi na zasługi Villas dla polskiej kultury, przyznał jej dożywotnią emeryturę w wysokości 4 tys. złotych, zamiast dotychczasowej w kwocie tysiąca złotych.
Śmierć.
Villas została znaleziona martwa w swoim domu w Lewinie Kłodzkim 5 grudnia 2011. Policja otrzymała informację od pogotowia ratunkowego o zgonie piosenkarki ok. godz. 21. Wstępnie uznano, że był to zgon naturalny, jednakże następnego dnia Prokuratura Okręgowa w Świdnicy poinformowała o wszczęciu postępowania mającego wyjaśnić jego przyczyny i okoliczności. Wątpliwości prokuratury budziły warunki sanitarne, w jakich żyła piosenkarka oraz wygląd zwłok Villas wskazujący na zaniedbania medyczne – na jej ciele znajdowały się m.in. odleżyny i krwiaki. Śmierć wokalistki komentowały zagraniczne media, m.in. w Austrii, Chinach, Estonii, Francji, Hiszpanii, Meksyku, Izraelu, Niemczech, Rosji i Stanach Zjednoczonych. Smutek z powodu śmierci Villas wyraziła m.in. Barbra Streisand.
8 grudnia 2011 przeprowadzono sekcję zwłok, która nie wskazała jednoznacznej przyczyny śmierci artystki. Ewa Ścierzyńska, rzeczniczka prasowa Prokuratury Okręgowej w Świdnicy, poinformowała na konferencji prasowej z 9 grudnia 2011, że przyczyną śmierci Villas mogło być zapalenie płuc lub zator tłuszczowy płuc w związku z komplikacjami po złamaniu szyjki kości udowej lewej. 2 lutego 2012 za pośrednictwem Polskiej Agencji Prasowej prokuratura przekazała opinii publicznej pełne wyniki sekcji zwłok, z których wynikało, że nie można stwierdzić jednoznacznej przyczyny śmierci Villas oraz że do zgonu mogły przyczynić się zmiany chorobowe, zmiany pourazowe oraz urazy klatki piersiowej. W 2019 ujawniono, że śmierć piosenkarki poprzedzała kilkunastogodzinna agonia, a wśród schorzeń przebytych przez Villas wymienia się m.in. marskość wątroby, miażdżycę i udar mózgu.
27 czerwca 2012 Prokuratura Rejonowa w Kłodzku postawiła Elżbiecie Budzyńskiej zarzuty znęcania psychicznego oraz nieudzielenia pomocy, co miało wpływ na śmierć Villas. 14 listopada 2014 Budzyńska została skazana na 10 miesięcy pozbawienia wolności w związku z nieudzieleniem pomocy artystce, sąd uniewinnił ją jednak od zarzutu znęcania się psychicznego nad Villas. W 2019 zapadła kolejna decyzja sądu w sprawie Elżbiety Budzyńskiej – kobieta usłyszała wyrok 1,5 roku bezwzględnego więzienia za psychiczne i fizyczne znęcanie się nad Violettą Villas. Zarzucono jej pojenie alkoholem kobiety, zaniedbanie domu, a także to, że nie zapewniono jej podstawowych warunków do życia (artystka miała niedobory jedzenia i picia). Według prokuratury, przyczyny śmierci artystki nie są znane, nie można więc udowodnić Elżbiecie Budzyńskiej bezpośredniego przyczynienia się do zgonu Villas.
Pobrany pukiel włosów Villas został przetopiony na dwa diamenty, które przekazano rodzinie artystki.
Pogrzeb.
Została pochowana w dniu 19 grudnia 2011 w Warszawie. Uroczystości pogrzebowe rozpoczęły się w kościele św. Karola Boromeusza na Powązkach, po czym trumna z ciałem artystki została złożona na cmentarzu Powązkowskim (kwatera 25-6-1).
W ceremonii wzięło udział kilka tysięcy osób, w tym m.in. rodzina piosenkarki, przedstawiciele Ministerstwa Kultury i Dziedzictwa Narodowego, władze gminy Lewin Kłodzki oraz środowiska artystycznego, m.in. Ewa Kasprzyk, Mieczysław Gajda, Waldemar Kocoń, Andrzej Rosiewicz i Michał Wiśniewski. Uroczystość pogrzebową poprowadził bp Antoni Długosz. Grzegorz Wilk wykonał „Ave Maria” Franza Schuberta oraz piosenkę z repertuaru Villas – „Melancholie”. Podczas nabożeństwa żałobnego w imieniu ministra kultury Bogdana Zdrojewskiego odczytano napisany przez niego list pożegnalny.
Po międzynarodowych sukcesach.
Współpraca z SB MSW.
27 grudnia 1968 dobrowolnie przyjęła propozycję wywiadu SB MSW wystosowaną przez porucznika Zbigniewa Dąbrowskiego, inspektora Wydziału IV (działalność wywiadowcza na Ameryki i Wielką Brytanię), Departamentu I MSW, i podpisała oświadczenie o współpracy z komórką organizacyjną ds. wywiadu Służby Bezpieczeństwa Ministerstwa Spraw Wewnętrznych, obierając sobie pseudonim operacyjny „Gabriella”. Jej współpraca z SB MSW opierała się na „przekazywaniu informacji o ciekawszych osobach wśród poznanych kontaktów towarzyskich i przypadkowych, które mają bezpośrednie lub pośrednie dotarcie do tajnych materiałów i informacji i pracują w administracji i ośrodkach naukowych w USA (...)”. 3 lutego 1969 teczka kryptonimu „Gabriella” została założona i zarejestrowana w samodzielnej sekcji ewidencji Departamentu I MSW.
Współpraca Villas (OZI "Gabriella") z SB zakończyła się w sierpniu 1973.
Pozytywne strony sławy.
Po powrocie ze Stanów Zjednoczonych w latach 70. zamieszkała w zakupionej przez siebie wilii w Sękocinie-Lesie, na granicy z Magdalenką. Wzbudzała zainteresowanie nieznanym w owym czasie w Polsce stylem życia. Posiadała dwa samochody marki Mercedes. W Magdalence, gdzie nabyła dom, wybudowano studio do nagrań, w ogrodzie był podgrzewany basen, w domu sauna i kaplica. Uchodziła za „pierwszą celebrytkę PRL-u”.
W Polsce odbierała dowody uznania: w rodzinnym Lewinie Kłodzkim nazwano jej imieniem dom kultury, a w Stroniu Śląskim uczyniono patronką huty szkła. Zapraszano ją na wywiady, brała udział w programach telewizyjnych, nagraniach radiowych, na scenach w kraju organizowano jej recitale.
Negatywne strony sławy.
W kraju media krytykowały zindywidualizowany styl Villas, który nie przystawał do rzeczywistości socjalistycznej. Po powrocie z USA zarzucano artystce, że jest m.in. rozkapryszona. Dziennikarze poszukiwali skandali na temat Villas, zarzucali jej też ubarwianie swych opowieści dotyczących kariery i życia prywatnego. Ponadto padała ofiarą cenzury ze strony działaczy rządowych, którzy blokowali publikacje przychylnych artystce artykułów prasowych. Nagrywane przez nią utwory nie były grane w radiu.
Posterunek MO w Piasecznie odnotował dwa włamania do willi Villas w Magdalence, które były dotkliwe w skutkach. Podczas jednego z nich, w 1975, z jej rezydencji skradziono m.in. trzy futra z norek o wartości 3030 dolarów, złotą biżuterię, kilkaset dolarów oraz 128 tys. złotych; straty szacowano na 600 tys. zł.
W 1992, po recitalu artystki w Krynicy Zdroju, Bogusław Kaczyński wyraził przekonanie, że Villas „przecierpiała w swoim życiu bardzo wiele, jej życie to wielkie sukcesy, ale jeszcze większe cierpienia”. Zdaniem krytyka muzycznego, pomimo że tępiono ją i niszczono, była ona w stanie to przetrzymać.
Wizerunek artystyczny.
Od początku kariery Villas przyjęła styl, który poddawano krytyce w Polsce. Autorka książki „Cena sławy” stwierdziła, że indywidualność piosenkarki została niedoceniona oraz że chciano ją „zrównać do szeregu”.
Podczas 1. Międzynarodowego Festiwalu Piosenki w Sopocie w 1961 podporządkowała się naciskom krytyków, prowadząca koncert Irena Dziedzic zadecydowała, że piosenkarka przed występem ma upiąć włosy w prosty kok.
W 1965 przeszła operację plastyczną nosa. Podczas pobytu w Las Vegas miała też poddać się operacji plastycznej piersi.
W USA dostrzeżono jej indywidualizm. Wykreowała styl hollywoodzkiej gwiazdy z lat 60., który realizowała przez całą karierę. Znana była z długich, kręconych blond włosów – często nosiła tresę z własnych włosów. Publicznie często pojawiała się w naturalnych futrach, a na estradzie występowała w balowych, bogato zdobionych sukniach.
Marta Sztokfisz napisała w jej biografii, że określano ją jako „królową kiczu”. Ponadto w prasie pojawiały się określenia: „Madame Skandal”, „Laleczka”, „Tygrysica”. Zdaniem Karoliny Korwin-Piotrowskiej, Villas w latach 70., spełniała wyobrażenia Polaków o „gwieździe z wielkiego świata”.
Charakterystyka głosu.
Obdarzona była sopranem spinto, ze zdolnością do wykonywania partii koloraturowych, mogącym osiągnąć brzmienie zarówno liryczne, jak i dramatyczne.
Kwestia skali głosu Villas pozostaje nierozstrzygnięta. Najczęściej określana jest jako cztero- lub pięciooktawowa. Na wideo mierzącym jej skalę głosu na podstawie zapisów z różnych okresów Villas dysponuje zakumulowaną skalą od c (małego) do a4 (czterokreślnego), czyli cztery oktawy i seksta wielka (4,7 oktawy). Należy pamiętać, że fizyczna możliwość emisji skrajnych tonów nie jest równoznaczna z faktyczną ich dyspozycją w każdych warunkach (zob. tessitura).
Rozszerzona skala głosu stanowi ewenement głosowy w skali światowej, zarówno w muzyce popularnej, jak i operze. Dzięki możliwościom głosowym nazywana była „białym krukiem wokalistyki światowej”, często była też porównywana do Ymy Sumac, peruwiańskiej śpiewaczki.
Podczas nagrań muzycznych oraz na koncertach demonstrowała swoją skalę, wykonując glissanda, czyli wokalizy obejmujące wszystkie rejestry jej głosu.
Pozostała działalność artystki.
Villas, jako wykształcony muzyk, dała się poznać również jako kompozytorka muzyki rozrywkowej. Komponowała utwory zazwyczaj utrzymane w klimacie ballady, jak m.in. „Mechaniczna lalka”, „W Lewinie koło Kudowy”, czy „Kiedy mi przyjdzie zasnąć na dłużej”, ale również swinga i tradycyjnego popu, jak „Nie ma miłości bez zazdrości”, „Kto się komu śni”. Podejmowała się również działalności tekściarskiej, której efektem były piosenki m.in. „Ja już taka jestem”, „Miłością znów żyję” i „Pocałunek ognia”.
28 kwietnia 2007 miała miejsce premiera „Pamiętników Violetty Villas” – cyklu sześciu obszernych artykułów autobiograficznych prezentowanych na łamach dziennika „Fakt”. Artykuły nosiły tytuły: „Jak wyrwałam się ze wsi”, „Musiałam zostawić syna”, „Jak przestałam być Czesławą”, „W Las Vegas byłam gwiazdą”, „Zazdrość zabiła tę miłość” oraz „Podstępem zamknęli mnie w psychiatryku”.
Utrzymywała, że podczas pobytu w Stanach Zjednoczonych napisała autobiografię "Nie wstydzę się swoich łez". Kolejną książkę, "Moje cierniowe korony", Villas miała napisać w latach 90.. Obie książki nie zostały nigdy wydane, a ich rękopisy rzekomo znajdowały się w archiwum artystki.
Projektowała niektóre swoje suknie i kostiumy sceniczne.
Zajmowała się działalnością charytatywną. W latach 60. wspierała fundusz budowy Instytut „Pomnik – Centrum Zdrowia Dziecka” w Warszawie, w późniejszym czasie częściowo sfinansowała aparaturę medyczną.
Była członkinią Stowarzyszenia Artystów Wykonawców Utworów Muzycznych i Słowno-Muzycznych.
Życie prywatne.
Była blondynką o niebieskich oczach, mierzącą 1,64 m wzrostu. Uważała się za patriotkę, a podczas występów za granicą podkreślała przywiązanie do Polski. W wywiadach podkreślała także swoją silną wiarę w Boga, ale nie chodziła do kościoła. Podczas programu "Wieczór z Jagielskim" wyznała, że marzy o zostaniu świętą.
Związki.
Była trzykrotnie zamężna, we wszystkich przypadkach po ślubie cywilnym. 21 lutego 1955 za zgodą sądu (miała wówczas 17 lat) zawarła związek małżeński z porucznikiem wojsk pogranicza Piotrem Gospodarkiem (ur. 10 maja 1934), z którym ma syna Krzysztofa (ur. 8 stycznia 1956). Po ślubie zamieszkała z mężem w domu jej rodziców. W 1957 opuściła rodzinę i wyjechała kształcić się do Szczecina, gdzie mieszkała u swojej siostry. Para ostatecznie się rozwiodła.
W latach 60. była związana z Januszem Ekiertem, muzykologiem i dyrektorem hotelu Dunes Majorem Arterburnem Riddle. Plotkowano, że miała także romans z Frankiem Sinatrą. W 1967 poślubiła amerykańskiego przedsiębiorcę Harry’ego Benjamina Maltera, z którym również się rozwiodła.
W 1987 podczas trasy koncertowej z Teatrem Syrena w Chicago poznała Tadeusza „Teda” Kowalczyka. Po zakończeniu występów, na prośbę właścicielki polonijnego klubu Polonez, została jeszcze dwa tygodnie dłużej w Stanach Zjednoczonych. Wtedy też nawiązała bliższą więź z przedsiębiorcą, a 6 stycznia 1988 wzięli ślub. Na trwające pięć dni przyjęcie weselne w Chicago zaproszonych zostało 1500 gości. As zaprezentowała się na weselu w 21 kreacjach. Nagranie z przyjęcia zostało także wydane na kasecie. Koszt wesela wynosił 300 tys. dolarów. Państwo młodzi spędzili miesiąc miodowy w Honolulu. W październiku 1988 Kowalczyk złożył pozew rozwodowy, a po rozwodzie udzielał wielu wywiadów w polonijnej prasie, zarzucając Villas m.in. „wielogodzinne modły i większe umiłowanie do zwierząt niż do seksu”. Zmarł 10 maja 2006 na raka.
Schronisko dla zwierząt.
Villas znana była ze swej dobroczynności dla zwierząt, które często nazywała „braćmi mniejszymi”. Po powrocie do Polski, w Magdalence zaczęła gromadzić dużą liczbę psów i kotów, które niekontrolowanie rozmnażały się. Z czasem dom wykupili sąsiedzi, państwo Jankilewiczowie, którzy byli poirytowani uciążliwym sąsiedztwem Villas, objawiającym się m.in. nocnym ujadaniem psów.
Po przeprowadzce do Lewina Kłodzkiego na swojej przydomowej posesji założyła schronisko dla zwierząt „Moi bracia mniejsi”, liczące w chwili powstania ok. 150 psów i ponad 300 kotów, a także wiele kóz. Wokół schroniska dochodziło do wielu kontrowersji – artystce zarzucano, że przyjęła do niego za dużo zwierząt i przestała sobie z nimi radzić, na skutek czego stan czworonogów był zły i zaczął zagrażać epidemiologicznie okolicznym gospodarstwom. Negatywne opinie o jej schronisku wydał wojewódzki inspektor sanitarny, ponadto wszczęto dochodzenie przeciwko Villas, oskarżając ją o znęcanie się nad zwierzętami. Dochodzenie zostało zawieszone, gdy artystka podpisała umowę ze schroniskiem „Azorek” w Obornikach, do którego stopniowo przeniesiono część jej zwierząt, a pozostałe zostały poddane sterylizacji i znajdowały się pod stałą opieką weterynaryjną.
Występowała z koncertami wspierającymi organizacje charytatywne (m.in. Fundacja Prometeusz). Przeznaczała dochody z recitali na schronisko. Utrzymanie wielu zwierząt rodziło problemy finansowe, dlatego Villas w 2004 zaapelowała o pomoc – na apel odpowiedziała m.in. Edyta Górniak, która wspólnie z rodzicami wybudowała specjalne pomieszczenia dla kotów, a także wspomogła Villas finansowo.
Na początku 2007 lokalne władze samorządowe zdecydowały się zamknąć schronisko po tym, jak Villas została hospitalizowana po pobycie w szpitalu psychiatrycznym. W jednym z portali internetowych podano, że „blisko 70 psów z przytuliska zostało odwiezionych do dwóch innych schronisk”. Po wyjściu ze szpitala Villas zapowiedziała chęć odzyskania zabranych zwierząt.
Choroby i uzależnienia.
Istnieją poszlaki, że Villas zmagała się z uzależnieniem od alkoholu, morfiny oraz innych używek. Służba wywiadowcza, z którą była związana, odnotowywała rzekome przypadki zakupu przez Villas narkotyków i wywołanych przez nie anormalnych zachowań artystki za granicą. Podobne notatki SB sporządzała ws. problemów Villas ze zdrowiem psychicznym. 14 lipca 1976 Ambasada PRL w Republice Federalnej Niemiec przez pośrednictwo kierownika działu prasowo-reklamowego Pagart-u Eugeniusza Grubera informowała Służbę Bezpieczeństwa o nerwowej chorobie Villas i wnioskowała o „bezzwłoczny jej powrót do Polski i poddanie leczeniu szpitalnemu”.
18 lutego 1977, w związku z samowolnym przedłużeniem swojego pobytu w USA i zatrzymaniu się w drodze powrotnej w RFN, by zakupić narkotyki, zastrzeżono jej paszport i wyjazdy z Polski.
Od końca grudnia 2006 Villas przebywała w szpitalu psychiatrycznym w Stroniu Śląskim. Szwagier artystki, Jan Mulawa, na jej prośbę wezwał pogotowie. Współpracownicy artystki zaprzeczali, jakoby pobyt w szpitalu był spowodowany chorobą psychiczną, jednak, jak przyznała rodzina, Villas od lat cierpiała na zaburzenia urojeniowe. Procedura przyjęcia do szpitala odbyła się w trybie nagłym. Villas była skrajnie wyczerpana z powodu niedożywienia. Otrzymała jednoosobowy pokój, podano jej leki psychiatryczne, jej stan szybko się poprawił. Po dwóch tygodniach adwokatowi udało się uzyskać zgodę sądu na kontakt z piosenkarką, według niego Villas została hospitalizowana bezpodstawnie. W wyniku tych działań sąd okręgowy na wyjazdowym posiedzeniu, które miało miejsce w szpitalu, umorzył sprawę o bezpodstawne hospitalizowanie, gdyż Villas wyraziła wolę dobrowolnego poddania się leczeniu. 19 stycznia 2007 opuściła szpital, a tydzień później wzięła udział w konferencji prasowej, podczas której zarzuciła rodzinie, że próbowała pozbawić ją wolności, a syna Krzysztofa oskarżyła o próbę przejęcia jej majątku. Ponadto wyraziła chęć powrotu do Lewina Kłodzkiego. Podawano informacje, że jej dom jest remontowany, choć dziennikarskie śledztwo nie potwierdziło tej informacji.
Wpływ na popkulturę.
Od początku kariery Villas stała się jedną z najbardziej charakterystycznych postaci polskiego show-biznesu. Była wielokrotnie parodiowana w programie satyrycznym "Szymon Majewski Show", a w jej rolę wcielała się Beatrycze Łukaszewska.
Powstał szereg filmów biograficznych o artystce, takich jak np. „Violetta Villas”, czy „Sen o kopciuszku”. Villas jest bohaterką książek Witolda Fillera pt. „Tygrysica z Magdalenki”, Marty Sztokfisz pt. „Cena sławy”, Marka Różyckiego pt. „Gwiazdy w oczach, czyli Hollywood po polsku”, Tomasza Raczka pt. „Karuzela z idolami: gwiazdozbiór osobisty”, Marcina Szczygielskiego pt. „Kallas. Opowieść o przyjaźni Violetty Villas i Kaliny Jędrusik” oraz wydanej w 2011 biografii autorstwa Izabeli Michalewicz i Jerzego Danielewicza pt. „Villas. Nic przecież nie mam do ukrycia”.
W 2000 nakręcono film "Bellissima", w którym postać grana przez Ewę Kasprzyk stylizowała się na Villas i była nią zafascynowana.
W 2012 rodzina artystki złożyła wniosek do Urzędu Patentowego o zastrzeżenie pseudonimu „Violetta Villas” jako znaku towarowego.
W 2012 na deskach warszawskiego Teatru Kamienica wystawiono opartą na życiu artystki sztukę „Kallas”, w której w rolę Villas wcieliła się Ewa Kasprzyk, a w 2015 w łódzkim Teatrze Nowym odbyła się premiera sztuki „Violetta Villas/Melancholia”, oparta na życiu artystki. We wrześniu 2016 w Nowym Teatrze im. Witkacego w Słupsku odbyła się premiera spektaklu „Las Villas”, w którym w rolę piosenkarki wcieliła się Hanna Piotrowska.
Znaczenie Villas w kulturze masowej podkreśla Tomasz Raczek w swojej książce „Karuzela z madonnami”.
Utwór „Czesława” polskiej wokalistki Sanah jest inspirowany jej postacią.

</doc>
<doc id="191700" url="https://pl.wikipedia.org/wiki?curid=191700" title="Maria Seweryn">
Maria Seweryn

Maria Seweryn (ur. 23 marca 1975 w Warszawie) – polska aktorka filmowa i teatralna, dyrektorka Och-Teatru w Warszawie.
Życiorys.
W 1998 ukończyła warszawską Akademię Teatralną. W filmie zadebiutowała w 1993 r. W latach 1998–1999 występowała na deskach Teatru Powszechnego w Warszawie. Członek Zarządu Fundacji Krystyny Jandy Na Rzecz Kultury.
Występowała także w Teatrze Rozmaitości (1999), Teatrze Rampa (2000), Teatrze Komedia (2001), Teatrze Współczesnym (2002−2003), Teatrze Polskim (2002), Teatrze im. Wandy Siemaszkowej (2003), Teatrze Polonia (od 2005) i Och-Teatrze (od 2010).
Życie prywatne.
Córka aktorów Krystyny Jandy i Andrzeja Seweryna. Była żona Roberta Jaworskiego, matka dwóch córek: Leny (ur. 1997) i Jadwigi (ur. 2004) oraz syna Aarona (ur. 2016).

</doc>
<doc id="191701" url="https://pl.wikipedia.org/wiki?curid=191701" title="Towarzystwo Kursów Naukowych (1978–1981)">
Towarzystwo Kursów Naukowych (1978–1981)

Towarzystwo Kursów Naukowych (TKN) – niezależne stowarzyszenie edukacyjne istniejące w Polsce w latach 1978–1981, którego celem było przełamanie monopolu państwa w nauczaniu na poziomie uniwersyteckim. Prowadziło działalność wykładową i wydawniczą, organizowało pomoc stypendialną.
Historia.
Powołanie TKN poprzedziła kilkumiesięczna działalność tzw. Uniwersytetu Latającego, w ramach którego jesienią 1977 odbywały się w Warszawie wykłady poświęcone historii, literaturze oraz myśli politycznej i ekonomicznej. Deklaracja założycielska TKN została ogłoszona 22 stycznia 1978, podpisało ją m.in. czterech członków Polskiej Akademii Nauk, dalszych dwunastu profesorów, ośmiu doktorów habilitowanych i docentów, a także grono pisarzy, poetów i publicystów. Pracami towarzystwa kierowała rada programowa, której przewodniczącym był Jan Kielanowski, sekretarzem rady odpowiedzialnym za bieżącą działalność organizacyjną był Andrzej Celiński (razem z nim funkcję tę od czerwca 1980 pełnił Wojciech Ostrowski), skarbnikiem Tadeusz Kowalik (którego w 1981 zastąpił Jerzy Jedlicki). a rzecznikiem prasowym Bohdan Cywiński. Działalność była finansowana przede wszystkim z Fundusz Samoobrony Społecznej KSS „KOR” oraz z dobrowolnych składek, w tym w ramach zbiórek prowadzonych na emigracji. W czerwcu 1979 TKN powołało Kasę Pomocy Naukowej, której celem była pomoc dla represjonowanych naukowców i studentów dla umożliwienia im kontynuowania prac badawczych lub studiów, a także wspieranie niezależnych badań naukowych. Kasą kierowała rada, na której czele stał Władysław Kunicki-Goldfinger. W tym samym roku rozpoczęto także wydawanie tzw. Zeszytów TKN, w których publikowano zapisy kolokwiów, wykładów i prac członków TKN.
Wykłady rozpoczęto w semestrze letnim roku akademickiego 1977/1978, organizowano je w mieszkaniach prywatnych. Odbywały się w Warszawie, Krakowie, Wrocławiu, Łodzi i Poznaniu. Poza stałymi cyklami organizowano także wiele wykładów pojedynczych, a także kolokwia z udziałem specjalistów danej dziedziny nauki.
Władze PRL w różny sposób próbowały utrudnić działalność TKN. Zimą 1978/1979 na niektórych wykładach pojawiały się duże grupy studentów inspirowanych przez Socjalistyczny Związek Studentów Polskich. Grupy te swoim głośnym zachowaniem próbowały uniemożliwić wykłady i dyskusje, a w czasie najgroźniejszych incydentów – 7 i 21 marca 1979 doszło do pobicia wykładowców i uczestników spotkań. Jesienią 1979 kolejne represje m.in. zatrzymywanie wykładowców, rewizje w mieszkaniach członków TKN i przerywanie wykładów przez Służbę Bezpieczeństwa, grzywny na osoby udostępniające mieszkania spowodowały zmianę formuły działania. Zamiast ogólnodostępnych wykładów TKN skupiło się na spotkaniach seminaryjnych dla zamkniętej liczby osób. Spowodowało to znaczne ograniczenie działalności i jej praktyczne wygaśnięcie poza Warszawą.
Po sierpniu 1980 członkowie TKN zaangażowali się w różne inicjatywy niezależne, samo Towarzystwo kontynuowało w warunkach otwartych działalność wykładową i wydawniczą. Jego prace zostały przerwane przez ogłoszenie stanu wojennego 13 grudnia 1981. Pięciu internowanych w obozie w Jaworzu członków rady programowej TKN podjęło w lutym 1982 decyzję o niewznawianiu działalności w warunkach konspiracyjnych.
Członkowie.
Członkowie-założyciele: Stefan Amsterdamski (członek rady programowej 1980–1981), Stanisław Barańczak, Władysław Bartoszewski, Władysław Bieńkowski, Jacek Bocheński, Marian Brandys (członek rady programowej 1978–1980), Alina Brodzka-Wald, Tomasz Burek, Andrzej Celiński, Mirosława Chamcówna, Bohdan Cywiński, Izydora Dąmbska, Roman Duda, Kornel Filipowicz, Wacław Gajewski, Bolesław Gleichgewicht, Michał Głowiński, Antoni Gołubiew, Joanna Guze, Stanisław Hartman, Maria Janion, Aldona Jawłowska (członek rady programowej 1980–1981), Jerzy Jedlicki (członek rady programowej 1978–1981), Jakub Karpiński, Adam Kersten, Jan Kielanowski, Andrzej Kijowski (członek rady programowej 1978–1980), Tadeusz Kowalik (członek rady programowej 1978–1981), Waldemar Kuczyński, Władysław Kunicki-Goldfinger (członek rady programowej 1980–1981), Edward Lipiński, Jan Józef Lipski, Hanna Malewska, Marian Małowist, Tadeusz Mazowiecki (członek rady programowej 1978–1980), Adam Michnik, Halina Mikołajska, Irena Nowak, Seweryn Pollak (członek rady programowej 1978–1980), Irena Sławińska, Adam Stanowski, Jan Józef Szczepański, Zdzisław Szpakowski, Wisława Szymborska, Marek Tabin, Karol Tarnowski, Andrzej Tyszka, Henryk Wereszycki, Andrzej Werner, Krzysztof Wolicki, Jacek Woźniakowski (członek rady programowej 1980–1981), Adam Zagajewski, Czesław Zgorzelski i Tadeusz Zipser.
Od lutego 1978: Hanna Buczyńska-Garewicz, Maria Dziewicka, Aleksander Hauke-Ligowski, Tadeusz Konwicki, Edward Łukawer, Stanisław Rodziński, Barbara Skarga, Julian Stryjkowski, Wiktor Woroszylski, Maria Wosiek
Od kwietnia 1978: Janina Budkowska, Konrad Górski, Aleksander Jabłoński, Andrzej Krzywicki, Krystyna Starczewska.
Od września 1978: Marek Barański, Kazimierz Brandys, Marcin Król, Wojciech Ostrowski, Paweł Śpiewak, Zbigniew Wierzbicki
Od października 1979: Andrzej Drawicz (członek rady programowej 1980–1981), Bronisław Geremek (członek rady programowej 1980–1981), Bolesław Konorski, Stanisław Krasnowolski
Od wiosny 1980: Jan Waszkiewicz (członek rady programowej 1980–1981)
Od listopada 1980: Ryszard Bugaj, Jerzy Holzer, Leszek Nowak, Zdzisław Łapiński, Maria Joanna Radomska, Krzysztof Śliwiński, Irena Wóycicka
W pracach TKN uczestniczyli również od początku Jacek Kuroń i Jan Strzelecki, chociaż nie podpisali formalnie deklaracji założycielskiej.

</doc>
<doc id="191702" url="https://pl.wikipedia.org/wiki?curid=191702" title="Flaga Niemczy">
Flaga Niemczy



</doc>
<doc id="191704" url="https://pl.wikipedia.org/wiki?curid=191704" title="Logistyczny antyirracjonalizm">
Logistyczny antyirracjonalizm

Logistyczny antyirracjonalizm – termin użyty na określenie sedna filozoficznej działalności szkoły lwowsko-warszawskiej przez Kazimierza Ajdukiewicza podczas kongresu filozoficznego w Pradze w 1934, gdzie wygłosił referat "Logistyczny antyirracjonalizm w Polsce", opublikowany później w „Przeglądzie Filozoficznym”. Nazwy tej użył Ajdukiewicz m.in. dla odróżnienia osiągnięć szkoły lwowsko-warszawskiej od osiągnięć logicznego empiryzmu (neopozytywizmu), z którym (błędnie) utożsamiano szkołę lwowsko-warszawską.
Termin „logistyczny antyirracjonalizm” potraktować można jako synonim nazwy „szkoła lwowsko-warszawska”, którą również określa się mianem „drugiej polskiej filozofii narodowej”.

</doc>
<doc id="191710" url="https://pl.wikipedia.org/wiki?curid=191710" title="Linia (jednostka)">
Linia (jednostka)

Linia – jednostka miary długości równa 1/12 cala polskiego, czyli 2 milimetry.
Linia – jednostka miary długości równa 1/10 cala angielskiego, czyli 2,54 milimetra. Stosowana jest przy określaniu kalibru broni (karabin 3-liniowy ma kaliber 7,62 mm), a dawniej używano jej również do podawania wymiarów guzików.

</doc>
<doc id="191713" url="https://pl.wikipedia.org/wiki?curid=191713" title="SAS (program)">
SAS (program)

SAS, Statistical Analysis System – środowisko stworzone przez SAS Institute.
Funkcjonalność obejmuje m.in.:
SAS jako środowisko programistyczne umożliwia programowanie w różnych językach, w zależności od potrzeb: 

</doc>
<doc id="191714" url="https://pl.wikipedia.org/wiki?curid=191714" title="Nowa Łuka">
Nowa Łuka

Nowa Łuka – wieś w Polsce, położona w województwie podlaskim, w powiecie hajnowskim, w gminie Narewka. Najmłodsza wieś w województwie. 
W latach 1986–1998 wieś administracyjnie należała do województwa białostockiego.
Prawosławni mieszkańcy wsi należą do parafii Świętych Apostołów Piotra i Pawła w Lewkowie Starym, a wierni kościoła rzymskokatolickiego do parafii św. Jana Chrzciciela w Narewce.
Położenie, opis i zarys historyczny.
Jest to wieś letniskowo-turystyczna, otoczona lasami (iglastymi), leżąca nad Zalewem Siemianówka, w pobliżu rzeki Narwi. 
Rdzenni mieszkańcy Nowej Łuki dawniej zamieszkiwali wieś Łukę, lecz zostali stamtąd wysiedleni z powodu budowy zbiornika wodnego Siemianówka.
Obecnie dużą część zabudowy wsi stanowią domy letniskowe zamieszkane jedynie czasowo (choć niektóre nadają się do zamieszkania całorocznego) a Nowa Łuka jest, w tej okolicy, dużą miejscowością, która posiada największą, po Narewce, ilość ulic.
Ze wsi prowadzi droga do tamy spiętrzającej wodę na zalewie. Najbliższa większa wieś to Bondary. Znajduje się ona po drugiej stronie rzeki Narew (prowadzi do niej most).
Dużą część mieszkańców stanowią polscy Białorusini i wyznawcy prawosławia.
Znaczniejsze obiekty.
Cerkiew prawosławna.
Pod koniec 2005, po 6 latach budowy poświęcona została w Nowej Łuce (przez zwierzchnika polskiej Cerkwi, metropolitę Sawę) cerkiew prawosławna pod wezwaniem św. Eliasza. 
Świątynia powstała dzięki zaangażowaniu wielu łuczan i mieszkańców okolicznych wsi, którzy wykonali dużą część prac budowlanych. Większość kosztów pokrył jednak jeden z mieszkańców dawnej Łuki, obecnie mieszkający w Białymstoku.
Okoliczni mieszkańcy nazywają tę cerkiew pomnikiem wysiedlonych (aby zbudować zbiornik wodny Siemianówka wysiedlono ok. 300 gospodarstw z 8 okolicznych wsi, z czego 5 całkowicie zatopiono i przestały one istnieć). 
Siedziba Działu Eksploatacji Zbiornika Wodnego Siemianówka.
We wsi (przy ul. Topolowej 15) znajduje się siedziba Działu Eksploatacji Zbiornika Wodnego Siemianówka (oddział terenowy Wojewódzkiego Zarządu Melioracji i Urządzeń Wodnych w Białymstoku).
Jego zadaniem jest stała opieka nad stanem technicznym wszystkich obiektów (m.in. ich odkształceń pionowych i poziomych) i prawidłową eksploatacją zbiornika. Prowadzi też badania dotyczące stanu i jakości wody w zbiorniku, jej dynamiki, a także pomiary reżimu wód gruntowych na terenach przyległych oraz decyduje o zrzutach wody.

</doc>
<doc id="191715" url="https://pl.wikipedia.org/wiki?curid=191715" title="Robert Tappan Morris Jr">
Robert Tappan Morris Jr



</doc>
<doc id="191717" url="https://pl.wikipedia.org/wiki?curid=191717" title="Jaskier bulwkowy">
Jaskier bulwkowy

Jaskier bulwkowy ("Ranunculus bulbosus" ) – gatunek rośliny z rodziny jaskrowatych ("Ranunculaceae" Juss.). W stanie dzikim występuje w północnej Afryce, w zachodniej Azji, na Kaukazie i w Europie. W Polsce jest dość pospolity na całym niżu. Ponadto został naturalizowany w innych częściach świata, między innymi na wyspie Reunion. Znany też jako jaskier bulwiasty.
Rozmieszczenie geograficzne.
Rośnie naturalnie w Maroku, północnych częściach Algierii i Egiptu, w Portugalii, Hiszpanii (łącznie z Balearami), Francji (łącznie z Korsyką), Belgii, Holandii, Wielkiej Brytanii, Irlandii, w południowych częściach Norwegii, Szwecji i Finlandii, w Danii, w Estonii, na Łotwie, Litwie, Białorusi, w zachodniej części Ukrainy, a także na Krymie, w Polsce, Niemczech, Czechach, na Słowacji, Węgrzech, w Austrii, Włoszech (łącznie z Sardynią i Sycylią), Słowenii, Chorwacji, Bośni i Hercegowinie, Czarnogórze, Serbii, Rumunii, Bułgarii, Macedonii Północnej, Albanii, Grecji (łącznie z Kretą), Armenii, Azerbejdżanie, Gruzji oraz w Rosji – w jej europejskiej części oraz w Dagestanie i na Kaukazie Północnym. 
Biologia i ekologia.
Bylina, geofit, hemikryptofit. Kwitnie od maja do czerwca. Siedlisko: suche łąki, murawy nawapienne i przydroża. Wymaga gleb gliniastych, wapiennych i suchych. Roślina trująca – zawiera ranunkulinę. Liczba chromosomów 2n= 16.
W obrębie tego gatunku oprócz podgatunku nominatywnego wyróżniono także dwa inne podgatunki:
Ponadto tworzy mieszańce z jaskrem rozłogowym i jaskrem wielokwiatowym.

</doc>
<doc id="191718" url="https://pl.wikipedia.org/wiki?curid=191718" title="Hot plug">
Hot plug



</doc>
<doc id="191719" url="https://pl.wikipedia.org/wiki?curid=191719" title="Hot plugging">
Hot plugging

Hot plugging lub Hot Swap – możliwość podłączania lub odłączania urządzeń peryferyjnych do komputera przy włączonym zasilaniu. Możliwość tę dają m.in. porty USB, FireWire, dyski twarde pracujące w standardzie co najmniej SATA-2 w trybie natywnym oraz karty pamięci Flash. Mimo to, większość portów, które teoretycznie nie obsługują hot pluggingu, działa przy podłączeniu "na gorąco", jednak nie zawsze prawidłowo. Przykładem takim może być klawiatura komputerowa, która traci informacje o powtarzaniu klawiszy i stanie diod.
Wiele podzespołów w zaawansowanych serwerach, systemach przemysłowych czy wojskowych, ma możliwość hot pluggingu w celu poprawy czasu dostępności usług i niezawodności lub z innych przyczyn (np. rozbudowa systemu bez jego wyłączania). Wchodzą w to m.in. zasilacze, pamięć RAM, procesory, karty PCI (np. sieciowe), PCI-X, dyski SCSI oraz inne kontrolery, bez wyłączania systemu czy przerywania operacji na nim.
W laptopach oprócz hot pluggingu portów, znanych z komputerów stacjonarnych (np. USB), zwykle istnieje też możliwość łatwego hot pluggingu kart PCMCIA, napędów optycznych (np. CD-ROM) czy monitorów zewnętrznych (choć nadal trzeba zachować pewne środki ostrożności celem uniknięcia awarii).

</doc>
<doc id="191720" url="https://pl.wikipedia.org/wiki?curid=191720" title="Iliuszyn">
Iliuszyn



</doc>
<doc id="191725" url="https://pl.wikipedia.org/wiki?curid=191725" title="Złącze światłowodowe">
Złącze światłowodowe

Złącze światłowodowe to stałe lub rozłączalne połączenie dwóch światłowodów.
Złącza światłowodowe rozłączne – złączki do wielokrotnego łączenia światłowodów. Typowa złączka łączy jedno lub dwa włókna światłowodowe. Podstawową cechą złączki jest możliwość wielokrotnego łączenia i rozłączania światłowodów za pomocą gniazd i wtyków (w odróżnieniu od połączeń spawanych). 
Złącza światłowodowe można podzielić ogólnie na:
Najpopularniejsze złącza to (w kolejności historycznej):
Złącze SC stosowane jest w wielu urządzeniach aktywnych, takich jak media czy wideo konwertery, gwarantując szybką i łatwą realizację przyłączenia. Złącza FC posiadają gwintowany korpus zapewni niewielki w porównaniu z innymi rozmiar. Główną zaletą złączy LC są małe wymiary złączy dzięki czemu mogą być wykorzystywane w miejscach o dużym zagęszczeniu pół przełączeniowych. Dodatkowo posiadają system blokady zatrzaskowej zabezpieczający przed przypadkowym wyciągnięciem złącza.
Każdy typ złącza występuje w dwóch rodzajach: UPC (ang. "Ultra Physical Contact") oraz APC (ang. "Angled Physical Contact"). Różnica tych rodzajów złącz polega na spolerowaniu czoła ferruli złącza. W przypadku UPC jest ono płaskie, w APC czoło złącza polerowane jest pod kątem 8 stopni. Dzięki temu, zachodzące przy przejściu światła przez granicę ośrodków zjawisko reflektancji (odbite od granicy ośrodka światło wraca do nadajnika tłumiąc użyteczny sygnał), ma mniejszy wpływ na całkowite tłumienie złącza. Ze względu na ryzyko uszkodzenia nie można ze sobą parować złącza APC i UPC.
Media konwertery z reguły posiadają złącza SC, a moduły SFP, ze względu na swoje rozmiary, złącza LC.
Typy stosowanych złaczy ze względu na rodzaj światłowodów.
Złącza stosowane dla włókien jednomodowych:
Złącza stosowane dla włókien wielomodowych:

</doc>
<doc id="191726" url="https://pl.wikipedia.org/wiki?curid=191726" title="Franciszek Górski (generał)">
Franciszek Górski (generał)

Franciszek Górski, herbu Boża Wola (ur. 11 października 1783 w Karniewie, zm. 1838 w Warszawie) – polski wojskowy, generał brygady Wojsk Polskich Królestwa Kongresowego.
Życiorys.
Był synem Jana (podstolego winnickiego) i Katarzyny z Białobłockich. Gdy miał 14 lat zmarł w Mokrzycach jego ojciec, a w dwa lata później i matka. Po śmierci matki Franciszka na wychowanie przyjęła dalsza rodzina Górskich ze Szwarocina, położonego w parafii Rybno w ziemi sochaczewskiej. Tam kontynuował pobieranie nauk.
W 1806 wstąpił ochotniczo do wojska – batalionu strzelców leśnych departamentu płockiego. Mając 24 lata 1 kwietnia 1807 został mianowany podporucznikiem tej formacji. pułk ten przemianowano później w 5. pułk piechoty (dowodzonym przez M. Radziwiłła). Podczas tej służby rozpoczęła się znajomość Franciszka Górskiego z Józefem Krasińskim późniejszym właścicielem Woli Pękoszewskiej i Radziejowic.
1 marca 1808 roku Franciszek Górski został przeniesiony do 6 pułku piechoty. Wraz z tym pułkiem przemieszczał się najpierw do Częstochowy później do Kalisza. W kwietniu 1809 pułk przeszedł do Warszawy ścierając się 19 kwietnia z przeważającymi wojskami Austriackimi pod Raszynem, 3 maja pod Górą Kalwarią. Podczas walk o górę Kalwarie pułk ów zdobył przedmieścia tej miejscowości w walce na bagnety i wziął do niewoli Austriacki pułk Latoura wielkości 1000 żołnierzy i 38 oficerów. Uczestniczył w potyczkach i bitwach kampanii napoleońskich, m.in. pod Grzybowem (18 kwietnia 1809). W walkach pułku Franciszek Górski sprawował się bardzo dzielnie za co 20 maja 1809 roku został mianowany kapitanem. W czerwcu 1809 roku pułk stacjonował w Sandomierzu stanowiąc garnizon tego miasta. 1 stycznia 1810 roku otrzymał złoty krzyż Virtuti Militari (nr. 1791).
13 lipca 1812 roku przeniesiono go do 21 pułku piechoty na stanowisko szefa batalionu w stopniu podpułkownika. Pułk ten formował się w Białymstoku, liczył on zaledwie 500 osób a jedynymi działaniami zbrojnymi w jakich brał udział była obrona Modlina w 1813 roku. Niestety ta batalia zrujnowała zdrowie Franciszkowi Górskiemu. Jego batalion w czasie oblężenia zajmował redutę naprzeciw Nowego Dworu. a akurat w tym roku "Wisła zalała całą okolicę, reduta cudem ocalała bo za chwilę mogła zginąć, ale szczęściem Wisła zaczęła opadać i szczęśliwie szli wszyscy niebezpieczeństwa". W czasie kapitulacji twierdzy był tak słaby i chory iż wywiózł go wózkiem zaprzęgniętym w osła stary sługa Prayzner.
Po ogłoszeniu powstania Królestwa Polskiego Franciszek wstąpił do Wojska Królestwa Polskiego. Mimo że w Armii Księstwa Warszawskiego służył w stopniu podpułkownika przyjęto go najpierw w stopniu majora. Dopiero 24 grudnia 1815 roku otrzymał stopień podpułkownika w 8 pułku piechoty.
W dwa dni po nominacji Franciszek Górski otrzymał 28 dni urlopu aby poślubić Teodozję Krępską córkę Michała i Katarzyny z Mićkiewiczów. Intercyza ślubna została zawarta przed sądem pokoju powiatu przasnyskiego 10 stycznia 1816 roku, nie zachowała się data samego ślubu. Pierwszy ich syn Józef urodził się już w 1817 roku. W tym czasie Franciszek rozkazem Naczelnego Wodza z dnia 16 kwietnia 1819 został dowódcą 5 pułku piechoty liniowej. Wkrótce później 24 października tego samego roku otrzymał Order Świętej Anny II Klasy a w rok później 18 października nominację na pułkownika.
W 1821 awansowany na pułkownika. W 1830, prawdopodobnie ze względu na stan zdrowia, otrzymał dymisję ze służby, wraz z awansem na stopień generała brygady i prawem noszenia munduru; nie brał udziału w wojnie wywołanej powstaniem listopadowym. Ostatnie lata życia spędził w majątku Wola Pękoszewska. Umarł 23 Kwietnia 1838 roku. Egzekwie odbyły się w kościele oo. Kapucynów, po czym został pochowany na cmentarzu Powązkowskim w Warszaiwe (kwatera 159-3-1).
Rodzina.
Był żonaty z Teodozją z Krępskich. Miał synów Konstantego (1827–1901, ziemianina, konserwatywnego działacza politycznego), Ludwika (1818–1908, agronoma, działacza społecznego), Jana i Stanisława oraz córkę Zofię (zamężną za Michałem Mycielskim). Wnukami Franciszka Górskiego byli m.in. Potomkowie Jana: Ludwik Górski (1867–1931, kierownik Komisji Wojskowej w rządzie Jana Kucharzewskiego), Konstanty Górski (1862–1909, historyk i krytyk sztuki), Pia Górska oraz syn córki Zofii Ludwik Mycielski (1852–1926, wielkopolski działacz polityczny), Gabriela Górska (1939–2013, pisarka).
Był członkiem loży wolnomularskiej Bracia Zjednoczeni.

</doc>
<doc id="191728" url="https://pl.wikipedia.org/wiki?curid=191728" title="Franciszek Górski">
Franciszek Górski



</doc>
<doc id="191730" url="https://pl.wikipedia.org/wiki?curid=191730" title="Partia Demokratyczna (amerykańska)">
Partia Demokratyczna (amerykańska)



</doc>
<doc id="191742" url="https://pl.wikipedia.org/wiki?curid=191742" title="1936 w polityce">
1936 w polityce



</doc>
<doc id="191756" url="https://pl.wikipedia.org/wiki?curid=191756" title="Polska Fundacja Upowszechniania Nauki">
Polska Fundacja Upowszechniania Nauki

Polska Fundacja Upowszechniania Nauki (PFUN) – polska organizacja pozarządowa powstała w lipcu 1990 r.
Podstawowym celem statutowym Fundacji jest upowszechnianie nauki polskiej w kraju i za granicą oraz upowszechnianie nauki światowej w Polsce.
Założycielami PFUN są: 
Działalność statutowa jest finansowana wpływami z organizowanych kursów językowych, działalności wydawniczej, importu i dystrybucji czasopism naukowych i innych nośników informacji naukowej.

</doc>
<doc id="191757" url="https://pl.wikipedia.org/wiki?curid=191757" title="Czarodziejka">
Czarodziejka



</doc>
<doc id="191773" url="https://pl.wikipedia.org/wiki?curid=191773" title="Jerzy Jarnuszkiewicz">
Jerzy Jarnuszkiewicz

Jerzy Mieczysław Jarnuszkiewicz herbu Lubicz (ur. 27 lutego 1919 w Kaliszu, zm. 14 lipca 2005 w Warszawie) – polski rzeźbiarz, autor m.in. pomnika Małego Powstańca w Warszawie (1983).
Życiorys.
Studiował w Krakowie w latach 1936–1938 w Instytucie Sztuk Plastycznych pod kierunkiem prof. Franciszka Kalfasa i prof. Karola Homolacsa. W roku 1939 uzyskał dyplom w Miejskiej Szkole Sztuk Zdobniczych w Warszawie.
Podczas wojny należał do konspiracyjnego Koła Miłośników Grafiki i Ekslibrisu wraz z m.in. Stefanem Mrożewskim i Anielą Cukier. W latach 1947–1950 studiował na Wydziale Rzeźby Akademii Sztuk Pięknych w Warszawie u Tadeusza Breyera i Franciszka Strynkiewicza. Od 1950 do lat 80. (przez 35 lat) prowadził w warszawskiej ASP pracownię rzeźby. Profesor m.in.: Grzegorza Kowalskiego, Henryka Morela, Marka Kijewskiego, Krzysztofa M. Bednarskiego, Barbary Falender.
Jeszcze jako student zaprojektował rzeźbę „Dziecko – bohater”, która została wykorzystana w 1983 jako model pomnika Małego Powstańca. Pomnik odsłonięto uroczyście 1 października 1983 w trakcie obchodów 15-lecia nadania Chorągwi Warszawskiej ZHP imienia "Bohaterów Warszawy". Figurę chłopca w za dużym hełmie, z przewieszonym przez ramię pistoletem maszynowym i w wielkich saperkach, ustawiono przy zewnętrznym murze obronnym na Podwalu. Autor zadedykował go warszawskim harcerzom.
Jego autorstwa jest również pochodząca z 1947 płaskorzeźba "Plon" znajdująca się na Saskiej Kępie w Warszawie. W roku 1949 wykonał dwie gipsowe płaskorzeźby ("Razem w boju", "Razem w odbudowie"), zdobiące socrealistyczny tunel schodów ruchomych przy warszawskiej Trasie W-Z. Jest także autorem rzeźb chłopców na fontannie na rynku Mariensztackim oraz płaskorzeźby "Przedszkolaki" na elewacji przedszkola na Mariensztacie.
W latach 60. tworzył geometryczne ażurowe rzeźby z metalu o ogromnych rozmiarach, ustawiane w przestrzeni miejskiej. Były to rzeźby z zespawanych odpadków: haków, ostrzy, bagnetów, łańcuchów, części urządzeń, kompozycji abstrakcyjnych, m.in. „Okien”, „Rytmów”, „Żagli”. Nieliczne ocalały dłużej w kolekcji metalowych rzeźb ulicznych na warszawskiej Woli. W 1965 Jarnuszkiewicz uczestniczył w I Biennale Form Przestrzennych w Elblągu, gdzie przy współpracy z M. Cierniewskim, E. Koprykiem, E. Nowaczykiem, M. Sieradzkim stworzył rzeźbę zwaną „Kompozycją drogowskazową” lub „Witaczem”. Znajduje się przy ul. Rycerskiej w Elblągu. Ma wysokość 8 metrów. Forma została wyremontowana w 2006 roku. W 1967 w czasie II Biennale Form Przestrzennych w Elblągu stworzył kolejną rzeźbę, która stoi przy budynku Elbląskiej Uczelni Humanistyczno-Ekonomicznej. 
Był także twórcą tradycyjnych rzeźb. W 1960 w Kaliszu stanął pomnik Adama Asnyka jego autorstwa. Natomiast 30 maja 1983 odsłonięto w Lublinie na dziedzińcu KUL rzeźbę pomnikową Jana Pawła II i kardynała Stefana Wyszyńskiego. Jarnuszkiewicz jest także współautorem Międzynarodowego Pomnika Męczeństwa w Oświęcimiu-Brzezince, rzeźb w Elblągu, Ravnem (Słowenia). Zajmował się również medalierstwem i grafiką artystyczną.
Ważną, choć mniej znaną dziedziną twórczości pozostawało przez wszystkie lata medalierstwo. Był twórcą takich cykli medali jak „Ecce Homo”, „Poczet królów i orłów polskich”, „Wielcy Polacy”. Medal jego autorstwa uczcił pierwszą pielgrzymkę Jana Pawła II do Polski.
Był projektantem wielu monet okolicznościowych i kolekcjonerskich, w tym między innymi:
pierwszej kolekcjonerskiej pięćdziesięciozłotówki z 1972 r., wybitej ponownie w 1974 r., z wizerunkiem Fryderyka Chopina. W katalogach monet próbnych jego nazwisko jako projektanta występuje przy 34 numizmatach. Jego projekty sygnowane były zazwyczaj monogramem „JJ.”.
Pochowany na cmentarzu Powązkowskim w Warszawie (kwatera 85-5-15).

</doc>
<doc id="191787" url="https://pl.wikipedia.org/wiki?curid=191787" title="1905 w polityce">
1905 w polityce



</doc>
<doc id="191788" url="https://pl.wikipedia.org/wiki?curid=191788" title="1904 w polityce">
1904 w polityce



</doc>
<doc id="191789" url="https://pl.wikipedia.org/wiki?curid=191789" title="1903 w polityce">
1903 w polityce



</doc>
<doc id="191790" url="https://pl.wikipedia.org/wiki?curid=191790" title="1902 w polityce">
1902 w polityce



</doc>
<doc id="191791" url="https://pl.wikipedia.org/wiki?curid=191791" title="1901 w polityce">
1901 w polityce



</doc>
<doc id="191795" url="https://pl.wikipedia.org/wiki?curid=191795" title="Dżazirat al-Mauz">
Dżazirat al-Mauz

Dżazirat al-Mauz (arab. جزيرة الموز, tłum. "wyspa bananowa") – jedna z wysp na Nilu w południowej części Luksoru w Egipcie.
Nazwę wyspy przyjęto od znajdującej się na wyspie plantacji bananów. Z tego też względu wyspa stanowi czasem dodatkowe miejsce postoju wycieczek do Luksoru.

</doc>
<doc id="191799" url="https://pl.wikipedia.org/wiki?curid=191799" title="Karabin EM-2">
Karabin EM-2

Enfield Model (Experimental Model) – brytyjski karabin automatyczny skonstruowany pod koniec lat czterdziestych.
Historia konstrukcji.
W czasie drugiej wojny światowej przepisowym karabinem armii brytyjskiej był karabin powtarzalny Lee-Enfield. Był to jeden z najlepszych karabinów powtarzalnych, ale nie mógł dorównać coraz powszechniej używanym karabinom samopowtarzalnym.
W 1944 pracujący w Enfield Dieudonne Saive zbudował prototyp swojego karabinu samopowtarzalnego SLEM. Broń ta wzbudziła spore zainteresowanie armii brytyjskiej, czego efektem było wyprodukowanie serii prototypowej karabinów oznaczonych jako EXP-1, ale zakończenie wojny sprawiło, że z seryjnej produkcji tego karabinu zrezygnowano. Głównym powodem rezygnacji z dalszego rozwoju EXP-1 było powołanie w 1945 dwóch zespołów, które miały skonstruować nowy karabin dla armii brytyjskiej.
Pierwszy zespół. kierowany przez Stanleya Thorpe'a. skonstruował karabin EM-1. Była to konstrukcja w układzie bullpup, o zasadzie działania zapożyczonej z niemieckiego, eksperymentalnego karabinu StG45 (odrzut zamka półswobodnego hamowanego rolkami). Karabin EM-1 miał mieć komorę zamkową i większość części tłoczonych w celu obniżenia kosztów produkcji. Poza wersją kalibru .280 powstały także wersje kalibru 7,92 x 33 mm Kurz (skonstruowana przez inż. Romana Korsaka) i 7,92 x 57 mm (skonstruowana przez kpt. inż. Kazimierza Januszewskiego). Prace nad karabinem EM-1 przerwano z powodu trudności z wykonaniem wytłoczek komory zamkowej.
Konkurencyjny zespół kierowany przez kpt. inż. Kazimierza Januszewskiego (używającego nazwiska Stefan Keneth Johnson) skonstruował karabin EM-2. Podobnie jak EM-1 był to karabin zbudowany w układzie bullpup, ale zasada działania automatyki była oparta o odprowadzanie gazów prochowych przez boczny otwór w lufie. EM-2 podobnie jak EM-1 miał strzelać amunicją kalibru .280.
Prace nad EM-2 zakończyły się pod koniec 1948 i roku następnym rozpoczęto testy nowej konstrukcji. Następne próby odbyły się w marcu 1950 w USA, gdzie okazał się znacznie lepszy od używanego przez armię amerykańską karabinu samopowtarzalnego M1 Garand.
W 1951 armia brytyjska przyjęła EM-2 do uzbrojenia jako Rifle, Automatic, No.9 Mk 1 (amunicję standaryzowano jako .280 Mk1Z). Mimo przyjęcia karabinu do uzbrojenia, nie rozpoczęto jednak jego produkcji. Przyczyną były prace nad standaryzacją broni w ramach NATO. Pamiętając o problemach, jakie stwarzało używanie różnych naboi przez aliantów w czasie drugiej wojny światowej, postanowiono przyjąć do uzbrojenia wszystkich państw paktu jeden nabój karabinowy, a Amerykanie proponowali także standaryzację karabinu. W efekcie podjęto decyzję o nieprzyjmowaniu do uzbrojenia nowych wzorów broni do momentu wybrania standardowej amunicji.
Europejscy członkowie paktu byli zwolennikami przyjęcia do uzbrojenia naboi .280 Mk1Z (poza EM-2 do strzelania nim przystosowano belgijski karabin FN FAL), Amerykanie uważali, że lepszy będzie nabój karabinowy o większej mocy. Ostatecznie w 1953 USA wymusiły przyjęcie do uzbrojenia amerykańskiej amunicji T65E3 standaryzowanej jako 7,62 x 51 mm NATO.
Nowa natowska amunicja okazała się zbyt silna, by można było do niej łatwo przeprojektować karabin EM-2. Dlatego program tego karabinu zamknięto, a do uzbrojenia przyjęto w karabin samopowtarzalny L1A1 SLR (licencyjny FN FAL w wersji 50-00).
Opis techniczny.
Karabin EM-2 był bronią samoczynno-samopowtarzalną zbudowaną w układzie bullpup. Automatyka broni działała na zasadzie odprowadzania gazów prochowych, tłok gazowy o długim skoku, zamek ryglowany ryglami rozchylanymi. Broń strzelała z zamka zamkniętego. Mechanizm spustowy z możliwością strzelania ogniem pojedynczym i seriami (przełącznik rodzaju ognia ma postać kołka umieszczonego nad chwytem pistoletowym). Dźwignia bezpiecznika wewnątrz kabłąka spustowego, przed spustem. Zasilanie z pudełkowych magazynków o pojemności 20 naboi. Zasadniczym przyrządem celowniczym był celownik optyczny umieszczony w chwycie do przenoszenia broni. W razie jego awarii stosowano przeziernik umieszczony po lewej stronie chwytu do przenoszenia i muszkę umieszczoną na składanej podstawie.

</doc>
<doc id="191800" url="https://pl.wikipedia.org/wiki?curid=191800" title="Pokój i Rozejm Boży">
Pokój i Rozejm Boży

Pokój i Rozejm Boży () – zespół konwencji ogłoszonych przez średniowieczny Kościół rzymskokatolicki dla przeciwdziałania zbrojnej przemocy feudalnej. Pokój Boży, wprowadzony po raz pierwszy przez synod w Charroux w 989 r., roztaczał ochronę nad określonymi kategoriami osób słabszych lub bezbronnych (od duchownych poprzez kobiety, dzieci i starców po chłopów, kupców i podróżnych) oraz obiektami (kościoły, klasztory, młyny, promy, domy, siedziby sądów itp. p. azyl). Rozejm Boży, dzieło katalońskiego benedyktyna Oliby, opata Ripoll i biskupa Vic, ustanowiony w 1027 na synodzie w Toluges (dziś Toulouges) w hrabstwie Roussillon (), wyznaczał natomiast ramy czasowe bezwzględnego zawieszenia broni: od środy wieczorem do poniedziałku rano, później również w całym okresie adwentu i wielkiego postu. Instytucja Pokoju i Rozejmu Bożego była stosowana do końca XIII w. przez papieży i synody biskupie w celu ograniczenia wojen feudalnych. W feudalnej Katalonii zgromadzenia zwoływane dla zaprzysiężenia Pokoju i Rozejmu położyły fundament pod rozwój tamtejszego średniowiecznego parlamentaryzmu.
Gwarancje.
„Winni naruszenia tych zakazów podlegali ekskomunice kościelnej, następnie jako gwałciciele pokoju () pociągani byli przed trybunały pokoju tworzone przez ligi biskupów i co rozsądniejszych feudałów. W razie niepoddania się winnego wyrokom trybunału liga wypowiadała mu wojnę.”
Podobną rolę spełniał "pokój ziemski" () w ówczesnej Rzeszy, obowiązujący nie czasowo lecz terytorialnie. „Równocześnie z ogłoszeniem "landfrydu" organizowano specjalne sądy pokoju ziemskiego dla sądzenia spraw o naruszenie landfrydu. Odróżnić można liczne "landfrydy prowincjonalne" wprowadzane przez książąt szczepowych, później terytorialnych, na ich włościach, od landfrydów państwowych. "Landfrydy państwowe" (Reichstlandfrieden) odegrały szczególnie dużą rolę. Dochodziły one do skutku na Hoftagu. Najstarszy pokój państwowy został zawarty w 1103 r. w Moguncji. Wielkim autorytetem cieszył się później landfryd moguncki Fryderyka II, który dopuszczał wypowiedzenie wojny prywatnej, ale tylko w drodze formalnej procedury sądowej. Tę długą akcję wieńczy wieczysty landfryd wormacki z r. 1495, który wprowadził na zawsze zakaz wojny prywatnej. Teksty landfrydów, ujmowane w formie ustaw, zawierały wiele przepisów z dziedziny prawa karnego.”

</doc>
<doc id="191806" url="https://pl.wikipedia.org/wiki?curid=191806" title="Edukacja dorosłych">
Edukacja dorosłych

 
Edukacja dorosłych – kształcenie podejmowane przez osoby dorosłe z powodu chęci rozwoju, dostosowania i zmiany kompetencji oraz kwalifikacji do przemian społeczno-gospodarczych. 
Szczegółowe przyczyny pojawiania się potrzeby edukacji to:
Niektóre organizacje edukacji dorosłych w Polsce:

</doc>
<doc id="191807" url="https://pl.wikipedia.org/wiki?curid=191807" title="Minte">
Minte

Minte (także Minta, Minto, Mente; gr. Ménthē, Mínthē, łac. Mintha) – w mitologii greckiej nimfa w Podziemiu.
Uchodziła za córkę Kokytos. Zakochał się w niej Hades. Persefona przemieniła ją w miętę podczas próby uwiedzenia Hadesa.

</doc>
<doc id="191808" url="https://pl.wikipedia.org/wiki?curid=191808" title="Dżazirat at-Timsah">
Dżazirat at-Timsah

Dżazirat at-Timsah (arab. بجزيرة التمساح "Wyspa Krokodylowa"; جزيرة العوامية, "Jazīrat al ‘Awwāmīyah", "Wyspa Królów") – jedna z wysp na Nilu, w południowej części Luksoru w Egipcie, na południe od Dżazirat al-Mauz.
Wyspa jako całość zajęta jest przez hotel Mövenpick i przebywanie na niej podlega opłacie. Znajduje się tam m.in. mały ogród zoologiczny.

</doc>
<doc id="191821" url="https://pl.wikipedia.org/wiki?curid=191821" title="Sytuacja prawna i społeczna osób LGBT w Holandii">
Sytuacja prawna i społeczna osób LGBT w Holandii

Prawo wobec kontaktów homoseksualnych.
Kontakty homoseksualne zostały zalegalizowane w Holandii w 1811 roku, a w 1971 roku zrównano ze sobą wiek osób legalnie dopuszczających się kontaktów homo- i heteroseksualnych, wynosi on 16 lat.
Ochrona prawna przed dyskryminacją.
Ogólnokrajowa
Holenderskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i "Akcie o równym traktowaniu" i obejmuje różne dziedziny życia, w tym miejsce pracy. Przepisy te obowiązują w kraju od 1992 roku.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Terytoria zależne
Holenderskie prawo gwarantujące ogólny zakaz dyskryminacji przez wzgląd na orientację seksualną obowiązuje również na Arubie i Antylach Holenderskich.
Uznanie związków osób tej samej płci.
Ogólnokrajowe
Holandia także jako pierwszy kraj na świecie uznała w 1979 roku konkubinaty par tej samej i przeciwnej płci. Przyznają one większość praw z tych, jakie mają małżeństwa.
W 1998 roku w Holandii zalegalizowano związki partnerskie par tej samej i przeciwnej płci. Dają one większość praw z tych, jakie mają małżeństwa, jednakowo dla par tej samej i przeciwnej płci.
W 2001 roku Holandia stała się pierwszym krajem na świecie, w którym zalegalizowano małżeństwa osób tej samej płci poprzez rozszerzenie definicji małżeństwa w prawie jako związku dwóch osób różnej lub tej samej płci. Jednocześnie zalegalizowano możliwość adopcji dzieci przez pary tej samej płci.
17 lipca 2008 roku holenderska administracja publiczna ogłosiła, że w dokumentach rubryka „nazwisko panieńskie” zmieni nazwę na „nazwisko przy urodzeniu”. Ma to zapobiec dyskryminacji osób homoseksualnych pragnących przyjąć po ślubie nazwisko partnera.
Terytoria zależne
Antyle Holenderskie, podobnie jak Aruba, nie udzielają małżeństw homoseksualnych czy związków partnerskich, ale uznają te zawarte w Holandii. Holenderski sąd uznał, że Aruba ma obowiązek uznawać związki homoseksualne zarejestrowane w macierzystym kraju – Holandii.
Życie osób LGBT w kraju.
Ogólnokrajowe
Holendrzy należą do najbardziej liberalnych narodów świata. Tym samym poziom tolerancji wobec osób homoseksualnych jak i transpłciowych jest bardzo wysoki. Jak pokazał sondaż Eurobarometr, wykonany na zlecenie UE w 2006 roku, 82% Holendrów popiera małżeństwa homoseksualne, a 69% prawa adopcyjne dla osób tej samej płci. Był to najwyższy wynik spośród wszystkich krajów UE.
W Holandii istnieje duża scena gejowska, jej centrum jest Amsterdam. Miasto to dysponuje ponad 100 lokalami (puby, bary, dyskoteki, sauny, hotele, restauracje itp.) gejowskimi i gay-friendly. Mniejszą sceną dysponują Rotterdam, Haga i Nijmegen. Ponadto w każdym większym (ponad 20 tys. mieszk.) mieście istnieje przynajmniej jeden lokal, w którym geje i lesbijki mogą czuć się w miarę swobodnie.
Wydawane są tam publikacje, działają liczne organizacje o zasięgu międzynarodowym i regionalnym, zajmujące się niesieniem pomocy przedstawicielom LGBT na całym świecie. Każdego roku ulicami wielu holenderskich miast maszerują parady mniejszości seksualnych ("gay pride parade"). Najliczniejszą tego typu manifestacją była parada w Amsterdamie w 2005 roku, która zgromadziła około 350,000 uczestników. W kraju planuje się uruchomienie kanału telewizyjnego o tematyce homoseksualnej.
Pewien wpływ na otwarty stosunek do osób homoseksualnych może mieć duży stopień ateizacji społeczeństwa Holandii (45%), oraz liberalizm w kwestii obyczajowej większości holenderskich Kościołów protestanckich. Negatywny stosunek Kościoła katolickiego wobec osób homoseksualnych nie odgrywa w tym kraju dużej roli.
Terytoria zależne
Społeczeństwa Antyli Holenderskich i Aruby należą do tolerujących mniejszości seksualne, w przeciwieństwie do pozostałych regionów na Karaibach. Mile widziani są tam homoseksualni turyści.

</doc>
<doc id="191828" url="https://pl.wikipedia.org/wiki?curid=191828" title="Sytuacja prawna i społeczna osób LGBT w Hiszpanii">
Sytuacja prawna i społeczna osób LGBT w Hiszpanii

Prawo wobec kontaktów homoseksualnych.
W Hiszpanii osoby homoseksualne były szczególnie prześladowane w XVI wieku w okresie Świętej Inkwizycji, kiedy to karano ich przez kamienowanie lub kastracje. W XX wieku największe prześladowania miały miejsce w czasach dyktatury generała Francisco Franco od 1954 do 1975 roku. Na mocy "Ley de vagos y maleantes" homoseksualistów (głównie mężczyzn) zamykano w specjalnych więzieniach zwanych "galerías de invertidos" („galeria dewiantów”).
Dopiero w 1979 roku zaprzestano represji wobec osób homoseksualnych i zalegalizowano ostatecznie kontakty homoseksualne. W tym samym roku wiek dopuszczający kontakty homo- i heteroseksualne został zrównany.
Ochrona prawna przed dyskryminacją.
Prawo hiszpańskie gwarantuje zakaz dyskryminacji przez wzgląd na orientację seksualną w wielu dziedzinach życia w kodeksie karnym od 1995.
W Hiszpanii nie ma żadnych przepisów przyznających prawo azylu, szczególnie przez wzgląd na orientacje seksualną, jednak pierwsza sprawa, w której sąd przyznał takie prawo, miała miejsce w 2004.
Geje nie są wykluczeni ze służby wojskowej z powodu swojej orientacji seksualnej. Aktualnie w hiszpańskim prawie nie ma żadnych przepisów dyskryminujących gejów i lesbijki.
Osoby transpłciowe od 2007 roku nie są obowiązane do operacji korekcji płci aby ustanowić w metryce swoją właściwą tożsamość płciową.
Uznanie związków osób tej samej płci.
Hiszpania, jako trzeci kraj na świecie, w czerwcu 2005 roku (ustawa, podpisana przez króla Jana Karola I, weszła w życie od 3 lipca 2005), zalegalizowała prawdziwe małżeństwa homoseksualne, przyznając parom homoseksualnym identyczne prawa jakie mają pary heteroseksualne. Prawo to przyznało również możliwość adopcji dzieci przez pary tej samej płci. W ciągu pierwszego roku od wejścia ustawy w życie ok. 4,5 tys. par tej samej płci wzięło ślub.
Już kilka lat wcześniej (od 1998) większość hiszpańskich regionów zalegalizowało związki partnerskie, zarówno dla par hetero- jak i homoseksualnych, przyznając im część praw i obowiązków jak małżeństwa.
Hiszpania, uznaje również konkubinaty, w tym homoseksualne, przyznając takim parom od 1994 roku tylko kilka praw.
Życie osób LGBT w kraju.
Hiszpanie należą do najbardziej liberalnych i tolerancyjnych społeczeństw na świecie.
Według sondażu Eurobarometr wykonanego na zlecenie UE w 2006 roku 56% Hiszpanów popiera zalegalizowane małżeństwa homoseksualne, a 43% prawa adopcyjne dla osób tej samej płci.
W 2006 roku wprowadzenie małżeństw homoseksualnych w Hiszpanii popierało 61% obywateli kraju, a przeciwnego zdania było 31% Hiszpanów.
W Hiszpanii funkcjonuje bardzo duża scena gejowska, z licznymi lokalami, zwłaszcza w Madrycie i Barcelonie, a także w każdym większym mieście. Równie liczną sceną gejowską dysponują nie tylko największe metropolie, ale i małe, „rajskie” miejscowości jak: Sitges, Ibiza, czy Benidorm, nad Morzem Śródziemnym. Ponadto działa tam wiele organizacji LGBT, wydawane są publikacje i organizowane parady gejów i lesbijek. Największa z nich odbywa się w Madrycie, gromadząc co roku po kilkaset tysięcy do miliona osób (w 2007 roku na Europride 2-2,5 miliona). Ponadto działają tam dwa kanały telewizyjne o tematyce homoseksualnej.
Hiszpanie są społeczeństwem w dużej mierze katolickim (76%), mimo to wpływy Kościoła katolickiego na życie społeczne są małe. Tym niemniej Kościół wyraża mocny sprzeciw wobec ustawy legalizującej małżeństwa homoseksualne. Z drugiej strony hiszpański Kościół katolicki nie wyrażał sprzeciwu wobec legalizacji związków partnerskich (taką opcję zamiast małżeństw proponowali konserwatyści z PP), co podkreślano wielokrotnie podczas przemówień tamtejszych hierarchów Kościoła.

</doc>
<doc id="191835" url="https://pl.wikipedia.org/wiki?curid=191835" title="John Glover Roberts">
John Glover Roberts

John Glover Roberts (ur. 27 stycznia 1955 w Buffalo) – amerykański prawnik, prezes Sądu Najwyższego Stanów Zjednoczonych.
Życiorys.
Odbył studia na Uniwersytecie Harvarda. Po ukończeniu studiów w latach 1980–1981 był współpracownikiem sędziego Sądu Najwyższego Williama Rehnquista. Pracował w administracji Ronalda Reagana i George’a H.W. Busha. W 2003 został sędzią sądu apelacyjnego dla Dystryktu Columbia.
W lipcu 2005 prezydent George W. Bush nominował go na sędziego Sądu Najwyższego Stanów Zjednoczonych, w miejsce ustępującej Sandry Day O’Connor. Jego kandydatura czekała na zatwierdzenie przez Senat, początek przesłuchań przed senacką komisją sprawiedliwości zaplanowano na 6 września. 5 września 2005 prezydent wycofał nominację Robertsa na sędziego, powołując go na stanowisko prezesa Sądu Najwyższego po śmierci Williama Rehnquista. Także ta nominacja wymagała zatwierdzenia senackiego. Przesłuchania w nowej sytuacji rozpoczęły się 12 września i trwały cztery dni. 22 września po tym jak Roberts odpowiedział na pytania zadane mu przez senatorów na piśmie, komisja przegłosowała jego kandydaturę stosunkiem głosów 13 do 5 (za Robertsem głosowało 10 republikanów i 3 demokratów). 29 września jego nominacja została zatwierdzona w głosowaniu na posiedzeniu plenarnym Senatu stosunkiem głosów 78 do 22.
W 2009 i 2013 odebrał przysięgę prezydencką od Baracka Obamy. W 2017 odebrał przysięgę prezydencką od Donalda Trumpa. W 2021 odebrał przysięgę prezydencką od Joego Bidena.

</doc>
<doc id="191842" url="https://pl.wikipedia.org/wiki?curid=191842" title="Motor Lublin (piłka nożna)">
Motor Lublin (piłka nożna)

Motor Lublin – polski klub piłkarski, założony w 1950 roku przy Fabryce Samochodów Ciężarowych w Lublinie. Przez 9 lat występował na najwyższym szczeblu polskich rozgrywek piłkarskich, a 22 sezony spędził na jego zapleczu. Od sezonu 2020/2021 występuje w II lidze. Swoje domowe mecze rozgrywa na Arenie Lublin.
Historia.
W 1950 grupa pracowników zatrudnionych przy budowie Fabryki Samochodów Ciężarowych w Lublinie założyła w miejsce istniejącego Metalowca Lublin Związkowe Koło Sportowe Stal Lublin. Zespół rozpoczął rozgrywki od ówczesnej "V ligi", czyli "klasy C" i skończył je na pierwszym miejscu. Rok później patronat nad klubem całkowicie przejął FSC. Klub Stal FSC rywalizował o "mistrzostwo powiatu" (dawna "klasa B") i uzyskał awans do "wojewódzkiej klasy wydzielonej" (dawna "klasa A").
W 1952 występował w nowo utworzonej lubelskiej klasie I wojewódzkiej. Rok później w nowo utworzonej lidze międzywojewódzkiej zajął ostatnie miejsce. Lublinianie zostali do niej zakwalifikowani na podstawie wyników uzyskanych w 1952 roku. W 1954 Stal FSC występowała w lubelskiej klasie A, lecz po wygranych barażach z Górnikiem Sanok ponownie awansowała do III ligi. Lublinianie wygrali trzy mecze, w tym z liderem Stalą Rzeszów u siebie i zajęli ostatnie miejsce w tabeli.
W 1957 Stal FSC zmieniła nazwę na Robotniczy Klub Sportowy Motor Lublin. W tym roku w województwie lubelskim powstała liga okręgowa, w której Motor zajął drugie miejsce. W 1959 klub Motor Lublin zrzeszał 682 sportowców skupionych w 16 sekcjach: piłki nożnej, siatkówki, koszykówki, pięściarskiej, żeglarskiej, motorowodnej, kajakowej, pływackiej, lekkoatletycznej, lotniczej, tenisa stołowego, żużlowej, wędkarskiej, hokeja na lodzie, strzeleckiej i gimnastyki przyrządowej.
W 1962 Motor wygrał lubelską ligę okręgową, jednak przegrał baraże o II ligę ze Startem Łódź. Dwa lata później Motor drugi raz wygrał lubelską ligę okręgową i ponownie przegrał baraże o II ligę z Warmią Olsztyn. W następnym sezonie Motor po raz trzeci wygrał w lubelskiej lidze okręgowej i walczył w barażach o II ligę. 5 sierpnia w Łodzi 10 tysięcy widzów, w tym 7 tysięcy z Lublina, oglądało zwycięstwo 3:0 żółto-niebieskich (ówczesnych barw klubu) nad CKS Czeladź. Motor Lublin po raz pierwszy w historii uzyskał awans do II ligi, w której utrzymał się przez sezon.
W 1968 miał miejsce drugi awans Motoru Lublin do II ligi. Dwa lata później konsultantem i doradcą piłkarzy Motoru został Kazimierz Górski. W 1971 Motor Lublin zdobył mistrzostwo Polski juniorów U-19, powtarzając sukces Unii Lublin sprzed 33 lat. Po jednym sezonie w III lidze Motor wraz z Lublinianką, Avią Świdnik i Ursusem ponownie awansował do poszerzonej (2 grupy po 16 zespołów) II ligi. We wrześniu w pierwszych w II lidze derbach Lublina piłkarze Motoru wygrali z Lublinianką 2:0. W 1974 po bardzo dobrym sezonie Motorowi Lublin nie udało się awansować do I ligi. W ostatniej kolejce przegrał ze Stomilem Olsztyn i zajął 2. miejsce za Arką Gdynia. W 1978 po przegranym w rzutach karnych meczu z Szombierkami Bytom Motor Lublin odpadł z walki o półfinał Pucharu Polski.
W 1979 zespół objął Bronisław Waligóra i w następnym roku Motor po raz pierwszy w historii awansował do ekstraklasy. W trakcie każdego meczu w I lidze na trybunach zasiadł komplet widzów. W 1981 Motor w roli beniaminka zajął 11. miejsce, a jesienią po raz drugi dotarł do 1/4 finału Pucharu Polski, gdzie przegrał z Arką Gdynia. W następnym roku klub spadł do II ligi. Występował w rozgrywkach Pucharu Intertoto, gdzie rywalizował z drużynami Lyngby BK, MSV Duisburg i FC Luzern.
W 1983 Motor uzyskał ponowny awans do I ligi pod wodzą Lesława Ćmikiewicza, gdzie grał do 1987. Najwyższą lokatę zajął w 1985 roku, było to 9. miejsce. W 1989 Motor znów awansował do I ligi, po wygranych barażach z Pogonią Szczecin. W 1992 spadł do II ligi, gdzie w następnym roku zajął 3. miejsce (uległ w walce o awans do I ligi Polonii Warszawa i Stali Stalowa Wola). 30 lipca 1995 Motor Lublin rozegrał w Vevey (Szwajcaria) mecz towarzyski z Realem Madryt (przegrany 0:7).
W 1996 klub spadł do III ligi, dwa lata później do IV ligi; zmienił wtedy nazwę na Lubelski Klub Piłkarski. W 2000 LKP zajął najniższe, 12. miejsce w IV lidze. Rok później nastąpiła kolejna zmiana nazwy klubu (na LKP Motor Lublin). W 2002 Motor powrócił do III ligi pod wodzą Krzysztofa Rześnego.
W 2007 powstało stowarzyszenie Piłkarskie Nadzieje Motor Lublin, którego celem jest pomaganie młodzieży w Motorze Lublin. 6 czerwca, pod wodzą Kuźmy, Motor Lublin po 11 latach powrócił do II ligi. W 2009 po meczu z GKP Gorzów (1:6) skończył rozgrywki na 15. miejscu, jednak po wycofaniu GKS Jastrzębie z rozgrywek w I lidze komisja ds. nagłych PZPN podjęła uchwałę, że GKS w pierwszej kolejności zastąpi najwyżej sklasyfikowany zespół spośród spadkowiczów I ligi, a więc Motor Lublin.
W 2010 powstała spółka akcyjna Motor Lublin S.A. Po połączeniu Motoru ze Spartakusem Szarowola Motor Lublin S.A. występował w II lidze, a LKP Motor Lublin prowadził drużyny młodzieżowe. W sierpniu spółka przedstawiła nowe logo klubu. W 2011, mimo zajęcia spadkowego miejsca w tabeli, piłkarze Motoru Lublin dzięki problemom finansowym innych klubów dostali licencję i utrzymują się w II lidze. W tym roku została także podpisana umowa na zaprojektowanie Areny Lublin, na której Motor miał rozgrywać mecze od 2013. Pierwszy mecz w roli gospodarza rozegrał jednak w 2014, było to spotkanie z KS Lublinianka.
W 2015, w ramach obchodów 65-lecia istnienia klubu, zorganizowano mecz towarzyski ze Śląskiem Wrocław (przegrany 0:2). W następnym roku Motor przegrał z Olimpią Elbląg dwumecz barażowy o wejście do II ligi.
W skróconym z powodu pandemii COVID-19 sezonie 2019/2020 decyzją Lubelskiego Związku Piłki Nożnej, prowadzącego rozgrywki III ligi grupy IV, Motor uzyskał awans do II ligi.
Według stanu na 2022 Motor Lublin zaliczył: 9 sezonów w Ekstraklasie, 22 sezony w II lidze, 1/4 finału Pucharu Polski (1978/1979, 1981/1982 i 2022/23), Mistrzostwo Polski juniorów U-19 (1971), dwa brązowe medale Mistrzostw Polski juniorów U-19 (1970 i 1976), brązowy medal Mistrzostw Polski juniorów U-17 (2017) oraz udział w rozgrywkach Pucharu Intertoto (1982).
Pod koniec września 2020 roku większościowym udziałowcem Motoru Lublin został Zbigniew Jakubas. 
Trenerzy Motoru.
W nawiasach podano kolejki poszczególnych sezonów.
Piłkarze.
Osiągnięcia indywidualne.
Występy w reprezentacjach narodowych w barwach Motoru:
Wychowankowie Motoru grający w reprezentacji Polski:
Medale Mistrzostw Europy juniorów:
Inne sukcesy indywidualne:
Złota dziesiątka.
Złota dziesiątka plebiscytu 55-lecia Motoru Lublin:
Statystyki 1980-2015.
Najwięcej występów:
Najwięcej goli:
Najwięcej goli w sezonie:
Najwięcej punktów w sezonie:
Najwięcej goli zdobytych w sezonie:
Największa widownia:
"Stadion przy Alejach Zygmuntowskich":
"Arena Lublin":

</doc>
<doc id="191846" url="https://pl.wikipedia.org/wiki?curid=191846" title="Liczba Archimedesa">
Liczba Archimedesa

Liczba Archimedesa jest jedną z liczb podobieństwa. Jej nazwa wzięła się od starożytnego greckiego matematyka – Archimedesa.
Liczba ta charakteryzuje stosunek sił wyporu do sił lepkości. Wykorzystuje się ją głównie w problemach z zakresu opadania cząstek. Liczbę tę definiuje się wzorem:
gdzie:
Wartość liczby Archimedesa charakteryzuje rodzaj ruchu opadającej w płynie cząstki:

</doc>
<doc id="191848" url="https://pl.wikipedia.org/wiki?curid=191848" title="Dobronega Maria">
Dobronega Maria



</doc>
<doc id="191849" url="https://pl.wikipedia.org/wiki?curid=191849" title="Sytuacja prawna i społeczna osób LGBT w Estonii">
Sytuacja prawna i społeczna osób LGBT w Estonii

Lesbijki, geje, biseksualiści i transseksualiści (osoby LGBT) mogą się spotkać w Estonii z trudnościami, których nie spotykają osoby nie-LGBT. Kontakty homoseksualne – zarówno kobiet, jak i mężczyzn – są w tym kraju legalne. Od 1 stycznia 2016 związki osób tej samej płci zostaną uznane pod nazwą "Umowa o wspólnym pożyciu"; otrzymają one tym samym większość praw przysługujących parom dwupłciowym (wszystkie z wyjątkiem małżeństwa, dostępu do matek zastępczych, a także adopcji niespokrewnionego z nimi dziecka w przypadku, gdy choć jedna osoba w związku jest płodna).
Prawo wobec kontaktów homoseksualnych.
Kontakty seksualne pomiędzy osobami tej samej płci, które były nielegalne w ZSRR, zostały zalegalizowane w Estonii w 1992. Wiek osób dopuszczających się kontaktów homo- i heteroseksualnych został zrównany w 2001 i wynosi 14 lat.
Krwiodawstwo.
Mężczyźni mający kontakty seksualne z mężczyznami nie mogą być w Estonii dawcami krwi.
Ochrona prawna przed dyskryminacją.
Ponieważ wejście do Unii Europejskiej wymagało wprowadzenia odpowiednich przepisów, Estonia przyjęła 1 maja 2004 dyrektywę zakazującą dyskryminacji w miejscu pracy z powodu orientacji seksualnej. Od 2006 Kodeks Karny zakazuje podżegania do nienawiści wobec osób homoseksualnych i biseksualnych. Prawo o równym traktowaniu, które weszło w życie 1 stycznia 2009, zakazuje dyskryminacji spowodowanej orientacją seksualną w innych dziedzinach życia, takich jak opieka zdrowotna, ubezpieczenia społeczne, edukacja oraz dostęp do towarów i usług.
Azyl.
Estońskie przepisy prawne nie przyznają osobom prawa do ubiegania się o azyl polityczny z powodu prześladowań przez wzgląd na orientację seksualną we własnym kraju.
Służba wojskowa.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Uznanie związków osób tej samej płci.
W marcu 2014 grupa parlamentarzystów rozpoczęła prace nad projektem ustawy regulującej status prawny osób tej samej płci pozostających w stałym związku. Ustawa trafiła do parlamentu 17 kwietnia. 22 maja ustawa zyskała poparcie w rządzie. 19 czerwca parlament zagłosował przeciwko wnioskowi o odrzuceniu ustawy w pierwszym czytaniu (głosami 32 za, 45 przeciw). Drugie czytanie miało miejsce 8 października, kiedy wniosek o rozpisanie referendum w tej sprawie został odrzucony głosami 35 za, 42 przeciw, a drugi wniosek o odrzucenie ustawy przepadł głosami 33 za, 41 przeciw. Ostatnie czytanie ustawy miało miejsce 9 października – została ona przyjęta 40 głosami za, 38 przeciw. Ustawa została podpisana przez prezydenta Estonii, Toomasa Hendrika Ilvesa tego samego dnia i wejdzie w życie 1 stycznia 2016.
Adopcja dzieci przez pary jednopłciowe.
Każda osoba homoseksualna może indywidualnie złożyć wniosek o adopcję dziecka. Para jednopłciowa może wspólnie adoptować dziecko w przypadku, kiedy jest ono biologicznym potomkiem jednej z osób. Jeżeli obydwie osoby są bezpłodne, mają prawo do adopcji dziecka niespokrewnionego z nimi. W innym przypadku nie istnieje możliwość adopcji dziecka np. z domu dziecka, albowiem prawo dopuszcza taką opcję jedynie dla małżeństw, a małżeństwa osób tej samej płci nie są w Estonii obecnie uznawane. Lesbijki mają dostęp do sztucznego zapłodnienia.
Prawa osób transpłciowych.
Osoby transpłciowe mają w Estonii możliwość prawnej zmiany płci. W trakcie tranzycji nie wymaga się od tych osób sterylizacji. W Kodeksie pracy istnieje zapis chroniący przed dyskryminacją z powodu tożsamości płciowej.
Życie osób LGBT w kraju.
Kontakty seksualne z osobami tej samej płci były nielegalne w ZSRR, aczkolwiek sytuacja w Estonii była lepsza niż w pozostałych częściach byłego Związku Radzieckiego. W połowie lat osiemdziesiątych XX wieku w Tallinnie funkcjonował jeden nieoficjalny gejowski lokal. Pierwsza konferencja zorganizowana dla mniejszości seksualnych miała miejsce w 1990. W tym samym roku zostało założone Estońskie Stowarzyszenie Lesbijek ("Eesti Lesbiliit").
Od 2004 w Tallinnie organizowane są parady mniejszości seksualnych.
W czerwcu 2006 Ambasador Holandii w Estonii, Hans Glaubitz, zwrócił się z prośbą o przeniesienie do Konsulatu w Montrealu w Kanadzie, z powodu ciągłych homofobicznych i rasistowskich słownych ataków kierowanych pod adresem jego partnera, kubańskiego tancerza Raúla Garcíi Lao, w estońskiej stolicy. Estońskie władze wydały oświadczenie, w którym wyraziły żal z powodu zaistniałych sytuacji.
W 2006 grupa skinheadów uzbrojonych w kije bejsbolowe i kamienie zaatakowała odbywającą się w Tallinnie paradę mniejszości seksualnych, w której uczestniczyło około 500 osób z Estonii, Litwy, Łotwy i Finlandii. Przemarsz opóźnił fałszywy anonim informujący o podłożonej w miejscu zbiórki bombie.
Od 6 do 12 czerwca 2011 Estonia była gospodarzem Baltic Pride, festiwalu promującego większe wsparcie dla osób LGBT, a także zwracającego uwagę na istnienie takich ludzi w społeczeństwie.
W Estonii istnieje bardzo mała scena gejowska skoncentrowana w Tallinnie. W mieście znajduje się kilka klubów gejowskich oraz gay-friendly. Wydawane są publikacje, działa kilka organizacji zajmujących się niesieniem pomocy przedstawicielom LGBT i walką o równouprawnienie.
Sondaże.
Według sondażu z 2000 50% mężczyzn oraz 63% kobiet zgadza się ze stwierdzeniem, iż „Homoseksualizm wśród osób dorosłych jest sprawą prywatną i prawo nie powinno w to ingerować”; 29% mężczyzn i 25% kobiet uznało, że ciężko im określić swój stosunek do tej sprawy.
Badania przeprowadzone w latach 2001–2002 na Litwie, Łotwie i w Estonii, pokazują, że 67% homoseksualistów zamieszkujących te kraje ukrywa swoją orientację seksualną przed rodzicami, 88% w miejscu pracy, a 89% w życiu publicznym. Zaledwie 15% ankietowanych gejów i lesbijek nie ukrywało swej orientacji, 4% spotkało się z groźbą zwolnienia z pracy z powodu preferencji seksualnych. Dalsze 6%
potwierdziło, że było zwalnianych lub zmuszanych do porzucenia pracy z powodu swej orientacji seksualnej.
Sondaż Eurobarometru opublikowany w 2006 pokazuje, iż 21% Estończyków popiera wprowadzenie małżeństw osób tej samej płci, w 14% – adopcji dzieci przez pary jednopłciowe.
W 2008 Eurobarometr wykazał, iż 13% Estończyków posiada homoseksualnych przyjaciół lub znajomych – średnia unijna to 34%. Estończycy osiągnęli jednak wyższy od średniej unijnej poziom akceptacji dla przyznania osobom homoseksualnym takich samych możliwości jak osobom heteroseksualnym.
Sondaż przeprowadzony w czerwcu 2009 wykazał, iż 32% Estończyków uważa, że pary jednopłciowe powinny mieć takie same prawa jak pary osób przeciwnej płci. Poparcie wynosiło 40% wśród młodych ludzi, a tylko 6% wśród osób starszych.
Z sondażu z września 2012 wynika, iż 34% Estończyków popiera małżeństwa osób tej samej płci, a 46% popiera rejestrowane związki partnerskie. Badanie pokazuje różnice w podejściu obydwu narodowości: 51% etnicznych Estończyków popierało związki partnerskie, natomiast jedynie 35% Rosjan było tego samego zdania.

</doc>
<doc id="191851" url="https://pl.wikipedia.org/wiki?curid=191851" title="Liczba Arrheniusa">
Liczba Arrheniusa

Liczba Arrheniusa – jedna z liczb podobieństwa. Wyraża stosunek energii aktywacji do energii ruchu nieuporządkowanego cząsteczki (energii termicznej). Znajduje zastosowanie w obliczeniach stopnia przereagowania reakcji chemicznych oraz w obliczeniach związanych z ruchem masy.
Liczbę tę definiuje się wzorem:
gdzie:

</doc>
<doc id="191854" url="https://pl.wikipedia.org/wiki?curid=191854" title="Smerf">
Smerf



</doc>
<doc id="191856" url="https://pl.wikipedia.org/wiki?curid=191856" title="Smurfy">
Smurfy



</doc>
<doc id="191857" url="https://pl.wikipedia.org/wiki?curid=191857" title="Smurf">
Smurf



</doc>
<doc id="191858" url="https://pl.wikipedia.org/wiki?curid=191858" title="Arthur Rhode">
Arthur Rhode

Arthur Carl Theodor Rhode (ur. 13 grudnia 1868 w Podzamczu, ob. Wieruszów, zm. 23 czerwca 1967 w Woltorf w Dolnej Saksonii) – ksiądz ewangelicki, niemiecki historyk Ewangelickiego Kościoła Unijnego w Polsce, działacz społeczny.
Ojciec historyka niemieckiego, znawcy dziejów Polski, Gottholda Rhode.
Rys biograficzny.
W młodości doskonale opanował język polski. Ukończył progimnazjum w Kępnie oraz Królewskie Gimnazjum w Ostrowie (matura 1886).
Od 1886 studiował teologię na Uniwersytecie Wrocławskim. W 1890 zdał egzamin kościelny I stopnia i został skierowany na wikariat do parafii w Nowych Skalmierzycach. W latach 1890-1892 pracował w Sycowie oraz w Klingenbergu (Westfalia) jako prywatny nauczyciel religii. W 1892 roku zdał egzamin kościelny II stopnia, a w 1893 został ordynowany na pastora ewangelickiego. W latach 1893-1895 pełnił posługę kolejno w Ostrowie u pastora Bertholda Harhausena i w Odolanowie. W latach 1895-1920 był pastorem w Ostrzeszowie. Podczas pobytu w południowej Wielkopolsce udzielał się społecznie. Zakładał wraz z pastorem Harhausenem w 1905 roku Ostrowski Komitet Pomocy dla Niemców Powracających z Ziem Polskich Zaboru Rosyjskiego, który wspomagał niemieckich osadników porzucających gospodarki na terenie d. Królestwa Polskiego i wracających do Niemiec. Współpracował z czasopismem „Posener Heimatgrüße”, w którym publikował artykuły poświęcone historii protestantyzmu w południowej Wielkopolsce. W 1916 został wybrany na superintendenta (zwierzchnika) superintendentury ostrzeszowskiej Kościoła Ewangelicko-Unijnego w Poznańskiem.
Po I wojnie światowej był przejściowo internowany ze względu na swoją współpracę z Ostmarkverein (Towarzystwo dla Wspierania Niemczyzny na Wschodzie). Po uwolnieniu pozostał w Polsce. W 1920 roku został obrany pastorem parafii Chrystusa w Poznaniu oraz zwierzchnikiem superintendentury poznańskiej Kościoła Ewangelicko-Unijnego. W 1921
został wykładowcą Ewangelickiego Seminarium Kaznodziejskiego i Szkoły Teologicznej w Poznaniu. Wykładał język hebrajski, dzieje starotestamentowe oraz historię Kościoła ewangelickiego w Wielkopolsce. W 1922 był współzałożycielem (z wydawcą Richardem Kammelem i pastorem Adolfem Schneiderem) miesięcznika „Posener Evangelische Kirchenblatt” („Poznańska Ewangelicka Gazeta Kościelna”). W tamtym okresie trzykrotnie zdobywał mistrzostwo Poznańskiego Klubu Szachowego. W latach 1929-1933 zasiadał w Radzie Miasta Poznania jako reprezentant mniejszości niemieckiej. W latach 1930-1939 współpracował z wydawanym w Lipsku „Theologisches Literaturblatt” („Czasopismo Teologiczno-Literackie”), publikując artykuły dotyczące ewangelików w Polsce. Był też wówczas Wiceprezesem Krajowego Synodu Ewangelickiego Kościoła Unijnego w Polsce oraz przewodniczącym Ewangelickiego Związku Prasowego. W 1931 roku otrzymał doktorat "honoris causa" ewangelickiego fakultetu teologicznego Uniwersytetu Eberharda-Karola w Tybindze.
Po wybuchu II wojny światowej, we wrześniu 1939, jako czołowy przedstawiciel mniejszości niemieckiej został internowany przez władze polskie. Jego synowie walczyli w tym czasie na frontach, jeden w armii niemieckiej, drugi w polskiej. Wojnę spędził w większości w Poznaniu, gdzie w 1942 przeszedł na emeryturę i poświęcił się pracy pisarskiej oraz studiowaniu archiwów.
W 1945 roku wyjechał z Poznania na teren Niemiec. Początkowo przebywał w Dungelbeck w Dolnej Saksonii, w latach 1949-1953 mieszkał w Osnabrück, następnie do 1961 w Berlinie Zachodnim oraz od 1961 w Woltorf w Dolnej Saksonii. Po wojnie kontynuował badania nad historią protestantyzmu.
W 1958 wydano książkę "Gestalten und Wege der Kirche im Osten" ("Oblicza i drogi Kościoła na Wschodzie"). Autorami artykułów w niej zawartych byli przyjaciele, współpracownicy i uczniowie Arthura Rhode, którzy (z okazji 90 rocznicy jego urodzin) zadedykowali publikację pastorowi.
Po śmierci pochowany na cmentarzu w Peine.

</doc>
<doc id="191864" url="https://pl.wikipedia.org/wiki?curid=191864" title="Sytuacja prawna i społeczna osób LGBT w Stanach Zjednoczonych">
Sytuacja prawna i społeczna osób LGBT w Stanach Zjednoczonych

Prawo wobec stosunków homoseksualnych.
Stany Zjednoczone zniosły penalizację kontaktów homoseksualnych we wszystkich stanach w 2003 roku. Była to decyzja sądu federalnego w sprawie, w której dwóch Teksańczyków zostało skazanych za obowiązujące w tym stanie prawo „zakazujące sodomii”. Ten sam sąd 50 lat wcześniej orzekł, że kontakty homoseksualne są zabronione. Decyzja sądu (z 2003) nie oznaczała zmiany prawa. Sąd orzekł, że prawo to nie może być więcej używane. Przed tą federalną decyzją legalizacja aktów homoseksualnych postępowała osobno w poszczególnych stanach, począwszy od stanu Illinois w 1962 roku.
Wiek dopuszczający kontakty homo- i heteroseksualne jest zrównany niemal we wszystkich stanach. Geje nie są (choć mogą być) wykluczeni ze służby wojskowej z powodu swojej orientacji seksualnej. Za prezydentury Billa Clintona wprowadzono do amerykańskiego ustawodawstwa zasadę "Don’t ask, don’t tell" (nie pytaj, nie mów), dotyczącą służby wojskowej. W przypadku przyznanie się żołnierza do orientacji homoseksualnej groziło mu usunięcie z wojska. W 2010 roku Izba Reprezentantów podpisała poprawkę, nakazującą zniesienie tego zapisu, a pod koniec grudnia 2010 roku prezydent Barack Obama podpisał zniesienie tej zasady.
Władze Portoryko, państwa stowarzyszonego z USA, zalegalizowały kontakty homoseksualne w 2003 roku, zaraz po decyzji teksańskiego sądu.
Ochrona prawna przed dyskryminacją.
Wyrażony wprost zakaz dyskryminacji przez wzgląd na orientację seksualną istnieje na szczeblu federalnym od 1998 roku i dotyczy wyłącznie miejsca pracy, ale tylko w sferze publicznej (najliczniejszy państwowy pracodawca – armia – odmówiła uznania tego zakazu). Znane są przypadki znęcania się i zabójstw gejów w amerykańskim wojsku). Kolejny tego typu zakaz wprowadzono w 2000 roku i dotyczy on sfery edukacji oraz szkoleń.
Poza tymi dwoma federalnymi aktami, siedemnaście stanów (i 18. – dystrykt Kolumbia – stolica Waszyngton) wprowadziło zakaz dyskryminacji przez wzgląd na orientację seksualną w stanowych kodeksach karnych bądź innych aktach prawnych, dających ogólny zakaz dyskryminacji w wielu dziedzinach życia (poza tymi stanami, w innych stanach – regiony i miasta wprowadziły podobne zakazy). Kolejnych kilkanaście stanów wprowadziło zakaz dyskryminacji przyjęty federalnie, dotyczący tylko tych trzech kwestii (miejsce pracy, sektor publiczny, edukacja, szkolenia). Inne stany również rozważają taką możliwość.
Stany Zjednoczone przyznają prawo azylu, szczególnie przez wzgląd na orientację seksualną. Prawo to jest często przyznawane.
Uznanie związków osób tej samej płci.
Do 26 czerwca 2015, kiedy to Sąd Najwyższy Stanów Zjednoczonych stwierdził konstytucyjną ochronę małżeństw jednopłciowych, osoby tej samej płci mogły wziąć ślub w 36 stanach i Dystrykcie Kolumbii.
Jako pierwsze związki tej samej płci uznały: Massachusetts w 2004, Kalifornia (zniesione drugi raz w głosowaniu w 2008 roku), Connecticut w 2008 roku, Iowa (2009 r.), Vermont (2009 r.), Maine (2009 r.), oraz Nowy Jork (2011 r.) oraz w stanie Waszyngton, Maryland i Maine od 2012 skutkiem plebiscytów ludności. W Massachusetts w 2004 była to decyzja sądu stanowego, który orzekł, że odmawianie prawa do zawierania małżeństw przez pary homoseksualne jest niezgodne z konstytucją i dyskryminujące takie pary (decyzja ta oznacza, że małżeństwa homoseksualne w tym stanie są legalne, ale konieczna będzie jeszcze zmiana prawa – tak aby obejmowało ono i pary homoseksualne). W bardzo krótkim czasie ponad 4 000 par tej samej płci zawarło związek małżeński. W Kalifornii sąd stanowy zniósł zakaz zawierania małżeństw homoseksualnych wydany w 2004 roku i orzekł, że odmawianie prawa do zawierania małżeństwa osobom homoseksualnym jest niezgodne z konstytucją. Prawo to weszło w życie 14 czerwca 2008 roku. Małżeństwa osób tej samej płci w stanach Vermont, Maine, oraz Nowy Jork są wynikiem procedury legislacyjnej (tzn. stanowe „parlamenty” przyjęły ustawy dotyczące możliwości zawierania małżeństw przez pary tej samej płci) w przeciwieństwie do pozostałych stanów, gdzie takie orzeczenia wydawały sądy stanowe.
W stanach Rhode Island i District of Columbia (jednostka administracyjna Stanów Zjednoczonych - Waszyngton - ustawa przyjęta przez stanowy parlament weszła w życie 6 lipca 2009 r.) uznają małżeństwa osób tej samej płci zawarte za granicą tych stanów, lecz nie dają możliwości zawierania takich związków na własnym terytorium.
Kilka innych stanów zalegalizowało związki partnerskie, przyznając partnerom tylko część lub te same prawa, które posiadają małżeństwa albo konkubinaty dające zaledwie kilka podstawowych praw (główne z zakresu ochrony medycznej, czy praw pracowniczych).
Wiele stanów przyznaje parom tej samej płci prawo do adopcji dzieci. Dotyczy to w większości adopcji dzieci partnera (w większości są to decyzje sądów, interpretujące federalne prawo adopcji – dzieci jednego z partnerów). Tylko w niektórych stanach pary jednopłciowe mają możliwość adopcji (np. w Kalifornii). Pierwszym stanem, który zalegalizował adopcję dzieci, był stan Vermont w 1993 roku.
24 lutego 2004 Prezydent George W. Bush wezwał do uchwalenia poprawki do konstytucji USA zakazującej małżeństw par tej samej płci na poziomie federalnym. Senat odrzucił poprawkę w 2004 roku. W podobnej sprawie podczas kolejnych wyborów prezydenckich odbyły się w 11 stanach referenda. Ich wyniki były pozytywne, dlatego też wprowadzono do stanowych konstytucji zakazy zawierania małżeństw homoseksualnych. W większości pozostałych stanów zakaz ten regulował specjalny akt o definicji małżeństwa tzw. DOMA.
26 czerwca 2015 Sąd Najwyższy stosunkiem głosów 5:4 zalegalizował małżeństwa osób tej samej płci.
Spis powszechny z 2000 roku pokazał, że w kraju tym jest co najmniej 600 000 par homoseksualnych, niemal po równo płcią. Stanowią one dokładnie 1% wszystkich par żyjących w Stanach Zjednoczonych. Pary te wychowują wspólnie ok. 420 000 dzieci (co trzecia para lesbijska i co czwarta para gejowska; dla porównania co druga para heteroseksualna).
Sytuacja prawna osób LGBT w poszczególnych stanach i terytoriach zależnych USA.
2003 – karalność aktywności homoseksualnej unieważniona przez sądy, ale prawo jeszcze nie zostało zmienione / tylko pewien zakaz dyskryminacji (dot. miejsca pracy, ale tylko pracowników publicznych lub w edukacji i szkoleniach – tak jak federalnie).
2003 – seks homoseksualny zalegalizowany / ogólny zakaz dyskryminacji w wielu dziedzinach.
1 – każda osoba indywidualnie bez względu na orientację seksualną może adoptować dziecko
Życie osób LGBT w kraju.
Tolerancja wobec gejów i lesbijek rozwija się z każdym rokiem. Podobnie jak na całym świecie, głównie wśród młodych, lepiej wykształconych i mieszkańców większych miast. W 2007 roku 57% Amerykanów uważało, że homoseksualizm należy akceptować.
Badanie opinii publicznej w 2007 roku pokazało, że 28% Amerykanów popiera legalizację małżeństw homoseksualnych, a kolejne 32%, zamiast małżeństw – związki partnerskie. 35% z nich jest przeciwna jakiemukolwiek prawnemu uznawaniu związków homoseksualnych.
W badaniu opinii publicznej z sierpnia 2007 roku 68% Amerykanów stwierdziło, że geje i lesbijki powinni mieć możliwość służby w wojsku bez ukrywania swojej orientacji seksualnej. Przeciwnego zdania było 23% obywateli USA. Dodatkowo, 34% ankietowanych przyznało, iż prawdopodobieństwo że w przyszłych wyborach prezydenckich wybiorą danego kandydata byłoby mniejsze, jeśli ten chciałby wprowadzić małżeństwa homoseksualne i możliwość służby w wojsku dla osób homoseksualnych bez ukrywania ich orientacji seksualnej. Dla pozostałych 12% ankietowanych prawdopodobieństwo to byłoby większe, a dla 51% plany kandydata w tej sprawie nie miałyby znaczenia przy wyborze.
Jak podają statystyki FBI w USA w 2004 roku 15,6% zgłoszonych ataków nienawiści było motywowanych odmienną orientacją seksualną ofiar. W większości ofiarami tych ataków byli geje. W 2009 roku odmienną orientacją seksualną ofiar motywowanych było 18,5% ataków tego rodzaju. Każdego roku kilkadziesiąt osób LGBT jest mordowana w kraju z pobudek homofobicznych (patrz więcej: Matthew Shepard).
W całych Stanach funkcjonują setki lokali gejowskich, zwłaszcza w San Francisco, Nowym Jorku, Chicago czy Los Angeles. Mniejsze sceny istnieją w każdym większym mieście. Ponadto działają tu niezliczone organizacje zajmujące się obroną praw mniejszości seksualnych, wydawane są publikacje i organizowane parady gejowskie. Największe z nich odbywają się w Waszyngtonie i San Francisco, gromadząc corocznie przeszło milion osób. W kraju działają dwa kanały telewizyjne o tematyce LGBT.
Szereg kościołów protestanckich udziela związkom homoseksualnym błogosławieństw, niektóre także udzielają ślubów, między innymi kościół anglikański, Zjednoczony Kościół Chrystusa (który jako pierwszy poparł oficjalnie małżeństwa homoseksualne zalegalizowane przez Kanadę), a także inne. W marcu 2011 przeprowadzone przez firmę "Gary Langer Research Associated" (na zlecenie ABC News i The Washington Post) badania opinii publicznej wykazały po raz pierwszy, że większość obywateli tego kraju popiera małżeństwa homoseksualne.

</doc>
<doc id="191865" url="https://pl.wikipedia.org/wiki?curid=191865" title="Śmierciożerca">
Śmierciożerca



</doc>
<doc id="191866" url="https://pl.wikipedia.org/wiki?curid=191866" title="Aleksander Brückner">
Aleksander Brückner

Aleksander Brückner (ur. 29 stycznia 1856 w Tarnopolu, zm. 24 maja 1939 w Berlinie) – polski slawista, historyk literatury i kultury polskiej.
Życiorys.
Urodził się w spolszczonej i od trzech pokoleń osiadłej w Brzeżanach, a wcześniej w Stryju, rodzinie urzędnika skarbowego – Aleksandra Mariana Brücknera.
Studiował we Lwowie, a staże naukowe odbył w Lipsku, Berlinie i Wiedniu u znakomitych slawistów: Leskiena, Jagicia, Miklošiča. Doktoryzował się w 1876, a habilitację uzyskał na uniwersytecie w Wiedniu w 1878 na podstawie pracy "Die slavischen Aussiedlungen in der Altmark und im Magdeburgischen". Był docentem Uniwersytetu Lwowskiego. W 1881 powołano Brücknera na katedrę slawistyki w Berlinie jako następcę profesora Jagicia, gdzie wykładał aż do przejścia na emeryturę w 1924 roku. W 1889/1890 Brückner odnalazł w Bibliotece Petersburskiej "Kazania świętokrzyskie", które opracował i opublikował. Oprócz tego Brückner pod koniec XIX wieku opracował spuściznę literacką po barokowym poecie Wacławie Potockim. Po I wojnie światowej w 1924 władze uniwersytetu przeniosły profesora Brücknera na emeryturę. W 1933 otrzymał od społeczeństwa polskiego złoty medal zasługi. Był członkiem Akademii Umiejętności, Rosyjskiej Akademii Nauk w Petersburgu i Towarzystwa Naukowego we Lwowie. W 1929 Uniwersytet Warszawski przyznał mu tytuł doktora honoris causa.
Zmarł 24 maja 1939 w Berlinie. Został pochowany 30 maja 1939 na berlińskim cmentarzu Tempelhofer Parkfriedhof, który znajduje się w stanie likwidacji (zostanie całkowicie zamknięty w roku 2027).
Z inicjatywy prof. Tadeusza Ulewicza umieszczono w Krypcie Zasłużonych Na Skałce tablicę upamiętniającą tego historyka literatury i językoznawcę.

</doc>
<doc id="191867" url="https://pl.wikipedia.org/wiki?curid=191867" title="Efekt Peltiera">
Efekt Peltiera

Efekt Peltiera – zjawisko termoelektryczne w ciałach stałych, polegające na wydzielaniu lub pochłanianiu energii pod wpływem przepływu prądu elektrycznego przez złącze.
W wyniku pochłaniania energii na jednym złączu i wydzielania energii na drugim, pomiędzy złączami powstaje różnica temperatur. Zjawisko jest odwrotne do efektu Seebecka, po raz pierwszy zostało zaobserwowane w 1834 roku przez Jeana Peltiera.
Efekt Peltiera zachodzi na granicy dwóch różnych przewodników lub półprzewodników (n i p) połączonych dwoma złączami (tzw. "złącza Peltiera"). Podczas przepływu prądu jedno ze złącz ulega ogrzaniu, a drugie ochłodzeniu. Ochłodzeniu ulega złącze, w którym elektrony przechodzą z przewodnika o niższym poziomie Fermiego do przewodnika o wyższym. Po zmianie kierunku przepływu prądu na przeciwny, zjawisko ulega odwróceniu (ze względu na symetrię złącz).
Ciepło pochłaniane przez „zimne” złącze i wydzielane w złączu „gorącym” jest opisywane równaniem:
gdzie:
Natura zjawiska Peltiera.
Gdy do złącza przyłożone zostanie pole elektryczne (w zaznaczonym kierunku), to elektrony będą przechodziły z pasma przewodnictwa półprzewodnika do metalu, przy czym będą zmuszone w sąsiedztwie styku oddać zgromadzoną energię potencjalną o wartości formula_3 Energia ta to ciepło Peltiera, pochłaniane/wydzielające się w sąsiedztwie złącza podczas transportu przez nie ładunku równego jednemu elektronowi.
Jeżeli pole elektryczne E skierowane jest przeciwnie, to z metalu do półprzewodnika mogą przejść jedynie elektrony o odpowiednio wysokiej energii kinetycznej (tzw. gorące elektrony). Zubożenie obszaru przyległego do złącza w wysokoenergetyczne elektrony prowadzi do obniżenia średniej energii elektronów w paśmie, a w konsekwencji do obniżenia temperatury sieci krystalicznej, od której tę energię pobierają, dochodząc do równowagi termodynamicznej (okolica złącza ochładza się). Energia, wydzielana wynosi:
Energię kinetyczną elektronów można określić ze wzoru:
gdzie:
Przy określaniu wartości współczynnika Peltiera nie uwzględnia się roli metalu elektrody, ponieważ efekt Peltiera jest w przypadku półprzewodników wyższy o rząd wielkości niż w przypadku metali.

</doc>
<doc id="191875" url="https://pl.wikipedia.org/wiki?curid=191875" title="Portsmouth FC">
Portsmouth FC



</doc>
<doc id="191876" url="https://pl.wikipedia.org/wiki?curid=191876" title="Nadlew">
Nadlew

Nadlew – naddatek technologiczny metalu lub innego tworzywa.
Celem nadlewu jest skompensowanie ubytku metalu, który występuje przy odlewaniu, co powoduje powstawanie braków (odlew który nie spełnia założeń projektanta). Ubytek ten jest spowodowany rozszerzalnością cieplną metali. W miarę jak metal zalany do formy stygnie, jego objętość maleje (metal kurczy się). Metal, wypełniając powstałą lukę, zasysa jeszcze ciekły materiał z warstw znajdujących się powyżej, co powoduje powstanie jamy skurczowej. Nadlew ma za zadanie zasilić odlew w metal, czyli spowodować, aby wada odlewnicza skupiła się bezpośrednio w nim. Następnie jest on odcinany, przetapiany i wykorzystywany ponownie.

</doc>
<doc id="191882" url="https://pl.wikipedia.org/wiki?curid=191882" title="Pseudologia">
Pseudologia

Pseudologia (inaczej pseudologia fantastica, mitomania, kłamstwo patologiczne, zespół Delbrücka, , ) – zaburzenie psychiczne objawiające się patologiczną skłonnością do opowiadania kłamstw najczęściej pod postacią zmyślonych historii przedstawiających opowiadającego w korzystnym świetle. 
Za typowe dla mitomanii uznaje się, że motywacja do tworzenia kłamstw jest wewnętrzna: może nią być pragnienie zwrócenia na siebie uwagi, bycia podziwianym, podwyższenia swojego znaczenia, zaprezentowania się jako osoba o szczególnych zdolnościach, osiągnięciach lub znajomościach. Przyjmuje się, że motywacje te związane są z dysfunkcjonalnymi mechanizmami psychologicznymi zakorzenionymi w osobowości mitomanów. Skłonność mitomanów do zmyślania najczęściej obecna jest całymi latami, a ich opowieści zwykle są złożone i rozbudowane. W mitomanii kłamstwa nie mają charakteru urojeniowego – mitoman zdaje sobie sprawę z tego, że kłamie, choć trudno mu się powstrzymać przed opowiadaniem kłamstw. Skonfrontowany z zarzutem mówienia nieprawdy może brnąć głębiej w wymyślanie kłamliwych usprawiedliwień lub niechętnie przyznać się do kłamstwa. 
Typowo kłamstwa mitomanów nie są całkowicie nieprawdopodobne ani absurdalne. Początkowo osoby niezaznajomione z mitomanem mogą odbierać jego zmyślone opowieści jako prawdziwe, lecz w miarę wysłuchiwania kolejnych niezwykłych historii mogą reagować coraz większym powątpiewaniem i dystansem wobec mitomana. Choć może doprowadzić to do utraty zaufania otoczenia, ostracyzmu wobec mitomana, a nawet komplikacji w jego życiu osobistym i zawodowym, zwykle jego wewnętrzne potrzeby nie pozwalają mu zrezygnować z kłamstw. O ile u małych dzieci skłonności do zmyślania historii o podobnych cechach mogą się przejściowo pojawiać i są zjawiskiem naturalnym związanym z chęcią przeżywania baśniowych przygód, o tyle u młodzieży i dorosłych tendencja do patologicznego kłamania mogą być skutkiem dysfunkcji ośrodkowego układu nerwowego – według niektórych badaczy może dotyczyć nawet 40% mitomanów. Obserwuje się także współwystępowanie mitomanii z różnego rodzaju zaburzeniami osobowości. Mitomanię opisał jako pierwszy Anton Delbrück w 1891 roku.

</doc>
<doc id="191883" url="https://pl.wikipedia.org/wiki?curid=191883" title="Miejsce zamieszkania">
Miejsce zamieszkania

Miejsce zamieszkania – w polskim prawie cywilnym miejscowość, w której osoba fizyczna przebywa z zamiarem stałego pobytu (art. 25 KC). Należy rozróżnić pojęcie miejsca zamieszkania od pojęcia zameldowania w miejscu pobytu stałego lub czasowego jako czynności z zakresu polskiego prawa administracyjnego.
Miejscem zamieszkania może być miejscowość, lub w znaczeniu ściślejszym, oznaczenie konkretnego lokalu mieszkalnego, z określeniem nie tylko miejscowości, ale również nazwy ulicy (jeśli w miejscowości są ulice), numeru domu i mieszkania. Przy określaniu miejsca zamieszkania, w ścisłym znaczeniu tego pojęcia, wskazuje się często także nazwę województwa, w którym miejscowość jest położona. 
Istotny jest zarówno fakt fizycznego przebywania w danej miejscowości ("corpus") jak i wola przebywania w niej ("animus"). Wola przebywania w danym miejscu jest pojęciem subiektywnym. Musi wiązać się z tym, że miejsce to stało się ośrodkiem życia codziennego osoby fizycznej, w którym skoncentrowane są jej plany życiowe. Dane miejsce nie traci przymiotu miejsca zamieszkania wskutek dłuższego lub krótszego oddalenia się z niego, pod warunkiem, że osoba nie traci rzeczywistego związku z miejscem. 
Miejscem zamieszkania dziecka pozostającego pod władzą rodzicielską jest miejsce zamieszkania rodziców bądź tego z rodziców, któremu wyłącznie przysługuje władza rodzicielska lub któremu powierzono wykonywanie władzy rodzicielskiej. Jeśli rodzice mieszkają osobno, a prawa rodzicielskie przysługują obojgu rodzicom, miejscem zamieszkania dziecka jest miejsce zamieszkania tego z rodziców, u którego dziecko stale przebywa. W przypadku gdy dziecko nie przebywa stale u żadnego z rodziców, jego miejsce zamieszkania określa sąd opiekuńczy.
Miejscem zamieszkania osoby pozostającej pod opieką ze względu na ubezwłasnowolnienie jest miejsce zamieszkania opiekuna.
Można mieć tylko jedno miejsce zamieszkania.
Jak wynika z wyroku Sądu Najwyższego z 13 lutego 1976 r. w sprawie I CR 930/75, nie stanowi o miejscu zamieszkania w rozumieniu art. 25 KC występowanie jednej tylko przesłanki, polegającej na samym tylko zamieszkiwaniu w sensie fizycznym, jednakże bez zamiaru stałego pobytu, chociażby zamieszkiwanie trwało przez dłuższy czas (na przykład w związku z wykonywaniem pracy czy też studiowaniem w innej miejscowości). 

</doc>
<doc id="191896" url="https://pl.wikipedia.org/wiki?curid=191896" title="Prawo konstytucyjne">
Prawo konstytucyjne

Prawo konstytucyjne (także: „prawo polityczne” z fr. "droit politique"; „prawo państwowe” z niem. "Staatsrecht") – zespół norm prawnych regulujących ustrój polityczny, społeczny i gospodarczy państwa albo zespół norm zawartych w konstytucji („prawo konstytucji”).
Nazwa „prawo polityczne” pochodzi z tytułu książki J.J. Rousseau "Umowa społeczna. Zasady prawa politycznego". Definicja „prawa politycznego” była identyczna z zaprezentowaną wyżej definicją prawa konstytucyjnego. Obecnie w większości państw stosuje się nazwę „prawo konstytucyjne”. Do ważniejszych wyjątków należą Niemcy i Austria, gdzie stosuje się pojęcie „prawo państwowe”. W ramach prawa konstytucyjnego wyróżnia się prawo parlamentarne, które reguluje kompetencje, organizację i tryb działania parlamentu (szersze ujęcie) albo regulamin parlamentu (węższe ujęcie).
Źródła prawa konstytucyjnego.
Podstawowym źródłem prawa konstytucyjnego jest konstytucja; jej postanowienia znajdują rozwinięcie w szeregu ustaw. Najczęściej ma ona postać jednego aktu prawnego, może mieć też kształt kilku aktów tej samej rangi. Sytuacja taka miała miejsce w Polsce od września 1992 do przyjęcia Konstytucji Rzeczypospolitej Polskiej (1997); innym przykładem jest ustrój polityczny Wielkiej Brytanii, w której porządku prawnym nie ma jednolitego aktu tej rangi, zaś treść konstytucji wywodzi się z szeregu aktów prawnych powstałych na przestrzeni wieków, m.in. z "Magna Charta Libertatum" (1215), "Act of Settlement" (1701).
W demokratycznym państwie prawa przyjmuje się wymóg zgodności wszystkich aktów prawnych z konstytucją. Jest to wynikiem przyjętej hierarchii aktów prawnych, zgodnie z którą każda ustawa musi być zgodna z konstytucją (zasada konstytucyjności), zaś każde rozporządzenie wykonawcze nie może być sprzeczne z ustawą i konstytucją (zasada legalności).
Pozostałymi źródłami prawa konstytucyjnego są ustawy (w tym ustawy organiczne), akty władzy wykonawczej o mocy ustawy (dekrety, rozporządzenia z mocą ustawy, ordonanse), regulaminy parlamentarne, a także niektóre źródła prawa międzynarodowego (w tym źródła prawa ponadnarodowego, np. prawa Unii Europejskiej). W niektórych państwach do tego katalogu zalicza się także zwyczajowe prawo konstytucyjne (w tym zwyczaje konstytucyjne i precedensy prawotwórcze).

</doc>
<doc id="191899" url="https://pl.wikipedia.org/wiki?curid=191899" title="Trzy drogocenności">
Trzy drogocenności



</doc>
<doc id="191900" url="https://pl.wikipedia.org/wiki?curid=191900" title="Trzy klejnoty">
Trzy klejnoty



</doc>
<doc id="191906" url="https://pl.wikipedia.org/wiki?curid=191906" title="Sunderland A.F.C.">
Sunderland A.F.C.

Sunderland Association Football Club (wymowa: /ˈsʊndərlənd/) – angielski klub piłkarski z siedzibą w Sunderlandzie, założony w 1879 roku. Sunderland AFC to sześciokrotny mistrz Anglii i wieloletni angielski pierwszoligowiec, który obecnie występuje w Championship.
Historia.
XIX wiek.
Klub został założony w październiku 1879 roku przez Jamesa Allana, nauczyciela Hendon Board School. Początkowo klub nosił nazwę Sunderland and District Teachers' Association Football Club, gdyż tylko nauczyciele mogli być zrzeszeni w organizacji. Po roku do klubu mogli już dołączyć nie tylko nauczyciele i nazwę zmieniono na Sunderland AFC. Początkowo klub grał w Blue House Pole w Hendon. Następnie boiska zmieniali czterokrotnie by w 1886 roku przenieść się na Newcastle Road (15 tys. widzów). W 1884 roku klub zdobył Durham Senior Cup, pierwsze trofeum w kolekcji. W 1887 klub był bliski zniknięcia ze piłkarskiej sceny. James Allan opuścił klub i stworzył konkurencyjny Sunderland Albion. Wraz z nim odeszła większość najlepszych piłkarzy. Między klubami była ostra rywalizacja o prymat w mieście, która ostatecznie zakończyła się rozwiązaniem Albion w 1892 roku. Klubem ostatecznie zajęli się stoczniowiec Robert Thompson i potentat węglowy Samuel Tyzack. Do Sunderlandu zostali sprowadzeni utalentowani gracze ze Szkocji co spowodowało dobre wyniki w meczach towarzyskich z zespołami ligowymi. Po wygranym meczu z Aston Villą (7:2) William McGregor (założyciel ligi), powiedział, że Sunderland to drużyna, która ma utalentowanego gracza na każdej pozycji. Rok później Sunderland rozpoczął grę w lidze.
W 1890 roku Sunderland wziął udziału w rozgrywkach The Football League i w pierwszej lidze grał przez 68 lat. Klub zastąpił Stoke, który został relegowany do Football Alliance. Sunderland w debiucie uległ na swoim stadionie klubowi Burnley 3:2. Pierwszy sezon zakończyli na 7 miejscu. Sezon 1891/92 zakończyli na pierwszym miejscu zdobywając pierwszy tytuł. Następny sezon (1892/93) także okazał się zwycięski. Trzeci tytuł zdobyli w sezonie 1894/95. Dodatkowo Sunderland w sezonie 1892/93 jako pierwszy zespół zdobył 100 goli w sezonie. Pod koniec XIX wieku Sunderland wybudował nowy stadion. Roker Park otworzono w 1898 roku. W pierwszym meczu na nowym stadionie Sunderland pokonał Liverpool 1:0.
XX wiek.
Wiek XX Sunderland rozpoczął od wywalczenia mistrzostwa w sezonie 1901/02. W 1905 roku do Middlesbrough sprzedał swojego zawodnika. Alf Common został sprzedany za £1000. Jest to pierwsza czterocyfrowa kwota za transfer w angielskiej lidze. Następnym rekordem jaki pobił Sunderland na początku wieku jest najwyższa wygrana na wyjeździe. W 1908 roku na St James’ Park Sunderland pokonał Newcastle United 9:1. Ten rekord widnieje w tabelach do dnia dzisiejszego. W sezonie 1912/13, Sunderland po raz kolejny zdobył tytuł mistrzowski. Było to ich piąte mistrzostwo w ciągu 22 lat gry w najwyższej klasie rozgrywkowej w Anglii. W tym samym roku klub po raz pierwszy dotarł do finału FA Cup w którym został pokonany przez Aston Villę (1:0).
W sezonie 1927/28 Sunderland do końca sezonu walczył o pozostanie w najwyższej lidze. W ostatnim meczu decydującym o pozostaniu w First Division Sunderland spotkał się Middlesbrough. Drużyna, która przegra mecz miała zostać relegowana o poziom niżej. Sunderland pokonał rywali 3:0 i pozostał w najwyższej lidze. W następnym sezonie padł rekord pod względem ilości zdobytych goli w jednym sezonie. Na kartach historii Sunderlandu zapisał się Dave Holliday, który strzelił 43 gole w 42 meczach. Do tej pory nie udało się nikomu pobić tego osiągnięcia. W sezonie 1935/36 Sunderland sięgnął po swój kolejny tytuł, pobijając swój rekord zdobytych goli w jednym sezonie. Tym razem bramkarza rywali pokonali 109 razy. Rok później po raz pierwszy wywalczyli FA Cup. W finale pokonali 3:1 drużynę Preston North End.
Przez resztę lat drużyna Sunderlandu plasowała się w połowie tabeli. W sezonie 1957/58 nadszedł koniec długoletniej ery w pierwszej lidze. Na koniec sezonu Sunderland uzbierał 32 punkty (podobnie jak Newcastle United i Portsmouth) jednak spadł z First Division, gdyż miał najgorszy bilans bramkowy. Ponownie w najwyższej lidze znaleźli się w sezonie 1964/65. Poprzedni sezon ukończyli na drugim miejscu w Second Division i uzyskali promocję po sześciu latach. Przez kolejne lata gry w First Division ani razu nie udało się Sunderlandowi wyjść z dolnej połowy tabeli na koniec sezonu. Mimo to udało im się wygrać FA Cup. 5 maja 1973 roku w rozgrywanym na Wembley finale Sunderland pokonał Leeds United (1:0).
W sezonie 1969/70 po raz kolejny zostali zdegradowani o poziom niżej. W Second Division, Sunderland grał przez kolejne sześć sezonów. W 1976 roku, Sunderland zdobył mistrzostwo drugiej ligi i po raz drugi uzyskał awans do wyższej ligi. W kolejnym sezonie (1976/77) ponownie nie utrzymał się w First Division i po raz trzeci został zdegradowany o poziom niżej. Trzykrotnie spadając nie zajęli ani razu ostatniego miejsca, plasując się każdorazowo za ostatnią pozycją dającą utrzymanie.
W sezonie 1979/80, rok po obchodach 100-lecia klubu, Sunderland ponownie awansował do First Division. Po kolejnych pięciu latach w sezonie 1984/85 ponownie nie potrafili dotrzymać kroku rywalom. Zajęli przedostatnie miejsce w lidze i ponownie znaleźli się w drugiej lidze. Po następnych dwóch sezonach nastąpiła kolejna zmiana. Sunderland ponownie opuścił Second Division, tyle że nie uzyskali promocji do First Division a spadli o poziom niżej do Third Division. W trzeciej lidze grali tylko jeden sezon (1987/88), zdobyli mistrzostwo i ponownie znaleźli się w drugiej lidze. W sezonie 1989/90 Sunderland zajął szóste miejsce w Second Division i awansował do play-off. W meczu finałowym ulegli Swindon Town. Mimo to uzyskali awans do pierwszej ligi. Swindon Town przyznał się do 36 zarzutów o nieprawidłowości finansowe i w jego miejsce do First Division przesunięto Sunderland. Kolejny sezon zakończył się kolejną relegacją z najwyższej ligi i ponowną grą na niższym szczeblu. Do pierwszej ligi, która już po reformie nosiła nazwę Premier League, awansowali po sezonie 1995/96. Zdobycie mistrzostwa Division One (wcześniej Second Division) dało im awans i ponownie grę w pierwszej lidze. Ponowny pobyt na najwyższym szczeblu rozgrywkowym angielskiej piłki trwał tylko rok. Na koniec sezonu 1996/97 z dorobkiem 40 punktów uplasowali się na 18. miejscu i pożegnali się z Premier League.
W 1997 roku po 99 latach zespół Sunderlandu pożegnał się z Roker Park. Klub zmienił siedzibę na Stadium of Light, obiekt o pojemności 49 000 miejsc. W pierwszym sezonie po zmianie stadionu (1997/98), Sunderland ukończył rozgrywki na 3. miejscu. W walce o awans do Premier League doszedł do finału. W ostatnim meczu sezonu lepszą drużyną okazał się Charlton Athletic. W meczu na Wembley padł remis 4:4. Zwycięzcę wyłoniły rzuty karne, które zakończyły się wynikiem 7:6 dla Charltonu. Kolejny sezon drużynie ze Stadium of Light przyszło grać w drugiej lidze. W sezonie 1998/99 Sunderland zdobył mistrzostwo Division One i uzyskał awans do Premier League. Dokonali tego w imponującym stylu, ustanawiając rekord zdobytych punktów w jednym sezonie (105 punktów). W pierwszym roku po powrocie do najwyższej klasy rozgrywkowej uplasowali się na 7. miejscu (najwyższe od 45 lat).
Po sezonie 2016/17 klub spadł z Premier League, uzyskując w całym sezonie zaledwie 24 punkty i plasując się na ostatnim miejscu tabeli.
Stadion.
Poprzednie stadiony:

</doc>
<doc id="191910" url="https://pl.wikipedia.org/wiki?curid=191910" title="Premier League">
Premier League

Premier League – najwyższa w hierarchii klasa męskich ligowych rozgrywek piłkarskich w Anglii, będąca jednocześnie najwyższym szczeblem centralnym (I poziom ligowy), utworzona 20 lutego 1992 i od tego momentu zarządzana przez FA Premier League. Zmagania w jej ramach toczą się cyklicznie (co sezon od sierpnia do maja), systemem kołowym i przeznaczone są dla 20 najlepszych angielskich i walijskich klubów piłkarskich. Ich triumfator zostaje mistrzem Anglii, zaś najsłabsze drużyny są relegowane do EFL Championship.
Liga została założona 20 lutego 1992 jako FA Premier League, gdy kluby Football League First Division zdecydowały się uniezależnić od The Football League i Football Association. Od tego czasu Premier League jest najchętniej oglądaną ligą sportową na świecie. Są to także najbardziej dochodowe rozgrywki piłkarskie. W sezonie 2007/2008 obroty klubów wyniosły 1,93 miliardów funtów (3,15 miliardów dolarów).
Od czasu założenia w rozgrywkach Premier League brało udział 49 drużyn.
Historia.
Tło.
Pomimo znaczących europejskich sukcesów angielskiej piłki nożnej w latach 70. i początku lat 80. XX wieku, po 1985 r. nastąpił poważny kryzys tamtejszego futbolu. Niedoinwestowane od dłuższego czasu stadiony popadały w ruinę, a stałym elementem większości meczów było chuligaństwo. Spowodowało to spadek zainteresowania wszystkimi krajowymi rozgrywkami, a tym samym ich znaczenia dla mediów oraz sponsorów. Dodatkowo, na skutek zamieszek na Heysel, w 1985 r. angielskie klubu dostały 5-letni zakaz gry w europejskich pucharach. Football League First Division, będąca w tym czasie najwyższym szczeblem ligowym w Anglii, znacznie odstawała od czołowych rozgrywek "starego kontynentu", jak Serie A, czy Primera División, zarówno pod względem meczowej frekwencji, jak i przychodów klubów. Z tego powodu kilku czołowych angielskich zawodników przeniosło się do drużyn włoskich oraz hiszpańskich. Nadspodziewanie dobry występ reprezentacji Anglii podczas Mistrzostw Świata 1990 (dojście do półfinału) spowodował ponowny wzrost popularności piłki nożnej w tym kraju. W tym samym roku UEFA zniosła wykluczenie angielskich zespołów z europejskich pucharów. W 1991 r. Manchester United zdobył Puchar Zdobywców Pucharów. Po tragedii na Hillsborough wydano Raport Taylora, który zapoczątkował przebudowę i modernizację obiektów sportowych w Wielkiej Brytanii.
Największe angielskie kluby zaczęły przekształcać się w przedsięwzięcia biznesowe, stosując komercyjne zasady działania w celu maksymalizacji zysków. Liderami tej transformacji stali się Martin Edwards z Manchesteru United, Irving Scholar z Tottenhamu Hotspur i David Dein z Arsenalu. Najlepsze kluby starały się zwiększyć swoją władzę i dochody groźbą oderwania się od Football League. Istotne znaczenie zacząły mieć pieniądze z tytułu praw telewizyjnych. Za dwuletnią umowę podpisaną w 1986 r. Football League otrzymało 6,3 milionów funtów z czego kluby otrzymały do podziału połowę. Negocjacje w 1988 r. były prowadzone pod groźbą odejścia dziesięciu klubów i utworzenia „superligi”, ale ostatecznie przekonano je do pozostania – kwota nowego, czteroletniego kontraktu wyniosła 44 miliony funtów, a kluby uzyskały aż 75% z niej. W 1988 r. pierwszy raz spróbowano oddzielić First Division od Football League, jednak się to nie powiodło. Na początku lat 90. duże kluby ponownie rozważały odejście, bowiem musiały sfinansować koszty modernizacji swoich stadionów zgodnie z wytycznymi Raportu Taylora.
Założenie.
Na końcu sezonu 1990/1991 dyskusji została poddana także kwestia przyciągnięcia większej ilości pieniędzy do piłki nożnej przez stworzenie nowej ligi. 17 lipca 1991 kluby z First Division podpisały umowę, w której znajdowały się szczegóły założenia FA Premier League. Nowe rozgrywki miały być komercyjnie niezależne od The Football Association oraz Football League, przez co FA Premier League mogła zawierać własne umowy o prawa telewizyjne oraz sponsorskie. Większy dochód pozwoliłby angielskim zespołom konkurować z klubami z całej Europy.
20 lutego 1992 kluby First Division zrezygnowały z gry w Football League i 27 maja 1992 FA Premier League została spółką z ograniczoną odpowiedzialnością. Od tego czasu w skład Football League wchodzą trzy ligi, zaś wcześniej przez 104 lata w jej skład wchodziły cztery szczeble rozgrywek. Nie było natomiast zmiany w formacie rozgrywek, w Premier League grała taka sama liczba klubów jak w First Division. Obowiązywał także system spadku i awansu pomiędzy najwyższą ligą a drugim szczeblem rozgrywek, który zmienił nazwę na First Division; trzecia liga nazywała się natomiast Second Division.
Po założeniu.
Debiut nowych rozgrywek miał miejsce w sezonie 1992/1993, a wystąpiły w nim 22 drużyny: Arsenal, Aston Villa, Blackburn Rovers, Chelsea, Coventry City, Crystal Palace, Everton, Ipswich Town, Leeds United, Liverpool, Manchester City, Manchester United, Middlesbrough, Norwich City, Nottingham Forest, Oldham Athletic, Queens Park Rangers, Sheffield United, Sheffield Wednesday, Southampton, Tottenham Hotspur oraz Wimbledon. Pierwszą bramkę zdobył Brian Deane dla Sheffield United, w wygranym 2:1 spotkaniu z Manchesterem United. W 1995 r. na skutek namowy FIFA liczba zespołów w rozgrywkach została zmniejszona do 20. Wówczas cztery zespoły spadły z ligi, zaś na ich miejsce powróciły dwa inne. 8 czerwca 2006 FIFA złożyła wniosek o zmniejszenie przez wszystkie najlepsze ligi europejskie liczby drużyn do 18, jednak Premier League sprzeciwiła się temu. W sezonie 2007/2008 grało 20 klubów. W 2007 r. zmieniła się także nazwa rozgrywek z FA Premier League na Premier League.
Struktura.
Premier League jest kierowana przez korporację, podzieloną pomiędzy dwadzieścia klubów. Każdy klub posiada pewną część udziałów oraz swój głos we wszystkich aspektach działania spółki, takich jak kontrakty czy zmiany zasad. Kluby wybierają prezesów i grupę dyrektorów, którzy zajmują się codziennymi sprawami korporacji. Football Association, piłkarska federacja angielska, nie ingeruje w codzienne działanie spółki, jednak jest jednym z udziałowców i posiada prawo weta.
Sponsoring.
Premier League miała sponsora tytularnego w latach 1993–2016:
Format rozgrywek.
W Premier League swoje mecze rozgrywa dwadzieścia zespołów. Podczas sezonu (który trwa od sierpnia do maja) każda para drużyn gra ze sobą dwukrotnie, raz na stadionie jednego z nich, a raz na stadionie drugiego – daje to 38 meczów dla każdego zespołu i 380 meczów w całym sezonie. W soboty większość meczów rozgrywanych jest o godzinie 16:00 czasu CET. Są to mecze nietransmitowane w brytyjskiej telewizji. Czasem mecze sobotnie są rozgrywane o 13:30 i 18:30 ze względu na relację telewizyjną. Podobnie jest z meczami niedzielnymi o 14:30 lub 17:00 czasu CET, czasami są też mecze o godzinie 16:00 kiedy angielska drużyna grała wcześniej w czwartek w europejskich pucharach. Natomiast czasem jeden pojedynek kolejki odbywa się w poniedziałek o 21:00 czasu CET również ze względów telewizyjnych. Od sezonu 2016/2017 zdarza się, że mecz inaugurujący weekendową kolejkę jest rozgrywany już w piątek o 21:00 czasu CET. Zwycięska drużyna otrzymuje trzy punkty, za remis dostaje się jeden, natomiast drużyna pokonana nie dostaje żadnego punktu. Kluby są klasyfikowane w tabeli po liczbie punktów, następnie po różnicy goli (bramek zdobytych i straconych). Na końcu sezonu klub, który zgromadził najwięcej punktów, zostaje mistrzem ligi.
Statystyki.
Podium Premier League (od sezonu 1992/93).
W dotychczasowej historii Premier League na podium oficjalnie stawało w sumie 13 drużyn. Liderem klasyfikacji jest Manchester United, który zdobył 13 tytułów mistrzowskich.
500+ występów.
"Stan na 12.03.2023"
Źródło: Strona Premier League.
100+ bramek w Premier League.
"Stan na 18.3.2023"
Źródło: Strona Premier League
Najwięcej asyst.
"Stan na 22.1.2023"
Źródło: Strona Premier League
Bramkarze ze 100+ czystymi kontami.
"Stan na 5.3.2023"
Źródło: Strona Premier League
Uczestnicy.
W rozgrywkach Premier League, od sezonu 1992/1993 do sezonu 2022/2023, udział brało łącznie 50 zespołów, z czego 6 (Arsenal F.C., Chelsea F.C., Everton F.C., Liverpool F.C., Manchester United F.C. i Tottenham Hotspur F.C.) wystąpiło w każdej edycji.
Pogrubione zespoły biorące udział w sezonie 2022/2023.
Prawa telewizyjne w Polsce.
W latach 1997-2022 prawa telewizyjne do Premier League w Polsce posiadał na wyłączność Canal+. Początkowo było to kilka meczów w kolejce. Z czasem nadawca zaczął pokazywać wszystkie spotkania rozgrywek. Transmisje meczów ligi angielskiej na żywo w Internecie udostępniane były przez platformy streamingowe Player i Canal+online. Po 25 latach pokazywania meczów Premier League w Polsce, telewizja Canal+ utraciła prawa na wyłączność do pokazywania rozgrywek. Od sezonu 2022/2023 do 2027/2028 transmisje z wszystkich meczów Premier League są dostępne za pośrednictwem platformy Viaplay. W lipcu 2022 kierownictwo Viaplay Polska i Canal+ Polska podpisały umowę o współpracy. Serwis streamingowy od jesieni 2022 roku jest dostępny dla klientów platformy Canal+ w Polsce, posiadających pakiet premium Canal+. Od sezonu 2022/2023 dwa wybrane spotkania każdej kolejki są transmitowane na kanałach Canal+ z komentarzem udostępnianym od Viaplay.

</doc>
<doc id="191914" url="https://pl.wikipedia.org/wiki?curid=191914" title="Murakami Haruki">
Murakami Haruki



</doc>
<doc id="191917" url="https://pl.wikipedia.org/wiki?curid=191917" title="Dystrykt Kolumbia">
Dystrykt Kolumbia



</doc>
<doc id="191918" url="https://pl.wikipedia.org/wiki?curid=191918" title="Gest Kozakiewicza">
Gest Kozakiewicza

Gest Kozakiewicza – potoczna polska nazwa obraźliwego gestu (znanego też jako „wał”), który polega na zgięciu jednej ręki w łokciu i złapaniu jej ramienia drugą ręką. Gest ten wywodzi się od francuskiego „bras d’honneur” (ramię honoru), obscenicznego w swej wymowie poprzez upodobnienie do fallusa.
Jest on łączony z polskim tyczkarzem Władysławem Kozakiewiczem, który na Letnich Igrzyskach Olimpijskich w Moskwie w 1980 roku pokazał go dwukrotnie wygwizdującej go radzieckiej publiczności po oddaniu udanych skoków na wysokość 5,70 m i 5,75 m. Później oddał jeszcze skok na wysokość 5,78 m, który zagwarantował mu złoty medal olimpijski, będąc jednocześnie rekordem świata.
Zdjęcie Kozakiewicza obiegło prasę na całym świecie (oprócz polskiej i radzieckiej). Ambasador ZSRR w PRL Borys Aristow domagał się odebrania Polakowi medalu, unieważnienia rekordu oraz dożywotniej dyskwalifikacji za obrazę narodu radzieckiego. Polskie władze tłumaczyły gest skurczem mięśnia tyczkarza, który miał być spowodowany sporym wysiłkiem. Kolejne tłumaczenie mówiło, że gest ten pokazywał pokonanie poprzeczki, inne, że w ten sposób Kozakiewicz okazał radość. Sportowiec został za to ukarany zatrzymaniem paszportu.

</doc>
<doc id="191921" url="https://pl.wikipedia.org/wiki?curid=191921" title="Jan Weyssenhoff">
Jan Weyssenhoff



</doc>
<doc id="191924" url="https://pl.wikipedia.org/wiki?curid=191924" title="Obcy – decydujące starcie">
Obcy – decydujące starcie

Obcy – decydujące starcie (tytuł oryg. "Aliens") – film fantastycznonaukowy z 1986 roku, druga część serii filmów o Obcym, wyreżyserowana przez Jamesa Camerona. Laureat dwóch Oscarów za efekty specjalne i montaż dźwięku. Film otrzymał nagrodę Hugo w kategorii "najlepsza prezentacja dramatyczna" w 1987 roku. W Polsce znany również pod tytułem Obcy 2.
Fabuła.
Po pięćdziesięciu siedmiu latach dryfowania w przestrzeni kosmicznej, kapsuła ratunkowa Ellen Ripley zostaje odnaleziona i dostarczona do stacji orbitalnej Gateway, należącej do Korporacji Weyland-Yutani. Podczas przesłuchania w sprawie zniszczenia statku i ładunku, nikt nie wierzy w opowieść o tym, co kobieta przeżyła na holowniku Nostromo i zostają jej odebrane uprawnienia oficera. Okazuje się, że księżyc, na którym znaleziono obcą formę życia, jest w tej chwili zamieszkany przez kilkadziesiąt rodzin kolonizatorów, którzy swoją osadę nazywają Hadley Hope. Jednak gdy z księżycem urywa się komunikacja, słowa Ripley nabierają głębszego sensu, a na księżyc LV-426 wraz z Ripley i przedstawicielem Korporacji – Carterem Burke’em wyrusza z misją ratunkową dobrze uzbrojony oddział Kolonialnej Piechoty Morskiej, dowodzony przez porucznika Gormana.
W opustoszałej bazie kolonistów, grupa komandosów odnajduje dziewczynkę o imieniu Newt, która szybko zaprzyjaźnia się z Ripley. W laboratorium znajdują również dwa facehuggery, utrzymywane przy życiu, umieszczone w pojemnikach zastojowych. Po poszukiwaniach pozostałych żyjących kolonizatorów Marines odkrywają, że wszystkie rodziny znajdują się w jednym kompleksie. Porucznik Gorman wysyła tam wszystkich Marines dowodzonych przez sierżanta Apone. W podziemiach kompleksu okazuje się, że żołnierze nie mogą używać amunicji do karabinów pulsacyjnych i elpeemów (logiczny pistolet maszynowy), gdyż grozi to uszkodzeniem chłodzenia reaktora i w rezultacie wybuchem termojądrowym. Na miejscu znajdują ciała wszystkich kolonistów zawinięte w kokony Obcych, którzy po chwili wydostają się z zakamarków i wybijają prawie cały oddział. Ci, którym udaje się przeżyć, wraz z Ripley powracają do wozu pancernego. Najwyższy stopniem ocalały żołnierz – kapral Hicks, za namową Ripley decyduje się na zniszczenie całego kompleksu przez zbombardowanie go z orbity pociskiem nuklearnym. Prom zrzutowy mający zabrać ich z księżyca na Sulaco rozbija się (Spunkmayer i Ferro pilotujący prom giną z rąk Obcego), przez co grupa musi powrócić do kompleksu.
Ripley i żołnierze barykadują się w jednej z jego części i obmyślają skuteczny plan ujścia z życiem. Do ochrony wykorzystują m.in. cztery automatyczne roboty obronne (występują jedynie w wersji reżyserskiej filmu). Gdy Burke słyszy, że Ripley chce zniszczyć cały kompleks i wszystkich Obcych, nie pozostawiając nawet próbek, które ten zamierza wziąć ze sobą, uwalnia z pojemników zastojowych do pokoju gdzie śpią Newt i Ripley, dwa twarzołapy, aby kobiety nie opowiedziały o chęci nielegalnego zabrania próbek Obcego pozostałym członkom oddziału. W ostatniej chwili Marines ratują Ripley i Newt przed twarzołapami i dowiadują się o spisku Burke’a. Tymczasem android Bishop przekazuje wszystkim, że strzelanina uszkodziła system chłodzący w jednym z reaktorów atmosferycznych, pod którym żołnierze znaleźli kolonistów, co spowoduje wybuch termonuklearny i zniszczenie całego kompleksu. Bishop sprowadza zdalnie rezerwowy wahadłowiec z USS Sulaco na teren kompleksu.
Obcy przedostają się jednak do zablokowanych przez marines przejść i zabijają kilku z nich, w tym Hudsona. Burke wykorzystuje zamieszanie i próbuje ratować się na własną rękę uciekając do innego pomieszczenia. Po zablokowaniu drzwi zostaje zaatakowany przez Obcego. Vasquez z powodu braku amunicji zmuszona jest porzucić swój karabin i odeprzeć atak trzech Obcych pistoletem. W bliskim kontakcie z krwią jednego ze stworzeń odnosi poważne rany. Gorman honorowo wraca by ją ratować. Zostają okrążeni i decydują wysadzić się w powietrze granatem wstrząsowym. Newt wyprowadza ocalałych (Hicksa i Ripley) z jednego kompleksu do drugiego, lecz sama wpada do pomieszczenia chłodzącego w wyniku wstrząsu po detonacji. Hicks wraz z Ripley próbują uwolnić dziewczynkę, lecz zostaje ona porwana przez Obcego do głównego gniazda. Nie wierząc w śmierć Newt, zrozpaczona Ripley zostawia rannego Hicksa pod opieką Bishopa i podąża sygnałem jej nadajnika. Odnajduje Newt oraz Burke’a, który ma już w sobie zarodek Obcego. Ripley zostawia mu granat. W drodze powrotnej do wahadłowca Ripley i Newt trafiają na ogromne skupisko jaj i wysiadującą je Królową Obcych. Bohaterka niszczy wszystkie jaja i zabija dwóch Obcych-strażników broniących królowej. Następnie razem z Newt wydostają się windą na powierzchnię i odlatują wahadłowcem na statek-matkę (USS Sulaco). W tym samym momencie ogromny wybuch nuklearny niszczy wszystkich Obcych i budynki będące na LV-426.
Na statku-matce, jedyni ocaleni – Ripley, Newt, Hicks i Bishop – przygotowują się do powrotu na Ziemię. Podczas gdy Hicks jest nieprzytomny i oczekuje na umieszczenie go w komorze kriogenicznej, z wahadłowca niespodziewanie wychodzi Królowa, która pozostawała w ukryciu od startu z Acherona (LV-426), i rozrywa na pół Bishopa. Przerażona Newt chowa się pod podłogę hangaru, Ripley zaś wsiada do ładowarki (futurystyczna wersja wózka widłowego) i walczy z królową, którą w końcu wyrzuca w przestrzeń kosmiczną. Po zwycięskiej walce, Ripley wraz z Newt, Hicksem i pozostałością Bishopa poddają się hibernacji i lecą, jak sądzą, prosto na Ziemię.
Odbiór.
Box office.
Budżet filmu jest szacowany na ok. 17-18 milionów dolarów. Według Box Office Mojo w Stanach Zjednoczonych i Kanadzie film zarobił ponad 86 mln USD. W innych krajach przychody wyniosły blisko 46, a łączny przychód 131 milionów dolarów.
Krytyka w mediach.
Film spotkał się z bardzo dobrą reakcją krytyków. W serwisie Rotten Tomatoes 97% z 76 recenzji uznano za pozytywne, a średnia ocen wyniosła 9/10. Na portalu Metacritic średnia ocen z 22 recenzji wyniosła 84 punkty na 100.

</doc>
<doc id="191927" url="https://pl.wikipedia.org/wiki?curid=191927" title="Niutonometr">
Niutonometr

 \right]&lt;/math&gt;
 |Wielkosc = 
 |WielkoscOzn = 
 |SI-jedn = 
 |CGS-jedn = 
 |Imp-jedn = 
 |Nazwisko = 
 |Etymologia = 
 |JednPodstawowa = 
Niutonometr, N·m – jednostka momentu siły w układzie SI. Nazwa „niutonometr” jest nazwą uproszczoną i zwyczajową. W mechanice poprawna nazwa jednostki to „niuton razy metr”

</doc>
<doc id="191929" url="https://pl.wikipedia.org/wiki?curid=191929" title="Jan Weyssenhoff (generał)">
Jan Weyssenhoff (generał)

Jan Weyssenhoff herbu Łabędź (ur. 11 kwietnia 1774 w Andżelmujży, zm. 19 maja 1848 w Samoklęskach) – generał dywizji, uczestnik wojny polsko-rosyjskiej 1792, insurekcji kościuszkowskiej, wojen napoleońskich, powstania listopadowego.
Życiorys.
Pochodził z niemieckiej rodziny Weissów, która już w XVII wieku uległa pełnemu spolszczeniu.
Służbę wojskową rozpoczął 14 grudnia 1789 w stopniu podporucznika w 8 regimencie pieszym litewskim. Uczestniczył w wojnie 1792, awansując 13 sierpnia na porucznika. Po zwycięstwie targowiczan działał w sprzysiężeniu insurekcyjnym w Wilnie. W czasie powstania kościuszkowskiego był adiutantem Jakuba Jasińskiego, na tym stanowisku awansował na kapitana. Przeniesiony następnie do 8 pułku jazdy litewskiej w stopniu majora. Po upadku powstania pozostawał poza wojskiem.
20 grudnia 1806 zaciągnął się do wojska Księstwa Warszawskiego jako adiutant gen. Jana Henryka Dąbrowskiego w stopniu szefa szwadronu. 23 lutego 1807 major w 12 pułku piechoty, a 29 lipca 1808 awansował na pułkownika, dowódcę pułku. Uczestniczył w kampanii austriackiej 1809 i moskiewskiej 1812. W 1810 został członkiem loży wolnomularskiej Przesąd Zwyciężony. 3 lutego 1813 mianowany generałem brygady jako dowódca brygady jazdy. Na czele brygady uczestniczył w kampanii saskiej 1813, w czasie której trafił do niewoli w Dreźnie.
Po uwolnieniu w armii Królestwa Polskiego. 20 stycznia 1815 został dowódcą brygady ułanów, a następnie dowódcą dywizji jazdy. 3 września 1826 awansował na generała dywizji. W roku 1830 zaliczono mu 28 lat i 2 miesiące „nieskazitelnej” służby wojskowej. Po wybuchu powstania listopadowego początkowo pełnił funkcję dowódcy dywizji jazdy; 23 stycznia 1831 objął dowództwo całej jazdy wojsk powstańczych, lecz już 26 lutego został przeniesiony z tego stanowiska, pod pretekstem wieku, na organizatora rezerw w krakowskim.
Po upadku powstania został zesłany do Kostromy. Zwolniony z niewoli w 1833, powrócił w Lubelskie, do Samoklęsk, które zakupił od Czartoryskich w 1824. Zmarł tam, pochowany został w przykościelnej kaplicy rodowej w Kamionce. Pamiętnik generała Jana Weyssenhoffa z portretem autora wydał Józef Weyssenhoff, Warszawa: Gebethner i Wolff; Kraków: G. Gebethner i Spółka, 1904.
Odznaczenia.
Był odznaczony Legią Honorową IV i V klasy, Orderem Virtuti Militari III klasy, Orderem Żelaznej Korony III klasy, Orderu Świętej Anny I klasy, Orderu Świętego Włodzimierza II klasy. W Królestwie Kongresowym został kawalerem Orderu Świętego Stanisława I klasy w 1819 roku. W 1830 roku został nagrodzony Znakiem Honorowym za 25 lat służby.

</doc>
<doc id="191930" url="https://pl.wikipedia.org/wiki?curid=191930" title="Szkoła Główna Gospodarstwa Wiejskiego w Warszawie">
Szkoła Główna Gospodarstwa Wiejskiego w Warszawie

Szkoła Główna Gospodarstwa Wiejskiego w Warszawie (SGGW) – uniwersytet przyrodniczy w Warszawie. Jego początki sięgają 23 września 1816, kiedy utworzono Instytut Agronomiczny w miejscowości Marymont (obecnie w dzielnicy Bielany). "De facto" istnieje od 1918 roku, kiedy to Instytut Agronomiczny ostatecznie przyjął nazwę Królewsko-Polskiej Szkoły Głównej Gospodarstwa Wiejskiego, a w 1919 roku uczelnię upaństwowiono i nadano obecną nazwę.
Historia.
23 września 1816 we wsi Marymont założono Instytut Agronomiczny, jego siedzibą był wówczas pałacyk królowej Marysieńki Sobieskiej, pierwszy dyrektorem został Jerzy Beniamin Flatt. Instytutowi przydzielono dobra rządowe – Marymont, Bielany oraz folwarki Ruda, Wawrzyszew i Buraków. Nauka była prowadzone na poziomie elementarnym (kształcenie wykwalifikowanych robotników) oraz wyższym (dla przyszłych ekonomów i zarządców).
W ramach instytutu powstał Rządowy Instytut Weterynarii, całość w 1840 przekształcono w Instytut Gospodarstwa Wiejskiego i Leśnictwa. Próby rusyfikacji polskich szkół doprowadziły ówczesny instytut na skraj likwidacji, szkoła została przeniesiona najpierw do Puław, a potem do Rosji. Do stolicy Polski wróciła w 1918 roku wraz z odzyskaniem niepodległości, uczelnia została w 1919 roku upaństwowiona i przemianowana na Szkołę Główną Gospodarstwa Wiejskiego. Pierwszymi jej wydziałami były rolniczy i leśny, od 1921 także ogrodniczy. Ok. 1925 wzniesiono budynki uczelni przy ul. Rakowieckiej 26/30 według projektu Tadeusza Zielińskiego. Zakłady doświadczalne powstały w Rogowie i w Skierniewicach.
W drugiej połowie lat 30. na uczelni wprowadzono getto ławkowe.
W czasie II wojny światowej szkoła prowadziła tajne nauczanie,jak również zajęcia w Miejskiej Szkole Ogrodniczo-Rolniczej i Prywatnej Szkoły Rybackiej. Jej budynki nie zostały zniszczone, a Biblioteka SGGW utraciła jedynie 7% swoich zbiorów (3325 z 44 035 jednostek).
Uczelnia wznowiła działalność akademicką 15 maja 1945 roku. Na uruchomione wydziały: Rolny, Ogrodniczy i Leśny zapisało się 600 studentów. 
Wkrótce nastąpił dalszy rozwój uczelni. Już w 1951 istniały wydziały: Melioracji Rolnych, Technologii Drewna, Zootechniki, później powstała sekcja kształtowania terenów zielonych, obecnie Wydział Architektury Krajobrazu. Do szkoły przyłączono w 1952 wyłączony z Uniwersytetu Warszawskiego Wydział Weterynaryjny.
W 1956 roku decyzją Rady Ministrów SGGW otrzymała tereny na Ursynowie oraz sąsiadujące gospodarstwa Wolica, Natolin i Wilanów, tam właśnie postępował rozwój uczelni – powstały wydziały techniki rolniczej oraz żywienia człowieka (1973). Zagospodarowanie terenu kampusu jest dziełem dr. inż. Przemysława Wolskiego. Ostatecznie na całkowite przeniesienia kampusu na Ursynów zdecydowano się w 2001 roku.
Rektorat uczelni mieści się w zabytkowym pałacu należącym do Juliana Ursyna Niemcewicza, który ze względu na swą funkcję nazywany jest „pałacykiem Rektorskim”.
Wydziały.
Obecnie większość budynków uczelni mieści się na Ursynowie. Studenci kształcą się na następujących wydziałach:
Prowadzone są również zajęcia w ramach studiów międzywydziałowych w następujących jednostkach:
Wydziały Zamiejscowe w Łowiczu i Sierpcu.
Rolnicze i leśne zakłady doświadczalne, podlegające pod uczelnię:
Od 1 października 2019 roku głównymi jednostkami organizacyjnymi uczelni są instytuty oraz wydziały. Wydziały są odpowiedzialne za kształcenie na kierunkach studiów. Instytuty organizują działalność naukową i badawczą w ramach dyscyplin naukowych. Badania naukowe prowadzone są w następujących instytutach:
Rektorzy.
Dyrektorzy Instytutu Agronomicznego:
Rektorzy Szkoły Głównej Gospodarstwa Wiejskiego:
Ursynalia.
Od 1983 roku corocznie uczelnia organizuje cykl imprez juwenaliowych pod nazwą Ursynalia.

</doc>
<doc id="191935" url="https://pl.wikipedia.org/wiki?curid=191935" title="Jan Łopuszański">
Jan Łopuszański



</doc>
<doc id="191946" url="https://pl.wikipedia.org/wiki?curid=191946" title="Ryanair">
Ryanair

Ryanair – irlandzkie tanie linie lotnicze (największe w Europie i jedne z największych na świecie) z siedzibą w Dublinie. Flota Ryanair liczy 412 samolotów typu Boeing 737-800.
Historia.
Spółka została założona w 1985 r. przez Tony’ego Ryana i jego dzieci. Pierwsze połączenie z irlandzkiego miasta Waterford (WAT) do portu lotniczego Londyn-Gatwick (LGW) zostało uruchomione w lipcu 1985 r. Obecnie (dane za rok 2012) Ryanair przewozi około 80 mln pasażerów rocznie w 25 krajach Europy oraz Izraelu, Cyprze i Maroku. Linie od samego początku rozwijają się dynamicznie. W 1985 r. przewiozły 5 tys. pasażerów, w 1986 r. – 82 tys. pasażerów, w 2005 – 27,6 mln pasażerów, w 2012 – 79,6 mln pasażerów, a w 2014 - 90,6 mln pasażerów.
W Polsce Ryanair obecny jest od marca 2005 r. Pierwszy lot odbył się 24 marca 2005 r. z wrocławskiego lotniska Strachowice (WRO) do Londynu-Stansted (STN). W marcu 2012 roku na wrocławskim lotnisku Ryanair zbazował jeden samolot typu Boeing 737-8AS. 12 grudnia 2012 Ryanair ogłosił również uruchomienie bazy w Krakowie (KRK).
W 2018 roku Ryanair uruchomił w Polsce linie czarterowe Ryanair Sun. Pierwszy lot odbył się 26 kwietnia 2018, z Poznania do Zakintos.
Obecnie Ryanair oferuje loty z następujących polskich portów lotniczych:
Flota.
Flota przewoźnika liczy obecnie 412 samolotów. Średni wiek maszyn linii to 7,5 lat (stan na listopad 2019).

</doc>
<doc id="191947" url="https://pl.wikipedia.org/wiki?curid=191947" title="Magna-Polonia">
Magna-Polonia

K! Magna-Polonia – najstarsza poznańska korporacja akademicka, powstała 13 marca 1920 r. w Poznaniu. Utworzona została przez studentów ówczesnej Wszechnicy Piastowskiej. Należała do członków założycieli Związku Polskich Korporacji Akademickich. W okresie międzywojennym zrzeszała przede wszystkim studentów pochodzących z ziem zachodnich. W okresie PRL korporacja nie mogła prowadzić normalnej działalności na uczelniach. Do reaktywacji doszło za wiedzą i zgodą przedwojennych członków 13 marca 2004 r.
Zasady.
Korporacja stara się wcielać w życie następujące idee:
Insygnia.
Barwy konwentu są biało-amarantowo-błękitne. Członkowie noszą trójbarwną "bandę", czyli wstęgę, zakładaną z prawego ramienia na lewy bok, stanowiącą nawiązanie do dawnych tradycji pojedynkowania się na szable (obecnie K! Magna-Polonia nie uznaje pojedynków). Elementem stroju korporanta jest również dekiel, czyli czapka studencka w barwach korporacji. Fuksy (kandydaci) K! Magna-Polonia noszą dekle i bandy dwukolorowe (amarantowo-błękitne).
Dewiza korporacji brzmi: "Omnia pro Polonia".
Hierarchia.
Kandydat na członka nosi miano fuksa. Pełne prawa członkowskie posiada komiliton. Po zakończeniu studiów pełnoprawny członek korporacji zostaje filistrem. Członkostwo w korporacji jest dożywotnie. Można go pozbawić za niehonorowe postępowanie lub sprzeniewierzenie się idei korporacyjnej.

</doc>
<doc id="191949" url="https://pl.wikipedia.org/wiki?curid=191949" title="A Sun That Never Sets">
A Sun That Never Sets

A Sun That Never Sets – siódmy album zespołu Neurosis, wydany w 2001 roku, podobnie jak EP-ka "Sovereign". Album wyprodukowany został wspólnie przez zespół i producenta Steve'a Albiniego.
Po płycie "Times of Grace", nowy materiał zespołu okazał się dla części fanów rozczarowaniem; grupie zarzucano m.in. zbytnie złagodzenie brzmienia. Zmiana brzmienia gitar nie oznaczała jednak złagodzenia muzyki Neurosis, która zyskała przestrzeń i klimat, wyczuwalne na całej płycie, a szczególnie w zamykającym krążek utworze „Stones from the Sky”.

</doc>
<doc id="191953" url="https://pl.wikipedia.org/wiki?curid=191953" title="Mała Zbrojownia w Gdańsku">
Mała Zbrojownia w Gdańsku

Mała Zbrojownia – zabytkowy budynek dawnego arsenału, znajdujący się na Starym Przedmieściu w Gdańsku.
Historia.
Mała Zbrojownia powstała w trakcie budowy południowego ciągu fortyfikacji Gdańska (w latach 1643-1645), jako magazyn ciężkich dział i moździerzy dla pobliskich bastionów, jej celem było odciążenie Wielką Zbrojownię. Autorem arsenału był architekt Jerzy Strakowski.
Na parterze, w przedzielonej słupami hali, gromadzono żelazne i spiżowe działa oraz moździerze. W razie zagrożenia można je było, poprzez cztery bramy, przetransportować na zewnątrz. Na piętrze przechowywano pistolety, strzelby i siodła dla rajtarii, które można było przekazywać bezpośrednio na plac przez wielkie okna.
Budynek został zniszczony w trakcie działań wojennych w 1945 roku, po odbudowie przez wiele lat wykorzystywany był jako hala garażowa miejskiego przedsiębiorstwa taksówkowego. W 1993 przejęła go Akademia Sztuk Pięknych w Gdańsku. Mieści się tu Wydział Rzeźby.

</doc>
<doc id="191955" url="https://pl.wikipedia.org/wiki?curid=191955" title="Kpps">
Kpps

kpps ( – "tysiące pakietów na sekundę") oznacza liczbę pakietów (w tysiącach), jakie router może trasować w ciągu jednej sekundy. Parametr ten jest bezpośrednim wskaźnikiem wydajności routera, zależy od bardzo wielu czynników, m.in. prędkości procesora, ilości pamięci operacyjnej, długości kolejek buforów, implementacji protokołów trasowania, itp.
kpps jest również jednostką określającą prędkość galwanometrów projektora laserowego (kilo point per second - tysięcy punktów na sekundę). Liczba określa, ile punktów jest w stanie nakreślić galwanometr podczas 1 sekundy przy podanym kącie odchylania galwanometrów.
Prędkość określa się za pomocą Ilda Frame Test.

</doc>
<doc id="191960" url="https://pl.wikipedia.org/wiki?curid=191960" title="Magna Polonia">
Magna Polonia



</doc>
<doc id="191961" url="https://pl.wikipedia.org/wiki?curid=191961" title="K! Magna-Polonia">
K! Magna-Polonia



</doc>
<doc id="191962" url="https://pl.wikipedia.org/wiki?curid=191962" title="K! Magna Polonia">
K! Magna Polonia



</doc>
<doc id="191963" url="https://pl.wikipedia.org/wiki?curid=191963" title="LBS">
LBS



</doc>
<doc id="191964" url="https://pl.wikipedia.org/wiki?curid=191964" title="Oliver Hardy">
Oliver Hardy

Oliver Hardy, właśc. Norvell Hardy (ur. 18 stycznia 1892 w Harlemie, zm. 7 sierpnia 1957 w Los Angeles) – amerykański aktor i komik, znany głównie z występów ze Stanem Laurelem w serii filmów, początkowo niemych, Flip i Flap. Uhonorowany gwiazdą w Hollywood Walk of Fame.
Dzieciństwo.
Rodzice Norvella Hardy’ego wzięli ślub 12 marca 1890 roku, dla jego matki było to drugie małżeństwo, zaś dla ojca trzecie. Jego ojciec, również Oliver, był weteranem Konfederatów rannym w bitwie nad Antietam 12 września 1862 roku. Po demobilizacji Oliver Hardy pomagał w prowadzeniu rodzinnej plantacji bawełny, kupił udziały w przedsiębiorstwie zajmującym się handlem detalicznym oraz został wybrany na poborcę podatkowego w hrabstwie Columbia. Natomiast rodzina Norvella Hardy’ego ze strony matki, Emily Norvell, córki Thomasa Benjamina Norvella i Mary Frejman, wywodziła się od kapitana Hugh Norvella spod Williamsburga w Wirginii, gdzie jej rodzina przybyła przed 1635 rokiem.
W 1891 roku rodzice Norvella Hardy’ego, na rok przed jego narodzinami, przeprowadzili się do Madison w stanie Wisconsin. Miejsce narodzin Hardy’ego nie jest pewne. Według niektórych źródeł urodził się w Harlemie, natomiast inne podają rodzinne miasto jego matki, Covington. Norvell Hardy był najmłodszym z piątki rodzeństwa, ojciec zmarł, gdy Norvell miał zaledwie rok.
W dzieciństwie Hardy sprawiał czasami problemy wychowawcze, co spowodowało, że został wysłany do akademii wojskowej w Milledgeville w Georgii. W wieku trzynastu lat został przeniesiony do Young Harris College w północnej części tego stanu.
W dzieciństwie wykazywał zainteresowanie muzyką i teatrem, miał jednocześnie problemy z nauką. Dołączył do grupy teatralnej, jednocześnie porzucając szkołę. Matka wysłała go do Atlanty, do nauczyciela muzyki i śpiewu, Adolfa Pattersona, jednak Hardy opuszczał niektóre zajęcia by śpiewać w kinie Alkazar za 3,50 USD na tydzień. Potem zdecydował się na powrót do Milledgeville. Już przed rokiem 1910 zaczął posługiwać się imieniem „Oliver”. Zarówno w spisie ludności z 1910 roku, jak i w późniejszych dokumentach, figuruje jako Oliver N. Hardy.
Początki kariery.
W roku 1910 otwarto w Milledgeville, rodzinnym mieście Hardy’ego, pierwsze kino. Hardy pracował w nim jako operator, bileter, woźny i wreszcie kierownik. Nowy przemysł filmowy szybko stał się pasją Hardy’ego. Był przekonany, że grałby lepiej niż aktorzy, których widział na ekranie. Za namową przyjaciela w 1913 roku Hardy przeniósł się do Jacksonville na Florydzie, gdzie kręcono wtedy kilka filmów. W nocy pracował jako śpiewak kabaretowy, za dnia w wytwórni filmowej Lubin. To właśnie w tym okresie poznał i poślubił swoją pierwszą żonę, pianistkę Madelyn Saloshin.
W 1914 Hardy po raz pierwszy wystąpił w filmie wytwórni Lubin zatytułowanym "Outwitting Dad". .
Hardy był potężnym mężczyzną, mierzącym ponad 180 cm i ważącym ponad sto kilogramów. Jego tusza i wzrost stanowiły niejednokrotnie ograniczenia co do ról, które otrzymywał. Często był obsadzany w roli „twardego” faceta lub łobuza. Otrzymywał też role w krótkich filmach komediowych, gdzie jego wymiary uzupełniały komediowy charakter granych postaci.
Do roku 1915 Hardy wystąpił w 50 filmach krótkometrażowych wytwórni Lubin. Później przeniósł się do Nowego Jorku, gdzie współpracował z wytwórniami Pathe, Casino i Edison. Po pewnym czasie wrócił jednak do Jacksonville i pracował dla wytwórni Vim i King Bee. W tym czasie występował między innymi z sobowtórem Charliego Chaplina, Billym Westem, i aktorką komediową Ethel Burton Palmer (Hardy grał role "twardego faceta" aż do początku lat dwudziestych.) W 1917 Hardy wyjechał do Los Angeles, gdzie pracował niezależnie w kilku wytwórniach filmowych. W tym samym roku pojawił się też z młodym brytyjskim aktorem komediowym Stanem Laurelem w filmie "Szczęśliwy Pies" ("A Lucky Dog") G.M. Andersona (zwanego "Broncho Billy"). Oliver Hardy grał w nim rolę włamywacza próbującego okraść postać graną przez Stana. Przez następnych kilka lat Hardy i Laurel nie pracowali razem.
W latach 1918-1923 Oliver Hardy zagrał w ponad 40 filmach wytwórni Vitagraph, wcielając się przede wszystkim w role "twardych facetów". W 1919 Hardy rozstał się z żoną. Rok później doszło do rozwodu, którego powodem była najprawdopodobniej zdrada Hardy’ego. 24 listopada 1921 Hardy ponownie wziął ślub z aktorką Myrtle Reeves. To małżeństwo jednak również nie było udane, a Myrtle popadła w alkoholizm.
W 1924 Hardy rozpoczął współpracę z wytwórnią Hala Roacha pracując przy serii filmów komediowych "Our Gang" między innymi z Charleyem Chasem. W 1925 wystąpił w filmie "Yes, Yes, Nanette!" wraz z Jamesem Finlaysonem. Finlayson w późniejszych latach wielokrotnie pojawiał się w filmach Hardy’ego i Laurela. Reżyserem "Yes, Yes, Nanette!" był Stan Laurel, który w tym czasie grał też role drugoplanowe u boku Clyde’a Cooke’a i Bobby’ego Raya.
W 1926 roku Hardy miał wystąpić w filmie "Get'Em Young", ale w wyniku poparzenia trafił do szpitala. Stan Laurel, który już wcześniej pracował jako komik i reżyser w wytwórni Roach, został wybrany na jego zastępcę. Od tej pory Laurel zaczął coraz częściej pojawiać się przed kamerą. W 1926 roku wystąpił też razem z Oliverem Hardym w filmie "45 Minut z Hollywood" ("45 Minutes from Hollywood"). Nie pojawili się jednak wspólnie w żadnej scenie.
Współpraca ze Stanem Laurelem.
W 1927 roku powstały filmy "Slipping Wives", "Kacza Zupa" ("Duck Soup" – nie mylić z filmem braci Marx z 1933 roku pod tym samym tytułem) i "With Love and Hisses", w których Laurel i Hardy wystąpili wspólnie. Leo McCarey, dyrektor wytwórni Roach Studios, zatrudniając obu aktorów dążył do tego, aby stali się zespołem z prawdziwego zdarzenia. Łącząc ich w parę, stworzył w ten sposób prawdopodobnie najsłynniejszy duet w historii kina, znany w Polsce jako Flip i Flap. Wkrótce rozpoczęto produkcję licznych filmów krótkometrażowych, takich, jak "Bitwa stulecia" ("The Battle of the Century" 1927), w którym uwieczniono jedną z największych bitew tortowych, "Should Married Men Walk Home?" (1928), "Two Tars" (1928), "Unaccustomed As We Are" (1929, który był ich pierwszym filmem dźwiękowym), "Berth Marks" (1929), "Blotto" (1930), "Brats" (1930, gdzie Stan i Oliver grali samych siebie, a także wystąpili w roli swoich synów, występując na powiększonych meblach), "Another Fine Mess" (1930), "Be Big" (1931), i wiele innych. W 1929 roku po raz pierwszy zagrali w rolach drugoplanowych w jednej z sekwencji "Rewii Hollywoodu" ("The Hollywood Revue of 1929" 1929); rok później pojawili się w skrzącym się dowcipem musicalu, nakręconym w Technicolorze a zatytułowanym "Pieśń Skazańca" ("The Rogue Song" 1930). Był to ich pierwszy występ w barwnym filmie. W 1931 roku na ekrany wszedł ich pierwszy film długometrażowy "Proszę nam wybaczyć" ("Pardon Us", w którym zagrali główne role), jednak do 1935 roku grali również role drugoplanowe i występowali w filmach krótkometrażowych. "The Music Box" (1932) jest uważany za ich największe osiągnięcie; został on nagrodzony Oscarem w kategorii Najlepszy Film Krótkometrażowy. Była to jedyna Nagroda Akademii, która trafiła w ich ręce.
W 1936 roku życie osobiste Hardy’ego legło w gruzach, kiedy jego małżeństwo z Myrtle zakończyło się rozwodem. Oczekując na rozstrzygnięcie kwestii kontraktu z Laurelem i Halem Roachem, Oliver nakręcił z Harrym Langdonem film "Zenobia" (1939). Ostatecznie uzgodniono warunki nowego kontraktu i ekipa została zaangażowana przez General Services Studio, aby zrealizować film "Flip i Flap w Legii Cudzoziemskiej" ("The Flying Deuces" 1939). Podczas zdjęć Hardy zakochał się w Virginii Lucille Jones, scenarzystce, i w tym samym roku wziął z nią ślub. Byli szczęśliwym małżeństwem aż do jego śmierci.
Laurel i Hardy występowali również dla USO (United Service Organizations), wspierając w ten sposób wojska aliantów podczas II wojny światowej. W owym czasie nakręcili dwa filmy, "Głupka w Oksfordzie" ("A Chump at Oxford" 1940, w którym dokonuje się zamiana ról – Oliver na pewien czas staje się podwładnym Stana), oraz "Wilki Morskie" ("Saps at Sea" 1940).
Od 1941 roku jakość filmów z Flipem i Flapem zaczęła spadać. Artyści rozstali się z wytwórnią Roach Studies i rozpoczęli współpracę najpierw z 20th Century Fox, a następnie z Metro-Goldwyn-Mayer. Mimo że wzrosły ich tantiemy, w olbrzymim studiu mieli niewielką kontrolę artystyczną nad swoimi produkcjami, od tej chwili w ogóle nie przypominającymi tych filmów, które rozsławiły duet na całym świecie.
W 1947 roku Laurel i Hardy udali się na sześciotygodniowe tournée po Wielkiej Brytanii. Z początku nie wiedzieli, jak zostaną przyjęci, tymczasem wszędzie, gdzie się pojawili, towarzyszyły im tłumy wielbicieli. Tournée zostało przedłużone o występy w Belgii, Francji i krajach skandynawskich; Flip i Flap zabawiali również króla Wielkiej Brytanii Jerzego VI i jego córkę, królową Elżbietę. Biograf aktorów John McCabe twierdzi, że do 1954 roku Stan i Ollie kontynuowali występy na żywo w Wielkiej Brytanii i Francji, prezentując nowe skecze autorstwa Laurela.
W roku 1949 John Wayne, zaprzyjaźniony z Hardym, zaproponował mu drugoplanową rolę w westernie "Strzelec z Kentucky" ("The Fighting Kentuckian" 1949). Oliver współpracował już wcześniej z Wayne'em i Johnem Fordem podczas produkcji sztuki "What Price Glory", z której dochód został przeznaczony na cele dobroczynne. W tym czasie Laurel rozpoczął leczenie cukrzycy. Nie bez wahania Hardy przyjął rolę na skutek nalegań swojego kolegi. Wkrótce Frank Capra zaoferował mu gościnny występ w filmie "Riding High", gdzie główną rolę zagrał Bing Crosby.
W latach 1950–1951 powstał ostatni film słynnego duetu – "Flip i Flap na bezludnej wyspie" ("Atoll K" 1951). Fabuła była prosta – po tym, jak Flip dziedziczy wyspę, obaj przyjaciele wypływają na morze. Podczas sztormu ich statek ulega zniszczeniu, a panowie lądują na nowo odkrytym archipelagu, gdzie znajdują się złoża uranu. Dzięki znalezisku stają się bogaci i wpływowi. Film został wyprodukowany przez spółkę z europejskim kapitałem, aktorzy pochodzili z różnych krajów, a ekipie nie pozwolono z nimi rozmawiać. Ponadto scenariusz został napisany na nowo przez Stana tak, aby pasował do stylu komediowego, zaś obaj aktorzy nabawili się poważnych chorób podczas pracy na planie.
W roku 1955 duet podpisał z Halem Roachem Juniorem kontrakt na występy w show telewizyjnym opartym na fabule opowieści Babci Gąski. Program miał być kręcony w kolorze i emitowany na antenie NBC. Jednak nigdy nie doszło do realizacji tego zamierzenia.
Śmierć.
W maju 1954 roku Hardy przeszedł niegroźny atak serca. Po chorobie, w roku 1956, po raz pierwszy w życiu zaczął troszczyć się o swoje zdrowie. W tym czasie, w przeciągu zaledwie kilku miesięcy stracił ponad 70 kilogramów, dzięki czemu jego wygląd uległ radykalnej zmianie. Stan Laurel w swoich listach wspomina o nieuleczalnym raku Hardy’ego, który mógł być przyczyną tak szybkiej utraty wagi. 14 września 1956 roku Oliver Hardy przeszedł rozległy udar mózgu, w następstwie którego został przykuty do łóżka i przez kilkanaście miesięcy nie mógł mówić. Podczas pobytu w domu opiekę nad nim przejęła jego żona Lucille. Na początku sierpnia 1957 roku Hardy przeszedł kolejne dwa udary. Zapadł w śpiączkę, z której nigdy się już nie wybudził.
Kres jego cierpień nadszedł 7 sierpnia 1957 roku, kiedy to Oliver Hardy zmarł w wieku 65 lat. Jego ciało zostało pochowane w Ogrodzie Masońskim cmentarza Valhalla Memorial Park w Północnym Hollywood.
W roku 2006 BBC Four wyemitowało dramat pt. "Stan" oparty na spotkaniu Laurela z Hardym przy jego łożu śmierci i na wspomnieniach ich wspólnej kariery. Mimo iż film oparty był na faktach, zachowana została dowolność w interpretacji zarówno wydarzeń, jak i głównych bohaterów.
Dodatkowe informacje.
Postać Olivera Hardy’ego pojawiła się w filmie animowanym "Mickey’s Polo Team, w" którym drużyna Myszki Miki rozgrywa mecz polo z drużyną złożoną z przedwojennych aktorów.

</doc>
<doc id="191966" url="https://pl.wikipedia.org/wiki?curid=191966" title="Franciszek Górski (botanik)">
Franciszek Górski (botanik)

Franciszek Górski (ur. 6 sierpnia 1897 w Woli Pękoszewskiej, zm. 7 stycznia 1989 w Krakowie) – botanik polski, profesor Uniwersytetu Jagiellońskiego, członek Polskiej Akademii Nauk.
Życiorys.
Był synem Konstantego Mariana (krytyka i historyka sztuki) oraz Antoniny z Chłapowskich, prawnukiem generała Franciszka Górskiego. Uczęszczał do Gimnazjum im. Sobieskiego w Krakowie (do 1914), następnie do gimnazjum klasycznego w Lozannie (1914–1916). Studiował ekonomię na uniwersytecie w Genewie (1916–1920, nie ukończył), prawo na Uniwersytecie Poznańskim (1920–1923) oraz botanikę na Uniwersytecie Jagiellońskim (1924–1929). Wśród jego wykładowców na UJ byli Kazimierz Rouppert i Władysław Szafer. Służył ochotniczo w Wojsku Polskim w czasie wojny polsko-radzieckiej. W 1930 obronił na UJ doktorat (na podstawie pracy "Sur la precision de la methode de la numeration des bulles dans les recherches de photosynthese") i został starszym asystentem w Katedrze Botaniki Ogólnej. Habilitował się z dniem 12 lipca 1938 (praca "Badania nad pobieraniem izomerów optycznych kwasu winowego przez kropidlaka Aspergillus fumigatus"), był tam docentem.
Po wybuchu II wojny światowej brał udział w działaniach wojennych w ramach kampanii wrześniowej. W listopadzie 1939 znalazł się w gronie aresztowanych pracowników nauki Uniwersytetu Jagiellońskiego (Sonderaktion Krakau) i do lutego 1940 był więziony, m.in. w obozie koncentracyjnym Sachsenhausen. Po uwolnieniu pracował jako inspektor w dziale łąk i pastwisk w Krakowskiej Izbie Rolniczej oraz uczestniczył w konspiracyjnym nauczaniu w ramach tajnego Uniwersytetu Jagiellońskiego. Kontynuował pracę na stanowisku docenta w Katedrze Botaniki Ogólnej po wojnie, w 1947 został mianowany profesorem nadzwyczajnym i kierownikiem Katedry Fizjologii Roślin. Profesorem zwyczajnym był od 1956; w latach 1956–1959 pełnił funkcję dziekana Wydziału Biologii i Nauk o Ziemi. Przeszedł na emeryturę w 1967.
Współpracował również z innymi jednostkami naukowymi. W latach 1956–1968 kierował Zakładem Fizjologii Roślin PAN (oraz Pracownią Fotofizjologii tego zakładu), a następnie (1968–1981) przewodniczył jego Radzie Naukowej. Był również profesorem w Zakładzie Flory Polskiej (1962–1963) i przewodniczącym Rady Naukowej (1971–1982) Instytutu Botaniki PAN. Wykładał fizjologię roślin w Wyższej Szkole Pedagogicznej w Katowicach (1946-1947).
W 1962 został powołany na członka korespondenta PAN, w 1969 na członka rzeczywistego PAN. Był wiceprezesem Polskiego Towarzystwa Botanicznego (1967–1973, 1973 członek honorowy). W 1988 członkostwo honorowe nadało mu Polskie Towarzystwo Przyrodników im. Kopernika, otrzymał również doktorat "honoris causa" Akademii Rolniczej w Krakowie (1981). Był odznaczony m.in. Złotym Krzyżem Zasługi (1954) i Krzyżem Komandorskim Orderu Odrodzenia Polski (1984).
Został pochowany na Cmentarzu Salwatorskim w Krakowie (sektor SC14-1-11).
W pracy naukowej zajmował się fizjologią roślin, cytologią roślin, metodyką badań biochemicznych, biochemią porównawczą oraz biochemią nukleotydów. Opublikował m.in.:

</doc>
<doc id="191968" url="https://pl.wikipedia.org/wiki?curid=191968" title="Państwowa Akademia Nauk Stosowanych w Nysie">
Państwowa Akademia Nauk Stosowanych w Nysie

Państwowa Akademia Nauk Stosowanych w Nysie – publiczna wyższa szkoła zawodowa w Nysie powstała 1 czerwca 2001 roku na podstawie rozporządzenia Rady Ministrów z dnia 10 kwietnia 2001 roku z inicjatywy opolskiego i wrocławskiego środowiska akademickiego.
Zgodnie z rozporządzeniem Ministra Edukacji i Nauki z dnia 17 marca 2022 r. w sprawie zmiany nazw niektórych publicznych uczelni zawodowych (Dz.U. poz. 638), Państwowa Wyższa Szkoła Zawodowa w Nysie zmieniła swoją nazwę na Państwowa Akademia Nauk Stosowanych w Nysie.
Uczelnia ta finansowana jest przez dotację z budżetu państwa oraz przez Ministerstwo Nauki i Szkolnictwa Wyższego. Uczelnia kształci profesjonalne kadry na studiach licencjackich, inżynierskich i magisterskich.
Historia.
Państwowa Akademia Nauk Stosowanych w Nysie powstała w 2001 roku (jako Państwowa Wyższa Szkoła Zawodowa w Nysie) wedle pomysłu prof. dra hab. inż. Ryszarda Knosali, ówczesnego doradcy wojewody opolskiego. Uczelnia odwołuje się tradycjami do starego gimnazjum jezuickiego, założonego w Nysie w XVII wieku przez biskupa ordynariusza wrocławskiego oraz księcia nyskiego Karola Habsburga, w którym pobierał nauki przyszły król Polski Michał Korybut Wiśniowiecki.
Od 1 października 2022 r, zgodnie z rozporządzeniem Ministra Edukacji i Nauki z dnia 17 marca 2022 r. w sprawie zmiany nazw niektórych publicznych uczelni zawodowych (Dz.U. poz. 638), dotychczasowa Państwowa Wyższa Szkoła Zawodowa w Nysie zmieniła nazwę na Państwowa Akademia Nauk Stosowanych w Nysie.
Kształcenie.
W roku akademickim 2017/2018 Państwowa Wyższa Szkoła Zawodowa w Nysie oferuje studia I stopnia w trybie stacjonarnym i niestacjonarnym – licencjackie (3-letnie) lub inżynierskie (3,5-letnie):
Uczelnia prowadzi także studia II stopnia na kierunku pielęgniarstwo. W najbliższym czasie planowane jest uruchomienie studiów II stopnia na kierunkach: bezpieczeństwo wewnętrzne, kosmetologia, zarządzanie, architektura oraz jazz i muzyka estradowa.
Struktura uczelni.
Na strukturę Państwowej Wyższej Szkoły Zawodowej w Nysie składa się osiem instytutów oraz trzy jednostki uczelniane. Poza tym w ramach uczelni działają jednostki pomocnicze.
Baza lokalowa uczelni.
Państwowa Wyższa Szkoła Zawodowa w Nysie posiada 8 budynków dydaktycznych, akademik i dwie hale sportowe o łącznej powierzchni ponad 20 tysięcy m². Obiekty te zostały wzorcowo wyremontowane i odrestaurowane, czego dowodem było wyróżnienie nyskiej uczelni przez Głównego Konserwatora Zabytków w Polsce:
Działalność pozaedukacyjna.
Przy PWSZ w Nysie działa klub sportowy AZS PWSZ Nysa, w którym funkcjonują sekcje: młodzieżowa sekcja piłki siatkowej w kategorii młodzik, kadet i junior, tenisa stołowego, sportów walki (judo, boks, MMA), turystyki i taneczna – Tanero. Przy uczelni działa także biblioteka, Biuro Współpracy Międzynarodowej, Akademickie Biuro Karier, Oficyna Wydawnicza i Samorząd Studencki. Każdego roku uczelnia organizuje Nyski Festiwal Nauki.

</doc>
<doc id="191969" url="https://pl.wikipedia.org/wiki?curid=191969" title="Podgrzewacz powietrza">
Podgrzewacz powietrza

Podgrzewacze powietrza - rodzaj wymiennika ciepła, czyli urządzenia służącego do podgrzewania powietrza na bazie odzysku energii z systemu grzewczego.
Podgrzewacze powietrza dzieli się na dwie podstawowe grupy:
W podgrzewaczach konwekcyjnych przejmowanie ciepła następuje drogą konwekcji poprzez ścianę dzielącą przepływające czynniki robocze (spaliny - powietrze). Do podgrzewaczy konwekcyjnych zalicza się: podgrzewacze rurowe, żebrowe, iglicowe, płytowe.
W podgrzewaczach rekuperacyjno-regeneracyjnych wymiana ciepła opiera się na odbieraniu energii ze ścianek uprzednio nagrzanych przez przepływające spaliny. Z najbardziej rozpowszechnionych podgrzewaczy rekuperacyjno-regeneracyjnych znane są Regeneracyjne Obrotowe Podgrzewacze Powietrza - ROPP o osi pionowej lub poziomej.
Podgrzewacze rekuperacyjno-regeneracyjne mają wiele zalet: zwartą budowę, dużą sprawność, długą żywotność. Poważną wadą jest przenoszenie części spalin do podgrzewanego powietrza. W przypadku podgrzewania powietrza dla kotła grzewczego nie ma to większego znaczenia, jednak wykorzystanie takiego podgrzewacza do innych celów grzewczych jest ograniczone. 
Powody zastosowania.
Stosowane są ze względu na oszczędność energii, aspekty ekonomiczne oraz ochronę środowiska. 
Oszczędność energii. Powietrze niezbędne do prawidłowego spalania paliwa w kotle jest najczęściej zasysane z zewnętrznego otoczenia kotła. Zatem jego temperatura jest zmienna i zależna od warunków otoczenia.
Podwyższenie temperatury powietrza o ok. 10 - 20 °C powoduje przyrost sprawności kotła o około 1 punkt procentowy. Podgrzane powietrze wpływa dodatnio na warunki spalania.
Aspekty ekonomiczne. Jeśli urządzenie pracuje niemal bez przerw przez cały rok to podniesienie sprawności o 1 punkt procentowy daje ogromne oszczędności między innymi na kosztach paliwa, a także zmniejsza wydatki związane z karami za emisję między innymi CO2 i SO2, która to jest związana z ilością użytego paliwa.
Ochrona środowiska. Innym ważnym aspektem jest to, że spaliny po wykonaniu pracy w kotle niosą jeszcze w sobie pokaźny balast energii cieplnej, której wykorzystanie do podgrzania wody jest mało opłacalne, a zbędnie podgrzewa atmosferę. Ciepło to można jednak wykorzystać do podgrzania powietrza rozdmuchowego-zasilającego palenisko.

</doc>
<doc id="191970" url="https://pl.wikipedia.org/wiki?curid=191970" title="Galman">
Galman

Galman – górnicze określenie utlenionych rud cynku, przeważnie mieszaniny smithsonitu i hemimorfitu (kalaminu).
Nazewnictwo.
Wyróżniono:
czasem w postaciach naciekowych
Występowanie w Polsce.
Na Górnym Śląsku okres największego wydobycia galmanu trwał od drugiej połowy XVIII do końca XIX wieku (zob. kopalnia Szarlej) i przyczynił się do znacznego rozwoju gospodarczego tego regionu.

</doc>
<doc id="191973" url="https://pl.wikipedia.org/wiki?curid=191973" title="Karabin L85">
Karabin L85

L85 Endeavour – brytyjski karabin szturmowy w układzie bullpup. Razem z ręcznym karabinem maszynowym L86 wchodzi w skład systemu uzbrojenia piechoty SA-80.
Historia konstrukcji.
W drugiej połowie lat czterdziestych w Wielkiej Brytanii skonstruowano karabin automatyczny EM-2 kalibru .280 Mk1Z. Po standaryzacji amunicji w ramach NATO i przyjęciu do uzbrojenia przez armię brytyjską naboju 7,62 x 51 mm NATO z planów produkcji karabinu EM-2 zrezygnowano, a następcą karabinów powtarzalnych Karabin Lee-Enfield stał się L1A1 SLR (dostosowany do brytyjskich wymagań karabin FN FAL).
Po wprowadzeniu w latach sześćdziesiątych do uzbrojenia armii amerykańskiej karabinu M16 kalibru 5,56 x 45 mm także w Wielkiej Brytanii postanowiono powrócić do prac nad bronią na amunicję pośrednią. Na początku lat siedemdziesiątych powstał prototyp karabinu XL64 strzelającego eksperymentalną amunicją 4,85 × 49 mm. Nowy karabin, podobnie jak EM-2, zbudowany był w układzie bullpup, ale jego mechanizmy wewnętrzne wzorowane były na karabinie AR-18 produkowanym w Enfield na licencji amerykańskiej.
Wersja XL64E5 została w połowie lat siedemdziesiątych przedstawiona do badań, które miały wyłonić nowy standardowy nabój NATO (trzeci, obok już używanych 9 x 19 mm NATO i 7,62 x 51 mm NATO). W wyniku przeprowadzonych w latach 1977–1980 prób jako standardową amunicję pośrednią NATO wprowadzono belgijską amunicję 5,56 × 45 mm z pociskiem SS109.
Po standaryzacji amunicji 5,56 × 45 mm NATO w Enfield skonstruowano karabin XL70E3 będący wersją XL64E5 kalibru 5,56 mm. Później pojawiły się kolejne prototypy XL76E2 i wreszcie XL85E1, który w 1985 roku został przyjęty do uzbrojenia jako L85A1 (jednocześnie przyjęto do uzbrojenia ręczny karabin maszynowy L86A1 Engager, z wprowadzenia wersji karabinkowej zrezygnowano).
Karabiny L85 były dostarczane z dwoma rodzajami celowników. Żołnierze piechoty otrzymywali karabiny wyposażone w celownik optyczny SUSAT o czterokrotnym powiększeniu. Obsługi broni ciężkiej otrzymywały karabiny wyposażone w mechaniczne przyrządy celownicze.
Pierwsze seryjne karabiny trafiły w ręce żołnierzy w lecie 1985 roku, a masowe dostawy rozpoczęły się w październiku tego roku. Po dostarczeniu pierwszych karabinów L85A1 do jednostek pojawiły się doniesienia o wadach karabinu. Poza dużą masą skarżono się na wypadające magazynki, odpadające łoże, rozregulowujący się celownik. Wykryte wady sprawiły, że komandosi SAS nie przyjęli nowej broni do uzbrojenia i zachowali jako standardowy karabin M16. W następnych latach dzięki wprowadzeniu kolejnych poprawek większość tych wad usunięto. Karabin L85 nie zdobył większej popularności (poza Wielką Brytanią niewielką partię tych karabinów zakupiło Zimbabwe i Jamajka) i w 1994 roku zakończono jego produkcję po dostarczeniu ok. 400 000 karabinów L85 i erkaemów L86.
W czasie pierwszej wojny w Zatoce Perskiej L85A1 po raz pierwszy został użyty w warunkach bojowych. Zawodowi brytyjscy żołnierze elitarnych jednostek, których nie można było posądzić o brak znajomości czy dbałości o broń, meldowali, że w warunkach wysokiego zapylenia typowego dla pustyni L85 notorycznie się zacina. Podobne meldunki o wysokiej zawodności były składane później przez żołnierzy służących w siłach pokojowych na Bałkanach.
W 1992 roku komisja obrony Izby Gmin opublikowała krytyczny raport dotyczący L85 i L86. Jednak nadal niewiele robiono w celu poprawienia niezawodności broni systemu SA-80. W 1996 bronie systemu SA-80 zostały skreślone z listy broni strzeleckich spełniających standardy NATO. Okazało się, że działają one poprawnie zasilane amunicją L1A2, natomiast użycie innej amunicji 5,56 × 45 mm NATO powoduje częste zacięcia.
W 1998 postanowiono poddać karabin L85A1 modernizacji. Ponieważ produkcja tego karabinu była już zakończona, do nowego standardu zmodyfikowane miały być już wyprodukowane karabiny. Zadanie zmodernizowania L85A1 powierzono niemieckiej firmie Heckler &amp; Koch (należała w tamtym okresie do brytyjskiego koncernu British Aerospace).
Efektem prac firmy HK był wprowadzony do uzbrojenia w 2000 roku L85A2. W czerwcu tego roku podpisano porozumienie przewidujące przebudowę 200 000 sztuk broni systemu SA-80 na wersje A2 w latach 2001-06. Część przebudowanych karabinów została wyposażona w granatniki podlufowe. Pomimo udoskonaleń wprowadzonych przez HK, nadal zdarzają się skargi na zawodność karabinu L85.
Najnowszą wersją L85 jest karabinek o roboczej nazwie SA80A2K, w który zostaną uzbrojeni czołgiści i obsługi broni ciężkiej. Podobnie jak karabiny L85A2, karabinki powstaną przez przebudowę zmagazynowanych karabinów L85A1. Przebudowy 1412 standardowych L85 ma dokonać firma HK.
Wady karabinu L85 sprawiają, że coraz częściej pojawiają się propozycje zastąpienia go inną konstrukcją. Według pierwotnych planów karabiny L85 miały być eksploatowane do 2020 roku, kiedy zastąpią je karabiny zbudowane w ramach programu FIST, jednak obecnie coraz częściej mówi się o wycofaniu ich z jednostek pierwszorzutowych.
Opis konstrukcji.
Karabin L85 jest indywidualną bronią samoczynno-samopowtarzalną zbudowaną w układzie bullpup. Zasada działania oparta o wykorzystanie energii gazów prochowych odprowadzanych przez boczny otwór lufy. Tłok gazowy o krótkim ruchu przekazuje energię przez popychacz na suwadło. Ryglowanie przez obrót zamka. Mechanizm spustowy kurkowy umożliwia strzelanie ogniem pojedynczym i seriami. Dźwignia przełącznika rodzaju ognia po lewej stronie tylnej części broni. Bezpiecznik w postaci kołka nad chwytem pistoletowym. Zasilanie z dwurzędowych magazynków łukowych o pojemności 30 naboi (magazynki zamienne z magazynkami M16). Przyrządy celownicze to celownik optyczny SUSAT (wersja dla żołnierzy piechoty) lub przeziernik w chwycie do przenoszenia broni o muszka na podstawie (wersja dla obsług broni ciężkiej).

</doc>
<doc id="191983" url="https://pl.wikipedia.org/wiki?curid=191983" title="Gorzyczki (województwo śląskie)">
Gorzyczki (województwo śląskie)

Gorzyczki (niem. "Klein Gorschütz") – wieś w Polsce położona w województwie śląskim, w powiecie wodzisławskim, w gminie Gorzyce, przy granicy z Czechami około 10 kilometrów na południe od Wodzisławia Śląskiego.
Położenie.
Gorzyczki leżą na Górnym Śląsku na historycznej ziemi wodzisławskiej w pobliżu wsi Gorzyce, Łaziska, Uchylsko i Wierzniowice. Miejscowość położona jest około 10 km. na południe od Wodzisławia Śląskiego, przy granicy polsko-czeskiej.
W Gorzyczkach autostrada A1 (Gdańsk–Gorzyczki) przekracza granicę Polski i łączy się z czeską autostradą D1 prowadzącą w kierunku Ostrawy, Brna i Pragi. W miejscowości zlokalizowany jest również ostatni/pierwszy węzeł autostradowy autostrady A1. Przy węźle działają stacje benzynowe. W pobliżu wsi istnieją tereny strefy gospodarczej.
Historia.
Historia miejscowości ściśle wiąże się z dziejami Wodzisławia Śląskiego i ziemi wodzisławskiej. Gorzyczki są dość dużą wsią i liczą obecnie około 2000 mieszkańców. W roku 1866 na terenie wsi, w pobliżu granicy z Czechami, miała miejsce bitwa pod Gorzyczkami. W okresie międzywojennym w miejscowości stacjonowała placówka Straży Granicznej I linii „Gorzyczki”. Podczas II wojny światowej funkcjonował tu niemiecki Polenlager nr 169. W latach 1975–1998 miejscowość administracyjnie należała do województwa katowickiego. Do 21 grudnia 2007 r. w miejscowości funkcjonowało Przejście graniczne Gorzyczki-Věřňovice, które na mocy Układu z Schengen zostało zlikwidowane.
Na terenie sołectwa swoją siedzibę ma Powiatowy Dom Dziecka oraz Ochotnicza Straż Pożarna Gorzyczki. Od 2002 roku działa tu Ludowy Klub Sportowy Strzelec Gorzyczki. 
Wieś należy do Parafii św. Anioła Stróża w Gorzycach.
Turystyka.
Przez miejscowość przebiega międzynarodowa trasa rowerowa EuroVelo 4 (Szlak Europy Centralnej) – w Polsce wyznakowana jako R-4, obecnie od granicy polsko-czeskiej do Krakowa. Trasa ta ma w gminie wspólny przebieg z czerwoną trasą rowerową nr 24, tzw. Pętlą rowerową Euroregionu Śląsk Cieszyński. Przez miejscowość przebiega także żółta trasa rowerowa nr 316, tzw. trasa rowerowa powiatu wodzisławskiego.

</doc>
<doc id="191985" url="https://pl.wikipedia.org/wiki?curid=191985" title="Śpiewające">
Śpiewające

Śpiewające (Oscines) – podrząd ptaków z rzędu wróblowych (Passeriformes) obejmujący około 4900 gatunków. Mają specyficzną budowę podniebienia i krtani z wieloma mięśniami głosowymi (tzw. syrinks), umożliwiającą im wydawanie głosów godowych, tworzących zróżnicowany i wyszukany ptasi śpiew. Mają także szczególną budowę stóp. Uważa się, że ptaki śpiewające wyewoluowały około 50 mln lat temu na kontynencie Gondwany.
Podział systematyczny.
Do podrzędu zaliczane są następujące rodziny:
oraz wymarłe:

</doc>
<doc id="191987" url="https://pl.wikipedia.org/wiki?curid=191987" title="Józef Szafranek">
Józef Szafranek

Józef Szafranek właśc. Joseph Schaffranek (ur. 18 lutego 1807 w Gościęcinie, zm. 7 maja 1874 w Bytomiu) – śląski ksiądz katolicki, działacz społeczny, polityczny, tłumacz, autor i wydawca. W latach 1840-1874 proboszcz parafii Wniebowzięcia Najświętszej Maryi Panny w Bytomiu.
Życiorys.
Urodził się w Gościęcinie jako syn miejscowego młynarza. Po zakończeniu studiów we Wrocławiu przyjął tam 9 marca 1831 roku święcenia kapłańskie. W latach 1831–1832 był wikarym w Grzędzinie. W latach 1832–1839 był wikarym w Raciborzu. W 1839 r. założył pierwsze w Europie koło czytelnicze w Bytomiu. Od 1840 roku do śmierci był proboszczem bytomskiej parafii Wniebowzięcia Najświętszej Maryi Panny w Bytomiu. Działał w ruchu trzeźwości ks. Jana Alojzego Ficka z Piekar Śląskich. W tym czasie wygłosił kazanie dla Polaków z Berlina, w którym wzywał do trzeźwości i zachowania języka polskiego.
Deputowany do Pruskiego Zgromadzenia Konstytucyjnego w 1848 r. i Pruskiego Zgromadzenia Narodowego, w 1848 r. w okręgu bytomsko-tarnogórskim, a w 1849 r. w okręgach żorskim i gliwickim. Pierwotnie zasiadał w ławach lewicy (niemieckich demokratów), a w kolejnej kadencji przeniósł się do Koła Polskiego, po wstąpieniu do niego Marcina Gorzołki. „W konstytuancie pruskiej ks. Szafranek oświadczył w dniu 24 sierpnia 1848 r., iż Górnoślązacy nie interesują się dążnościami politycznymi Polaków w Poznańskiem i chodzi im jedynie o sprawy językowe”. Uczestnicy wieców, w których przemawiał wznosili okrzyki: „Niech żyje narodowość śląska”. Częstokroć przypisuje mu się założenie Ligi Polskiej, tymczasem nie jest nawet naukowo stwierdzone, że do niej należał.
Podczas Wiosny Ludów w dniu 21 lipca 1848 r. w niemieckim Zgromadzeniu Narodowym, ks. Szafranek przedstawił wniosek, w którym proponował w ośmiu punktach zmiany dla „po polsku mówiących Ślązaków”. Dotyczyły one m.in. wydawania praw, rozkazów, dekretów, rozporządzeń, nakazów i obwieszczeń również w języku polskim oraz wprowadzenia języka polskiego jako dodatkowego języka wykładowego w udzielaniu nauki religii i nauki elementarnej w powiatach, wsiach i koloniach zamieszkanych przeważnie przez ludność polskojęzyczną. Z uwagi na charakter swojej działalności, miał być przez niektórych nazywany Śląskim Rejtanem .
W 1851 r. musiał zrzec się mandatu, gdyż jego wypełnianie kolidowało z pracą duszpasterską, wcześniej krytykowany przez zwierzchników za swoją lewicową postawę (gdy biskup zakazał mu zasiadania w ławach poselskich lewicy – stał przez całe posiedzenia), a tym samym zakończyć karierą polityczną.
W czasie epidemii cholery i tyfusu opiekował się chorymi, ubogimi i sierotami.
W 1855 roku napisał list do bytomskiego magistratu, motywujący potrzebę utrakwistycznego (dwujęzycznego) szkolnictwa. Jednak w r. 1856 wbrew jego intencjom podzielono klasy dwujęzyczne na polskie i niemieckie. Założył pierwszą żeńską szkołę zawodową w 1853 r. oraz przyczynił się do założenia katolickiego gimnazjum w Bytomiu w 1867 r., a także w r. 1869 szkoły średniej dla dziewcząt i ochronki. Sprowadził do Bytomia Siostry Szkolne de Notre Dame.
Współzałożyciel kasyna katolickiego; twórca Stowarzyszenia Rodzin Chrześcijańskich. Zakładał „szkoły niedzielne”, wprowadził msze św. szkolne, nabożeństwa i kazania dla dzieci; wprowadził zwyczaj częstego przystępowania do Komunii św.; organizował pielgrzymki do Piekar i na Górę Świętej Anny.
Wskutek obrażeń po wypadku zmarł w dniu 7 maja 1874 roku w Bytomiu. Na jego pogrzebie mowę wygłosił ks. Antoni Stabik.
Księdza Józefa Szafranka pochowano na cmentarzu Mater Dolorosa w Bytomiu.
Szafranek określał się jako pruski patriota, a jego działania na rzecz o dwujęzyczności wypływały głównie z duszpasterskiej troski o wiernych.

</doc>
<doc id="191988" url="https://pl.wikipedia.org/wiki?curid=191988" title="Sawa (Hrycuniak)">
Sawa (Hrycuniak)

Sawa (ofic. tyt.: "Jego Eminencja, Wielce Błogosławiony Sawa, Prawosławny Metropolita Warszawski i Całej Polski"), imię świeckie Michał Hrycuniak (ur. 15 kwietnia 1938 w Śniatyczach) – polski biskup prawosławny, szósty metropolita warszawski i całej Polski, profesor nauk teologicznych.
Jest absolwentem studiów teologicznych na Chrześcijańskiej Akademii Teologicznej w Warszawie. Po złożeniu w 1966 wieczystych ślubów mniszych został kierownikiem kancelarii metropolity warszawskiego i całej Polski. Równocześnie kontynuował na ChAT pracę naukową. Od 1970 zarządzał monasterem św. Onufrego w Jabłecznej, doprowadzając do jego odbudowy po zniszczeniach w czasie II wojny światowej i w latach powojennych. W 1979 przyjął chirotonię biskupią; do 1981 był biskupem łódzkim i poznańskim, zaś od 1981 do 1998 – białostockim i gdańskim (od 1987 jako arcybiskup). Na terenie diecezji białostocko-gdańskiej przyczynił się do znacznego ożywienia życia parafialnego, budowy nowych świątyń oraz reaktywowania lub otwarcia trzech monasterów. Od 1994 do 1998 był Prawosławnym Ordynariuszem Wojska Polskiego, od 1996 w stopniu generała brygady.
Od 1998 zwierzchnik Polskiego Autokefalicznego Kościoła Prawosławnego, z oficjalnym tytułem "Jego Eminencja Wielce Błogosławiony Sawa, Prawosławny Metropolita Warszawski i całej Polski".
Życiorys.
Młodość i edukacja.
Urodził się w Śniatyczach w powiecie zamojskim w prawosławnej rodzinie Włodzimierza Hrycuniaka i Natalii z d. Winnik. Gdy przyszły duchowny miał rok, jego rodzice dokonali konwersji na katolicyzm w imieniu własnym i małoletniego syna, w parafii w Dubie. Nastąpiło to w okresie, gdy na prawosławnych mieszkańców wymienionej parafii wywierane były silne naciski, by przeszli oni na katolicyzm. Większość konwersji tej ludności okazała się jednak pozorna i nietrwała.
Osierocony w wieku dwóch lat przez ojca od tej pory przyszły duchowny był wychowywany przez matkę i babkę. Gdy w czasie II wojny światowej w jego rodzinnej miejscowości otwarta została cerkiew św. Jana Chrzciciela (w okresie międzywojennym nieczynna), Natalia Hrycuniak i jej syn zaczęli do niej uczęszczać. Razem z matką uniknął wysiedlenia, jakiemu podlegała w latach 1944–1946 ludność ukraińska, być może dzięki wstąpieniu przez jego wuja do wojska. Do szkoły podstawowej uczęszczał początkowo w rodzinnych Śniatyczach, następnie w Komarowie. Następnie wyjechał razem z matką do Chorzowa. Tam przez dwa lata uczył się w szkole średniej, po czym postanowił kształcić się na prawosławnego duchownego.
W 1957 ukończył Prawosławne Seminarium Duchowne w Warszawie i podjął studia w Chrześcijańskiej Akademii Teologicznej, którą ukończył w 1961. Jako student był hipodiakonem metropolity warszawskiego i całej Polski Makarego. Pracę magisterską obronioną na ChAT poświęcił trzeciej podróży misyjnej św. Pawła. Zapraszany na dalsze studia w Moskiewskiej Akademii Duchownej, nie mógł wyjechać z kraju z powodu nieotrzymania paszportu. Tegoż roku podjął pracę w Prawosławnym Seminarium Duchownym w Warszawie jako wykładowca oraz w redakcji oficjalnego organu prasowego Polskiego Autokefalicznego Kościoła Prawosławnego, rosyjskojęzycznego "Cerkownogo wiestnika" jako pomocnik redaktora. W 1962 został asystentem w Chrześcijańskiej Akademii Teologicznej, gdzie prowadził zajęcia z zakresu historii Kościoła zachodniego oraz soborów powszechnych.
27 września 1964 przyjął święcenia diakońskie z rąk biskupa łódzkiego i poznańskiego Jerzego w prywatnej kaplicy św. Michała Archanioła w rezydencji metropolitów warszawskich i całej Polski. Biskupa Jerzego, podobnie jak metropolitę warszawskiego i całej Polski Tymoteusza, określał następnie jako swoich nauczycieli duchowych. W maju roku następnego został skierowany do Belgradu na studia doktoranckie w dziedzinie teologii prawosławnej na tamtejszym uniwersytecie. Rozprawę doktorską, poświęconą życiu i działalności św. Jana Chrzciciela, obronił 2 lutego 1966. Pobyt w Jugosławii i bliższe zapoznanie się z tradycją Serbskiego Kościoła Prawosławnego, w tym z pracami mnicha i teologa Justyna (Popovicia), ostatecznie utwierdziły Michała Hrycuniaka w zamiarze złożenia ślubów mniszych, który pojawił się u niego po raz pierwszy w 1957, w czasie pielgrzymki do ławry Poczajowskiej.
Duchowny.
6 lutego 1966 złożył śluby mnisze przed patriarchą Serbii Germanem, w monasterze Wprowadzenia Matki Bożej do Świątyni w Belgradzie. Przyjął imię zakonne Sawa na cześć arcybiskupa Sawy, twórcy Serbskiego Kościoła Prawosławnego. Po powrocie do Polski przyjął z rąk metropolity warszawskiego i całej Polski Stefana (Rudyka) święcenia kapłańskie, co miało miejsce w dniu 6 marca 1966 w soborze św. Marii Magdaleny w Warszawie.
W latach 1966–1970 pełnił funkcję dyrektora Kancelarii Metropolitalnej w Warszawie. W wymienionym okresie kontynuował pracę naukową na ChAT, wziął znaczący udział w przeprowadzeniu remontu soboru św. Marii Magdaleny w Warszawie oraz wielokrotnie wyjeżdżał na Podkarpacie w celu wspierania tamtejszych parafii pozbawionych stałego duchowieństwa. Za swoją pracę na rzecz PAKP otrzymał 11 maja 1969 godność ihumena. Z pracy w kancelarii metropolitalnej zrezygnował na własne życzenie, motywując tę decyzję zawiścią innych duchownych, zwłaszcza konfliktem z ks. Jerzym Klingerem i nieuznawaniem przez ChAT jego tytułu doktora uzyskanego w Belgradzie.
W połowie lat 60. pojawiła się jego kandydatura do objęcia katedry biskupiej, jednak do chirotonii ostatecznie nie doszło.
Przełożony monasteru w Jabłecznej.
8 lutego 1970 otrzymał godność archimandryty i skierowanie do monasteru św. Onufrego w Jabłecznej, gdzie przeprowadził remont zniszczonych w czasie II wojny światowej obiektów, a po jego zakończeniu w 1974 został również rektorem seminarium duchownego, którego wyższe klasy zostały przeniesione do monasteru z Warszawy. Archimandryta Sawa doprowadził również do rozbudowy kompleksu budynków klasztornych oraz do reorganizacji gospodarstwa rolnego prowadzonego przez mnichów. Od roku akademickiego 1977/78 pozostaje wykładowcą Sekcji Teologii Prawosławnej Chrześcijańskiej Akademii Teologicznej. W 1978 uzyskał stopień doktora habilitowanego w dziedzinie teologii (specjalność: teologia dogmatyczna). Jego praca habilitacyjna poświęcona była pojęciu małżeństwa w teologii prawosławnej.
Biskup.
Biskup łódzko-poznański.
20 listopada 1979 otrzymał nominację na biskupa łódzkiego i poznańskiego, zaś pięć dni później przyjął chirotonię biskupią. W tym samym roku biskup Sawa objął stanowisko kierownika Sekcji Teologii Prawosławnej ChAT, a w jej ramach kierownika Katedry Teologii Dogmatycznej i Moralnej. Jako biskup łódzki i poznański zainicjował remont soboru św. Aleksandra Newskiego w Łodzi. Jego działalność na katedrze została pozytywnie oceniona przez łódzki oddział Urzędu ds. Wyznań oraz jego placówki działające w miastach, gdzie funkcjonowały parafie diecezji. Według raportów tychże instytucji działalność biskupa i wprowadzone przez niego zmiany personalne ożywiły życie religijne w diecezji. Bez powodzenia biskup starał się natomiast erygować parafie prawosławne w Zakopanem i Gliwicach, co uniemożliwiły mu władze lokalne.
Arcybiskup białostocko-gdański.
31 lipca 1981 został przeniesiony na katedrę białostocko-gdańską. W nowej diecezji podjął działania na rzecz ożywienia życia parafialnego, tworząc 13 nowych placówek duszpasterskich (z czego 11 w Białymstoku). Działał również na rzecz wznoszenia nowych cerkwi i rozbudowy istniejących. Był m.in. inicjatorem budowy największej w Polsce cerkwi prawosławnej – cerkwi Świętego Ducha w Białymstoku, cerkwi Hagia Sophia w Białymstoku oraz budynku kurii biskupiej przy soborze św. Mikołaja. 18 kwietnia 1987 otrzymał godność arcybiskupa.
Zainicjował cykliczne koncerty muzyki cerkiewnej w Białymstoku; część z nich służyła pozyskiwaniu funduszy na działalność charytatywną diecezji. Znacząco przyczynił się do reaktywacji życia monastycznego w męskim monasterze Zwiastowania w Supraślu, stopniowego odzyskiwania przez PAKP jego kolejnych zabudowań oraz do rozpoczęcia ich remontu. W 1992, rok po odzyskaniu pierwszych budynków monasterskich w Supraślu, doprowadził do powstania żeńskiego monasteru Narodzenia Matki Bożej w Białymstoku–Dojlidach (obecnie działający w miejscowości Zwierki). W klasztorze tym znalazły się sprowadzone przez niego do Polski relikwie św. Gabriela Zabłudowskiego. Ożywienie kultu Gabriela, który niemal całkowicie zanikł w latach po II wojnie światowej, również nastąpiło dzięki działaniom biskupa.
Dwa lata później arcybiskup Sawa powołał do życia jeszcze jeden żeński monaster, w Wojnowie. W 1996 pobłogosławił powstanie Diecezjalnego Ośrodka Miłosierdzia „Eleos”. Z ramienia Świętego Soboru Biskupów PAKP był duchowym opiekunem Bractwa Młodzieży Prawosławnej. Zainicjował powstanie w Białymstoku Centrum Kultury Prawosławnej.
W latach 1984–1990 był prorektorem Chrześcijańskiej Akademii Teologicznej w Warszawie. W 1990 otrzymał tytuł profesora nadzwyczajnego nauk teologicznych za całokształt dorobku naukowego, zaś dwa lata później – tytuł profesora zwyczajnego. W latach 1994–1998 kierował reaktywowanym Prawosławnym Ordynariatem Wojska Polskiego. W 1996 otrzymał nominację na generała brygady z rąk prezydenta Aleksandra Kwaśniewskiego. Jako Prawosławny Ordynariusz Wojska Polskiego rozpoczął publikację kwartalnika "Polski Żołnierz Prawosławny" i zainicjował powstanie prawosławnych parafii we wszystkich okręgach wojskowych. Dzięki jego staraniom kapelani prawosławni rozpoczęli działalność również w jednostkach straży granicznej oraz w więzieniach i aresztach śledczych. Od 1980 do 1991 był uczestnikiem prac komisji „Wiara i Ustrój” Światowej Rady Kościołów. Ponadto w latach 1979–1989 zasiadał w Katolicko-Prawosławnej Komisji Mieszanej ds. Dialogu Teologicznego. Jest członkiem honorowym Towarzystwa Biblijnego, Komitetu Międzynarodowej Konferencji Etyki oraz działa w Polskiej Radzie Ekumenicznej. W latach 1990–1991 współprzewodniczył Państwowo-Kościelnemu Zespołowi Redakcyjnemu, którego zadaniem było opracowanie projektu ustawy o stosunku Państwa do Kościoła Prawosławnego.
Metropolita warszawski i całej Polski.
W czasie choroby metropolity warszawskiego Bazylego, od 28 stycznia 1998, pełnił funkcję "locum tenens" metropolii warszawskiej. Po jego śmierci, 12 maja 1998 został wybrany przez Sobór Biskupów Polskiego Autokefalicznego Kościoła Prawosławnego na kolejnego zwierzchnika Cerkwi w Polsce. Uroczysta intronizacja miała miejsce 31 maja tego samego roku w soborze św. Marii Magdaleny w Warszawie. W 1999 zainicjował utworzenie Katedry Teologii Prawosławnej na Uniwersytecie w Białymstoku i sam został jej pierwszym kierownikiem. Funkcję tę pełnił do 2012. W toku całej pracy naukowej opublikował ponad 100 tekstów teologicznych i artykułów, jak również zbiór 63 swoich kazań w języku rosyjskim, "Słowa i propowiedi".
Jako metropolita rozwinął działalność charytatywną Kościoła, organizując cztery domy opieki społecznej prowadzone przez ośrodek „Eleos”, przekształcony w Prawosławny Metropolitalny Ośrodek Miłosierdzia „Eleos”. Zainicjował również doroczne zjazdy duchowieństwa diecezji warszawsko-bielskiej, małżonek służących w niej kapłanów, psalmistów i dyrygentów chórów cerkiewnych oraz spotkania mnichów i mniszek PAKP. Przy jego współudziale powstało kilka nowych świątyń na terenie tejże diecezji; część pozostałych cerkwi przeszła remonty. Metropolita przyczynił się również do urządzenia akademickiej kaplicy Trójcy Świętej na ulicy Podwale w Warszawie, w kamienicy, na miejscu której przed wojną znajdowała się cerkiew pod tym samym wezwaniem, jak i do odzyskania przez PAKP budynku przy ulicy Świętych Cyryla i Metodego w Warszawie, zarekwirowanego Kościołowi przez władze PRL.
6 lutego 2000 prezydent Polski Aleksander Kwaśniewski odznaczył go Krzyżem Komandorskim Orderu Odrodzenia Polski.
13 marca 2002 Sobór Biskupów PAKP pod przewodnictwem metropolity Sawy ogłosił, iż autonomiczny Portugalski Kościół Prawosławny, który od lat 90. znajdował się w jurysdykcji PAKP, stracił z nim łączność kanoniczną. Od tego momentu Kościół posiadał poza terytorium Polski jedynie placówki misyjne w Brazylii (pierwotnie część Kościoła portugalskiego) oraz parafię w Alghero na Sardynii. W 2003 koordynował przygotowania do kanonizacji męczenników chełmskich i podlaskich.
Od 25 czerwca do 15 lipca 2008 metropolita przebywał w szpitalu w związku z niewydolnością oddechową i nie pełnił w tym czasie swoich obowiązków. Od 10 kwietnia 2010 pełnił funkcję tymczasowego Prawosławnego Ordynariusza Wojska Polskiego w związku z tragiczną śmiercią abpa Mirona. 10 czerwca Sobór Biskupów PAKP wyznaczył na ten urząd biskupa siemiatyckiego Jerzego.
Jest doktorem honoris causa seminarium św. Włodzimierza w Crestwood w USA (2000), Uniwersytetu w Białymstoku (2001), Uniwersytetu w Salonikach (2002), Mińskiej Akademii Duchownej (2002), Moskiewskiej Akademii Duchownej. 21 stycznia 2007 otrzymał z rąk patriarchy Moskwy Aleksego II nagrodę „Za wybitną działalność na rzecz umocnienia jedności narodów prawosławnych”.
Jako metropolita warszawski i całej Polski przyczynił się do znacznego poszerzenia kontaktów PAKP z innymi Kościołami autokefalicznymi i autonomicznymi. Wielokrotnie odbywał w nich oficjalne wizyty:
Trzykrotnie uczestniczył w Świętych Soborach Panprawosławnych – spotkaniach wszystkich zwierzchników autokefalicznych Kościołów. W 1998 w Bułgarii uczestniczył w rozwiązaniu problemu rozłamu w Bułgarskim Kościele Prawosławnym (powstanie Synodu alternatywnego). W 2000 w Jerozolimie uczestniczył w soborze z okazji 2000. rocznicy narodzenia Chrystusa. Natomiast w 2005 brał udział w rozwiązaniu konfliktu między patriarchą Jerozolimy Ireneuszem a Synodem Kościoła. W 2013 brał udział w uroczystościach 1025. rocznicy chrztu Rusi.
W 2016 stanął na czele delegacji Polskiego Autokefalicznego Kościoła Prawosławnego na Święty i Wielki Sobór Kościoła Prawosławnego.
11 września 2017 r., zgodnie z dekretem Prezydenta RP Andrzeja Dudy, wszedł w skład Komitetu Narodowych Obchodów Setnej Rocznicy Odzyskania Niepodległości Rzeczypospolitej Polskiej.
Autor ponad stu publikacji teologicznych, w tym siedemnastu artykułów opublikowanych na łamach "Rocznika Teologicznego". Część artykułów metropolity została wydana w 2003 w zbiorze "Chrystus – najwierniejszy przyjaciel człowieka". W 1994 została wydana jego książka pt. "Prawosławne pojmowanie małżeństwa".
Kierowany przez metropolitę Sawę Polski Autokefaliczny Kościół Prawosławny nie uznał nadania autokefalii Kościołowi Prawosławnemu Ukrainy przez patriarchę Konstantynopola Bartłomieja w 2019 roku, podważając ważność święceń biskupich jego zwierzchnika metropolity Epifaniusza. Postawa Sawy w tym przedmiocie stała się przedmiotem krytyki w trakcie inwazji Rosji na Ukrainę jako realizująca interesy cerkwi rosyjskiej i powielająca tezy jej propagandy.
Kontrowersje.
Współpraca z SB.
1966–1970.
Historycy związani z IPN, Krzysztof Sychowicz i Mariusz Krzysztofiński, na podstawie analizy zachowanych akt SB twierdzą, że w 1965 przyszły metropolita został zarejestrowany jako kandydat na tajnego współpracownika, zaś 12 września 1966 „na podstawie dobrowolności” został pozyskany jako TW „Jurek”. Miało to związek z szeroko zakrojoną przez SB sprawą obiektową pod kryptonimem „Bizancjum” prowadzonej przeciw Kościołowi prawosławnemu. Sam duchowny twierdził, że nie podpisał żadnego zobowiązania do współpracy, a jedynie ślubowanie na wierność PRL. Zapewniał także, iż przekazywane mu pieniądze, zdaniem badaczy wynagrodzenie za współpracę, pochodziły z Urzędu ds. Wyznań i były wręczane także innym hierarchom. Pierwsze informacje uzyskane od TW „Jurka” pochodzą jeszcze z tego samego miesiąca, w którym miał zostać zwerbowany. Kolejne raporty odnosiły się do udziału przedstawicieli PAKP w ruchu ekumenicznym w Polsce i za granicą. TW „Jurek” relacjonował także wizytę w Polsce biskupa Edmonton i Kanady Pantelejmona w 1967 oraz posiedzenia soboru biskupów PAKP, przedstawiał charakterystyki duchowieństwa prawosławnego (szczególnie krytykował metropolitę Stefana, Jerzego Klingera, biskupa Bazylego (Doroszkiewicza), w mniejszym stopniu także biskupa Nikanora (Niesłuchowskiego)). TW „Jurek” nie tylko stawiał się na spotkania wyznaczane mu przez oficera prowadzącego, ale i sam takie inicjował. Przed soborem biskupów w 1967 sugerował doprowadzenie do przeniesienia w stan spoczynku biskupa Jerzego (Korenistowa) oraz metropolity Stefana oraz powołanie na ich miejsce nowych hierarchów. Przed wyborami nowego metropolity warszawskiego, po śmierci Stefana w 1969, TW „Jurek” krytykował wysuwaną kandydaturę biskupa Bazylego i przedstawiał SB charakterystyki pozostałych możliwych kandydatów. W ocenie wymienionych historyków:
1970–1979.
Według dokumentów IPN przyszły metropolita kontynuował współpracę z SB, będąc przełożonym monasteru w Jabłecznej. Przekazywał wówczas informacje nt. neounickiego duchownego Romana Piętki z jedynej w kraju neounickiej cerkwi w Kostomłotach, bardzo negatywnie oceniał działalność metropolity Bazylego, charakteryzował pochodzenie i działalność mnichów monasteru oraz słuchaczy wyższych klas mieszczącego się w nim seminarium duchownego, informował także o duchownych odwiedzających Jabłeczną. W 1976 przedstawiał genezę konfliktu między metropolitą Bazylim a biskupem białostockim Nikanorem, zaś cały stan PAKP ocenił jako „opłakany”. W tym samym roku przekazał SB charakterystyki potencjalnych kandydatów na biskupów, wskazując jako najodpowiedniejszych siebie samego oraz ks. Aleksandra Dubeca. Twierdził także, że kłopoty kadrowe doprowadziły hierarchię PAKP do wyświęcania na biskupów zupełnie przypadkowych mężczyzn, przez co wizerunek Kościoła w innych autokefalicznych Kościołach prawosławnych, zwłaszcza w Cerkwi Serbskiej i częściowo w Rosyjskiej, nie był dobry. Charakteryzował stosunki między Kościołem prawosławnym a Kościołem greckokatolickim, wskazywał kapłanów, którzy jego zdaniem sympatyzowali z unią.
W 1977 TW „Jurek” przekazał SB relację z udziału w obradach Światowej Rady Kościołów.
W związku z trudnymi relacjami z metropolitą warszawskim Bazylim bezpośrednio po objęciu przez niego urzędu Sawa (Hrycuniak) miał wyrażać chęć rezygnacji z kierowania monasterem w Jabłecznej, czy nawet wystąpienia ze stanu duchownego.
1979–1989.
Według zachowanych akt duchowny kontynuował współpracę z SB także jako biskup. W 1979 przekazał pierwsze informacje nt. stanu diecezji łódzko-poznańskiej, której został ordynariuszem. Prosił również o fundusze na remonty soboru w Łodzi i cerkwi w Kaliszu oraz o zapewnienie lokali mieszkalnych proboszczom parafii w Piotrkowie Trybunalskim i w Poznaniu. Skarżył się, iż w Kaliszu i w Łodzi prawosławni są szykanowani przez wyznawców katolicyzmu. Charakteryzując sytuację wewnętrzną w Kościele, krytykował działalność metropolity warszawskiego i całej Polski, któremu zarzucał niekompetencję, zwłaszcza w zakresie organizacji szkolnictwa kościelnego.
W 1981 biskup Sawa przekazywał SB sugestie usunięcia z urzędów metropolity Bazylego oraz arcybiskupa białostockiego i gdańskiego Nikanora, którego sam pragnął zastąpić na katedrze. Bez powodzenia sugerował również utworzenie odrębnej prawosławnej akademii teologicznej w miejsce sekcji tego wyznania na ChAT.
Po objęciu urzędu biskupa białostockiego Sawa doprowadził do ochłodzenia stosunków Kościoła prawosławnego z ruchem „Solidarności”. Sam twierdził później, iż jego zasadą była lojalność wobec każdych władz państwowych, niezależnie od ich charakteru. Zapewniał, że popierał prorobotnicze postulaty „Solidarności”, zniechęcił go jednak bliski związek ruchu z Kościołem katolickim, otwarcie popierał wprowadzenie stanu wojennego, co uważał za dobre rozwiązanie na Białostocczyźnie. Odmówił przyjęcia daru „Solidarności” na potrzeby Cerkwi, a wyznawców prawosławia wezwał do nieangażowania się w działania sprzeczne z zasadami działania państwa i ze „współodpowiedzialnością za losy Ojczyzny”.
Metropolita Sawa przyznał, że skarżył się na kontakty z katolikami w Białymstoku, w okresie gdy był zwierzchnikiem diecezji białostocko-gdańskiej. Jak twierdził, celem jego wypowiedzi w tym zakresie było odzyskanie zrujnowanego monasteru Zwiastowania w Supraślu.
Kwestia współpracy Sawy – i innych hierarchów prawosławnych – z SB została obszernie opisana na łamach „Rzeczpospolitej” w 2009. Część wiernych domagała się, po ujawnieniu tych informacji, odejścia metropolity z urzędu. Ostatecznie jednak do dyskusji nad postawą duchowieństwa w czasach PRL nie doszło. Metropolita Sawa stwierdził, że w świetle prawosławnego nauczania każdy grzech może zostać zmazany przez pokutę, i poprosił o wybaczenie grzechów popełnionych przez duchowieństwo prawosławne.
List do Cyryla, patriarchy moskiewskiego popierającego wojnę w Ukrainie.
1 lutego 2023 na stronie internetowej Patriarchatu Moskiewskiego został umieszczony list, który metropolita Sawa skierował do patriarchy moskiewskiego Cyryla z okazji jego 14. rocznicy intronizacji na urząd patriarchy. Sawa pisał w liście m.in.:
Podczas Waszej patriarchalnej posługi Rosyjski Kościół Prawosławny zajaśniał trudami Waszej Świątobliwości ożywieniem duchowym, służąc jako przykład dla innych. Wróg wiary nie lubi stabilności Kościoła, stara się go zniszczyć. Dobitnie świadczy o tym to, co wydarzyło się na Ukrainie. Jednak Moc Boża jest wielka, jest niezwyciężona. Głęboko wierzymy, że zło, które niszczy Boski organizm kościelny, zostanie zniszczone przez Zwycięzcę śmierci i piekła, Chrystusa. Modlimy się o to do Głównego Pasterza, naszego Zbawiciela.
List został skrytykowany przez redakcję portalu ekumenizm.pl, która zauważyła, że:
Cyryl i jego Rosyjska Cerkiew Prawosławna od początku inwazji na Ukrainie wspierała morderczą maszynę zagłady Władimira Putina. Rozboje, gwałty, tortury, morderstwa i nieustanne ostrzeliwanie Ukrainy to dla Cyryla i jego organizacji przejaw walki z dekadencją Zachodu i element metafizycznych zmagań. Cyryl jest w tym kontekście nie tyle bezwiednym wykonawcą woli Putina, ale i gorliwym pomocnikiem, biskupem frontu ideologicznego, który teologicznie usprawiedliwia inwazję na Ukrainę.
W kontekście tych wydarzeń życzenia zwierzchnika polskiej Cerkwi nie tylko zdumiewają, ale i przerażają swoją serdecznością i uznaniem dla działań Cyryla – tak jak Putinowska Rosja wysyła irańskie drony na ukraińskie miasta i wsie, tak Cerkiew pod rządami Cyryla bombarduje i infekuje prawosławny i cały chrześcijański świat faszystowską ideologią i kremlowską propagandą. Całkiem niedawno tenże Cyryl, oprócz tradycyjnych tyrad prowojennych, chwalił Putina, że w Rosji nigdy tak dobrze nie było i groził końcem świata.
W tę narrację wpisują się słowa o „lśniącym duchowym odrodzeniu” oraz odniesienie do napiętej sytuacji cerkiewnej w Ukrainie.
Warto wspomnieć, że nie kto inny jak Putin i propaganda kremlowska wymieniała sytuację kościelną w Ukrainie jako jeden z powodów inwazji.
To nie są zwykłe, okolicznościowe życzenia, a porażające świadectwo jakiegoś zagubienia, rozkroku, a może i kroku (w którą stronę?), dokonywanego w imieniu (?) PAKP przez jej zwierzchnika.
Pozostaje pytanie, czy 14. rocznica objęcia sterów nad Cerkwią nie byłaby doskonałą okazją do zaapelowania o zaprzestanie mordów, zaangażowaniem się na rzecz pokoju, a nie pośrednim wsparciem dla działań człowieka, który wojnę usprawiedliwia i popiera.
Dziennikarz Tomasz Terlikowski zaznaczył we wpisie na portalu Twitter:
List metropolity Sawy do patriarchy Cyryla – opublikowany w Polsce przez Ekumenizm.pl – jest nie tylko haniebny, ale także teologicznie absurdalny. A jego tekst powinien nie tylko zainteresować polskie służby, ale także wykluczyć Sawę z sensownego dialogu ekumenicznego.
Cytowany w polskich mediach ekspert w tematyce prawosławia i prezes Fundacji Hagia Marina, Patryk Panasiuk, podkreślał, że „Sawa używa form dalece wykraczających poza ramy protokołu, a składanie życzeń z okazji nieokrągłej rocznicy wskazuje na zażyłość w kontaktach między obydwoma zwierzchnikami”. Stwierdził jednocześnie, że list arcybiskupa Sawy jest jawnym poparciem dla Patriarchatu Moskiewskiego, który wspiera Władimira Putina i jego zbrojną napaść na Ukrainę, która wywołała masową migrację społeczeństwa, zniszczenie wielu miast i mniejszych miejscowości oraz śmierć nie tylko żołnierzy, ale i osób cywilnych.
Dwa dni po publikacji listu kancelaria prawosławnej metropolii warszawskiej opublikowała list otwarty metropolity Sawy, w którym przeprasza on za zaistniałą sytuację, potępia rosyjską agresję na Ukrainę i odcina się od poglądów Cyryla. Na list Sawy zareagowali przedstawiciele mniejszości ukraińskiej oraz uchodźców z Ukrainy w Polsce, wzywając metropolitę do jednoznacznego potępienia zbrodni rosyjskich na Ukrainie. Wezwali również, by PAKP zmienił swoje stanowisko w sprawie autokefalii Kościoła Prawosławnego Ukrainy i uznał go za kanoniczny.
W związku z listem metropolity do patriarchy Cyryla, działacze opozycji demokratycznej z lat 80. zwrócili się do prezydenta Andrzeja Dudy o degradację generała brygady abp. Sawy.
Odznaczenia.
Lista odznaczeń metropolity Sawy częściowo oparta na danych ze strony diecezji białostocko-gdańskiej.

</doc>
<doc id="191989" url="https://pl.wikipedia.org/wiki?curid=191989" title="Kultura fizyczna">
Kultura fizyczna

Kultura fizyczna – ogół zachowań przebiegających według przyjętych w danym środowisku społecznym reguł i norm postępowania a mających na celu dbałość o zdrowie człowieka, o poprawę jego postawy, prawidłowy rozwój psychofizyczny oraz rezultaty tych zachowań.
Formy uczestnictwa w kulturze fizycznej:
Czynniki uczestnictwa w kulturze fizycznej:
Wartości ciała w kulturze fizycznej:
W Polsce program kultury fizycznej realizowany jest w szczególności poprzez zajęcia "wychowania fizycznego" w szkołach publicznych i niepublicznych.

</doc>
<doc id="191990" url="https://pl.wikipedia.org/wiki?curid=191990" title="Piotr Bikont">
Piotr Bikont

Piotr Marek Bikont (ur. 12 maja 1955 w Poznaniu, zm. 27 czerwca 2017 w Sosnowcu) – polski reżyser filmowy i teatralny, dziennikarz, publicysta, krytyk kulinarny, muzyk i tłumacz, działacz opozycji w PRL.
Życiorys.
PRL.
Od 1977 był współpracownikiem KSS „KOR”. Współpracował z kwartalnikiem „Puls”, dla którego przetłumaczył m.in. "Skowyt" Allena Ginsberga. Jako student Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi należał we wrześniu 1980 do organizatorów Niezależnego Zrzeszenia Studentów, w październiku 1980 został członkiem Ogólnopolskiego Komitetu Założycielskiego NZS. W latach 1980–1981 był współpracownikiem łódzkiego pisma „Solidarność z Gdańskiem”. Od 13 grudnia 1981 do 12 października 1982 internowany kolejno w Łowiczu i Kwidzynie. W 1982 ukończył studia na Wydziale Reżyserii PWSFiT. Następnie był członkiem redakcji „Tygodnika Mazowsze” (1982−1989). Pod koniec lat 80. zrealizował filmy dokumentalne poświęcone polskiej opozycji: "Inny sierpień" (1988) z Leszkiem Dziumowiczem i Włodzimierzem Płocharskim, "Ballada o strajku" (1988) oraz "Opowieści Okrągłego Stołu" (1989) z Leszkiem Dziumowiczem.
Od 1989.
Od 1989 do 2001 był dziennikarzem „Gazety Wyborczej”. W 1989 wydał razem z Anną Bikont książkę "Małe vademecum Peerelu".
W latach 90. nakręcił też kilka filmów dokumentalnych "Żnin – Paryż – Wenecja, czyli sceny z życia prowincji" (1992−1993), "Włodzimierz Borowski" (1994), "Praffdata" (1995), "Z Czeczotem przez niebo i piekło" (1999), "Stół bez kantów" (1999). Od 1992 pracował jako reżyser teatralny; jego inscenizacje były wystawiane m.in. w Teatrze Studyjnym '83 im. Juliana Tuwima w Łodzi, Teatrze Nowym w Łodzi, Teatrze Lalek Arlekin, Teatrze Śląskim w Katowicach, Teatrze Powszechnym w Warszawie, Teatrze KTO w Krakowie. Był prezesem Stowarzyszenia Teatralnego Badów. Tłumaczył na język polski poezję Allena Ginsberga, dramaty, a także komiks Arta Spiegelmana "Maus". Występował jako muzyk w zespołach „Pociąg towarowy” i „Free Cooperation”.
Z Robertem Makłowiczem stworzył duet publicystów kulinarnych, publikujący we „Wprost” (w latach 2002–2005), a następnie w „Newsweeku Polska” (od 2005); a także był pomysłodawcą i od 2009 współtworzył wrocławski festiwal kulinarny „Europa na widelcu”. Razem z Makłowiczem wydał książki: "Listy pieczętowane sosem, czyli gdzie karmią najlepiej w Polsce. Przewodnik" (2001), "Dialogi języka z podniebieniem" (2003), "Stół z niepowyłamywanymi nogami" (2007), a samodzielnie: "Polska na widelcu" (2005), "Polska. Nawigator kulinarny" (2007), "Kuchnia żydowska według Balbiny Przepiórko" (2011).
Gościnnie występował jako niezawodowy aktor filmowy ("Rok spokojnego słońca" (1984), "Lejdis" (2008), "Idealny facet dla mojej dziewczyny" (2009), "Śniadanie do łóżka" (2010)). W latach 2010–2015 prowadził wraz z Maciejem Piotrem Prusem pismo mówione „Gadający Pies”.
Wypadek i śmierć.
Zginął 27 czerwca 2017 w wypadku samochodowym. Został pochowany 6 lipca na cmentarzu Rakowickim w Krakowie.
Życie prywatne.
Był żonaty z publicystką Anną Bikont, z którą miał dwoje dzieci, Maniuchę Bikont – antropolożkę i artystkę oraz Aleksandrę Bikont.

</doc>
<doc id="192000" url="https://pl.wikipedia.org/wiki?curid=192000" title="1 Samodzielna Brygada Spadochronowa">
1 Samodzielna Brygada Spadochronowa

1 Samodzielna Brygada Spadochronowa – wielka jednostka powietrznodesantowa Polskich Sił Zbrojnych, sformowana w Wielkiej Brytanii podczas II wojny światowej. W założeniach brygada miała wziąć udział w walkach w Polsce, była jednym z zasadniczych elementów koncepcji sztabowej, przygotowywanej przez Komendę Główną AK oraz Sztab Naczelnego Wodza w Londynie, według której głównym zadaniem Armii Krajowej (wcześniej Związku Walki Zbrojnej) było "przygotowanie i zwycięskie przeprowadzenie powstania zbrojnego – z chwilą wkroczenia na ziemie polskie regularnych wojsk polskich odtworzonych na obczyźnie". Ostatecznie została użyta przez aliantów w operacji Market Garden.
Formowanie brygady.
Po upadku Francji na terenie Szkocji z oficerów i części podoficerów 2 Brygady Strzelców rozpoczęto organizowanie Kanadyjskiej Brygady Strzelców. Brygada miała zostać uzupełniona ochotnikami z Kanady. Ostatecznie do tego nie doszło i brygadę w sierpniu 1940 roku przemianowano na 4 Brygadę Kadrową Strzelców. Dowódcą jej został Stanisław Sosabowski. Wobec groźby inwazji Brygada Kadrowa jako oficerski batalion piechoty wspomagała organizowanie obrony wschodniego wybrzeża Szkocji.
21 stycznia 1941 rozkazem nr 126/III/ Szef Sztabu Naczelnego Wodza wyznaczył do działań dywersyjnych 4 Brygadę Kadrową Strzelców; jeszcze w styczniu 1941 gen. Stanisław Sosabowski rozpoczął formowanie 1 Samodzielnej Brygady Spadochronowej. W pierwszej połowie marca 1941 rozpoczęto tworzenie polskiego ośrodka wstępnego wyszkolenia spadochronowego Largo House. W drugim etapie szkolenie spadochronowe miało odbywać się w brytyjskim ośrodku ośrodku szkolenia spadochronowego Parachute Training School w Ringway pod Manchesterem (STS 51); pierwszy kurs dla Polaków rozpoczął się już 17 lutego 1941.
Naczelny Wódz gen. Sikorski 23 września 1941, po „Święcie Spadochronowym” powiedział żołnierzom 4 BKS „odtąd jesteście pierwszą Brygadą Spadochronową”, formalnie brygadę utworzono rozkazem z 9 października 1941, kolejnym rozkazem z 20 października 1941 zmieniono nazwę brygady na 1 Samodzielną Brygadę Spadochronową. Jej skład wzmocniony został żołnierzami 2 Batalionu Grenadierów. Miejscem formowania się brygady było hrabstwo Fife położone na terenie Szkocji. Jednostka ta miała być wykorzystana do wsparcia powstania powszechnego w okupowanej Polsce i jako jedyna jednostka polska nie podlegała wówczas dowództwu brytyjskiemu. W 1942 przybyło znaczne uzupełnienie osobowe z obozów jenieckich z ZSRR. Stan liczbowy w 1944 roku wzrósł do ok. 2200 żołnierzy.
Szkolenie.
W 1 Samodzielnej Brygadzie Spadochronowej zastosowano brytyjski system szkolenia, tj. całe szkolenie oparto na systemie różnorakich kursów. W okresie istnienia brygady proces szkoleniowy ulegał wielu zmianom, co było związane ze zmianami sytuacji polityczno-wojskowej Polski, zmianom trendów w wojskach spadochronowych, a także z późniejszą zmianą przeznaczenia brygady.
Szkolenie spadochronowe.
Początkowo szkolenie spadochronowe odbywało się w ośrodku spadochronowym w bazie RAF Ringway. Zakładano, że szkolenie spadochronowe polskiej brygady będzie przebiegało tak samo jak w wojsku brytyjskim. Jednakże, już po przeszkoleniu pierwszej grupy okazało się, że brytyjski system szkolenia wstępnego dla polskich żołnierzy jest zbyt wyczerpujący. Było to spowodowane faktem, iż mała liczebność zasobów ludzkich nie pozwalała na wyselekcjonowanie odpowiednich polskich żołnierzy na potrzeby brygady spadochronowej. Najczęściej do dyspozycji Sosabowskiego trafiali żołnierze o przeciętnie niższej kondycji, a także i wyższej średniej wieku niż w brytyjskich wojskach spadochronowych. Wobec tego opracowano specjalny program wstępnego szkolenia spadochronowego, gdzie dbano o wyćwiczenie fizyczne polskich kandydatów na skoczków, do takiego stopnia by mogli oni brać udział w szkoleniu w Ringway.
Wobec tego postanowiono, że podstawowe szkolenie fizyczne i spadochronowe odbywać się będzie w rejonie dyslokacji brygady, a w Ringway będą odbywać się tylko skoki. Ośrodek szkolenia wstępnego, nazwany później „Małpim Gajem” powstał w Largo House. Budowanie ośrodka nie obyło się bez problemów – możliwości finansowe polskich władz były ograniczone. Wobec tego żołnierze sami budowali potrzebny sprzęt (np. opuszczane trapezy), często inwestując własne pieniądze. W ośrodku odbywało się zarówno szkolenie fizyczne jak i ćwiczenia poszczególnych elementów skoku. W szkoleniu pomogła, także wieża spadochronowa polskiego pomysłu wybudowana środkami sztabu Naczelnego Wodza w Lundin Links, niedaleko Largo House. Pomoc brytyjska przyszła dopiero w roku 1943, kiedy to brygada dostała etat Brygady Spadochronowej. Wybudowano wtedy baraki w Largo House na kwaterunek oraz salę do ćwiczeń gimnastycznych. Głównym instruktorem w ośrodku w Largo House był kpt. Kwaśnica.
Pozostałe kursy.
Ponadto w brygadzie zorganizowano m.in. kurs bytowania.
Straty podczas szkolenia spadochronowego.
Szkolenie spadochronowe w tym okresie wiązało się z dużym ryzykiem. Mimo dużego nacisku jaki kładziono na zachowanie zasad bezpieczeństwa nie obyło się bez tragicznych wypadków.
Pierwszy tragiczny wypadek wydarzył się 19 czerwca 1941 roku podczas skoku metodą „przez dziurę” z samolotu Whitley. Zginął skoczek, którym był ppor. Jan Twardawa. Przyczyną wypadku było nieprzypięcie do uchwytu w samolocie taśmy statycznej spadochroniarza przez instruktora brytyjskiego. Skutkiem, tego było niewyciągnięcie przez linę z pokrowca spadochronu. Użyty spadochron nie posiadał ręcznego systemu otwarcia przez skoczka i spadochroniarz nie miał szans przeżycia skoku.
Przyczyną innych wypadków podczas skoków był stosowany system opuszczania samolotu. Do roku 1944 w brygadzie skakano metodą „przez dziurę”, stosowaną przez armię brytyjską. Ta technika miała pewien mankament, zbyt silne wybicie albo pochylenie głowy w chwili wyskoku, mogło spowodować uderzenie czołem w przeciwległy brzeg otworu, co kończyło się oszołomieniem i wytrąceniem spadochroniarza z ustalonej pozycji. Powodowało to koziołkowanie spadochroniarza w powietrzu i zaplątanie się skoczka w linki spadochronu. W ten sposób zginęli spadochroniarze: ppor. Tadeusz Zalewski, strz. Eugeniusz Siemiaszko i sap. Kazimierz Gocel.
Podczas skoku zginął także instruktor spadochronowy ppor. Stefan Borsukiewicz, któremu po skoku nie otworzył się spadochron. Było to spowodowane złym złożeniem spadochronu na ziemi.
23 czerwca 1943 zginął natomiast strz. Romanowski. Przyczyną był błędny zrzut lub silny wiatr, który zniósł spadochroniarza nad jezioro. W tym czasie nieopracowana była jeszcze procedura postępowania podczas lądowania na wodzie.
15 sierpnia 1943 podczas skoku zginął st. strz. Franciszek Janocha. Spadochroniarz prawidłowo oddał skok, a spadochron napełnił się. Został jednak uszkodzony przez skrzydło innego samolotu, uszkodzona czasza nie stawiała już oporu powietrza i spadochroniarz zginął.
Najtragiczniejszy wypadek miał miejsce w sobotę 8 lipca 1944 roku w czasie kompanijnych ćwiczeń spadochronowych „Glitto 1”, przeprowadzonych w okolicy Stamford z udziałem 8 kompanii III Baonu Spadochronowego 12 samolotów C-47 Dakota. Przyczyną wypadku był błąd jednego z pilotów. "„Tymczasowe dochodzenia oraz zeznania naocznych świadków wykazały co następuje: Formacja 12 samolotów typu C-47, lecąca na wysokości około 1200-1300 stóp w szyku jak załączony szkic (zał. nr 2), kończyła właśnie zwrot w lewo podczas lotu nad zrzutowisko. Pilot samolotu nr 8, wyprostowując aparat, skierował go zanadto w prawo; samolot dostał się wtedy swym prawym skrzydłem pod śmigło samolotu nr 7, przy czym następnie lewe skrzydło samolotu nr 7 dostało się pod śmigło samolotu nr 8. Odnośne skrzydła obu samolotów zostały silnie uszkodzone (około 6 do 10 stóp) i oba samoloty runęły w dół, spadając na ziemię w odległości około 15 m od siebie. Wypadek zdarzył się o godz. 21.52 przy dobrej widoczności i bardzo spokojnej pogodzie (siła wiatru około 6 mil/godz.)”".
W wypadku zginęło 2 oficerów i 24 szeregowych oraz 8 członków amerykańskiego personelu latającego (5 oficerów i 3 szeregowych). Uratował się przy pomocy spadochronu tylko jeden członek personelu latającego (radiotelegrafista). Obie załogi C-47 należały do 309 Eskadry Transportowej (ang. "309th Troop Carrier Squadron"), która wchodziła w skład 315 Grupy Transportowej (ang. "315th Troop Carrier Group") należącej do 52 Skrzydła Transportowego (ang. "52d Troop Carrier Wing") IX Dowództwa Transportowego (ang. "IX Troop Carrier Command"). Żołnierze 8 kompanii zostali pochowani w środę 12 lipca 1944 roku na cmentarzu w Newark-on-Trent.
Lista ofiar wypadku w Tinwell:
Spór o przeznaczenie brygady.
W związku z trudnościami Brytyjczyków w formowaniu własnych jednostek spadochronowych, w roku 1943 zaczęto zabiegać o zmianę przeznaczenia brygady i zgodę na użycie jej na froncie zachodnim. Zainteresowanie brygadą i pozytywną ocenę jej wartości bojowej stwierdził nawet sam gen. Montgomery podczas swojej wizyty w Szkocji w roku 1944.
Brytyjczycy krytycznie odnosili się także do krajowego przeznaczenia brygady, tłumacząc techniczny problem przerzucenia brygady z Wielkiej Brytanii do Polski. Pod koniec 1943 roku płk. dypl. Sosabowski udał się w tej sprawie do Stanów Zjednoczonych. Ustalił tam, że amerykańskie samoloty C-47 Dakota są w stanie przewieźć polską brygadę do Warszawy.
Wraz z początkiem 1944 roku rozpoczęto polsko-brytyjskie rozmowy w sprawie przejścia brygady pod dowództwo brytyjskie i 14 marca 1944 roku Rada Ministrów zadecydowała o oddanie brygady do dyspozycji Brytyjczyków. Polskimi warunkami użycia brygady na froncie inwazyjnym było:
Takie warunki nie zadowoliły Brytyjczyków i gen. Montgomery odpowiedział, że raczej zrezygnuje z brygady. Jednakże wkrótce po tym Brytyjczycy rozpoczęli naciski o przekazanie brygady na ich warunkach. Na skutek tych nacisków z dniem 6 czerwca 1944 ostatecznie została podporządkowana dowództwu brytyjskiemu, bez zastrzeżeń. Jednocześnie krajowe przeznaczenie brygady nie zostało anulowane.
Pod rozkazami Brytyjczyków.
Brygada z dniem 6 czerwca 1944 ostatecznie została podporządkowana dowództwu brytyjskiemu i weszła w skład 1 Korpusu Powietrznego dowodzonego przez gen. Browninga. 3 lipca 1944 rozpoczęto przeniesienie brygady do nowego rejonu zakwaterowania Stamford-Peterborough w środkowej Anglii. Termin pogotowia brygady gen. Browninga określił na 1 sierpnia 1944 roku. W lipcu 1944 roku brygada przeszła intensywne szkolenie na nowym sprzęcie (samoloty C-47 i szybowce CG-4) i pierwsze ćwiczenia w skokach w sile całej brygady. Takie ćwiczenia nie były wcześniej możliwe, ponieważ alianci nie chcieli udostępnić samolotów.
2 sierpnia 1944 roku sformowano 1 Aliancką Armię Powietrznodesantową, w skład której wszedł 1 Korpus Powietrzny z 1 Samodzielną Brygadą Spadochronową. 5 sierpnia 1 SBS przeszła pod dowództwo 1 Brytyjskiej Dywizji Powietrznodesantowej, tracąc część swojej samodzielności.
Operacja Market Garden.
W sierpniu brygada była gotowa do walki. Kiedy 1 sierpnia wybuchło powstanie warszawskie, brygada przygotowywała się do zrzutu nad Polską – ignorowano przyporządkowanie Polski w międzyalianckich uzgodnieniach do radzieckiej strefy operacyjnej, o którym rząd emigracyjny i sztab główny były poinformowane. Mimo próśb gen. Tadeusza „Bora” Komorowskiego i gen. Sosabowskiego (otrzymał awans 15 czerwca 1944) brygada nie została skierowana do kraju, ale wzięła udział w największej operacji powietrznodesantowej II wojny światowej, noszącej kryptonim „Market Garden”. Przez krótki czas w Sztabie Naczelnego Wodza rozpatrywano możliwość wysłania do Warszawy wydzielonej kompanii z 1. SBS, co miało być jedynie symbolicznym wsparciem walczących powstańców, lecz i na to Brytyjczycy nie wyrazili zgody.
12 września 1944 roku odbyła się odprawa 1 Brytyjskiej Dywizji Powietrznodesantowej, gdzie podano zadanie dywizji i polskiej brygady podczas tej operacji: uchwycenie mostów w Arnhem i utworzenie przyczółka dla 30 Korpusu. Pisemnie potwierdzenie otrzymano 16 września. Początek operacji wyznaczono na 17 września. Przerzut 1 Brytyjskiej Dywizji Powietrznodesantowej oraz 1 Samodzielnej Brygady Spadochronowej miał się odbyć w trzech przelotach po jednym każdego dnia. W drugim dniu (tj. 18 września) miał się odbyć I rzut szybowcowy 1. SBS (10 szybowców przewożących: baterię przeciwpancerną, ciężki sprzęt saperski i część dowództwa brygady), a w dniu trzecim (tj. 19 września) II rzut szybowcowy (35 szybowców przewożących: reszta dywizjonu przeciwpancernego i reszta dowództwa brygady) i rzut spadochronowy. Rzuty szybowcowe 1. SBS jak i rzut 1 Brytyjskiej Dywizji Powietrznodesantowej miały się odbyć na północnym brzegu Dolnego Renu w rejonie Heelsum, zaś rzut spadochronowy na południowym brzegu, w rejonie Elden. Zrzutowisko miało być ubezpieczone przez 1 Brytyjską Brygadę Spadochronową. Zadaniem brygady było objęcie wschodnią część przyczółka mostowego na północnym brzegu Renu w Arnhem. Za mała liczba szybowców przeznaczonych dla brygady spowodowała, iż dywizjon artylerii miał być przerzucony dopiero rzutem morskim.
18 września I rzut szybowcowy wyleciał zgodnie z planem, na ziemi znalazło się 31 żołnierzy 1. SBS (artylerzyści i część oddziału łącznikowego, 7 kolejnych Polaków wylądowało dzień wcześniej) i 7 armat przeciwpancernych, które rozlokowano wokół hotelu Hartenstein pod Oosterbeek.
19 września z lotnisk Down Ampney i Tarrent-Rushton wystartował II rzut szybowcowy, który nie miał tyle szczęścia co I rzut. Lądujące szybowce były atakowane przez niemieckie samoloty oraz artylerię przeciwlotniczą, na ziemi lądowisko „L” znajdowało się pod silnym ostrzałem moździerzy i broni maszynowej, dodatkowo do natarcia ruszyła niemiecka piechota wypierając brytyjskie oddziały osłonowe. Straty były bardzo duże, z 8 armat zdołano uratować tylko 3. Z 87 lądujących Polaków 5 zginęło, a 11 zostało rannych. Dodatkowo z powodu mgły wstrzymano start rzutu spadochronowego (trzykrotnie załadowywano żołnierzy do samolotów). 20 września dowództwo zmieniło rejon zrzutu polskiej brygady na okolice Driel. Dotarły także wieści o trudnym położeniu 1 Dywizji Powietrznodesantowej.
Zrzut pod Driel odbył się 21 września około godziny piątej po południu. Nie obyło się bez problemów. Ze 114 samolotów, tylko 72 wykonało zrzut, 41 Dakot zawrócono do Anglii, a 1 z powodu awarii dokonała zrzutu nad Belgią, co spowodowało, że na ziemi znalazło się 991 żołnierzy z 1549 planowanych, brakowało niemal całego 1. batalionu oraz dużej części 3. baonu (wystartowali oni dopiero 23 września i zostali zrzuceni w rejonie Grave, skąd przewieziono ich do Nijmegen, a pieszo dotarli do Driel wieczorem 24 września). Lądujący Polacy dostali się pod ostrzał niemieckich karabinów maszynowych i moździerzy, na ziemi doszło do starć z Niemcami. Straty wynosiły 5 zabitych i 25 rannych, wzięto do niewoli 11 Niemców.
Po zrzucie Brygada pomaszerowała do rejonu planowanej przeprawy przez Ren. Po drodze okazało się, że prom którym miała się odbyć przeprawa został zniszczony przez Niemców w nocy z 20 na 21 września, a brzeg po przeciwnej stronie w rejonie przeprawy jest obsadzony przez nieprzyjaciela. Około 2230 do gen. Sosabowskiego przybył kpt. Zwolański, oficer łącznikowy brygady, który skakał wraz z Brytyjczykami – przeprawił się on wpław przez Ren. Przekazał on informacje o ciężkim położeniu brytyjskiej 1. DPD i rozkaz gen. Urquharta nakazujący przeprawę przez rzekę. Brygada miała otrzymać zbudowane przez Brytyjczyków tratwy. Natarciem dywizja miała też oczyścić kawałek północnego brzegu w celu umożliwienia przeprawy brygady. Po złożeniu meldunku kpt. Zwolański powrócił do dywizji. Brygada czekała na tratwy całą noc, jednakże one nie przybyły. Wobec braku własnych środków przeprawowych, około godziny trzeciej nad ranem gen. Sosabowski podjął decyzję aby wycofać się do Driel i zorganizować tam obronę okrężną. 3. batalion pozostał na miejscu przeprawy, gdzie w razie dostarczenia tratw miał się przeprawić. Na tratwy batalion miał czekać do godziny czwartej, jeśli by one nie przybyły miał dołączyć do reszty brygady co też się stało.
22 września pokazały się lekkie czołgi brytyjskie z XXX Korpusu. Był to pluton rozpoznawczy z 2. Pułku Household Cavalry. Kilkanaście minut później rozpoczęło się niemieckie natarcie wsparte ogniem artylerii i samochodami pancernymi, które zepchnęło polskie placówki na główną linię obrony, stracono kilku zabitych i jeden moździerz. Na sugestie, by brytyjskie wozy włączyły się do walki, ich dowódca odmówił, tłumacząc, iż jego czołgi służą do zwiadu, a nie do walki, jednak po ostrej reprymendzie gen. Sosabowskiego zmienił zdanie. Generał osobiście poprowadził Brytyjczyków na najbardziej zagrożony południowo-zachodni odcinek obrony. W końcu z dużymi stratami (zginęło m.in. dwóch czołgistów brytyjskich), Niemców odparto. Tego samego dnia ok. 14 u generała Sosabowskiego zjawił się pułkownik Mackenzie, szef sztabu 1. DPD z prośbą od generała Urquharta, aby w ciągu nocy przeprawić jak największą liczbę żołnierzy – 1. Dywizja była w rozpaczliwej sytuacji. Jednymi środkami przeprawowymi, którymi dysponowały brytyjska dywizja i polska brygada było 6 dwu- i czteroosobowych łodzi gumowych ("dinghies"). W ciągu nocy pod ciężkim ogniem nieprzyjaciela udało się przeprawić tylko 52 żołnierzy z 8 kompanii 3. batalionu. Stracono też wszystkie łodzie. W międzyczasie do polskich pozycji przebił się 5. batalion 43. Dywizji Piechoty „Wessex”. Obiecano dostarczyć łodzie dla brygady oraz wsparcie przeprawy ogniem artylerii XXX Korpusu. Przeprawa rozpoczęła się 24 września ok. 245 i trwała do 5 rano, cały czas pod ogniem niemieckim, gdy z 16 łodzi zostały tylko 3. Na drugi brzeg przeprawiło się 153 Polaków, którzy od razu weszli do walki. Tego dnia przybył gen. Horrocks, polska brygada została podporządkowana 43. Dywizji oraz zaplanowano kolejną przeprawę, podczas której jednocześnie w dwóch miejscach mieli przeprawiać się Polacy z 2. batalionu i Brytyjczycy z 4. batalionu „Dorset” 43. DP. Jednak z uwagi na brak środków przeprawowych przeprawiła się tylko część brytyjskiego batalionu „Dorset” – ok. 350 żołnierzy.
25 września podjęto decyzję o wycofaniu oddziałów 1. brytyjskiej Dywizji Powietrznodesantowej i 1. Samodzielnej Brygady Spadochronowej na południowy brzeg Renu. Odbyło się to w nocy z 25 na 26 września. Ewakuowano 2163 żołnierzy, w tym 160 Polaków. Oddziały wymienionych jednostek skierowano do Nijmegen. Zginęło 93 żołnierzy 1. SBS, a 249 zostało rannych, ponadto część żołnierzy dostała się do niewoli (ok. 80, w tym dwie trzecie rannych). Straty brygady sięgały 23% stanu wyjściowego.
Po dotarciu do Nijmegen rozkazem gen. Browninga brygadę przetransportowano transportem samochodowym do rejonu Ravenstein – Herpen – Neerloon nad Mozą i podporządkowano 157. Brygadzie (należącej do 52. Dywizji), z zadaniem ochrony lotniska i mostów, ponosząc przy tym dalsze straty. 29 września brygada wróciła pod bezpośrednie rozkazy Brytyjskiego Korpusu Powietrznego, a 7 października brygada została wycofana do Anglii (dotarła tam w dniach 11-12 października).
Z końcem listopada 1944 roku gen. Browning przedstawił wniosek o zmianę dowódcy brygady. Generał Sosabowski opuścił brygadę 26 grudnia 1944 roku.
Brygada w składzie wojsk okupacyjnych.
Na kontynent brygada powróciła w maju 1945, ale bez usuniętego pod naciskiem brytyjskim gen. Sosabowskiego. U boku 1 Dywizji Pancernej gen. Maczka pełniła służbę jako jednostka okupacyjna w brytyjskiej strefie na terenie Niemiec. W roku 1947 brygada została sprowadzona do Wielkiej Brytanii i tam 18 lipca 1947 roku rozwiązana.
Wyposażenie i uzbrojenie.
Umundurowanie.
Żołnierze brygady nosili standardowe brytyjskie mundury polowe Battle Dress z polskimi insygniami (zarówno jako mundur polowy jak i garnizonowy). W brygadzie używano dwóch podstawowych typów munduru Battle Dress: Patern 37 (kryte guziki) i Patern 40 (odkryte guziki). Bluzy obu typów posiadały dwie kieszenie naszyte na klatce piersiowej. Spodnie posiadały pięć kieszeni: dwie wewnętrzne po bokach, jedną na opatrunek osobisty, jedną cargo na lewym udzie oraz jedną tylną nad prawym pośladkiem. Do spodni etatowo stosowano szelki koloru białego. Czasem stosowano, także paski lub szelki cywilne. Przed operacją Market Garden spadochroniarze otrzymali specjalne spodnie spadochronowe, różniące się od tradycyjnej wersji większą kieszenią cargo – mogła ona pomieścić paczkę materiału wybuchowego lub minę przeciwpancerną No 75 Hawkons. Do spodni polowych battle dress noszono spinacze. Do munduru stosowano dwa rodzaje koszul. Pierwszym była koszula flanelowa wkładana przez głowę w kolorze khaki z odpinanym kołnierzykiem. Drugim rodzajem były koszule wzoru amerykańskiego, stosowana przez oficerów. Szyto ją z cienkiej wełny. Do koszul noszono krawaty o różnym kształcie.
W okresie jesienno-zimowym i wiosennym pod mundurem battle dress noszono wełniany sweter koloru khaki. Ponadto często noszono także skórzane serdaki (zwłaszcza gońcy motocyklowi i kierowcy samochodów).
W latach 1941-43 na czas skoku na zwykłe umundurowanie polowe nakładano specjalne oliwkowe kombinezony, które miały osłonić oporządzenie, tak aby nie zaplątało się podczas skoku w linki spadochronu. Regulamin przewidywał zdjęcie kombinezonów zaraz po wylądowaniu. Takie rozwiązanie zaczerpnięto ze wzorów niemieckich. Z kombinezonów zrezygnowano już w roku 1942 na rzecz brytyjskich kurtek spadochronowych Denison Smock. Były to kurtki wykonane z brezentu i zapinane na zamek błyskawiczny. Na materiale nanoszono nieregularne plamy maskujące.
Podstawowym nakryciem głowy, kiedy nie obowiązywało noszenie hełmów były berety popielatostalowe (początkowo jasnoniebieskie).
Oporządzenie.
1 Samodzielna Brygada Spadochronowa używała kilku rodzajów hełmów. W czasie szkolenia obowiązywały hełmy treningowe (gąbczaste lub kauczukowe), które chroniły głowę przed urazami podczas skoków szkolnych i treningowych. Jako hełmy bojowe początkowo stosowano m.in. francuskie czołgowe M1935 oraz brytyjskie Mk. II. Ostatecznie hełmy ujednolicono i przepisowym hełmem stał się brytyjski hełm spadochroniarski AT Mk II. Na hełmach nanoszono znak polskiego orła wojskowego farbą białą (od 1942 żółtą).
Oporządzenie żołnierzy 1 Samodzielnej Brygady Spadochronowej składało się z pasa głównego, szelek oraz ładownic piersiowych. Oporządzenie wykonywano z grubej, piaskowej juty. Pas główny noszony był przez wszystkich żołnierzy do umundurowania polowego. Występował on w trzech rozmiarach (small – 118 cm, medium – 127 cm, long – 142 cm) i posiadał mosiężną klamrę. Do pasa używano szelek występujących w dwóch rozmiarach: 110 cm i 150 cm. Do pasa z szelkami stosowano różne rodzaje ładownic, najczęściej używano ładownic uniwersalnych. Jedna taka, ładownica mieściła:
Oprócz tego stosowano specjalne ładownice na magazynki do stena (każda mieściła 3 magazynki) oraz ładownice dostosowane do przenoszenia magazynków do km Bren. Ponadto dodatkową amunicję przenoszono w bandolierach.
Uzbrojenie.
Podstawowym uzbrojeniem żołnierzy 1 SBS były brytyjskie pistolety maszynowe Sten. Inną bronią indywidualną były karabiny Lee-Enfield Mk 4 (również w wersji dla strzelców wyborowych z celownikiem optycznym No 4 Mk1 lt). Podczas szkolenia w niewielkiej liczbie używano także pistoletów maszynowych Thompson. Oficerowie i podoficerowie (od dowódcy drużyny) posiadali broń krótką: pistolety Colt M1911 lub Browning HP, a także rewolwery Webley Mk.III. 1 SBS używano noży Fairbairn-Sykes, granatów woreczkowych (zapalnik w woreczku, do którego wkładano materiał wybuchowy według potrzeby) i granatów ręcznych No. 36M.
Broń wsparcia drużyny stanowiły karabiny maszynowe Bren. Główną bronią przeciwpancerną (na szczeblu plutonu) były granatniki PIAT.
Ze względu na swoje pierwotne przeznaczenie żołnierze brygady byli również przeszkoleni w zakresie obsługi broni niemieckiej oraz przedwojennej broni polskiej będącej na wyposażeniu partyzantów w Ojczyźnie.
Brygada w swoim składzie posiadała jeden dywizjon artylerii lekkiej oraz jeden dywizjon artylerii przeciwpancernej. Dywizjon artylerii dysponował 8 amerykańskimi haubicami górskimi kal. 75 mm. Działa można było transportować szybowcem, lub rozłożone na dziesięć części zrzucać na spadochronach z samolotów transportowych. Aby ułatwić znajdowanie poszczególnych części łączono je linką. Dywizjon artylerii przeciwpancernej wyposażony był w armaty 6-funtowe. Docelowo miało być ich 16 (4 baterie po 4 działa), ale z powodu braków personalnych było ich tylko 15 (3 baterie po 5 dział). Armaty 6-funtowe transportowane były wyłącznie za pomocą szybowców.
Pojazdy.
Brygada dysponowała wieloma środkami transportowymi. Ciężarówki (m.in. Bedford, GMC, Peugeot) i ciągniki artyleryjskie nie były transportowane drogą powietrzną lecz miały dotrzeć rzutem naziemnym (lub morskim) w późniejszymi czasie. Środkami transportowymi, dostarczanymi w rzucie powietrznym były jeepy (transportowane szybowcami) oraz wszelakie motorynki i motocykle (m.in. Excelsior Welbike zrzucane na spadochronie w zasobnikach).
Obsada personalna brygady.
Dowódcy:
Zastępcy dowódcy:
Szefowie sztabu:
Dowódca I batalionu:
Dowódca II batalionu:
Dowódca III batalionu:
Spadochronowy Ośrodek Zapasowy (na prawach batalionu)
Symbole brygady.
Sztandar.
Pierwszy sztandar (właściwie proporzec) dla 1. SBS był prezentem od 1 Brytyjskiej Dywizji Powietrznodesantowej. Został przywieziony przez gen. Browninga 21 listopada 1942. Jednakże z uwagi na przeznaczenie brygady Sosabowski poprosił o wykonanie sztandaru w Warszawie.
Sztandar poświęcono potajemnie 3 listopada 1943 roku w Kościele Panien Kanoniczek w Warszawie przy ul. Bielańskiej. W składzie pocztu sztandarowego podczas jego poświęcenia byli cichociemni: kpt. Maciej Kalenkiewicz ps. Kotwica, por. Jan Marek ps. Walka oraz ppor. Mieczysław Eckhardt ps. Bocian. Matkami chrzestnymi sztandary były: Maria Kann oraz Zofia Kossak. Poświęcony sztandar dotarł do brygady dopiero 29 kwietnia 1944 roku.
Po wojnie żołnierze brygady, zrzeszeni w Związku Polskich Spadochroniarzy, odbywali coroczne spotkania, organizowane w Instytucie im. gen. Sikorskiego w Londynie w rocznicę sformowania jednostki przy jej sztandarze. Uczestniczył w nich regularnie gen. Sosabowski, który z uwagi na chorobę serca nie przybył na spotkanie 24 września 1967, a nazajutrz zmarł.
Obecnie sztandar eksponowany jest w Instytucie Polskim i Muzeum im. gen. Sikorskiego w Londynie.
Beret.
Beret jako podstawowe nakrycie głowy (do umundurowanie polowego i garnizonowego), kiedy nie obowiązywało noszenie hełmu wprowadzono w roku 1941, rozkazem Naczelnego Wodza. Wcześniej używano furażerek typu angielskiego (choć występowały do końca istnienia brygady). Kolor popielaty wybrano spośród kilku rozważanych (m.in. granatowy i khaki). Jest to kolor nietypowy dla oddziałów spadochronowych. Hipoteza wybrania takiego koloru mówi, że płk. Sosabowski miał sentyment do szarych beretów. Właśnie takie berety wprowadzono doświadczalnie w latach 30. do 21 Pułku Piechoty "Dzieci Warszawy", którym we wrześniu 1939 roku Sosabowski dowodził.
Projekt zakładał, że beret będzie posiadał chwast, składający się z 28 sznurków symbolizujących liczbę linek spadochronowych. Ostatecznie z chwastu zrezygnowano. Pierwsze wprowadzone berety były barwy jasnoszarobłękitnego (właściwie kolor nieba), prawdopodobnie tłoczone. Kolejne partie były zszywane z kilku elementów, zmieniono także kolor na ciemnoszarokhaki, wcześniejszy okazał się nie praktyczny – łatwo się brudził.
Na beretach noszono oznakę orła wojskowego oraz dystynkcje. Orły występowały w kilku odmianach: tłoczone z blachy, plastikowe i haftowane białą nicią na podkładzie w kolorze beretu (bawełną dla szeregowych i bajorkiem dla oficerów). Plastikowe, ze względu na kruchość materiału cieszyły się małym powodzeniem, stosowano je sporadycznie. Dystynkcje umieszczano pod orłem. Początkowo dystynkcje szeregowych naszywano poziomo, ale od 1941 roku zmieniono sposób noszenia dystynkcji. Wszystkie stopnie naszywano pionowo.
Oznaki.
Zgodnie z polskimi tradycjami w PSZ w Wielkiej Brytanii wprowadzono patki na kołnierze w kolorach broni.
Na początku 1942 Naczelny Wódz i Minister Spraw Wojskowych „wprowadził następujące zmiany w umundurowaniu dla oddziałów spadochronowych:
Od lutego 1943 patki były wykonywane z metalu. Podobnego spadochroniarza na patkach nosili, także żołnierze Samodzielnej Kompanii Grenadierów. Patki często wykonywano samodzielnie, co powodowało, że różniły się od siebie, wielkością, kształtem i użytym materiałem.
Podczas tworzenia brygady pojawił się pomysł wprowadzenia dodatkowej naszywki na rękaw, oznaczającą dany rodzaj broni (na wzór brytyjski). Pomysłu jednak nie wprowadzono w życie, projekty naszywek można dziś obejrzeć w Instytucie Polskim i Muzeum im. gen. Sikorskiego w Londynie.
Ponadto znakiem wyróżniającym 1 SBS spośród innych polskich jednostek był ustanowiony zarządzeniem naczelnego wodza z dnia 21 czerwca 1941 roku Znak Spadochronowy (wyróżniono dwie wersje: bojową i zwykłą). Prawo jego noszenia mieli przeszkoleni żołnierze spadochronowi oraz obcokrajowcy przeszkoleni przez Polaków. Dla żołnierzy brygady, którzy byli przerzucani na pole walki za pomocą szybowców przewidziano analogiczny Bojowy Znak Szybowcowy.
Każdy z żołnierzy posiadał nieśmiertelnik zawierający oznaczenia: AP (armia polska), nazwisko, rok urodzenia, imię, wyznania (np. rzymskokatolickie RZ KAT), numer jednostki i numer komendy uzupełnień.
Znaki na pojazdach.
Był nim biały orzeł na tle czarnego prostokąta lub malowany bezpośrednio na pojeździe. Poza tym stosowano też kolorowe kwadraty:
Upamiętnienie.
Na warszawskim wojskowym cmentarzu na Powązkach utworzono kwaterę żołnierzy walczących w 1 Samodzielnej Brygadzie Spadochronowej. W kwaterze tej stoi pomnik poświęcony żołnierzom tej Brygady.
W kościele św. Marcina w Warszawie odsłonięto tablicę poświęconą żołnierzom 1 Samodzielnej Brygady Spadochronowej, którzy polegli za wolność Ojczyzny w kraju, Wielkiej Brytanii, Francji, Holandii i w Niemczech.
31 maja 2006 w Hadze królowa Beatrix odznaczyła 6 Brygadę Desantowo-Szturmową, która dziedziczy tradycję 1 Samodzielnej Brygady Spadochronowej Krzyżem Kawalerskim Orderu Wojskowego Wilhelma, najwyższym holenderskim wojskowym odznaczeniem. Odznaczenie było wyrazem hołdu dla żołnierzy gen. Sosabowskiego, którzy w 1944 roku, podczas operacji Market Garden toczyli ciężkie walki na terenie Holandii.
W tym samym dniu odznaczono również pośmiertnie gen. Sosabowskiego – Medalem Brązowego Lwa.
Stało się to możliwe dzięki długoletnim staraniom holenderskiej siostry Czerwonego Krzyża Cory Baltussen, opiekującej się żołnierzami 1 Samodzielnej Brygady Spadochronowej w czasie II wojny światowej. Działania Cory Baltussen kontynuował holenderski dziennikarz Geertjan Lassche oraz książę Bernard, ojciec królowej Beatrix.

</doc>
<doc id="192001" url="https://pl.wikipedia.org/wiki?curid=192001" title="Gran Chaco">
Gran Chaco

Gran Chaco (keczua "chaku" = „kraina łowów”) – kraina geograficzna w Ameryce Południowej, na pograniczu Boliwii, Paragwaju i Argentyny. Jest to rozległa równina rozciągająca się między rzeką Paragwaj a łańcuchem Andów. Jej powierzchnia wynosi około 650 tys. km² (inne źródła podają 800 tys. km²). Jej współrzędne geograficzne zawierają się mniej więcej między 17° a 33° szerokości geograficznej południowej oraz między 60° a 65° długości geograficznej zachodniej. Na terenie Gran Chaco wyróżnia się trzy mniejsze regiony – Chaco Boreal („Chaco północne”), Chaco Central („Chaco środkowe”) oraz Chaco Austral („Chaco południowe”).
Zachodnia część, nazywana "Alto Chaco" jest bardziej sucha i uboższa w roślinność. Przesuwając się bardziej na wschód, do "Bajo Chaco", roślinność staje się gęstsza - porastają je suche lasy, kolczaste zarośla i stepy.
Obszar Gran Chaco jest bardzo słabo zaludniony. Nieliczna ludność zajmuje się rolnictwem (uprawa bawełny, hodowla bydła) oraz pozyskiwaniem drewna.
Gran Chaco było spornym terytorium między Boliwią i Paragwajem już od 1810. Oficjalnie obszar ten należał do Boliwii, ale osadzali się tu mieszkańcy Paragwaju. W grudniu 1928 doszło do pierwszych poważnych starć między Boliwią i Paragwajem. Cztery lata później wybuchła trwająca trzy lata wojna o Chaco, a zwłaszcza o mające się tu znajdować złoża ropy naftowej. Boliwia chciała też zapewnić sobie trwały dostęp do rzeki Paragwaj, która miała służyć jako główny kanał eksportu boliwijskich towarów po tym, jak kraj ten stracił dostęp do oceanu w wyniku wojny pacyficznej (1879-1884). Ostatecznie w 1938 podpisano traktat pokojowy, w którym Paragwaj uzyskał ponad 2/3 spornego terytorium Chaco Boreal. Natomiast Boliwii przyznano korytarz dostępu do rzeki Paragwaj i prawo korzystania z portu Puerto Casado, a wreszcie prawo do zbudowania własnego portu. Później okazało się, że ropy naftowej, która była przyczyną konfliktu, prawie w ogóle nie było.

</doc>
<doc id="192003" url="https://pl.wikipedia.org/wiki?curid=192003" title="Julius Nyerere">
Julius Nyerere

Julius Kambarage Nyerere (ur. 13 kwietnia 1922 w Butiamie, zm. 14 października 1999 w Londynie) – polityk tanzański, w latach 1964–1985 prezydent Tanzanii, a wcześniej prezydent Tanganiki w latach 1962–1964. Twórca państwa tanzańskiego, ideolog koncepcji afrykańskiego socjalizmu, Sługa Boży Kościoła katolickiego.
Życiorys.
Wczesne życie i działalność niepodległościowa.
Urodził się w Butiamie w ówczesnej Tanganice. Był synem wodza niewielkiej grupy etnicznej Zanaki. Naukę rozpoczął w wieku dwunastu lat, trafił wtedy do szkoły podstawowej w Musomie. Edukację od 1937 roku kontynuował w Tabora Secondary School, a następnie w Uniwersytecie Makarere w ugandyjskiej Kampali. W 1943 roku został ochrzczony w Kościele katolickim i przyjął chrześcijańskie imię. W 1947 roku otrzymał dyplom nauczyciela. Uczył w kilku kościelnych szkołach. W 1949 roku dzięki rządowemu stypendium udał się na studia na Uniwersytecie w Edynburgu. Był on pierwszym studentem brytyjskiego uniwersytetu pochodzącym z Tanganiki. W Edynburgu spotkał się z ideami Towarzystwa Fabiańskiego i zaczął rozwijać łączenia socjalizmu z afrykańskimi ideami kolektywistycznymi.
W 1952 roku zdobył tytuł magistra z zakresu ekonomii i historii, po czym powrócił do Tanganiki, gdzie kontynuował karierę nauczyciela. W trakcie pracy zaangażował się w politykę. Dołączył do Afrykańskiego Towarzystwa Tanganiki, którego prezesem został w 1953 roku. W 1954 roku przekształcił organizację w Afrykański Narodowy Związek Tanganiki. Pod przewodnictwem Nyerere, organizacja forsowała pokojowe metody walki o niepodległość, postulowała również harmonię rasową, równość społeczną, odrzucenie plemienności i wszelkich form dyskryminacji rasowej czy etnicznej. W 1955 i 1956 roku wygłosił przemowy przez zgromadzeniem ONZ w Nowym Jorku. Administracja brytyjska odrzucała jego niepodległościowe żądania, jednak Nyerere stał się dzięki nim rozpoznawalny i został najbardziej wybitnym politykiem niepodległościowym Tanganiki.
Po uzyskaniu niepodległości.
Administracja brytyjska mianowała go członkiem Rady Legislacyjnej Tanganiki. Zrezygnował z uczestnictwa w niej w 1957 roku w proteście przeciwko spowolnieniu procesu niepodległościowego. W wyborach w 1958–59 jego ugrupowanie zdobyło dużą liczbę miejsc w Radzie Legislacyjnej. W kolejnych wyborach w sierpniu 1960 roku, jego organizacja zdobyła 70 z 71 miejsc w Zgromadzeniu Ustawodawczym Tanganiki. We wrześniu 1960 roku Tanganika uzyskała samorząd, a Nyerere został premierem. Niepodległość kraju została nadana przez Brytyjczyków 9 grudnia 1961 roku, Nyerere pozostał na stanowisku premiera. Ze stanowiska zrezygnował już w następnym miesiącu. Czas poświęcił na pisanie prac na temat jedności afrykańskiej i ustroju. Jego najważniejszą pracą był dokument o nazwie "Ujamaa – podstawa afrykańskiego socjalizmu", w którym przedstawił zarys swojej ideologii politycznej. W 1962 roku, gdy Tanganika stała się republiką, został wybrany na prezydenta.
W 1964 roku doprowadził do zjednoczenia Tanganiki i Zanzibaru. Na skutek zjednoczenia doszło do utworzenia Tanzanii, w której to równocześnie został prezydentem i premierem. Od 1977 roku pozostawał również liderem rządzącej Partii Rewolucji powstałej na skutek połączenia Afrykańskiego Narodowego Związku Tanganiki i Partii Afroszyrazyjskiej z Zanzibaru. Od chwili utworzenia partii Tanzania pozostawała państwem jednopartyjnym.
W 1967 roku proklamowano "Deklarację z Arushy", która opierała się na opracowanej przez niego zasadzie "Ujamma". W deklaracji rząd zapowiedział budowę egalitarnego społeczeństwa socjalistycznego. W ramach realizacji tej koncepcji, Nyerere przeprowadził proces kolektywizacji wsi, budowy wiosek socjalistycznych czy nacjonalizacji (banków, towarzystw ubezpieczeniowych, większych przedsiębiorstw handlowych i przemysłowych, należących głównie do kapitału zagranicznego). Reformom towarzyszyły masowe kampanie nauki czytania i pisania. Celem tych działań miało być doprowadzenie do ekonomicznej samowystarczalności.
Jako jeden z rzeczników ruchu panafrykańskiego, był w 1963 roku jednym z założycieli Organizacji Jedności Afrykańskiej. Uczestnik koalicji tzw. afrykańskich państw frontowych, które popierały obalenie rządów białej mniejszości w Rodezji (obecne Zimbabwe), RPA i Namibii. W trakcie wojny rodezyjskiej armia tanzańska szkoliła żołnierzy Afrykańskiej Armii Narodowego Wyzwolenia Zimbabwe, a Nyerere osobiście próbował skłonić organizacje zimbabweńskiego ruchu oporu do zawarcia ze sobą sojuszu, organizując spotkanie z Joshuą Nkomo i Robertem Mugabe. Gościł na terenie kraju przedstawicieli Afrykańskiego Kongresu Narodowego. W trakcie angolskiej wojny o niepodległość Tanzania wsparła Ludowy Ruch Wyzwolenia Angoli (MPLA), a poparcie dla tegoż ruchu kontynuowała w okresie wojny domowej w tymże kraju. MPLA dzięki wstawiennictwu Nyerere, uzyskało też wsparcie w Chinach, które udzielały pomocy MPLA do 1973 roku (potem rozpoczęły wspieranie konkurencyjnej FNLA). Podobną politykę Tanzania prowadziła w Mozambiku, gdzie w trakcie wojny o niepodległość zaopatrywała Front Wyzwolenia Mozambiku, a następnie kontynuowała poparcie dla grupy w trakcie wojny domowej. W 1977 roku prezydent wsparł zamach stanu na Seszelach, w wyniku którego obalono prezydenta Jamesa Manchama.
W 1978 roku doszło do wybuchu wojny z sąsiednią Ugandą. Spór państw rozpoczął się w 1971 roku, gdy w Ugandzie doszło do zamachu stanu, w którym armia na czele z Idi Aminem obaliła prezydenta Miltona Obote. Nyerere zaoferował azyl polityczny obalonemu prezydentowi. Do byłego prezydenta dołączyło 20 tys. osób prześladowanych przez juntę z powodów politycznych. Rok później grupa uchodźców przy wsparciu Tanzanii próbowała bezskutecznie obalić Amina. Junta oskarżyła Nyerere o przygotowanie zamachu, a dodatkowo zaczęła wspierać wrogów politycznych urzędującego prezydenta Tanzanii. Gdy Mustafa Adrisi, wiceprezydent Ugandy został ranny w podejrzanym wypadku samochodowym w 1978 roku, żołnierze lojalni wobec Adrisiego zbuntowali się, a część z nich przekroczyła granicę Tanzanii, gdzie znalazła schronienie – spowodowało to bezpośrednią interwencję wojsk ugandyjskich przeciw Tanzanii. Konsekwencją przegranej przez Ugandę wojny był upadek junty ugandyjskiej i powrót do władzy Obote w 1980 roku.
Choć był przyjmowany przez rodaków entuzjastycznie i konsekwentnie wspierany przez państwa Europy Zachodniej, jego polityka nie przyczyniła się do pobudzenia gospodarki. W chwili ustąpienia Nyerere z urzędu w 1985 roku, Tanzania w dalszej mierze pozostawała krajem ubogim, niemniej jednak prezydentowi udało się osiągnąć jedne z najwyższych wskaźników alfabetyzacji w Afryce, wyeliminować nierówności oraz zapewnić stabilność polityczną. Po ustąpieniu z urzędu prezydenta, pozostawał przewodniczącym Partii Rewolucji. Z funkcji zrezygnował w 1990 roku. Od tamtej pory nie angażował się politycznie, pełnił funkcję męża stanu i regularnie uczestniczył jako arbiter w rozwiązywaniu międzynarodowych kryzysów (m.in. w Burundi i Rwandzie). Zmarł w 1999 roku.
Proces beatyfikacyjny.
W 2006 Watykan ogłosił początek procesu beatyfikacyjnego Nyerere. Zmarły prezydent był człowiekiem głęboko wierzącym i codziennym uczestnikiem mszy świętych.

</doc>
<doc id="192008" url="https://pl.wikipedia.org/wiki?curid=192008" title="Flaga Egiptu">
Flaga Egiptu

Flaga Egiptu – jeden z symboli narodowych Egiptu. Oficjalnie przyjęta 4 października 1984.
Opis.
Kolory flagi nawiązują do flagi wyzwolenia Arabów. Na środku widnieje złoty orzeł Saladyna. Proporcje 2:3.

</doc>
<doc id="192010" url="https://pl.wikipedia.org/wiki?curid=192010" title="Fawila">
Fawila

Fawila – imię żeńskie pochodzenia łacińskiego od nazwy rodowej "Favilla", pierwotnie oznaczającej "rozżarzony węgiel, gorący popiół, zarzewie, iskrę". Imię to było znane w Polsce już w średniowieczu. Wśród świętych Fawila, męcz..
Postać o tym imieniu występuje także w sztuce Johna Lyly'ego "Sapho and Phao".
W Polsce odnotowane w 1309 r.
Fawila imieniny obchodzi 14 marca.

</doc>
<doc id="192012" url="https://pl.wikipedia.org/wiki?curid=192012" title="Rewolucja lutowa">
Rewolucja lutowa



</doc>
<doc id="192014" url="https://pl.wikipedia.org/wiki?curid=192014" title="Port lotniczy Warszawa-Modlin">
Port lotniczy Warszawa-Modlin

Port Lotniczy Warszawa/Modlin (kod IATA: WMI, kod ICAO: EPMO) – międzynarodowy port lotniczy w Nowym Dworze Mazowieckim, drugi dla aglomeracji warszawskiej, zlokalizowany około 35 km na północny zachód od granicy śródmieścia Warszawy. Lotnisko obsługuje loty rejsowe krótkiego i średniego zasięgu tanich linii lotniczych do miast europejskich, loty krajowe i rejsy czarterowe. Obecnie na lotnisku operują dwie linie lotnicze – Ryanair, realizująca regularne połączenia do 49 europejskich miast, a od 31 października 2022 nastąpiło otwarcia połączeń lotniczych do Kiszyniowa przez nowego przewoźnika Air Moldova. Lotnisko od V 2014 roku posiada drugą kategorię systemu nawigacji ILS.
Planowane połączenie kolejowe ze stacją pasażerską w podziemiach terminala nie zostało jeszcze zrealizowane. Maksymalna przepustowość lotniska na początku funkcjonowania oceniana była na 2–2,3 mln osób rocznie, obecnie określana jest na 3–3,5 mln osób rocznie.
Budowa portu lotniczego kosztowała 451 400 000 zł.
Profil działalności.
Port ma obsługiwać część ruchu lotniczego dotychczas kierowanego na Lotnisko Chopina w Warszawie, głównie samoloty tanich linii (na lotnisku operuje jedna linia – Ryanair), czarterowe i towarowe.
Port lotniczy Modlin nie ma spełniać funkcji długo już oczekiwanego drugiego lotniska dla Warszawy, którego realizacja jest nadal rozważana. Zgodnie z zapewnieniami władz mazowieckich oraz inwestora lotnisko miało zostać oddane do użytku przed rozpoczęciem Mistrzostw Europy w Piłce Nożnej w roku 2012. Sprawę komplikował protest ekologów, którzy sprzeciwiali się budowie lotniska, podnosząc niekorzystne położenie portu blisko Wisły, występujące na trasie lądowania liczne klucze ptactwa oraz mgły.
Udziałowcami przedsięwzięcia są:
Operatorzy portu lotniczego.
Po ogłoszeniu informacji 1 lutego 2012 przez Wizzair o przeniesieniu połączeń z Lotniska Chopina, Piotr Okienczyc prezes lotniska Modlin, zapewnił o równoległych rozmowach z 4 innymi przewoźnikami. Od lipca do grudnia 2012 z lotniska operowały 2 linie niskokosztowe – Wizzair i Ryanair. Wizzair posiadał w swojej flocie samoloty Airbus A320-200, natomiast Ryanair samoloty typu Boeing 737-800. Po zamknięciu lotniska 22 grudnia 2012 roku i jego ponownym otwarciu w czerwcu 2013, na lotnisko powróciła jedynie linia Ryanair. Od 31 października 2022 lotnisko zaczęło współpracę z mołdawskim przewoźnikiem Air Moldova.
Historia.
Port powstał na bazie istniejącego wcześniej lotniska wojskowego, które istniało w latach 1940–2000, stacjonowała tam między innymi 45 Lotnicza Eskadra Doświadczalna (1976-1999). 10 września 2009 roku wojewoda mazowiecki wydał pozwolenie na budowę cywilnego portu lotniczego przez spółkę Mazowiecki Port Lotniczy Warszawa-Modlin Sp. z o.o. W momencie rozpoczęcia modernizacji było ono bardzo zaniedbane. 8 lutego 2010 obiekt został wpisany do rejestru lotnisk cywilnych przez ULC. Oznaczało to, że teoretycznie od tego momentu mogły na nim już lądować samoloty, aczkolwiek wciąż nie było tam wystarczającej infrastruktury. Budowę oficjalnie rozpoczęto 8 października 2010, a budynek terminala projektu Stefana Kuryłowicza i pracowni APA Kuryłowicz &amp; Associates ukończono w lipcu 2012. Dzień otwarty na lotnisku odbył się 7 lipca 2012 r. Rejsowe loty pasażerskie rozpoczęły się 15 lipca 2012. W pierwszym miesiącu swojego funkcjonowania lotnisko obsłużyło ponad 161 tysięcy pasażerów, z tego 118 tysięcy linii Wizzair i 41,8 tysiąca linii Ryanair, wykonano 1106 operacji lotniczych.
Linie lotnicze Wizz Air jako pierwsze ogłosiły wykonywanie lotów z lotniska Modlin. 1 lutego 2012 władze linii zakomunikowały, że wszystkie loty z lotniska Chopina w Warszawie zostaną przeniesione 18 lipca 2012. 8 lutego 2012 Ryanair ogłosił uruchomienie lotów do Brukseli-Charleroi, Dublina, Londynu-Stansted, Mediolanu-Bergamo, Oslo-Rygge, Rzymu-Ciampino oraz Sztokholmu-Skavsta.
Pierwszy regularny samolot rejsowy typu Airbus A320 wylądował na lotnisku Modlin 15 lipca 2012 roku po godz. 17:30 i był to samolot linii Wizz Air z pasażerami z Budapesztu.
Bezterminowe zamknięcie lotniska.
22 grudnia 2012 r. Wojewódzki Inspektor Nadzoru Budowlanego w Warszawie cofnął pozwolenie na użytkowanie betonowej części pasa startowego portu lotniczego Modlin. Powodem decyzji były pęknięcia pasa (złuszczenia) i dziury zagrażające bezpieczeństwu lotów. W następstwie tej decyzji wstrzymane zostały operacje lotów regularnych. Linie lotnicze Ryanair operujące na lotnisku rozpoczęły operacje na Lotnisku Chopina. WizzAir rozpoczął operacje z Lotniska Chopina wcześniej, tj. 17 grudnia 2012 r.
Przedstawiciele inwestora, generalnego wykonawcy (Erbud), podwykonawcy i ekspertów technologii materiałowej ocenili, że uszkodzenia pasa nastąpiły przy progach 08 i 26, w części wykonanej z betonu cementowego do którego użyto skały osadowej margla.
Zarząd lotniska twierdził, powołując się na ekspertyzy niezależnego Instytutu Technicznego Wojsk Lotniczych, że problemy z pasem i drogami kołowania były spowodowane przez zastosowanie niewłaściwego kruszywa przy budowie. Raport stwierdzał, iż: "powodem uszkodzeń jest obecność w zastosowanym do mieszanki betonowej kruszywie znaczącej liczby ziaren węglanowych i węglanowo-ilastych, które nie powinny się w tym kruszywie znaleźć". Port Lotniczy potwierdził, że spękania pasa startowego nie zostały spowodowane użyciem do odladzania nawierzchni pasa startowego nieodpowiednich środków, co sugerował wcześniej generalny wykonawca pasa, przedsiębiorstwo Erbud (Bud Invent nadzorowało inwestycję), zanim okazało się, że drogi kołowania na których nie stosuje się środków chemicznych również zostały zniszczone.
24 czerwca 2013 Urząd Lotnictwa Cywilnego wydał zgodę na wznowienie startów i lądowań dużych pasażerskich samolotów na lotnisku Modlin. W związku z tym, linia Ryanair ogłosiła, że przeniesie swoją bazę i wszystkie swoje loty z lotniska Chopina na lotnisko Modlin 30 września 2013 roku. Linia Wizzair zdecydowała się nie wracać do Modlina.
Powstawanie cywilnego portu lotniczego.
W 2005 Przedsiębiorstwo Państwowe „Porty Lotnicze” i Agencja Mienia Wojskowego podpisały umowę, dzięki której lotnisko Modlin mogło uzyskać status lotniska publicznego.
Jednak uruchomienie lotniska Modlin, początkowo planowane na połowę 2005, przez wiele miesięcy odwlekało się z powodu sporów udziałowców.
W kwietniu 2006 ogłoszono, że ministerstwo infrastruktury wycofało się ze spółki inwestycyjnej na rzecz samorządu województwa mazowieckiego, który przeznaczył początkowo 16 mln zł na cele modernizacji lotniska. Doprowadzenie lotniska Modlin do statusu portu lotniczego wymagało dużych nakładów inwestycyjnych – co najmniej 540 mln zł. W czerwcu 2006 ówczesny minister transportu Jerzy Polaczek zapowiedział, że lotnisko zacznie działać we wrześniu 2007, jednak tak się nie stało.
26 października 2006 Prezes ULC Grzegorz Kruszyński wydał promesę zezwolenia na założenie lotniska cywilnego użytku publicznego. Promesa ważna 24 miesiące była zapewnieniem, że po spełnieniu wymogów ustawy Prawo lotnicze wnioskujący uzyskają zezwolenie na założenie lotniska.
Do najistotniejszych warunków wydania zezwolenia Prezes ULC zaliczył:
8 listopada 2006 doszło do porozumienia wśród współudziałowców budowy portu: w ciągu następnych dwóch tygodni zawiązano spółkę "Mazowiecki Port Lotniczy Warszawa-Modlin". Po około 1/3 jej udziałów mają: Agencja Mienia Wojskowego (w zamian za przekazane spółce na własność grunty pod port, w sumie 292 hektary), Przedsiębiorstwo Państwowe „Porty Lotnicze” i samorząd województwa mazowieckiego, który sfinansuje część inwestycji, przekazując spółce 16 mln zł w 2006, 30 mln w 2007, i 50 mln w 2008. Gmina Nowy Dwór posiada 5% udziałów spółki. Koszt inwestycji (łącznie z gruntem Agencji Mienia Wojskowego) obecnie szacuje się na 200 – 300 mln zł. Według wicemarszałka województwa Waldemar Roszkiewicz port miał rozpocząć działanie w „pierwszym kwartale 2008, ale będziemy robić wszystko, by uruchomić pierwsze lądowania do końca 2007”.
12 stycznia 2007 udostępniono biznesplan portu opracowany przez przedsiębiorstwo Ernst &amp; Young. Zakładał on uruchomienie lotniska w październiku 2008 i milion przewiezionych pasażerów w 2009. Nie zawierał on możliwości dojazdu koleją na lotnisko w dniu jego uruchomienia. Prezes spółki Mazowiecki Port Lotniczy Warszawa-Modlin Piotr Okienczyc zapowiedział rozpoczęcie budowy terminalu lotniczego i remontu drogi startowej na drugą połowę 2007.
2 maja 2007 „Gazeta Wyborcza” podała, że przygotowywany raport oddziaływania lotniska Modlin na środowisko stwierdza, iż rozbudowa lotniska ograniczy liczbę ptaków w okolicy – w tym chronionych, i że zaistnieje większe niż na innych lotniskach ryzyko kolizji ptaków z samolotami, jak i że burmistrz Nowego Dworu Mazowieckiego Jacek Kowalski obecnie szacuje najwcześniejszą datę otwarcia portu na zimę 2009.
21 grudnia 2007 Polskie Radio podało, że wojewoda mazowiecki otrzymał już poprawiony raport środowiskowy dotyczący lotniska i że najnowsza docelowa data uruchomienia portu to przełom 2009/2010.
Na konferencji prasowej w lutym 2008 podano jako datę uruchomienia portu rok 2010, podobno z dojazdem kolejowym czynnym.
23 października 2008 dziennik „Polska” podał, że w ciągu kilku dni robotnicy mieli zacząć stawiać ogrodzenie wokół lotniska, które ma być przebudowane. W listopadzie 2008 roku sąd wydał decyzję oddalającą protest złożony przez OTOP w sprawie pozwolenia na przebudowę lotniska Modlin. Ostatecznie wojewoda mazowiecki wydał pozwolenie na budowę w dniu 10 września 2009 roku.
18 lipca 2010 wojewoda mazowiecki i marszałek województwa podpisali akt przekazania 276 hektarów gruntu należącego do Skarbu Państwa na rzecz powstającego lotniska Modlin. Aby przekazać ziemię, potrzebna była zgoda trzech ministerstw: Ministerstwo Infrastruktury, MON i MSP.
Linie lotnicze Ryanair planowały uruchomienie bazu operacyjnej w Porcie Lotniczym Warszawa – Modlin. Poinformowali o tym na konferencji prasowej przedstawiciele przewoźnika. W pierwszym roku działalności (jesienią 2012) otwartych przez Ryanair miało zostać ok. 10-12 kierunków
6 czerwca 2012 WINB wydał decyzję o pozwoleniu na użytkowanie części lotniczej portu, pas startowy uzyskał pozytywną ocenę ITWL.
Lotnisko może przyjmować wszystkie samoloty z/do kodu C (mniejsze oraz np. takie jak Airbus A320, Boeing 737). Planowo w drugiej połowie lipca rozpoczęły się regularne rejsy lotnicze. 15 lipca rozpoczęły się rejsy linii Wizz Air, a 16 lipca pojawiły się pierwsze samoloty linii lotniczej Ryanair.
Od 2014 na lotnisku stacja meteorologiczna.
Połączenia komunikacyjne.
Połączenie kolejowe.
Obecnie lotnisko nie posiada działającego bezpośredniego połączenia kolejowego. Pociągi Kolei Mazowieckich kursują z Warszawy Centralnej oraz Warszawy Gdańskiej do stacji docelowej Modlin, skąd co 20 minut kursuje shuttle-bus dowożący pasażerów bezpośrednio na lotnisko. Cała podróż zajmuje około 60 minut z centrum Warszawy, zaś przejazd z Lotniska Chopina trwa około 90 minut.
W planach jest utworzenie stałego połączenia kolejowego między Warszawą a portem lotniczym Modlin, o co starają się zwłaszcza władze Nowego Dworu Mazowieckiego, które widzą w nowym lotnisku szansę rozwoju.
W grudniu 2009 marszałek województwa mazowieckiego Adam Struzik podjął decyzję o wybudowaniu brakującego elementu infrastruktury, przy czym wybrano koncepcję droższą o 100 milionów złotych w postaci stacji podziemnej. Stacja podziemna umożliwi dalszą rozbudowę lotniska w przyszłości. Docelowo powstanie połączenie z lotniskiem Chopina w Warszawie o charakterze szybkiej kolei miejskiej. W kwietniu 2013 roku marszałek Struzik poinformował o zamiarze przekazania realizacji budowy połączenia kolejowego kolejowej do Modlina spółce PKP PLK.
Według informacji z 2018 roku ukończenie dojazdu kolejowego do lotniska planowano w 2022 roku.
Połączenie autokarowe oraz taxi.
Linie autobusowe Contbus i FlixBus zapewniają bezpośrednie połączenie z Lotniska Warszawa/Modlin do centrum Warszawy. Do lotniska i z lotniska kursują również autobusy FlixBus, zatrzymujące się w różnych miastach.
Taksówki są dostępne pod terminalem. Koszt przejazdu kształtuje się w granicach 119 zł – 250 zł za kurs w jedną stronę. Przejazd do centrum Warszawy zajmuje ok. 35–40 minut.
Połączenia drogowe.
Port lotniczy jest położony blisko istniejącej sieci drogowej. Droga krajowa nr 62 łączy lotnisko z drogami głównymi. Są to: droga krajowa nr 61 Warszawa-Augustów oraz droga ekspresowa S7 Warszawa-Gdańsk.
W przeszłości planowano połączenie lotniska Modlin z Trasą Olszynki Grochowskiej, ale obecnie losy tej koncepcji są nieznane.
Planowane inwestycje.
Biznesplan udostępniony w styczniu 2007 przewidywał m.in. dwa terminale pasażerskie, ogrodzenie lotniska, oświetlenie nawigacyjne lotniska, system ILS, który miały powstać do końca 2012 roku, modernizację dróg kołowania, wybudowanie terminala cargo, remont i wydłużenie drogi startowej z obecnych wymiarów 2500 × 60 m do 2800 × 60 m, modernizację i poszerzenie płyty postoju samolotów, budowę dwóch dróg szybkiego zjazdu z drogi startowej, parkingi i podjazdy do terminali.
Niektóre z tych zamierzeń już nie figurowały w planach zamieszczonych w listopadzie 2007 na nowej stronie internetowej portu (w sekcji „Plany na przyszłość”), w tym jakiekolwiek przedłużenie drogi startowej czy poszerzenie płyty postoju samolotów lub budowa dróg szybkiego zjazdu z drogi startowej (za to istnieje wzmianka o dopuszczeniu kołowania po dobiegu na samej drodze startowej). Budowę terminala cargo przesunięto w bliżej nieokreśloną „dalszą przyszłość”.
12 grudnia 2012 Port lotniczy Warszawa-Modlin otrzymał pozytywną decyzję środowiskową Regionalnego Dyrektora Ochrony Środowiska w Warszawie na budowę 5,5 km torów kolejowych oraz stacji kolejowej położonej przy lotnisku Modlin. Pociągi Kolei Mazowieckich zatrzymują się na stacji kolejowej Modlin, położonej ok. 3,5 km od terminala. Stamtąd co 20 minut kursują autobusy wahadłowe.

</doc>
<doc id="192020" url="https://pl.wikipedia.org/wiki?curid=192020" title="Wislander Magnus">
Wislander Magnus



</doc>
<doc id="192026" url="https://pl.wikipedia.org/wiki?curid=192026" title="Świerk himalajski">
Świerk himalajski

Świerk himalajski ("Picea smithiana" (Wall.) Boiss.) – gatunek wiecznie zielonego drzewa z rodziny sosnowatych ("Pinaceae"). Świerk tego gatunku występuje w stanie dzikim w zachodnich Himalajach, od Afganistanu do Nepalu.
Biologia i ekologia.
Przystosowany do życia na dużych wysokościach. W wyższych partiach rośnie razem z cedrem himalajskim i sosną himalajską.

</doc>
<doc id="192028" url="https://pl.wikipedia.org/wiki?curid=192028" title="Turkiestan Wschodni">
Turkiestan Wschodni



</doc>
<doc id="192032" url="https://pl.wikipedia.org/wiki?curid=192032" title="Torpedo">
Torpedo



</doc>
<doc id="192034" url="https://pl.wikipedia.org/wiki?curid=192034" title="Herman Lotze">
Herman Lotze



</doc>
<doc id="192036" url="https://pl.wikipedia.org/wiki?curid=192036" title="Hr. Ms. De Ruyter (1935)">
Hr. Ms. De Ruyter (1935)

Hr. Ms. De Ruyter – holenderski krążownik lekki z okresu II wojny światowej, siódmy okręt o tej nazwie, jedyny okręt swojego typu. Przeznaczony do służby w holenderskich koloniach, został zatopiony 28 lutego 1942 przez japońskie okręty w bitwie na Morzu Jawajskim.
Historia powstania.
Przyczyną rozwijania przez Holandię klasy krążowników była potrzeba ochrony rozległych kolonii w Indiach Wschodnich (obecnej Indonezji). Wobec rozbudowy japońskiej floty wojennej, rząd holenderski, borykający się z ograniczeniami budżetowymi, zdecydował w 1932 o budowie trzeciego lekkiego krążownika dla uzupełnienia pełniących już służbę w koloniach dwóch starszych jednostek typu "Java". Nowy okręt zasadniczo wzorowano na nich; przy podobnej wielkości i odporności miał być w założeniu pozbawiony ich niedostatków, rozwijać większą prędkość i posiadać nowocześniejsze uzbrojenie. Na ambitnym projekcie odbiły się jednak oszczędności budżetowe, skutkując zbudowaniem okrętu średniej wielkości, o umiarkowanie silnym uzbrojeniu i opancerzeniu. Podobnie jak w przypadku "Javy", projekt opracowało niemieckie biuro Krupp-Germania, dlatego okręt uzyskał nieco podobną sylwetkę do niemieckich „pancerników kieszonkowych” typu "Deutschland".
Początkowo jednostka miała nosić nazwę „Celebes”, jednakże przed wodowaniem zmieniono ją na „De Ruyter”, na cześć XVII-wiecznego admirała Michiela de Ruytera (zarazem noszący dotychczas tę nazwę niszczyciel „De Ruyter” przemianowano na „Van Ghent”). Stępkę położono 14 września 1933 w stoczni Wilton Feijenoord w Schiedam. Kadłub wodowano 11 maja 1935, a okręt wszedł do służby 2 października 1936.
Ocena jednostki.
W porównaniu z czołowymi zagranicznymi lekkimi krążownikami, "De Ruyter" miał umiarkowaną wielkość (znacznie poniżej limitu traktatu waszyngtońskiego 10.000 ton), co narzucało nieco słabsze opancerzenie i uzbrojenie, jednakże był nowoczesnym i jak na swoją wielkość udanym okrętem, z dobrze rozmieszczonym opancerzeniem. Przy podobnej wyporności i mocy siłowni wobec będących punktem odniesienia okrętów typu "Java", rozwijał większą prędkość dzięki dłuższemu i smuklejszemu kadłubowi oraz lepszemu wykorzystaniu masy. W konstrukcji kadłuba szeroko zastosowano spawanie, dzielił się on na 21 przedziałów wodoszczelnych, a pancerz burtowy był jednocześnie elementem konstrukcyjnym. Mimo nieco cieńszego od typu "Java" pancerza, miał podobną odporność na ostrzał, a nieco lepszą odporność na wybuchy podwodne, która jednak i tak okazała się niewystarczająca (podobnie jak w przypadku większości krążowników). 
Kaliber artylerii głównej 149 mm (nominalnie 15 cm) był zbliżony do typowego dla lekkich krążowników. Pomimo zmniejszenia względem typu "Java" liczby dział o 3, ich liczba w salwie burtowej była identyczna (7), dzięki umieszczeniu artylerii w osi podłużnej okrętu. Mimo to, "De Ruyter" miał mniejszą liczbę dział w porównaniu z większością nowych konstrukcji zagranicznych tego okresu (8-9). Dzięki wykorzystaniu nowoczesnych działek przeciwlotniczych 40 mm Boforsa na stabilizowanych podstawach Hazemeyer, okręt miał silną i skuteczną artylerię przeciwlotniczą małego kalibru, przy równoczesnym braku dział przeciwlotniczych średniego kalibru (które w praktyce działań morskich II wojny światowej okazały się mniej przydatne). Dodatkowym atutem było wyposażenie okrętu w katapultę dla wodnosamolotów, choć były one słabo chronione przed wpływami atmosferycznymi (wobec braku hangaru).
Służba.
12 stycznia 1937 okręt został wysłany przez Kanał Sueski do Holenderskich Indii Wschodnich, gdzie stał się okrętem flagowym floty kolonii, z główną bazą w Surabai. Po włączeniu się Holandii do II wojny światowej po stronie aliantów w maju 1940, a następnie po ataku Japonii na alianckie siły w Azji Południowo-Wschodniej 7 grudnia 1941, "De Ruyter" podjął intensywną służbę bojową. Początkowo eskortował konwoje, a 3 lutego 1942 wszedł w skład międzynarodowego zespołu uderzeniowego ABDA, dowodzonego przez holenderskiego kontradmirała Karela Doormana, dla którego stał się okrętem flagowym. 
4 lutego, podczas ataku japońskich samolotów na siły zespołu koło wysp Kangean na północ od Bali, krążownik został lekko uszkodzony odłamkami blisko upadających bomb. 15 lutego zespół wyruszył w celu przechwycenia japońskich transportowców w pobliżu wyspy Bangka, lecz operacja nie powiodła się wobec ataku japońskiego lotnictwa pokładowego. 19 lutego w nocy zespół podzielony na części zaatakował dwa japońskie niszczyciele i transportowce w cieśninie Badung między Jawą a Bali, jednakże mimo przewagi aliantów, bitwa ta zakończyła się niepowodzeniem. "De Ruyter" uczestniczył w pierwszej krótkiej fazie starcia, nie odnosząc przy tym uszkodzeń. 
27 lutego 1942 okręt wraz z innymi jednostkami sił ABDA wziął udział w bitwie na Morzu Jawajskim z krążownikami japońskimi. W trakcie bitwy, o godz. 23:34 został trafiony torpedą kalibru 610 mm przez japoński ciężki krążownik „Haguro”, po czym zatonął po 3 godzinach (28 lutego) z większością załogi liczącej 344 ludzi (uratowano 90). Zginęli również dowódca kmdr E. Lacomblé i kontradmirał Doorman, którzy nie opuścili tonącego okrętu.
W 2016 roku odkryto, że wrak „De Ruytera”, uznany za grób morski, został nielegalnie złomowany pod wodą.

</doc>
<doc id="192038" url="https://pl.wikipedia.org/wiki?curid=192038" title="De Ruyter">
De Ruyter

„De Ruyter” – nazwa szeregu okrętów Koninklijke Marine, na cześć holenderskiego admirała Michiela de Ruytera:

</doc>
<doc id="192039" url="https://pl.wikipedia.org/wiki?curid=192039" title="Torpedo (rower)">
Torpedo (rower)

Torpedo – rodzaj wolnobiegowej piasty rowerowej wyposażony w system hamulcowy uruchamiany poprzez cofnięcie pedałów. Jest to w istocie system napędowy roweru zintegrowany z ciernym hamulcem bębnowym.
Torpedo wprowadził na rynek w 1903 niemiecki wynalazca Ernst Sachs, współwłaściciel stworzonej w 1895 firmy "Schweinfurter Präzisions-Kugellagerwerke Fichtel &amp; Sachs" (obecnie "ZF Sachs AG").

</doc>
<doc id="192040" url="https://pl.wikipedia.org/wiki?curid=192040" title="Al Jarreau">
Al Jarreau

Al Jarreau, właśc. Alwyn Lopez Jarreau (ur. 12 marca 1940 w Milwaukee, zm. 12 lutego 2017 w Los Angeles) – amerykański wokalista jazzowy.
Życiorys.
Był synem pastora – piątym spośród szóstki dzieci. Cała rodzina Ala Jarreau interesowała się muzyką, ale do rozpoczęcia muzycznych improwizacji zachęcił Ala jego brat. Al chciał zostać, jak jego ojciec, pastorem. Jako dziecko był bardzo religijny. Gdy szedł do college’u wielu myślało, że zostanie sportowcem (koszykarzem lub baseballistą), tak się jednak nie stało.
Podczas swoich studiów (studiował psychologię) zaczął dawać pierwsze koncerty – jego pierwsze trio nazywało się Indigos. W 1966 roku Al zdobył tytuł magistra psychologii. Przeniósł się do San Francisco, gdzie przez dwa lata pracował w opiece społecznej. W 1968 zaczął zarabiać na życie jako muzyk. Początkowo współpracował z Julio Martinezem w Sausalito. Z końcem roku 1968 przeniósł się do Los Angeles. Będąc gościnnie w Nowym Jorku poznał Quincy’ego Jonesa.
W następnych latach Al próbował podpisać kontrakt z wytwórnią płytową. Jednak czas ten był czasem ogromnej popularności rock and rolla i nikt nie był zainteresowany jazzem ani muzyką jaką gra Al. W 1971 roku Al Jarreau przeprowadził się ponownie – tym razem do Kalifornii.
Zimą 1974/1975 w Troubadour w Hollywood dwóch łowców talentów z wytwórni Warner Bros. usłyszało i zobaczyło Ala. Byli zachwyceni jego talentem i charyzmą. Al podpisał kontrakt na 20 lat. Już w 1975 roku wydał swój pierwszy album „We Got By”. Miał wtedy 35 lat, a był to początek jego wielkiej kariery. Album „We Got By” nie odniósł wielkiego sukcesu aż do legendarnego koncertu „Onkel Poe’s” (który odbył się w 36. urodziny Ala), na który zaprosił Ala Sigi Loch. Po koncercie (i późniejszej europejskiej trasie koncertowej) Al zebrał niezwykle przychylne głosy krytyków. Był nazywany m.in. „człowiekiem z orkiestrą w głosie”, „cudownym głosem z USA”. Improwizował naśladując głosy instrumentów i różne melodie. Wtedy też powstała jego wersja utworu „[Take Five]”, którego odtąd domagali się fani na wszystkich koncertach. Al Jarreau nie był tylko muzykiem, ale i artystą estradowym. Mówił do swoich fanów, rozmawiał z nimi, świetnie bawił się ze swoim zespołem. To wszystko stworzyło wspaniałą, żywą atmosferę wokół jego występów.
Swoją muzykę nazywał „Youmbination music” lub „Jarreau-Music”. Jego albumy były mieszanką popu, funku, soulu, rhythm and bluesa, salsy, jazzu. Jego drugi album nagrany na koncercie (na stadionie Wembley) został wydany w 1985 roku. W 1985 wziął udział w nagraniu charytatywnego singla „We Are the World”. W 1987 powstała piosenka „Moonlighting” – tytułowa piosenka do serialu o tym samym tytule (polski tytuł: „Na wariackich papierach”).
W 1994 roku spełniło się jego marzenie – nagrał album ze swoimi ulubionymi muzykami (Paulinho da Costą, Steve’em Gaddem, Joem Sample’em, Davidem Sanbornem, Marcusem Millerem...). Album ten został zatytułowany "Tenderness" ("Czułość"). W 1996 roku został wydany kolejny album – pierwszy z serii „Best of”, ale ostatni wydany przez wytwórnię Warner Bros. Po zakończeniu kontraktu Al Jarreau grał wiele koncertów w różnych miejscach i z wieloma muzykami. 1998 podpisał umowę z Verve/GRP. Ten kontrakt dał mu nowe możliwości, nowe znajomości, ale też pozwolił współpracować ze starymi przyjaciółmi (np. z Tommym Li Pumą). Na początku 2000 roku Al Jarreau wydał swój pierwszy album w wytwórni Verve/GRP zatytułowany „TomorrowToday”.
Nagrody.
Al Jarreau pięciokrotnie był laureatem nagrody Grammy:
Jest jedynym wykonawcą, który został uznany najlepszym wokalistą jazzowym, pop i R&amp;B.

</doc>
<doc id="192041" url="https://pl.wikipedia.org/wiki?curid=192041" title="Krucjata Wyzwolenia Człowieka">
Krucjata Wyzwolenia Człowieka

Krucjata Wyzwolenia Człowieka lub KWC – program krzewienia abstynencji zainicjowany przez księdza Franciszka Blachnickiego i Ruch Światło-Życie, ogłoszony 8 czerwca 1979 roku w Nowym Targu w obecności Jana Pawła II.
Historia.
Pierwowzorem Krucjaty Wyzwolenia Człowieka jest Krucjata Trzeźwości (później Krucjata Wstrzemięźliwości), założona przez ks. Franciszka Blachnickiego w 1957 r. Centrala Krucjaty została zlikwidowana w 1960 r. przez Służbę Bezpieczeństwa. W następnych latach propagowanie abstynencji odbywało się w ramach rekolekcji oazowych. 
Bezpośrednim bodźcem do powołania KWC było wezwanie Jana Pawła II, aby przeciwstawiać się „wszystkiemu co uwłacza ludzkiej godności i poniża obyczaje zdrowego społeczeństwa”.
Założenia.
KWC jest programem ewangelizacyjnym, którego założeniem jest uwolnienie człowieka od uzależnień, przede wszystkim od uzależnienia alkoholowego, poprzez zawierzenie Jezusowi Chrystusowi. Celem jest osiągnięcie wolności rozumianej zgodnie z chrześcijańską koncepcją wolności osoby. Uczestnicy Krucjaty praktykują modlitwę, post i jałmużnę. Modlitwa ofiarowana jest w intencji osób uzależnionych; post oznacza dobrowolną rezygnację z wszelkich napojów alkoholowych, jako wyraz chrześcijańskiej miłości do ludzi uzależnionych; jałmużna zaś jest dawaniem bliźnim tego, czego najbardziej potrzebują (nadziei, troski, czasu ...). Ideą Krucjaty jest odkrycie ludzkiej i chrześcijańskiej godności i życie według Bożego planu.
Cele Krucjaty Wyzwolenia Człowieka:
Są dwa rodzaje przynależności do Krucjaty Wyzwolenia Człowieka:
Dobrowolne zobowiązanie do modlitwy i całkowitej abstynencji deklarowane jest na piśmie i składane bądź wysyłane do tzw. Stanic Krucjaty istniejących w diecezjach i parafiach w Polsce i wielu innych krajach. Stanica nr 1 znajduje się w Krościenku nad Dunajcem w Centrum Ruchu Światło-Życie na Kopiej Górce. Deklaracje stałych członków wpisywane są do Ksiąg Czynów Wyzwolenia.
Herb KWC.
Przesłanie Krucjaty wyraża jej herb i zawołanie, którym są słowa Chrystusa Nie lękajcie się! wielokrotnie przywoływane przez św. Jana Pawła II. Przypominają one członkom Krucjaty, że głównym ich zadaniem jest „wyzwalanie ludzi od lęku, który czyni człowieka niewolnikiem”. Pozostałe elementy dla członków KWC mają następującą symbolikę:
Modlitwa KWC.
Kluczowym elementem przynależności do KWC jest praktyka modlitewna. Uczestnicy Krucjaty odmawiają "modlitwę zawierzenia" zamieszczoną na deklaracji, której autorem jest ks. Franciszek Blachnicki. Skierowana jest do Niepokalanej Matki Kościoła, pierwszej patronki Krucjaty. Krucjata nazywana jest także Dziełem Niepokalanej Matki Kościoła. św. Stanisław ze Szczepanowa, św. Maksymilian Maria Kolbe oraz bł. ks. Jerzy Popiełuszko wzywani są również jako patronowie KWC.
Hymn KWC.
Hymnem Krucjaty jest pieśń „Serce wielkie nam daj”, w której zawarte są treści Krucjaty.
Media KWC.
Oficjalnym pismem KWC jest „Eleuteria” (gr. „Wyzwolenie”). Założył je ks. Franciszek Blachnicki, jako przesłanie do członków Krucjaty.

</doc>
<doc id="192042" url="https://pl.wikipedia.org/wiki?curid=192042" title="Dziektarzew">
Dziektarzew

Dziektarzew – wieś w Polsce, położona w województwie łódzkim w powiecie pabianickim, w gminie Lutomiersk.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.Urodził się tu Stanisław Wojciech Leopold – harcmistrz, w powstaniu warszawskim dowódca 1. kompanii w batalionie „Parasol”.

</doc>
<doc id="192044" url="https://pl.wikipedia.org/wiki?curid=192044" title="James Doohan">
James Doohan

James Doohan (ur. 3 marca 1920 w Vancouver, zm. 20 lipca 2005 w Redmond) – kanadyjski aktor, występował w roli Scotty’ego w serialu i w filmach Star Trek.

</doc>
<doc id="192045" url="https://pl.wikipedia.org/wiki?curid=192045" title="Hermann Morchen">
Hermann Morchen



</doc>
<doc id="192047" url="https://pl.wikipedia.org/wiki?curid=192047" title="Hipolyte Taine">
Hipolyte Taine



</doc>
<doc id="192048" url="https://pl.wikipedia.org/wiki?curid=192048" title="Margaret Mahler">
Margaret Mahler

Margaret Mahler właściwie "Margit Mahler", (ur. 10 maja 1897 w Sopronie, zm. 2 października 1985 w Nowym Jorku) – węgierska psycholog dziecięca zajmująca się psychoanalizą.
Urodzona jako Margit Schönberger, była uczennicą Clemensa von Pirqueta i Helene Deutsch. W 1938 wraz z mężem, Paulem Mahlerem, wyemigrowała do USA.
Jest autorką teorii rozwoju psychicznego dziecka od urodzenia do 24 miesiąca życia z perspektywy teorii relacji z obiektem. Autorka podkreśla znaczenie relacji dziecka z ważnym dla niego obiektem (matką) we wczesnych fazach jego rozwoju. Według Margaret Mahler istnieją tzw. "psychiczne narodziny" będące drogą jaką pokonuje dziecko od fazy symbiotycznego scalenia z matką do osiągnięcia stabilnej indywidualnej tożsamości.

</doc>
<doc id="192049" url="https://pl.wikipedia.org/wiki?curid=192049" title="Ancient Rites">
Ancient Rites

Ancient Rites – belgijski zespół blackmetalowy powstały w 1988 roku.

</doc>
<doc id="192050" url="https://pl.wikipedia.org/wiki?curid=192050" title="Hjalmar Soderberg">
Hjalmar Soderberg



</doc>
<doc id="192051" url="https://pl.wikipedia.org/wiki?curid=192051" title="Jane Seymour (aktorka)">
Jane Seymour (aktorka)

Jane Seymour, właśc. Joyce Penelope Wilhelmina Frankenberg (ur. 15 lutego 1951 na przedmieściu Londynu (Hayes, Hillingdon)) – brytyjska aktorka i producentka telewizyjna i filmowa, najlepiej znana z filmu z serii o Jamesie Bondzie "Żyj i pozwól umrzeć" (1973), melodramatu "Gdzieś w czasie" (1980), miniserialu ABC "Na wschód od Edenu" (1981), telefilmu "Onassis – najbogatszy człowiek świata" (1988), miniserialu ABC "Wojna i pamięć" (1988–89), filmu historycznego "Rewolucja francuska" (1989) jako Maria Antonina Austriaczka, komedii romantycznej "Polowanie na druhny" (2005) oraz amerykańskiego serialu CBS "Doktor Quinn" (1993–98), zdobywczyni nagrody Emmy, dwukrotna laureatka statuetki Złoty Glob, ma swoją gwiazdę na Hollywood Walk of Fame. W 2000 otrzymała Order Imperium Brytyjskiego.
Życiorys.
Wczesne lata.
Urodziła się w Hayes na przedmieściu Londynu w gminie London Borough of Hillingdon jako córka holenderskiej pielęgniarki Mieke (z domu van Tricht; ur. 30 stycznia 1914 w Deventer, zm. 3 października 2007 w Middlesex) i lekarza położnika Johna Benjamina Frankenberga (zm. 1990). Przodkowie jej ojca pochodzili z Polski (Nowe Trzepowo) i Niemiec, byli Żydami. Jej dziadek pochodził z Płocka. Jej matka w latach II wojny światowej była pielęgniarką w Indonezji, a później więźniarką japońskiego obozu jenieckiego, gdzie niosła pomoc rannym w skrajnie trudnych warunkach (m.in. brak lekarstw). Po wojnie osiadła w Anglii i wyszła za mąż za Johna Frankenberga, z którym oprócz córki Joyce (późniejszej Jane Seymour) miała jeszcze dwie córki: Anne Gould i Sally.
Seymour uczęszczała do Arts Educational School w Tring w hrabstwie Hertfordshire. Marzyła o karierze baletnicy. Debiutowała jako 13-latka na London Festival Ballet, jednak kontuzja kolana przekreśliła plany. Postanowiła więc spróbować aktorstwa. W tym celu wymyśliła sobie pseudonim „Jane Seymour” na wzór królowej Anglii, trzeciej żony Henryka VIII.
Kariera.
W 1969 roku debiutowała na ekranie jako chórzystka w filmie muzycznym Richarda Attenborough "Och, jaka piękna wojna!" ("Oh! What a Lovely War") z Maggie Smith i Dirkiem Bogarde’em. Rok później otrzymała pierwszą główną rolę Lillian Stein, Żydówki szukającej schronienia przed nazistowskimi prześladowaniami w dramacie wojennym "The Only Way" (1970). W biograficznym dramacie wojennym Richarda Attenborough "Młodość Winstona" ("Young Winston", 1972) wystąpiła jako Pamela Plowden, kochanka Winstona Churchilla.
Stała się rozpoznawalna jako Emma Callon w serialu BBC "The Onedin Line" (1973). Wkrótce została obsadzona w roli dziewczyny Jamesa Bonda – Solitaire w filmie Guya Hamiltona "Żyj i pozwól umrzeć" ("Live and Let Die", 1973) u boku Rogera Moore’a oraz jako siostra Kasima – Farah w filmie przygodowym Raya Harryhausena "Sindbad i oko tygrysa" ("Sinbad and the Eye of the Tiger", 1977) z udziałem Patricka Wayne’a, syna legendarnego ekranowego kowboja Johna Wayne’a. Za rolę Marjorie Chisholm Armagh w miniserialu NBC "Kapitanowie i królowie" ("Captains and the Kings", 1976) z Perrym Kingiem, Patty Duke, Robertem Vaughnem i Richardem Jordanem była nominowana do nagrody Emmy. Można ją było potem zobaczyć w telefilmie ABC "Historia Dawida" ("The Story of David", 1976) z Timothym Bottomsem jako Batszebę, serialu science fiction ABC "Battlestar Galactica" (1978) jako Serinę oraz komedii "Niebiański pies" ("Oh, Heavenly Dog!", 1980) z Chevy Chase w roli Jackie.
W 1980 Seymour zagrała sceniczną rolę Constanze Weber, żony Mozarta (Tim Curry) w przedstawieniu Petera Shaffera "Amadeusz" u boku Iana McKellena (jako Antonio Salieri). Spektakl odniósł sukces na Broadwayu, był wystawiany 1181 razy i nominowany do siedmiu nagród Tony Award, z czego otrzymał pięć. Jej kreacja młodej aktorki teatralnej Elise McKenna w melodramacie fantasy Jeannota Szwarca "Gdzieś w czasie" ("Somewhere in Time", 1980) z Christopherem Reeve’em zdobyła nominację do nagrody Saturna w kategorii najlepsza aktorka drugoplanowa. Za rolę antagonistki Kate Trask / Cathy Ames w miniserialu ABC "Na wschód od Edenu" ("East of Eden", 1981) wg powieści Johna Steinbecka otrzymała Złoty Glob.
W filmie CBS Clive’a Donnera "Szkarłatny kwiat" ("The Scarlet Pimpernel", 1982) wg powieści Emmuski Orczy z Anthony Andrewsem zagrała postać francuskiej aktorki Marguerite Blakeney (z domu St. Just). W filmie przygodowo-sensacyjnym "Lassiter" (1984) z Tomem Selleckiem jako Sara Wells wystąpiła nago. W 1987 pozowała do magazynu „Playboy”. Kreacja Marii Callas w filmie telewizyjnym ABC "Onassis – najbogatszy człowiek świata" ("Onassis: The Richest Man in the World", 1988) z Raúlem Julią przyniosła jej nagrodę Emmy. Za rolę Natalie Henry, amerykańskiej Żydówki uwięzionej w Europie w czasie II wojny światowej w miniserialu ABC "Wojna i pamięć" ("War and Remembrance", 1988-89) była nominowana do Złotego Globu i Emmy. W 1989 z okazji 200. rocznicy Rewolucji Francuskiej, Seymour pojawiła się jako skazana francuska królowa Maria Antonina Austriaczka w filmie telewizyjnym "Rewolucja francuska" ("La Révolution française"), nakręconym w języku francuskim i angielskim. Popularność, uznanie krytyki i kolejny Złoty Glob (1996) zdobyła jako dr Michaela „Mike” Quinn w serialu CBS "Doktor Quinn" ("Dr. Quinn, Medicine Woman", 1993–2001).
W 2007 wzięła udział w V edycji "Tańca z gwiazdami", gdzie zajęła 6 miejsce z Tonym Dovolanim.
Życie prywatne.
Była czterokrotnie zamężna. 10 lipca 1971 roku poślubiła Michaela Attenborough, syna Richarda, z którym się rozwiodła w roku 1973. W latach 1977–1978 była żoną Victora Geoffreya Planera. 18 lipca 1981 roku po raz trzeci wyszła za mąż za Davida Flynna, z którym miała dwoje dzieci: córkę Katherinę (ur. 7 stycznia 1982) i syna Seana (ur. 31 lipca 1985). W 1992 doszło do rozwodu. 15 maja 1993 poślubiła aktora, reżysera i producenta filmowego Jamesa Keacha, z którym miała bliźniaki: Johna Stecyego i Kristophera Stevena (ur. 30 listopada 1995). Zamieszkała w Malibu i zabytkowym domu w Anglii. Wspólnie z Keachem reżyserowała i produkowała filmy, w których zagrała, w tym "Nowe przygody szwajcarskiej rodziny Robinsonów", "Zapisane w sercu" czy odcinki serialu "Dr Quinn". 16 grudnia 2015 roku rozwiodła się.
Zaangażowana w działalność UNICEF, malowała obrazy, pisała książki.

</doc>
<doc id="192058" url="https://pl.wikipedia.org/wiki?curid=192058" title="Rasalgethi">
Rasalgethi

 
Rasalgethi ("Alfa Herculis", "α Her") – gwiazda w konstelacji Herkulesa, odległa o około 380 lat świetlnych od Słońca.
Nazwa.
Nazwa gwiazdy wywodzi się z arabskiego i oznacza „głowę klęczącego”. Międzynarodowa Unia Astronomiczna w 2016 roku formalnie zatwierdziła użycie nazwy Rasalgethi dla określenia najjaśniejszego składnika tej gwiazdy.
Charakterystyka.
Jest to gwiazda potrójna. Dwa większe składniki tego układu są na niebie oddalone o 4,8″, można je więc zaobserwować osobno już przy użyciu niewielkiej lunety. Są od siebie oddalone o 570 au i okrążają się z okresem 3600 lat. Oba są olbrzymami, a jaśniejszy z nich – jasnoczerwony olbrzym lub nadolbrzym Alfa Herculis A typu widmowego M5II, ma średnicę 680 razy większą niż Słońce. Oznacza to, że we wnętrzu tej gwiazdy zmieściłaby się orbita Marsa. Ciemniejszy z olbrzymów o typie F8 jest okrążany z okresem 51,6 dnia przez nieobserwowany optycznie a jedynie spektroskopowo trzeci składnik układu. Podejrzewa się, że jest to gwiazda typu G8III lub A9V-IV.
Alfa Herculis A jest gwiazdą zmienną, co odkrył już w roku 1795 sir William Herschel. Okres zmienności waha się od 50 do 150 dni, a wielkość zmiany to maksymalnie około 1. Dokładniejsze badania wskazują, że gwiazda ma dwa okresy zmienności. Z większą częstotliwością – rzędu 30-100 dni, zachodzą słabe zmiany o około 0,1m, natomiast większą zmianę można zaobserwować w okresie ponad 370 dni. W roku 1989 pojawiła się jednak sugestia, że Alfa Herculis A nie jest gwiazdą zmienną a podwójną. Jej niezaobserwowany dotąd towarzysz musiałby znajdować się w odległości 0″19, co mogłoby tłumaczyć zmiany jasności, jednak ta hipoteza nie została jak dotąd potwierdzona empirycznie.
Rasalgethi jest otoczona przez rozszerzającą się otoczkę materii rozciągającą się w promieniu około 900 au. Tempo tracenia w ten sposób przez nią masy określa się na poziomie od 1 do 3 mas Słońca na rok.

</doc>
<doc id="192059" url="https://pl.wikipedia.org/wiki?curid=192059" title="Model puli procesorów">
Model puli procesorów



</doc>
<doc id="192060" url="https://pl.wikipedia.org/wiki?curid=192060" title="Pula procesorów">
Pula procesorów



</doc>
<doc id="192064" url="https://pl.wikipedia.org/wiki?curid=192064" title="Hugo Alfven">
Hugo Alfven



</doc>
<doc id="192069" url="https://pl.wikipedia.org/wiki?curid=192069" title="Bolesław Orliński">
Bolesław Orliński

Bolesław Orliński (ur. w Niwerce k. Kamieńca Podolskiego, zm. 28 lutego 1992 w Mississauga) – polski pilot wojskowy, sportowy i doświadczalny, pułkownik Wojska Polskiego, kawaler Krzyża Srebrnego Orderu Wojennego Virtuti Militari.
Życiorys.
Dzieciństwo i młodość.
Urodził się w rodzinnym majątku w Niwerce pod Kamieńcem Podolskim na Podolu. Podczas I wojny światowej wstąpił do armii rosyjskiej i ukończył kurs podoficerski. Walczył z Niemcami, brał udział m.in. w ofensywie na Wilno w grudniu 1917. W 1918 wstąpił do formowanego w Rosji I Korpusu Polskiego gen. Dowbor-Muśnickiego. Po rozbrojeniu Korpusu przez Niemców w maju 1918 i jego demobilizacji, przedostał się na Ukrainę. Służył krótko w armii ukraińskiej (URL).
Dwudziestolecie międzywojenne.
Po odzyskaniu przez Polskę niepodległości wstąpił do nowo tworzonego Wojska Polskiego, walczył w kawalerii podczas wojny polsko-bolszewickiej. Uzyskał następnie przeniesienie do lotnictwa. W 1920, podczas ofensywy Armii Czerwonej, zachorował na tyfus, lecz zdołał wyzdrowieć. Ukończył następnie Niższą Szkołę Pilotów w Bydgoszczy, po czym wyższą szkołę pilotażu. W 1923 stał się instruktorem w Wyższej Szkole Pilotów w Grudziądzu. W okresie 12 października 1922 – czerwiec 1923 służył 11 pułku myśliwskim w Lidzie pod wodzą Jerzego Kossowskiego. Szczególnie interesował się akrobacją lotniczą, będąc mistrzem w jej wykonywaniu – wykonał w jednym locie 242 pętle jedna po drugiej na samolocie Morane-Saulnier MS.30. Z dniem 31 lipca 1925 został mu przedłużony stan nieczynny bez poborów o kolejnych 12 miesięcy.
W dniach od 27 sierpnia do 25 września 1926, na samolocie Bréguet 19 A2, Orliński wraz z mechanikiem Leonardem Kubiakiem dokonali kilkuetapowego przelotu z Warszawy do Tokio, na trasie długości 10 300 km oraz z powrotem, pomimo uszkodzenia śmigła i dolnego płata w trasie (ostatnie 6680 km trasy pokonali samolotem z częściowo obciętym lewym dolnym skrzydłem), oraz bardzo zużytym (w wyniku utraty oleju) silnikiem. W Japonii polscy lotnicy spotkali się z entuzjastycznym przyjęciem. Za przelot Orliński otrzymał japoński cesarski Order Wschodzącego Słońca VI klasy oraz Złoty Medal Cesarskiego Towarzystwa Lotniczego, a po powrocie został awansowany na kapitana. Za swój przelot otrzymał on także od miasta Warszawa działkę przy ul. Racławickiej 94 przy forcie Mokotów, gdzie wzniósł swój dom.
W 1927 roku wystąpił w niemym filmie fabularnym "Orlę" – zagrał Janka Kuklińskiego, lotnika wojskowego.
W 1928 wystąpił ze służby wojskowej, po czym został pilotem doświadczalnym w Państwowych Zakładach Lotniczych. Pod koniec 1928 wykonał jako pierwszy loty na nowym prototypie polskiego myśliwca PZL P.1 konstrukcji Zygmunta Puławskiego, przy czym – po uszkodzeniu skrzydła w locie – zamiast skakać ze spadochronem, zdołał bezpiecznie wylądować, ratując samolot. Oblatywał następnie jako pierwszy wszystkie kolejne myśliwce PZL: P.6, P.7, P.8, P.11, P.24 i P.50 Jastrząb (w 1939) oraz liczne samoloty cywilne, sportowe PZL.19, PZL.26 i pasażerskie PZL.4, PZL.44 Wicher, a także łącznikowy PZL Ł.2. 21 listopada 1929 wyszedł bez szwanku z wypadku lotniczego w Warszawie.
Oprócz lotów jako pilot-oblatywacz brał udział w licznych mityngach lotniczych i prezentacjach zagranicznych polskich samolotów, a także krajowych i zagranicznych zawodach lotniczych. W maju 1930, pilotując PZL Ł.2, zdobył pierwszą nagrodę w międzynarodowym mityngu lotniczym w Brnie. W lipcu 1930 na samolocie PZL.5 wziął udział w międzynarodowych zawodach samolotów turystycznych Challenge 1930, lecz odpadł 26 lipca na skutek awarii silnika. W grudniu 1930 prezentował myśliwiec PZL P.6 w locie na paryskim salonie lotniczym Le Bourget. W dniach 29 sierpnia – 7 września 1931 Orliński zwyciężył na PZL P.6 w amerykańskich zawodach lotniczych National Air Races w Cleveland, pokonując znanych pilotów światowych, w tym Ernsta Udeta. Uznanie wzbudziły zwłaszcza jego brawurowe akrobacje. W 1932 ponownie wziął udział w zawodach samolotów turystycznych Challenge 1932, tym razem na PZL.19, lecz 23 sierpnia musiał wycofać się z lotu okrężnego na skutek choroby. 28 czerwca 1934 ustanowił na PZL P.24 światowy rekord prędkości dla samolotów myśliwskich z silnikiem gwiazdowym – 414 km/h. W 1936 oblatywał prototyp LWS-4 zwanego Żubrem, w późniejszym okresie znanego jako LWS-6 Żubr.
Jako pilot doświadczalny Orliński uczestniczył w kilku wypadkach lotniczych: jesienią 1931 w okolicach Częstochowy musiał ratować się skokiem ze spadochronem z PZL P.6, któremu w locie urwał się silnik. W lipcu 1932, udając się prototypem myśliwca PZL P.8 na mityng lotniczy do Zurychu, skapotował koło Końskich z powodu awarii silnika, a następnie rozbił się na drugim prototypie, lądując w Innsbrucku. Podczas prób PZL P.7 1 września 1932 musiał ponownie ratować się skokiem ze spadochronem na skutek urwania lotek w locie nurkowym w wyniku flatteru, łamiąc nogę. Tuż przed wybuchem II wojny Orliński jako pierwszy z Polaków został przeszkolony na samolot myśliwski Supermarine Spitfire przeznaczony dla Polski. Maszynę o brytyjskim numerze rejestracyjnym L1066 pierwszy raz prowadził 25 lipca 1939 roku.
II wojna światowa.
Po wybuchu II wojny światowej Bolesław Orliński zgłosił się ochotniczo do wojska. 8 września 1939 został wysłany do Rumunii w celu odebrania 11 brytyjskich myśliwców dla Polski. Samoloty te jednak nie zostały tam dostarczone. W grudniu 1939 dotarł przez Rumunię, Jugosławię, Włochy i Francję do Wielkiej Brytanii, gdzie odtwarzano Polskie Siły Powietrzne.
Z uwagi na zaawansowany wiek nie mógł zgodnie ze swoją prośbą zostać przyjęty do lotnictwa myśliwskiego i służył w polskim szkolnictwie wojskowym jako instruktor. Został przeszkolony na samolocie Wellington, jednakże maszyna ta nie odpowiadała Orlińskiemu swymi cechami lotnymi. Na skutek swoich starań, w 1943 w stopniu majora został przydzielony do 305 Dywizjonu Bombowego. W końcu 1943 przeszedł przeszkolenie na samolocie myśliwsko-bombowym De Havilland Mosquito. Wykonał na nim loty bojowe, zajmował się też szkoleniem pilotów (m.in. w awaryjnym lądowaniu na jednym silniku). Od 1 sierpnia 1944 do 31 stycznia 1945, w brytyjskim stopniu "Wing commandera" był dowódcą tego dywizjonu, którego zadania wówczas polegały na samotnych nocnych misjach bombowych nad terenem wroga na samolotach Mosquito. Łącznie Orliński wykonał 49 lotów bojowych o czasie 246 godzin 50 minut. 1 lutego 1945 został skierowany na odpoczynek od latania bojowego.
Lata powojenne.
Po wojnie pozostał na emigracji, osiadł w Kanadzie. Podczas swojej kariery lotniczej latał na 92 typach samolotów, spędzając w powietrzu siedem tysięcy godzin.
W 1990 roku Klub Pilotów Doświadczalnych w Warszawie odznaczył Bolesława Orlińskiego Złotą Odznaką Pilota Doświadczalnego nr 1.
Trumnę z prochami Bolesława Orlińskiego sprowadzono do Polski i pochowano w rodzinnym grobie na wrocławskim cmentarzu na Sępolnie.
Upamiętnienie.
Julian Przyboś poświęcił postaci pilota i przelotowi na trasie Warszawa–Tokio–Warszawa wiersz „Lot Orlińskiego”.
W latach 1994–1999 był patronem 11 pułku lotnictwa myśliwskiego we Wrocławiu.
We Wrocławiu jedną z ulic nazwano jego imieniem. Jest patronem Aeroklubu Wrocławskiego oraz szkoły podstawowej nr 118 we Wrocławiu. W Krakowie, niedaleko pasa startowego nieczynnego lotniska w Czyżynach, powstała ulica imienia B. Orlińskiego. W Warszawie 30 maja 2019 jego imieniem nazwano ulicę na Bemowie, odchodzącą od ulicy Coopera. 
24 lutego 2002 w kanadyjskiej Mississaudze otwarto Muzeum i Archiwum im. Bolesława Orlińskiego, w którym eksponowane są pamiątki po pilocie.
18 października 2018 roku w Warszawie przy ul. Racławickiej 94 gdzie wybudował dom i mieszkał płk. pil. Bolesław Orliński odsłonięto tablicę upamiętniającą.
Decyzją Nr 119/MON Ministra Obrony Narodowej z dnia 24 sierpnia 2020 płk pil. Bolesław Orliński został patronem Dowództwa 3 Skrzydła Lotnictwa Transportowego. 

</doc>
<doc id="192071" url="https://pl.wikipedia.org/wiki?curid=192071" title="Dzielenie czasu">
Dzielenie czasu

Dzielenie czasu lub podział czasu – mechanizm pozwalający na jednoczesne wykonywanie wielu zadań (zwykle dotyczy procesów, czasem również wątków) w obrębie jednego procesora (lub rdzenia w przypadku procesorów wielordzeniowych) w pewnej umownej jednostce czasu.
Za mechanizm dzielenia czasu odpowiedzialny jest planista. Decyduje on o kolejności przełączania zadań oraz o wyznaczaniu okresu, na jaki danemu zadaniu przydziela się procesor. Takie postępowanie może sprawiać wrażenie równoległego wykonywania tychże zadań − przy czym każde z nich ma do dyspozycji tylko część, uzależnioną od planisty, mocy obliczeniowej procesora. Aby mechanizm dzielenia czasu funkcjonował właściwie, konieczne jest zapewnienie możliwości wywłaszczania zadań, co w przypadku komputerów PC było zaimplementowane dopiero w 32-bitowym trybie chronionym procesora Intel 80386.
W przypadku wieloprocesorowych systemów komputerowych albo procesorów wielordzeniowych zadania mają do dyspozycji więcej niż jeden procesor/rdzeń wykonawczy i w takim wypadku mogą rzeczywiście wykonywać się jednocześnie.

</doc>
<doc id="192072" url="https://pl.wikipedia.org/wiki?curid=192072" title="Podział czasu">
Podział czasu



</doc>
<doc id="192073" url="https://pl.wikipedia.org/wiki?curid=192073" title="Martin Andersen Nexø">
Martin Andersen Nexø

Martin Andersen Nexø (właśc. Martin Andersen, ur. 26 czerwca 1869 w Kopenhadze, zm. 1 czerwca 1954 w Dreźnie) – duński pisarz. 
Życiorys.
Urodził się w wielodzietnej rodzinie w Kopenhadze. Wraz z całą rodziną w 1877 przeniósł się do miasta Nexø na wyspie Bornholm. Stąd też pochodzi jego pseudonim artystyczny. Tam w 1884 rozpoczął naukę w zawodzie szewca.
W 1893 zachorował na gruźlicę. W ramach leczenia w połowie lat 90. XIX w. Nexø podróżował po Europie Południowej (Włochy, Hiszpania), zaś efektem tych podróży była książka "Soldage" (1903). Do najbardziej znanych dzieł Nexø należy powieść "Pelle Zwycięzca", która częściowo jest oparta na autobiografii autora. Powieść powstawała w latach 1906-1910 i jest uznawana za pierwszą duńską powieść proletariacką.
Dość wcześnie Nexø został socjalistą, a w 1919 wstąpił do partii komunistycznej. Właśnie za członkostwo w Duńskiej Partii Komunistycznej Nexø został w 1941 uwięziony przez duńską policję. Udało mu się jednak uciec do neutralnej podówczas Szwecji, a stamtąd do Związku Radzieckiego.
Po zakończeniu wojny osiedlił się w Dreźnie we wschodnich Niemczech. Został tam nawet wyróżniony mianem honorowego obywatela miasta.
22 listopada 1950 w Warszawie na II Kongresie Obrońców Pokoju został wybrany w skład Światowej Rady Pokoju.
Zmarł 1 czerwca 1954 w Dreźnie. Został pochowany na cmentarzu w Kopenhadze.
Wiele dzieł Andersena Nexø przetłumaczono na język polski w latach 50. XX w.

</doc>
<doc id="192074" url="https://pl.wikipedia.org/wiki?curid=192074" title="Przełączanie procesów">
Przełączanie procesów



</doc>
<doc id="192075" url="https://pl.wikipedia.org/wiki?curid=192075" title="Anton von Webern">
Anton von Webern



</doc>
<doc id="192078" url="https://pl.wikipedia.org/wiki?curid=192078" title="Wieloprocesor">
Wieloprocesor



</doc>
<doc id="192084" url="https://pl.wikipedia.org/wiki?curid=192084" title="X-terminal">
X-terminal

X-terminal − urządzenie (komputer) umożliwiające pracę w oparciu o system graficzny X Window System. Na X-terminalu jest uruchomiony X-serwer („serwer” oznacza w X lokalne oprogramowanie zarządzające urządzeniami wejścia/wyjścia), który, z użyciem protokołu X Window System, komunikuje się z aplikacjami X-klienta uruchomionymi na innym komputerze (z zasady, o większej mocy obliczeniowej). Możliwa jest sytuacja, gdy wiele X-klientów jest uruchomionych na odrębnych komputerach, które przesyłają wyniki swojej pracy do jednego X-terminala. X-terminal zwykle składa się z jednostki centralnej, monitora, klawiatury i myszki. X-terminale są typowo wykorzystywane między innymi przez system operacyjny Amoeba.
X-terminale czasy swojej popularności miały na początku lat '90 XX wieku; kilka firm wprowadziło je wówczas do sprzedaży. Wówczas ceny wydajnych komputerów były na tyle wysokie, że decydowano się na zakup jednego wydajnego komputera (z zainstalowanymi aplikacjami X-klientów) i instalację wielu X-terminali w pracowniach komputerowych.

</doc>
<doc id="192085" url="https://pl.wikipedia.org/wiki?curid=192085" title="X terminal">
X terminal



</doc>
<doc id="192086" url="https://pl.wikipedia.org/wiki?curid=192086" title="Terminal X">
Terminal X



</doc>
<doc id="192087" url="https://pl.wikipedia.org/wiki?curid=192087" title="X serwer">
X serwer



</doc>
<doc id="192088" url="https://pl.wikipedia.org/wiki?curid=192088" title="Serwer X">
Serwer X



</doc>
<doc id="192089" url="https://pl.wikipedia.org/wiki?curid=192089" title="X-serwer">
X-serwer

X-serwer jest programem usługowym wobec X-klientów wykorzystującym serwerową część protokołu X Window System.

</doc>
<doc id="192100" url="https://pl.wikipedia.org/wiki?curid=192100" title="Rozproszony system operacyjny">
Rozproszony system operacyjny

Rozproszony system operacyjny – system operacyjny, który cechuje podział (czasem tylko potencjalny) zasobów i procesów pomiędzy wiele odrębnych komputerów. Przykładem takiego systemu operacyjnego jest Amoeba.

</doc>
<doc id="192104" url="https://pl.wikipedia.org/wiki?curid=192104" title="Kocioł eworsyjny">
Kocioł eworsyjny

Kocioł eworsyjny (kocioł wirowy, niewłaściwie: marmit) – przegłębienie w dnie cieku wodnego (strumienia lub rzeki) powstałe w wyniku eworsji, zwykle u podnóża wodospadu lub progu skalnego w korycie, w rozszerzeniach lub zakrętach koryta ewentualnie koło innych przeszkód w nurcie (przyczółki mostowe itp).
Kotły eworsyjne formowane w luźnych skałach spoistych, o małej wytrzymałości, mają zwykle krótkotrwały (efemeryczny) charakter, niewielkie rozmiary, a nachylenie ścian zróżnicowane w zależności od stopnia spójności materiału podłoża. W potokach górskich spotyka się kociołki o głębokościach 2–3 m, a w bardziej obfitych w wodę ciekach – do 6 m. W dnie Dunajca znaleziono kotły o głębokości do 50 m. Największe kotły eworsyjne powstają u stóp wielkich wodospadów. Kotły eworsyjne u stóp wodospadu Niagara mają głębokość sięgającą 60 m.
Najefektowniejsze kotły eworsyjne, przypominające marmity wyglądem (lecz nie pochodzeniem), tworzą się w litej, zwięzłej skale. Powstają one, gdy spadająca z progu woda trafia na niesymetrycznie ułożone podłoże. Woda zaczyna na nim wirować wokół osi pionowej, a porwany nią gruz zaczyna krążyć, żłobiąc okrągłe zagłębienie. Kolejne kamienie działają jak frezy, szorując po jego dnie i po bokach. W rezultacie wieloletniego działania tworzy się okrągła, wygładzona niecka lub studnia, o głębokości sięgającej do kilku metrów, w której można dostrzec czasem kuliście obrobione kamienie. Kamienie te z czasem „zużywają się” i są zastępowane przez potok kolejnymi, nowymi głazami. Kocioł powoli się poszerza i podcina ścianę wodospadu. Po zawaleniu się części skał otwiera się nowy próg wodospadu. W nowym miejscu tworzy się kolejny kocioł eworsyjny, a poprzednie pozostają porzucone przed licem wodospadu.

</doc>
<doc id="192114" url="https://pl.wikipedia.org/wiki?curid=192114" title="Stanisław Bellert">
Stanisław Bellert

Stanisław Bellert (ur. 14 maja 1924 w Budach Dzierążyńskich koło Tomaszowa Lubelskiego, zm. 27 marca 1976 w Warszawie) – polski inżynier elektryk, profesor Politechniki Warszawskiej, członek Polskiej Akademii Nauk.
Życiorys.
Był synem Piotra (inżyniera technologa) i Józefy z Myślickich. Przed wojną rozpoczął naukę w liceum w Zamościu (1937-1939), którą po kilkuletniej przerwie dokończył w Chełmie. W latach 1945–1950 studiował elektrotechnikę i elektrykę na Politechnice Warszawskiej, m.in. u Janusza Groszkowskiego. Już pod koniec studiów (w 1948) został asystentem w Katedrze Miernictwa Elektrycznego, w 1950 przeszedł na asystenturę do Katedry Teletransmisji Przewodowej; w 1957 pod kierunkiem Witolda Nowickiego obronił pracę doktorską "Metoda operatorów liczbowych". Uzupełniał przez rok studia w Imperial College of Science and Technology w Londynie (1957-1958); w 1961 został docentem w Katedrze Teletransmisji Przewodowej, a w 1967 profesorem nadzwyczajnym. W 1970 przeszedł do Zakładu Teorii Obwodów Instytutu Podstaw Elektroniki Politechniki Warszawskiej, obejmując w 1974 jego kierownictwo. W 1975 otrzymał tytuł profesora zwyczajnego, w 1973 został powołany na członka korespondenta PAN. Oprócz Politechniki prowadził również wykłady na Uniwersytecie Warszawskim (od 1966) i na politechnice w Zurychu ("Eidgenossische Technische Hochschule", 1972).
Działał w Polskim Towarzystwie Elektrotechniki Teoretycznej i Stosowanej, był jego sekretarzem (1966-1971) i przewodniczącym Oddziału Warszawskiego (1962–1964). Został wyróżniony nagrodami Wydziału IV (Nauk Technicznych) PAN (1964), Stowarzyszenia Elektryków Polskich za najlepszą książkę z zakresu elektryki w dekadzie 1959-1968 (1968, za pracę "Analiza i synteza układów elektrycznych metodą liczb strukturalnych", z Henrykiem Woźniackim), ministerstwa szkolnictwa wyższego II stopnia, ministerstwa nauki, szkolnictwa wyższego i techniki I stopnia. Otrzymał również Krzyż Kawalerski Orderu Odrodzenia Polski (1973).
Był żonaty z Ireną Zieleniewską (siostrą Marii Ginter), docentem lingwistyki formalnej Uniwersytetu Warszawskiego.
Został pochowany na cmentarzu Powązkowskim w Warszawie (kw. 259-III-18). 
Dorobek naukowy.
Jego zainteresowania naukowe obejmowały elektrotechnikę teoretyczną, elektromagnetyzm, zastosowania matematyki, kosmologię, budowę maszyn cyfrowych, teorię obwodów elektrycznych. Uważany jest za twórcę nowej gałęzi matematyki stosowanej, algebry liczb strukturalnych. Opracował teorię tłumaczącą zjawisko przesunięcia widma fal elektromagnetycznych z innych galaktyk; prace kosmologiczne publikował na łamach "Astrophysics and Space Sciences", utrzymywał kontakt z NASA. Łącznie ogłosił około 50 prac, m.in.:

</doc>
<doc id="192123" url="https://pl.wikipedia.org/wiki?curid=192123" title="Leon Borowski (inżynier)">
Leon Borowski (inżynier)

Leon Borowski (ur. 14 kwietnia 1884 w Humaniu na Podolu, zm. 10 marca 1951 w Warszawie) – polski inżynier, specjalista budowy dróg, profesor Politechniki Warszawskiej, członek Towarzystwa Naukowego Warszawskiego.
Życiorys.
Był synem Jana (lekarza) i Zofii z Niedźwieckich. Uczęszczał do gimnazjum w Humaniu, w latach 1907–1913 studiował w Instytucie Politechnicznym w Kijowie. Pracował jako inżynier drogowy w Taraszczy i okręgu kijowskim, podczas I wojny światowej zajmował się budową mostów na froncie wschodnim. W 1920 przybył na stałe do Polski. Był nauczycielem w Państwowej Średniej Szkole Drogowej w Warszawie (1924–1921) oraz starszym asystentem w Katedrze Budowy Dróg i Robót Ziemnych Politechniki Warszawskiej (od 1922), jednocześnie pracował w Okręgowej Dyrekcji Robót Publicznych w Warszawie (1920–1932). W 1934 uzyskał na Politechnice habilitację (praca "Gęstość sieci drogowej i jej miernik") i został docentem w Katedrze Budowy Dróg i Robót Ziemnych; po wojnie, wraz z nominacją na profesora zwyczajnego (1946), objął kierownictwo tej katedry. Przewodniczył Radzie Naukowej Instytutu Badawczego Budownictwa w Warszawie (1946–1949). Na Politechnice Warszawskiej prowadził wykłady z podstaw nauk inżynierskich, ekonomiki gospodarki drogowej i budowy dróg; w czasie wojny wykładał inżynierię budowlaną w Państwowej Wyższej Szkole Technicznej w Warszawie (1942–1944).
Niezależnie od obowiązków dydaktycznych pozostawał związany z administracją państwową drogownictwa. Był kierownikiem Oddziału Drogowego Urzędu Wojewódzkiego Warszawskiego (1932–1934), naczelnikiem Wydziału Komunikacyjno-Budowlanego tego urzędu (1935–1939), pracownikiem Wydziału Technicznego Magistratu miasta Warszawy (1940–1941), doradcą ministra komunikacji ds. odbudowy zniszczonych dróg (1945–1946), starszym radcą ds. techniki drogowej w Departamencie Dróg Publicznych Ministerstwa Komunikacji (od 1950). W 1948 uczestniczył w Międzynarodowym Kongresie Drogowym w Paryżu z ramienia władz polskich. W 1949 powołany na członka zwyczajnego Towarzystwa Naukowego Warszawskiego, działał także w innych organizacjach naukowych, m.in. pełnił funkcję prezesa Związku Inżynierów Drogowych (1921). 
Zajmował się w pracy naukowej budową dróg i systemami komunikacyjnymi. Przedstawił projekt odbudowy komunikacji drogowej w Polsce po zniszczeniach I wojny światowej wraz z planem zagęszczenia sieci drogowej. Pracował nad nowymi metodami ulepszania dróg gruntowych i wymulania rowów przydrożnych, badał zagadnienie trakcji i mechaniki ruchu na drogach oraz zainicjował badania pomiarowe współczynników oporu ruchu nawierzchni drogowej w ośrodku warszawskim. Niektóre prace naukowe:
Został pochowany na cmentarzu Powązkowskim w Warszawie (kwatera 99-3-4). 

</doc>
<doc id="192124" url="https://pl.wikipedia.org/wiki?curid=192124" title="Leon Borowski">
Leon Borowski



</doc>
<doc id="192127" url="https://pl.wikipedia.org/wiki?curid=192127" title="Fiołek Kitaibela">
Fiołek Kitaibela

Fiołek Kitaibela ("Viola kitaibeliana" Schultes) – gatunek rośliny należący do rodziny fiołkowatych. Występuje w stanie dzikim w Europie. W Polsce roślina rzadka, prawdopodobnie występuje tylko w południowej części kraju jako gatunek zawlekany.
Biologia i ekologia.
Bylina. Kwitnie od marca do maja. Zasiedla piaski i suche pola.

</doc>
<doc id="192128" url="https://pl.wikipedia.org/wiki?curid=192128" title="EWO">
EWO



</doc>
<doc id="192129" url="https://pl.wikipedia.org/wiki?curid=192129" title="Kościół Scjentologiczny">
Kościół Scjentologiczny



</doc>
<doc id="192130" url="https://pl.wikipedia.org/wiki?curid=192130" title="Matlab">
Matlab



</doc>
<doc id="192132" url="https://pl.wikipedia.org/wiki?curid=192132" title="Times of Grace (album)">
Times of Grace (album)

Times of Grace – szósta długogrająca (LP) płyta zespołu Neurosis, wydana w 1999 roku. Płyta wprowadziła nowe elementy do stylu grupy - spokojniejsze, bardziej "przestrzenne" motywy. Jest to też pierwsze wspólne nagranie zespołu razem z producentem Steve'em Albinim.

</doc>
<doc id="192134" url="https://pl.wikipedia.org/wiki?curid=192134" title="Locust Star">
Locust Star

Locust Star to EP-ka zespołu Neurosis, wydana w 1996 roku, promująca album "Through Silver in Blood". Zespół umieścił na krążku jako swoisty bonus, również utwór innego zespołu, składającego się z tych samych członków - Tribes of Neurot.

</doc>
<doc id="192135" url="https://pl.wikipedia.org/wiki?curid=192135" title="Abdul Alhazred">
Abdul Alhazred

Abdul Alhazred – fikcyjna postać stworzona przez pisarza Howarda Phillipsa Lovecrafta, wzmiankowana po raz pierwszy w "Zapomnianym mieście" ("The Nameless City", 1921).
W opowiadaniach Lovecrafta.
W opowiadaniach Lovecrafta, m.in. w "Ogarze" ("The Hound", 1922), "Święcie" ("The Festival", 1923), "W górach szaleństwa" ("At the Mountains of Madness", 1931) czy "Snach w domu wiedźmy" ("The Dreams in the Witch House", 1932), Abdul Alhazred, zwany często „szalonym Arabem”, wzmiankowany jest jako autor "Necronomiconu", zakazanej księgi mającej zawierać starożytną wiedzę tajemną i odniesienia do Wielkich Przedwiecznych. Więcej informacji o tej postaci Lovecraft zawarł w krótkim opowiadaniu "Historia „Necronomiconu”" ("History of the „Necronomicon”", 1927). Zgodnie z zawartymi tam informacjami Abdul Alhazred, „szalony poeta z Sany w Jemenie”, żyć miał w 1 połowie VIII wieku, za rządów Umajjadów. W ciągu swego życia odbył on wiele podróży, zwiedzając m.in. ruiny Babilonu i podziemia Memfis. Dziesięć lat spędził samotnie na wielkiej południowej pustyni Arabii, którą zamieszkiwać miały „złe duchy i potwory śmierci”. O szaleństwie Abdula Alhazreda świadczyć miały jego twierdzenia, iż odnalazł zaginiony Irem, Miasto Filarów, oraz że pod ruinami pewnego miasta na pustyni odnalazł dowody na istnienie „rasy starszej od ludzkości”. Religia muzułmańska była mu obojętna - czcić miał za to nieznane istoty, które nazywał Yog-Sothoth i Cthulhu. Pod koniec swego życia osiadł w Damaszku, gdzie napisał swą słynną księgę "Al Azif", znaną później pod nazwą "Necronomicon". Dokładne okoliczności jego śmierci lub zniknięcia w 738 roku nie są znane. Według XII-wiecznego biografa, Ebn Khallikana, na oczach wielu świadków, w środku dnia, pochwycić miał go i pożreć niewidzialny potwór.
Imię.
W listach do Roberta E. Howarda Lovecraft utrzymuje, że imię Abdul Alhazred wymyślił dla siebie samego, gdy był jako dziecko pod wrażeniem lektury "Baśni z tysiąca i jednej nocy": „Abdul jest moim ulubionym, wyśnionym charakterem - w rzeczywistości tak właśnie zwykłem nazywać siebie kiedy miałem pięć lat, będąc oddanym miłośnikiem "Arabskich nocy" w tłumaczeniu Andrew Langa” (fragment listu z 14 sierpnia 1930 roku); „Przeczytałem "Arabskie noce" gdy miałem pięć lat. W tych dniach zwykłem zakładać turban, malować sobie na twarzy brodę i nazywać siebie wymyślonym imieniem (Allah tylko wie skąd je wziąłem) "Abdul Alhazred"” (fragment listu z 4 października 1930 roku). W innym liście, skierowanym do Harry’ego O. Fischera, Lovecraft przyznaje, że postanowił nadać to właśnie imię autorowi "Necronomiconu": „Imię 'Abdul Alhazred' jest tym, które jeden z dorosłych (nie pamiętam który) wymyślił dla mnie gdy miałem pięć lat i pragnąłem zostać Arabem po przeczytaniu "Arabskich nocy". Wiele lat później pomyślałem, iż byłoby zabawnie użyć go jako imienia autora zakazanej księgi” (fragment listu z końca lutego 1937 roku).
Używane przez Lovecrafta imię Abdul Alhazred nie jest prawidłowym imieniem arabskim, jako że przyrostek "-ul" ze słowa "Abdul" jest tożsamy z przedrostkiem "al-" ze słowa "Alhazred" - poprawna wersja tego nazwiska powinna brzmieć Abd el-Hazred. Błąd ten wyniknął najprawdopodobniej ze słabej znajomości arabskiego Lovecrafta.

</doc>
<doc id="192136" url="https://pl.wikipedia.org/wiki?curid=192136" title="Official Bootleg.01.Lyon.France.11.02.99">
Official Bootleg.01.Lyon.France.11.02.99

Official Bootleg.01.Lyon.France.11.02.99 to pierwszy w historii zespołu Neurosis album live, nagrany podczas koncertu w Pezner 87 CRS Tolstoi 69100 Villeurbanne, mieście Lyon we Francji. Wydany w 2002 roku przez własną wytwórnię zespołu, Neurot Recordings.

</doc>
<doc id="192138" url="https://pl.wikipedia.org/wiki?curid=192138" title="Fiołek pagórkowy">
Fiołek pagórkowy

Fiołek pagórkowy ("Viola collina" Besser) – gatunek rośliny należący do rodziny fiołkowatych. Występuje w Azji i w Europie. W Polsce średnio pospolity.
Biologia i ekologia.
Bylina, hemikryptofit. Kwitnie od marca do maja. Siedlisko: zarośla, suche lasy i obrzeża lasów. 

</doc>
<doc id="192139" url="https://pl.wikipedia.org/wiki?curid=192139" title="Przedwieczni">
Przedwieczni



</doc>
<doc id="192140" url="https://pl.wikipedia.org/wiki?curid=192140" title="Azathoth">
Azathoth

Azathoth – postać fantastyczna z twórczości H.P. Lovecrafta, jeden z Bogów Zewnętrznych. Określany jako „Ślepy Bóg-Idiota” (ang. Blind Idiot-God), jest najpotężniejszą istotą we wszechświecie, chociaż jest ślepy i bezmyślny. Lovecraft głupotę tego boga utożsamia z niedoskonałością wszechświata i skorumpowaną ludzkością. Nazywany także Istotą Ostatecznego Chaosu, jego wygląd nie jest dokładnie znany, choć opisywany jest jako bezkształtna góra macek z jedną ręką dzierżacą flet, którym wygrywa melodię zdolną do tworzenia i niszczenia wszystkich tworów. Przebywa w centrum wszechświata lub poza wszechświatem, w obłąkanej spirali chaosu. Dookoła niego tańczą legiony bezkształtnych bogów-tancerzy, reagujących podrygami na melodię instrumentu dzierżonego przez Azathotha.
W cyklu "Tytus Crow" Briana Lumleya Azathoth zostaje uznany za spersonifikowany wybuch jądrowy.
Motywy i symbole.
W mitologii Lovecrafta Azathoth spełnia podobną, jeśli nie identyczną rolę, co demiurg w systemach gnostycznych – jest Sułtanem Demonów i mimo swojej głupoty („ślepoty” – rozumianej zarówno dosłownie, jak i metaforycznie) rządzi praktycznie całym kosmosem. Jego bezkształtna forma oraz krążący wokół niego pokraczni, pomniejsi bogowie mogą przywodzić na myśl obraz atomu Rutherforda – gdzie Azathoth jest jądrem atomowym, a jego słudzy – wirującymi elektronami. Fakt, że czas życia Lovecrafta pokrywa się z czasem działalności naukowej Rutherforda, potwierdza hipotezę o zastosowaniu Rutherfordowego modelu atomu jako wzoru dla postaci Azathotha.
Szalone fletnie, na jakich gra Sułtan Demonów (lub jego słudzy), wiążą się z kabalistyczną symboliką "szevirat ha-kelim" – „rozbicia naczyń”, kosmicznej katastrofy, w której „naczynia” niższych sefir – od Hesed po Malkut – strzaskały się, rozsypując cząstki światłości w niskiej materii. Wyobrażenie światłości przepływającej od Ain Sof przez Drzewo Sefir, które wskutek tego pęka, w micie o Azathothu zostaje przerysowane w obraz fletu, który pęka pod wpływem muzyki tego boga – skutkiem czego jest powstanie chaotycznego, obłąkanego świata. W połączeniu z gnostyckim motywem pychy demiurga można wysnuć hipotezę, że fletnia Azathotha pękła, gdyż grał on na niej zbyt silnie, sięgając dźwięków zbyt wzniosłych – gra mogła być więc aktem próżności, za który czekała go kara w postaci obłędu i klęski stwórczego dzieła.

</doc>
<doc id="192141" url="https://pl.wikipedia.org/wiki?curid=192141" title="E28 (trasa europejska)">
E28 (trasa europejska)

E28 - trasa europejska pośrednia wschód-zachód o długości 1160 km.
Przebieg.
Obecnie trwają prace przygotowawcze na trasie S6 na odcinku Sianów - Słupsk, oraz budowa trasy S6 na odcinku Słupsk - Gdynia.

</doc>
<doc id="192142" url="https://pl.wikipedia.org/wiki?curid=192142" title="Autostrada A1 (Litwa)">
Autostrada A1 (Litwa)

Autostrada A1 ("lit. Automagistralė A1") – autostrada na Litwie o długości 196 km. Fragment magistrali A1 relacji Wilno – Kowno – Kłajpeda. Droga obecnie status autostrady posiada na odcinku z Kowna do Kłajpedy. Planowana jest przebudowa odcinka łączącego Kowno ze stolicą kraju, po zakończeniu której cała arteria stałaby się autostradą.
Trasy europejskie.
Droga pokrywa się z przebiegiem dwóch tras europejskich.
Opłaty.
Przejazd autostradą A1 jest płatny dla autobusów oraz samochodów ciężarowych. Opłatę uiszcza się w postaci wykupienia odpowiedniej winiety.

</doc>
<doc id="192143" url="https://pl.wikipedia.org/wiki?curid=192143" title="E28">
E28



</doc>
<doc id="192144" url="https://pl.wikipedia.org/wiki?curid=192144" title="Krzysztof Piskorski">
Krzysztof Piskorski

Krzysztof Piskorski (ur. 5 lipca 1982) – polski pisarz, autor fantastyki, twórca gier fabularnych, publicysta. Dwukrotny laureat nagrody im. Janusza A. Zajdla.
Życiorys.
Studiował archeologię oraz informatykę. Debiutował artykułami związanymi z grami fabularnymi w magazynach „Magia i Miecz” oraz „Portal”. Otrzymał branżową nagrodę Quentina, a w 2003 roku opublikował grę fabularną "Władcy Losu" wydaną w serii „Nowej Fali” przez wydawnictwo Portal.
Debiutował literacko w 2004 roku, na łamach „Nowej Fantastyki”, a swoje opowiadania publikował również w czasopismach „Science Fiction”, „Magazyn Fantastyczny” oraz w antologiach.
Jego debiutem książkowym jest opublikowana w 2005 powieść "Wygnaniec", pierwszy tom trylogii, w której stworzył oryginalny świat fantasy inspirowany tradycyjną kulturą Półwyspu Arabskiego. Pochodzący z 2007 zbiór "Poczet dziwów miejskich" sięgał z kolei do lokalnego wrocławskiego kolorytu. Kolejna powieść, dwutomowa "Zadra", osadzona w okresie wojen napoleońskich, przyniosła Piskorskiemu w roku 2009 pierwszą nominację do nagrody Zajdla oraz nagrody im. Żuławskiego. Wydana w 2011 roku "Krawędź czasu" została ponownie nominowana do obu nagród, zaś opublikowany w 2013 "Cienioryt "przyniósł Piskorskiemu pierwszego Zajdla oraz Złote Wyróżnienie Żuławskiego.
Pracował także jako dziennikarz magazynu komputerowego „CHIP” oraz tłumacz.
Członek Stowarzyszenia Pisarzy Polskich.
Życie prywatne.
Przez pewien czas mieszkał w Moskwie i Belfaście. Obecnie mieszka we Wrocławiu. Żonaty, ma jedną córkę.
Steampunk w twórczości Piskorskiego.
Jednym z dość widocznych nurtów w twórczości Piskorskiego jest inspiracja wiekiem pary. W środowisku polskich autorów jest postrzegany jako specjalista od steampunku. Steampunkowy charakter ma zarówno "Zadra", jak i "Czterdzieści i cztery", choć Świat Etheru, w którym toczy się akcja obu powieści, bazuje na energii próżni, a nie pary. Autor stworzył także opowiadanie "Małpiarnia", które ukazało się w dostępnej za darmo antologii "Ostatni Dzień Pary" oraz powieść "Krawędź czasu", także utrzymane w stylistce steampunkowej. Nawet jego "Cienioryt" ma pewne elementy typowe dla steampunku: pojawia się w niej pewna technologia nie oparta na elektronice.
Twórczość.
Trylogia "Opowieść piasków"

</doc>
<doc id="192153" url="https://pl.wikipedia.org/wiki?curid=192153" title="Sovereign (album)">
Sovereign (album)

Sovereign to EP zespołu Neurosis, wydana w 2000 roku, drugi w historii owoc współpracy zespołu z producentem Steve'em Albinim. Materiał zawarty na niej zapowiada już zmiany brzmieniowe, uwidocznione na następnym pełnym krążku - "A Sun That Never Sets".

</doc>
<doc id="192154" url="https://pl.wikipedia.org/wiki?curid=192154" title="Powstanie ludowe w Polsce">
Powstanie ludowe w Polsce

Powstanie ludowe 1038 roku w Polsce – rewolta ludności wywołana niezadowoleniem niższych warstw społeczeństwa państwa wczesnopiastowskiego, głównie chłopów. Objęła przede wszystkim tereny Wielkopolski i prawdopodobnie Śląsk. Powstanie ludowe łączone jest z reakcją pogańską, gdyż rewolcie społecznej towarzyszyła rewolta antychrześcijańska.
Geneza.
Po śmierci Mieszka II, władzę przejął jego syn Kazimierz. Wówczas, w bliżej nieokreślonych okolicznościach doszło do buntu możnowładców. Bunt zmusił Kazimierza oraz jego matkę Rychezę do ucieczki z kraju. Władzę na ziemiach polskich przejęli możnowładcy, którzy objęli rządy nad poszczególnymi dzielnicami kraju. Władza centralna praktycznie przestała istnieć. Kraj podzielił się na kilka terytoriów zarządzanych przez samozwańczych władców nazwanych przez Wincentego Kadłubka "poronionymi książętami". Ucisk niższych warstw nie zelżał, a rozpad władzy centralnej spowodował, że wybuch wielkiego powstania ludowego spowodował także upadek religii narzuconej odgórnie przez tę władzę.
Wybuch i przebieg.
Ze względu na szczupłość i fragmentaryczność źródeł nie wiemy dokładnie, jak powstanie przebiegało. Wybuchło prawdopodobnie w 1038 roku i było reakcją na nałożenie na ludność znacznych obciążeń, które musiała ponosić na rzecz państwa, możnowładców oraz Kościoła katolickiego. Po okresie zamętu po najeździe ruskim (za czasów Mieszka II) i osłabieniu władzy monarszej aparat państwowy nie był już w stanie tłumić niezadowolenia ludności, które znalazło ujście w powstaniu skierowanym przeciw możnowładztwu i chrześcijaństwu. Zwolennicy religii przedchrześcijańskiej znaleźli szeroki i pozytywny oddźwięk społeczny, tym bardziej że chrześcijaństwo w tym czasie było bardzo młode i powierzchowne.
Informacja o podobnej treści dotycząca buntu chłopów i niewolników znajduje się w latopisie ruskim.
Zamieszki ominęły jedynie Mazowsze, na którym były cześnik Mieszka II – Miecław (Masław) – ogłosił się księciem.
Zniszczeń dopełnił najazd w roku 1038 Brzetysława I na Wielkopolskę. Brzetysław przyłączył także do swojego państwa Śląsk.
W latach 40. XI wieku książę Kazimierz powrócił do Polski, dzięki pomocy króla Niemiec Henryka III Salickiego i księcia Rusi Kijowskiej Jarosława I Mądrego, którzy wsparli Kazimierza jako przeciwwagę dla rosnącego w siłę Brzetysława I. Z pomocą rycerstwa niemieckiego i ruskiego, książę
Kazimierz stłumił powstanie ludowe. Historyk Adam Leszczyński twierdzi, że powstanie było "pokazem siły ludowej wobec elit". Według Feliksa Konecznego konsekwencją uzyskania pomocy niemieckiej w przejęciu władzy w kraju było uznanie się przez księcia Kazimierza "hołdownikiem królów niemieckich", przez co nie mógł się koronować.

</doc>
<doc id="192158" url="https://pl.wikipedia.org/wiki?curid=192158" title="Pogaństwo">
Pogaństwo

Poganie – deprecjonujące określenie używane przez chrześcijan wobec wyznawców religii niechrześcijańskich, głównie niemonoteistycznych, politeistycznych i animalistycznych, w Polsce od XII wieku określeniem „poganin” posługiwano się jako formą zniewagi. Odpowiednik żydowskiego goj i islamskiego giaur. Słowo "poganin" może mieć charakter deprecjonujący, jednak wielu wyznawców religii przedchrześcijańskich używa tego określenia bez negatywnego wydźwięku.
Etymologia.
Łacińskie słowo "paganus" znaczy „wieśniak”, a "pagus" znaczy „wieś”. Istnieją przy tym dwie możliwe etymologie słowa „pogaństwo”. Słowo "paganus" oznaczać mogło w łacinie klasycznej mieszkańca gminy wiejskiej, mogło jednak oznaczać też cywila, w przeciwieństwie do wojskowego. Mieszkańcy terenów wiejskich później przyjmowali chrześcijaństwo, co mogło być przyczyną zmiany znaczenia słowa "paganus", odnoszącego się odtąd do niechrześcijan. Chrześcijanin określał się jako "miles Christi" („żołnierz Chrystusa”), więc zmiana znaczenia słowa "paganus" nastąpiła, gdyż "paganus" oznaczał „cywila” w sensie religijnym.
Znaczenie.
Nowe znaczenie terminu "paganus" nie było obecne przed panowaniem cesarza Konstantyna. Wcześniej na określenie niechrześcijan używano terminów pochodzenia biblijnego, "nationes", "gentiles" i "ethnicus". W pierwszych wiekach chrześcijaństwa, przed Konstantynem, religie niechrześcijańskie były wciąż jeszcze bardzo silne, także w ośrodkach miejskich. Później straciły jednak prestiż społeczny na rzecz chrześcijaństwa. Wobec faktu, że chrześcijanie stali się świadomi swojej liczebności i prestiżu społecznego, przeciwstawienie "paganus" – "militaris", źródło nowego określenia niechrześcijan, mogło się im wydać oczywistym (a przy tym niekoniecznie poniżającym względem pogan).
Wydaje się, że termin też używany był początkowo w języku potocznym. Jako potoczny określa go jeszcze Augustyn z Hippony – "gentiles vel iam vulgo usitato vocabulo paganos" ("Epist". 184). Pierwszym dokumentem o charakterze oficjalnym, w którym został użyty, był reskrypt cesarza Walentyniana I z roku 370 ("Codex Theodosianus" 14.2.18).
Ponieważ określenia „poganin” i „pogaństwo” mają charakter deprecjonujący, były i nadal są wykorzystywane jako narzędzie w dyskusjach religijnych i światopoglądowych. Terminu tego nadużywano zwłaszcza w katolicyzmie. Zakon krzyżacki, zarzucając Litwinom „pogaństwo”, usprawiedliwiał swoje najazdy na Litwę, zaś, zarzucając Polakom sprzymierzenie się z „pogańskimi” Litwinami, usprawiedliwiał napaści na Polskę. Przeciw nadużywaniu terminu „pogaństwo” już w XV wieku występował Stanisław ze Skarbimierza i Paweł Włodkowic.

</doc>
<doc id="192163" url="https://pl.wikipedia.org/wiki?curid=192163" title="Official Bootleg.02.Stockholm.Sweden.10.15.99">
Official Bootleg.02.Stockholm.Sweden.10.15.99

Official Bootleg.02.Stockholm.Sweden.10.15.99 to drugi album live zespołu Neurosis, nagrany podczas koncertu w Sztokholmie w Szwecji. Wydany w 2003 roku przez własną wytwórnię zespołu, Neurot Recordings.

</doc>
<doc id="192168" url="https://pl.wikipedia.org/wiki?curid=192168" title="Neurosis &amp; Jarboe">
Neurosis &amp; Jarboe

Neurosis &amp; Jarboe to wynik kolaboracji pomiędzy ciężkimi eksperymentatorami z Neurosis a wokalistką solową - Jarboe (znaną wcześniej z zespołu Swans). Płyta wydana w 2003 roku przez własną wytwórnię zespołu Neurosis - Neurot Recordings, łączy psychodeliczne eksperymenty brzmieniowe zespołu z popisami wokalnymi artystki.

</doc>
<doc id="192170" url="https://pl.wikipedia.org/wiki?curid=192170" title="The Eye of Every Storm">
The Eye of Every Storm

The Eye of Every Storm – ósma długogrająca (LP) płyta zespołu Neurosis, wydana w 2004 roku. Po spokojniejszej A Sun That Never Sets, zespół udanie powrócił z doskonałym miksem ciężkim brzmień, dusznych, psychodelicznych klimatów i (nowość) wręcz ambientowych przestrzeni ("A Season in the Sky" czy utwór tytułowy). Krytycy magazynu Terrorizer umieścili płytę na 2 miejscu podsumowania najlepszych albumów 2004 roku.

</doc>
<doc id="192172" url="https://pl.wikipedia.org/wiki?curid=192172" title="Jason Roeder">
Jason Roeder

Jason Roeder – perkusista zespołu Neurosis oraz członek wielu projektów o wspólnej nazwie Tribes of Neurot. Poprzednio był członkiem zespołu Violent Coercion. Z zespołem Neurosis jest związany od początków istnienia formacji. 
Za swoje mistrzowskie opanowanie instrumentu został doceniony i znalazł się w pierwszej setce perkusistów wszech czasów na liście ułożonej przez Pierro Scaruffi i opublikowanej w książce "A History of Rock Music".

</doc>
<doc id="192174" url="https://pl.wikipedia.org/wiki?curid=192174" title="William Shatner">
William Shatner

William Shatner (ur. 22 marca 1931 w Montrealu) – kanadyjski aktor, wokalista i pisarz, najbardziej znany jako odtwórca roli kapitana Enterprise – Jamesa T. Kirka – w serialu "" oraz w kolejnych siedmiu pełnometrażowych filmach serii "Star Trek", w latach 2004–2008 występujący w roli Denny’ego Crane’a, adwokata-legendy w serialu "Orły z Bostonu". Absolwent McGill University. 13 października 2021 odbył 10-minutowy lot w kosmos na pokładzie kapsuły New Shepard, wyniesionej rakietą Blue Origin, stając się najstarszym uczestnikiem lotów kosmicznych (w wieku 90 lat).

</doc>
<doc id="192177" url="https://pl.wikipedia.org/wiki?curid=192177" title="Idun">
Idun

Idun, Idunn (staronord. "Iðunn") – bogini wiosny w mitologii skandynawskiej, żona Bragiego, córka karła Iwaldiego. Jej imię znaczyło dosłownie "odnawiająca", "odmładzająca". Opiekowała się koszem ze złotymi jabłkami młodości, który zawsze był pełny. Pozwalały one zachować młodość każdemu, kto je spożył. Idun podawała je tylko bogom na ucztach w Asgardzie. Bogowie dotkliwie odczuli stratę złotych jabłek, kiedy Idunn i jej owoce porwał olbrzym Thjazi. Bogowie natychmiast zaczęli się starzeć. Loki, będący pośrednim sprawcą porwania, zdołał uwolnić Idunn i przywieźć do Asgardu wraz z owocami.
Idun pojawia się jeszcze w pieśni "Lokasenna" w której prosi swojego męża Bragiego by nie reagował na zaczepki Lokiego.

</doc>
<doc id="192183" url="https://pl.wikipedia.org/wiki?curid=192183" title="Aleksandr Pietrow (szachista)">
Aleksandr Pietrow (szachista)

Aleksandr Pietrow, ros. Александр Дмитриевич Петров (ur. 12 lutego 1794 w Biserowie w guberni pskowskiej, zm. 22 kwietnia 1867 w Warszawie) – rosyjski szachista, teoretyk i autor kompozycji szachowych.
Życiorys.
Pochodził z zamożnej szlacheckiej rodziny. Grał w szachy od siódmego roku życia. Od 1804 roku mieszkał w Petersburgu, gdzie już jako młodzieniec zaliczał się do szachowej elity. W 1809 roku pokonał jednego z petersburskich mistrzów królewskiej gry, A. Koliewa. Wkrótce zyskał opinię najsilniejszego szachisty Rosji. Ukończył studia na wydziale mechanicznym petersburskiego uniwersytetu. Był założycielem pierwszego szachowego klubu w Rosji, Petersburskiego Towarzystwa Miłośników Gry Szachowej.
W 1824 roku opublikował jedną z pierwszych rosyjskich książek szachowych "Шахматная игра" ("Gra w szachy"). Dwa pierwsze rozdziały zawierały usystematyzowany wykład o teorii szachów, trzy następne były poświęcone grze praktycznej. Książka zawierała wybór partii Philidora, na którego autor często się powoływał. Pietrow wysoko cenił nauki Philidora o grze pionami, jednak poddawał krytyce niektóre jego twierdzenia. Wprowadził wiele nowych idei, podkreślał znaczenie precyzyjnego liczenia wariantów oraz aktywnej obrony. W Rosji często nazywano go "rosyjskim Philidorem".
Pietrow był pionierem rosyjskiej kompozycji szachowej. Jego wielochodowe problemy były trudne do rozwiązania. Publikował dowcipne zadania nawiązujące do rzeczywistych wydarzeń. Najsławniejszym z nich jest "Ucieczka Napoleona z Moskwy do Paryża", opublikowana w 1824 roku.
W 1840 roku Pietrow zamieszkał w Warszawie. Był wysokim urzędnikiem carskiej administracji. Jego dom stał się miejscem spotkań polskich i rosyjskich szachistów. "Tygodnik Ilustrowany" publikował zadania "najznakomitszego szachisty warszawskiego". W latach czterdziestych Pietrow pokonał młodego rosyjskiego mistrza Carla Jänischa. W 1851 roku otrzymał od Howarda Stauntona zaproszenie na pierwszy turniej międzynarodowy w Londynie, jednak z zaproszenia nie skorzystał. W 1854 i 1859 roku wygrał dwa mecze z Siergiejem Urusowem 3 – 1 i 13 – 7.
W 1863 roku Pietrow opuścił Warszawę i udał się w podróż po zachodniej Europie. Bezpośrednim powodem wyjazdu było powstanie styczniowe. Pietrow był w trudnej sytuacji, nie mogąc pogodzić szczerej sympatii do Polski i Polaków z lojalnością wobec swoich przełożonych. Odwiedził Wiedeń i Paryż, był gościem Café de la Régence, jednak nie rozegrał oficjalnych meczów z wybitnymi europejskimi szachistami.
Wkład Pietrowa w teorię otwarć szachowych (a także gry końcowej) był bardzo duży. Jako pierwszy gruntownie przeanalizował warianty partii rosyjskiej, której angielska nazwa ("Petrov's defence") pochodzi od jego nazwiska. Znany jest również gambit Pietrowa w debiucie gońca oraz wariant Pietrowa w gambicie królewskim.

</doc>
<doc id="192184" url="https://pl.wikipedia.org/wiki?curid=192184" title="Liga Mistrzów UEFA (2003/2004)">
Liga Mistrzów UEFA (2003/2004)

Liga Mistrzów UEFA 2003/2004 – 12. sezon Ligi Mistrzów UEFA, najbardziej prestiżowego turnieju w europejskiej klubowej piłce nożnej, rozgrywanego od 1992 roku (49. turniej ogólnie, wliczając Puchar Europy Mistrzów Klubowych).
Finał został rozegrany 28 maja 2004 na Arena AufSchalke w Gelsenkirchen
Rozgrywki składają się z 3 części:
Faza grupowa.
Do startu w fazie grupowej uprawnionych było 32 drużyny. Zespoły zostały podzielone na 8 grup po 4 drużyny każda. 
Wszystkie zespoły zagrają ze sobą dwukrotnie – po 2 najlepsze z każdej grupy awansują do fazy pucharowej, drużyny z 3. miejsc otrzymają prawo gry w III rundzie Pucharu UEFA.
Zasady ustalania kolejności w tabeli:
 Awans do 1/8 finału
 Przejście do III rundy Pucharu UEFA
Faza pucharowa.
Do startu w fazie pucharowej uprawnionych było 16 drużyn – 8 zwycięzców fazy grupowej i 8 drużyn, które zajęły 2. miejsca w fazie grupowej.
W tej fazie do dalszych etapów turnieju przeszli zwycięzcy poszczególnych dwumeczów.
⅛ finału.
Zwycięzcy fazy grupowej Ligi Mistrzów zostają rozlosowani przeciwko zespołom, które zajęły 2. miejsca w fazie grupowej. Drużyny z tych samych federacji oraz grup nie mogą zostać zestawione w 1 parze.
Ćwierćfinał.
Od tej rundy pary zostały rozlosowane niezależnie od przynależności drużyn do poszczególnych federacji oraz pozycji zajętej w fazie grupowej.
Finał.
Mecz finałowy został rozegrany 26 maja 2004 na stadionie Arena AufSchalke w Gelsenkirchen.
ZDOBYWCA LIGI MISTRZÓW 2003/2004
FC PORTO DRUGI TYTUŁ 

</doc>
<doc id="192185" url="https://pl.wikipedia.org/wiki?curid=192185" title="Opmeer">
Opmeer

Opmeer – gmina i miasto w Holandii w regionie Zachodnia Fryzja i prowincji Holandia Północna. Gmina liczy 11.212 mieszkańców (01-01-2007) i zajmuje powierzchnię 41,68 km². Miasto partnerskie Goleniowa.

</doc>
<doc id="192186" url="https://pl.wikipedia.org/wiki?curid=192186" title="Metalowcy">
Metalowcy

Metalowcy, heavymetalowcy, metale (, , ) – subkultura powstała na początku lat 70. XX wieku w Wielkiej Brytanii i Stanach Zjednoczonych, zgromadzona wokół muzyki heavy metal i jej podgatunków.
Klasyczny styl metalowców spotykany powszechnie od lat 80. XX wieku, to długie włosy, dżinsowe spodnie, glany, katany (często z naszywkami ulubionych zespołów), skórzane kurtki, „ramoneski”, na które często nakłada się dżinsowe kamizelki. Ramoneski i kamizelki popularne są zwłaszcza wśród fanów thrash metalu. Z tyłu na wspomnianych dżinsowych kamizelkach nierzadko są umiejscowione duże naszywki przedstawiające okładki albumów ulubionych zespołów, które w Polsce potocznie nazywa się „ekranami” lub „telewizorkami”.
Styl ubioru i wygląd pomagają w identyfikowaniu się członków subkultury. Wiąże się ona jedynie z muzyką, pozostawiając swobodę w kwestiach światopoglądowych. Tego wyrazem są różne nurty i teksty utworów, przykładowo nawiązujące do satanizmu, ale też do chrześcijaństwa.
Subkultura.
Metalowcy tworzą swoją kulturę w pewnej alienacji od innych subkultur, mają swoje własne standardy przynależności do grupy. Książka Deeny Weinstein mówi, że subkultura metalowa przez ciągłe powiększanie i utrwalanie „…jest o wiele trwalsza, niż większość innych kultur muzyki rockowej”. Metalowcy stworzyli charakterystyczną i wyizolowaną od społeczeństwa społeczność ze wspólnymi wartościami, normami i zachowaniami, tzw. autentyczność jest najważniejsza dla sceny muzyki metalowej; autentyczność ta wymaga od zespołów pełnego oddania w tworzeniu muzyki i kultury metalowej, a nie bycia częścią komercyjnej machiny napędzanej pieniędzmi z tzw. sprzedawania się zespołów. Metalowy kodeks mówi też o „sprzeciwianiu się obecnym autorytetom i separacji od reszty środowiska”. Metalowcy uważają, że najważniejsze dla nich jest „…całkowite oddanie się muzyce metalowej i głęboka lojalność wobec innych członków tej młodej subkultury, która ciągle się rozrasta”. Dają temu wyraz w hasłach takich jak "Brotherhood of metal", "Brothers of metal" czy słowach piosenek - jak np. "It's more than our religion it's the only way to live" (Manowar). W raporcie SB z festiwalu w Jarocinie można przeczytać: "Uważają, że muzyka jest źródłem wysokiej klasy przeżyć emocjonalnych. „Uszczęśliwia ich i uszlachetnia.” Są wrogami każdej innej postawy. Na zaczepki reagują natychmiast, w sposób gwałtowny i bez przebierania w środkach. (…) Przy bójkach nie używają łańcuchów czy „pieszczoszek”. Ograniczają się do podręcznych przedmiotów: potłuczone butelki, kamienie, deski".
Subkultura metalowa jest „tolerancyjna dla wszystkich jej fanów którzy są spoza jej pierwotnego demograficznego środowiska (Wielka Brytania i Stany Zjednoczone) jeżeli tylko postępują zgodnie z kodeksem metalowym”. Długie włosy, skórzane kurtki i naszywki z nazwami ulubionych zespołów tylko pomagają i zachęcają do identyfikacji w społeczeństwie i swojej kulturze. Jednakże Weinstein zauważyła, że nie wszyscy fani są widocznymi członkami metalowej i heavymetalowej społeczności. Uczęszczanie na koncerty, kupowanie albumów, aktywność na stronach internetowych o tematyce metalowej to inny sposób celebrowania metalowców ich ulubionej muzyki.
Międzynarodowe odmiany.
Muzyka heavymetalowa ma wielu stronników w różnych krajach. W 2000 r. można było znaleźć metalowców praktycznie w każdym kraju na świecie, włącznie z państwami południowej Afryki, Azji (szczególnie w Japonii) i Ameryce Południowej (najwięcej w Brazylii, Chile i Argentynie). Metalowcy i zespoły metalowe występują także w niektórych krajach Bliskiego Wschodu i południowej Azji. Nawet w niektórych bardziej konserwatywnych krajach muzułmańskich Środkowego Wschodu występują małe grupki kultury metalowej, chociaż autorytety religijne nie zawsze tolerują tego rodzaju kultury czy gatunki muzyki. Izrael na przykład, jak na tak małe państwo, posiada silną scenę metalową, szczególnie podscenę stoner doom i black metal.
Metalowcy w Polsce.
Metalowcy pojawili się w Polsce na początku lat 80. i tak jak w innych krajach, najliczniejsi byli zwłaszcza w drugiej połowie lat 80. (lata 1986–1989). Był to kolejny sposób na walkę młodzieży z codziennością, natomiast bunt metalowców uderzał w innym kierunku. Oprócz kilku zespołów nie poruszano nigdy tematyki politycznej, a niektóre zespoły były wręcz promowane przez Jerzego Urbana. Mimo to wielu wykonawców bojkotowało media i wydało pierwsze płyty dopiero w roku 1989 lub 1990. Większość z tych zespołów stała się rozpoznawalna po występie na Metalmanii – największym polskim festiwalu muzyki metalowej.

</doc>
<doc id="192190" url="https://pl.wikipedia.org/wiki?curid=192190" title="Okręt (film)">
Okręt (film)

Okręt (niem. "Das Boot") – niemiecki film wojenny z 1981 roku w reżyserii Wolfganga Petersena, będący ekranizacją powieści "Okręt" Lothara-Günthera Buchheima.
Opis fabuły.
"Okręt" to dramat wojenny przedstawiający losy załogi jednego z niemieckich U-Bootów w okresie kilku tygodni II wojny światowej w 1941 roku. Załoga okrętu (U-96) dowodzonego przez „Starego” (Der Alte) otrzymuje rutynowe zadanie patrolowania wód Oceanu Atlantyckiego. Na pokładzie znajduje się również korespondent wojenny porucznik Werner, mający opisywać działanie dzielnych marynarzy III Rzeszy.
Załoga okrętu, mimo że wykazuje się heroizmem w czasie zagrożenia, wobec sytuacji zatopienia okrętu jest przedstawiona jako odizolowana od ówczesnej totalitarnej ideologii grupa żołnierzy, słuchająca angielskich piosenek i naigrawająca się z przemówień liderów niemieckiego państwa. Kapitan zezwala na tego typu zachowanie i sam jest jego zwolennikiem. Na początku filmu zezwala on na przykład swoim podwładnym na pijaństwo. Można to jednak wytłumaczyć tym, że jest to ostatnia okazja marynarzy do tego typu zachowań nim wypłyną na wielotygodniowy rejs. Mimo że jest to już trzeci rok wojny, narzeka na brak doświadczonych marynarzy, spoglądając z rezerwą na młodych, którzy zachłyśnięci są ideologią hitlerowską.
W trwającym 149 minut filmie (w wersji reżyserskiej 210 min, wersja „uncut” 293 min) przedstawiona jest walka załogi z nudą i monotonią panującą na okręcie w czasie bezczynności i patrolowania, jak również entuzjazm podczas atakowania wrogich konwojów. Fabuła filmu nabiera dramaturgii, gdy kapitan otrzymuje zadanie przedostania się do portu La Spezia we Włoszech przez Cieśninę Gibraltarską patrolowaną przez alianckie okręty. Pobiera zaopatrzenie w hiszpańskim porcie Vigo z internowanej niemieckiej jednostki handlowej. Tytułowy okręt U-96, w czasie próby przejścia cieśniny zostaje jednak bardzo ciężko uszkodzony i prawie zatopiony. Po wielogodzinnych wysiłkach załogi udaje mu się jednak wynurzyć na powierzchnię i dopłynąć do bazy U-bootów w La Rochelle we Francji. Film kończy scena nalotu na port, w którym cumuje U-96. Okręt tonie trafiony bombami.

</doc>
<doc id="192192" url="https://pl.wikipedia.org/wiki?curid=192192" title="Pałac Tiele-Wincklerów w Miechowicach">
Pałac Tiele-Wincklerów w Miechowicach

Pałac Tiele-Wincklerów w Miechowicach () – pałac z XIX wieku w Bytomiu, którego oficyna i inne pozostałości wraz z parkiem pałacowym zostały wpisane do rejestru zabytków nieruchomych województwa śląskiego.
Pałac został wzniesiony na początku XIX wieku, przebudowano go w stylu neogotyckim (). Przez blisko 100 lat pozostawał w posiadaniu Tiele-Wincklerów. W 1945 roku gmach został spalony, a zniszczone pozostałości z wyjątkiem oficyny zostały wysadzone w powietrze w 1954 roku.
Historia pałacu.
Budowa pałacu rozpoczęła się w 1812 roku i trwała do roku 1817. Inicjatorem budowy był kupiec Ignatz Domes, który w 1812 roku kupił wieś Miechowice. Pałac był prezentem dla córki Domesa – Marii i został wybudowany w stylu klasycystycznym.
Rok 1819 to początek kolejnej epoki w dziejach miechowickiego pałacu. Przybył wówczas na Górny Śląsk 16-letni wówczas Franz Winckler i podjął pracę jako górnik. Dzięki pracowitości i zdolnościom został on po kilku latach pełnomocnikiem Franciszka Aresina, męża Marii Domes. W 1831 roku Franciszek Aresin zmarł, a w rok później epidemia zabrała żonę Franza Wincklera i jego starszą córkę Marię. Winckler ożenił się z o 14 lat od siebie starszą, ale za to posiadającą znaczny majątek właścicielką miechowickiego pałacu – Marią Aresin (maj 1833 roku lub 12 czerwca 1832 roku – według różnych źródeł).
Franz Winckler znacznie przebudował pałac po roku 1844, kiedy Miechowice nawiedziła trąba powietrzna, która zerwała między innymi dach pałacu. Przy okazji odbudowy rozbudowano pałac w stylu negotyckim, inspirowanym XVI-wiecznym angielskim gotykiem ().
Kolejna przebudowa miała miejsce około 1860 roku. Dobudowano wówczas prawe i lewe skrzydło pałacu, który był już wówczas własnością córki Franza Wincklera z pierwszego małżeństwa – Waleski von Winckler i jej męża Huberta von Tiele.
Postacią silnie związaną z historią Miechowic i miechowickiego pałacu jest córka Waleski von Winckler i Huberta von Tiele – Ewa von Tiele Winckler znana jako Matka Ewa, która spędziła w nim dzieciństwo.
Pałac pozostawał własnością rodziny Tiele-Winckler do roku 1925, kiedy hrabia Klaus Tiele-Winckler sprzedał go spółce akcyjnej Preussengrube AG, zarządzającej miejscową kopalnią węgla kamiennego Preussen.
27 stycznia 1945 wojska radzieckie rozgrabiły i spaliły pałac. Wypalone mury pałacu wysadzono w powietrze w roku 1954. Do dziś pozostała jedynie pałacowa oficyna (do 2019 roku w stanie ruiny) i park otaczający budowlę. Niewielki pagórek przy ruinach oficyny kryje pozostałości samego pałacu. W 2019 roku przeprowadzono rewitalizację ocalałej oficyny pałacu, która ma być wykorzystywana na cele kulturalne.
Park.
Park pałacowy Tiele-Wincklerów (obecnie Park Ludowy) ukształtowany został na początku XIX wieku w typie ogrodu krajobrazowego. W połowie XIX wieku park poszerzono zachowując dotychczasowy układ kompozycyjny. Od 1995 roku park wraz z układem kompozycyjnym, ruiną oficyny pałacowej i pozostałościami pałacu objęty jest ochroną konserwatorską przez wpis do rejestru zabytków. Obecnie stanowi on własność miasta Bytomia.

</doc>
<doc id="192193" url="https://pl.wikipedia.org/wiki?curid=192193" title="Teofil Krasnosielski">
Teofil Krasnosielski

Teofil Krasnosielski (ur. 23 listopada 1841 w Daniszynie w d. powiecie odolanowskim - zm. po 6 września 1897) – doktor, pierwszy polski indolog, filolog.
Syn właściciela dóbr ziemskich. Absolwent Królewskiego Katolickiego Gimnazjum w Ostrowie (matura 1858). Początkowo studiował w Berlinie, od 1861 na Wydziale Filozoficznym Uniwersytetu Wrocławskiego, gdzie też uzyskał tytuł doktora. W latach 1861-1862 był członkiem Towarzystwa Literacko-Słowiańskiego. Był profesorem gimnazjalnym w Warszawie. Do 1890 był profesorem Gimnazjum św Anny w Krakowie, 1890-1897 profesorem Gimnazjum św. Jacka ([1] str. 72). 
6 września 1897 przeszedł w stan spoczynku. 

</doc>
<doc id="192194" url="https://pl.wikipedia.org/wiki?curid=192194" title="Arenosole">
Arenosole

Arenosole (łac. "arena" – piasek) – słabo wykształcone gleby wytworzone ze skał luźnych, całkowicie pozbawione węglanów, w związku z czym posiadają odczyn kwaśny. Charakteryzują się zasadniczą budową profilu glebowego A-C; poza poziomem akumulacyjnym A i poziomem skały macierzystej C nie zaznaczają się wyraźnie inne poziomy genetyczne. Pod poziomem próchnicznym o miąższości wahającej się od 15 do 30 cm, zalega bezpośrednio poziom skały macierzystej. Gleby te stanowią dalsze stadium rozwojowe gleb inicjalnych luźnych wytworzonych z piasków ubogich w związki zasadowe. Dlatego też miąższość profilu glebowego arenosoli jest znacznie większa, niż w glebach inicjalnych eolicznych. Przy udziale roślinności leśnej gleby te przekształcają się stopniowo w bielice. W warunkach naturalnych stanowią siedlisko roślinności borowej.

</doc>
<doc id="192195" url="https://pl.wikipedia.org/wiki?curid=192195" title="Jakobini polscy">
Jakobini polscy

Jakobini polscy, hugoniści (właściwie Zgromadzenie Obywateli Ofiarujących Pomoc i Posługę Magistraturom Narodowym w celu Dobra Ojczyzny) – nazwa radykalnej grupy zwolenników rewolucyjnych przemian społecznych i ustrojowych w latach 1793–1796, skrzydła Stronnictwa Patriotycznego domagającej się przyznania pełni praw mieszczanom, zniesienia poddaństwa chłopów i likwidacji pańszczyzny a w czasie insurekcji kościuszkowskiej utworzenia republiki i ukarania zdrajców narodu. 
Wywodzili się z Kuźnicy Kołłątajowskiej, więc za swego przywódcę uważali Hugona Kołłątaja. Jakobini polscy to pejoratywna nazwa nadana im przez zwolenników konfederacji targowickiej. Jakobini polscy odegrali znaczną rolę w przygotowaniu i przeprowadzeniu insurekcji warszawskiej (17–18 kwietnia 1794) i insurekcji wileńskiej (22–23 kwietnia 1794) podczas insurekcji kościuszkowskiej. Wzorowali się na jakobinach francuskich. Dążyli do likwidacji monarchii, zniesienia pańszczyzny i poddaństwa chłopów, zrównania stanów, a także ograniczenia przywilejów Kościoła. Przyczynili się do rozruchów w Warszawie 9 maja i 28 czerwca 1794, w wyniku których doszło do samosądów na targowiczanach. Po tych wydarzeniach Tadeusz Kościuszko rozwiązał klub. Reaktywowani pod nazwą Zgromadzenie dla Utrzymania Rewolucji i Aktu Krakowskiego. Po 1798 związani z Towarzystwem Republikanów Polskich i Deputacją Polską. Część z nich zajmowała stanowiska we władzach Księstwa Warszawskiego. Działalność jakobinów na krótko odżyła podczas powstania listopadowego (Towarzystwo Patriotyczne).

</doc>
<doc id="192196" url="https://pl.wikipedia.org/wiki?curid=192196" title="Jaskier rozłogowy">
Jaskier rozłogowy

Jaskier rozłogowy, jaskier rozesłany ("Ranunculus repens" L.) – gatunek rośliny należący do rodziny jaskrowatych ("Ranunculaceae" Juss.). Występuje naturalnie w Azji, Europie i Afryce Północnej. Ponadto został zawleczony na Makaronezję, Maskareny, do Ameryki Północnej, Australii i Nowej Zelandii. W Polsce jest pospolity na całym obszarze. 
Biologia i ekologia.
Bylina, hemikryptofit. Kwiaty przedsłupne. Pręciki dojrzewają stopniowo, poczynając od zewnętrznych. Gdy zaczną dojrzewać pręciki wewnętrzne, ich nitki wydłużają się i wyginają do środka, tak, że ich pyłek wysypuje się na znamiona słupków. Dzięki takim mechanizmom roślina zabezpiecza się z początku przed samozapyleniem, preferując zapylenie krzyżowe, gdyby jednak do niego nie doszło, wówczas zapewnia sobie możliwość samozapylenia. Roślina miododajna, miodniki z zastawkami. Kwitnie od maja do września. Siedlisko: łąki, brzegi rzek, pola. W klasyfikacji zbiorowisk roślinnych gatunek charakterystyczny dla O/All. "Agropyro-Rumicion crispi". Roślina trująca, w stanie surowym również dla bydła (w sianie traci własności trujące).
Zmienność.
W obrębie tego gatunku wyróżniono jedną odmianę:
Ponadto tworzy mieszańce z jaskrem bulwkowym i jaskrem wielokwiatowym. 

</doc>
<doc id="192197" url="https://pl.wikipedia.org/wiki?curid=192197" title="Warszawa Wileńska">
Warszawa Wileńska

Warszawa Wileńska – stacja kolejowa w Warszawie, na Pradze-Północ, u zbiegu al. „Solidarności” i ul. Targowej, w zespole centrum handlowego Galeria Wileńska, w pobliżu pl. Wileńskiego i stacji II linii metra Dworzec Wileński. Stacja jest obsługiwana przez Koleje Mazowieckie.
Opis.
Jest stacją pasażerską z dworcem czołowym. Według klasyfikacji PKP ma kategorię dworca aglomeracyjnego.
Dworzec stanowi część centrum handlowego Galeria Wileńska (dawniej Centrum Handlowe Warszawa Wileńska), którego budowa zakończyła się w 2002.
Historia.
Dworzec Wileński, nazywany pierwotnie Petersburskim, powstał w 1863 r. jako czołowa stacja początkowa Kolei Warszawsko-Petersburskiej, czyli linii kolejowej z Warszawy do Petersburga (przez Wilno). Również był jednym z pierwszych dworców kolejowych w Polsce. Projektantem dworca był absolwent cesarskiej Akademii Sztuk Pięknych w Petersburgu, Narcyz Zborzewski. Pierwszy gmach zlokalizowany był przy ul. Wileńskiej.
W 1915 wycofujący się z Pragi Rosjanie spalili budynek dworca. Na jego miejscu pomiędzy 1935 a 1939 zbudowano dwa bloki mieszkalne (Wileńska 12), a po 1945 kolejne trzy (Wileńska 6, 6a, 10). Na części terenu, na którym znajdował się dworzec, w latach 1927–1928 powstał istniejący do dziś gmach Dyrekcji Polskich Kolei Państwowych, obecnie siedziba spółki PKP Polskie Linie Kolejowe.
Po odzyskaniu niepodległości zmieniono nazwy dworców w Warszawie. Dworzec Petersburski przemianowano na Wileński (był to główny kierunek obsługiwany stąd, a jednocześnie nazwa ulicy, przy której się znajdował). Zmienił on również lokalizację. Funkcje dworcowe przejął prowizoryczny budynek po południowej stronie torów, które znajdowały się w miejscu obecnej al. „Solidarności” (od strony ul. Targowej). Został wzniesiony w 1920 w ciągu trzech miesięcy w technologii tzw. muru pruskiego według projektu Wacława Szuszkiewicza.
Budynek dworca spłonął (bądź został rozebrany) pomiędzy lipcem 1944 a jesienią 1945 r. Jedynym reliktem dawnego dworca jest budynek magazynowy znajdujący się w kompleksie budynków Dyrekcji Kolei Państwowych, przy ogrodzeniu od strony al. „Solidarności”. 
W roku 1949, w związku z budową trasy W-Z do ul. Radzymińskiej i koniecznością wyeliminowania skrętu do stacji Stalowa, przedłużono tu linię kolei wąskotorowej radzymińskiej, której stacja końcowa miała nazwę Warszawa Targowa. Ulica, a następnie trasa W-Z, została przebita przez teren torów pasażerskich początkowego Dworca Wileńskiego, a ruch pasażerski przeniesiono na dawne tory towarowe. Zburzono wtedy część prowizorycznego dworca. Ciasny budynek dworca przetrwał jednak wiele lat, a swój żywot skończył w latach 50. XX wieku. Wtedy właśnie zaadaptowano na dworzec dawne budynki magazynowe znajdujące się po drugiej stronie torów kolejowych od strony ulicy Białostockiej. W tej formie dworzec-barak przetrwał do 2000, kiedy to zaczęła się budowa centrum handlowego, którego integralnym elementem miał stać się nowy dworzec. Został on cofnięty na tyły parterowej części tego centrum, które także otrzymało jego nazwę CH Warszawa Wileńska (do 2015) eksponowaną od strony ulicy Targowej. Nazwa dworca jest widoczna od strony al. „Solidarności” oraz od strony wjazdu pociągów. Dworzec ma charakter czołowy halowy, gdzie centrum handlowe jest umieszczone w większości nad nim. Inwestycja ukończona została w kwietniu 2002.
Obecnie Dworzec Wileński ma charakter stacji końcowej ruchu regionalnego: trasy Warszawa Wileńska – Małkinia (przez: Ząbki, Zielonkę, Ossów, Kobyłkę, Wołomin, Tłuszcz itd.). Są one obsługiwane przez przewoźnika samorządowego Koleje Mazowieckie. Kasy sprzedają bilety na pociągi wszystkich relacji krajowych. Obok dworca zlokalizowana jest stacja metra linii M2.
Pasażerowie.
W roku 2017 wymiana pasażerska wyniosła 20–24 tys. osób dziennie.
W roku 2018 stacja obsługiwała 20–24 tys. pasażerów na dobę, co dawało jej 10. miejsce w kraju.
W roku 2019 wymiana pasażerska wyniosła 17–20 tys. osób dziennie.
W roku 2020 wymiana pasażerska wyniosła 10–12 tys. osób dziennie.
W roku 2021 wymiana pasażerska wyniosła 8–10 tys. osób dziennie.
Opis stacji.
Perony.
Stacja pasażerska składa się z dwóch peronów o długości 213 metrów.
Budynek dworcowy.
Na zachodniej głowicy peronów znajdują się wejścia do części dworca w której znajduje się hall z kasami biletowymi.
Wyposażenie:
Wejścia na perony i przejścia przez tory.
Na perony stacji można wejść od al. „Solidarności” bezpośrednio oraz przez hall z kasami biletowymi. Na perony można się również dostać przez centrum handlowe Galeria Wileńska.
Połączenia pasażerskie.
Warszawa Wileńska jest stacją początkową i końcową dla pociągów Kolei Mazowieckich do/ze stacji:
Linia R60
Linia R61 
W przeszłości Koleje Mazowieckie uruchamiały z Warszawy Wileńskiej pociągi do/ze stacji Ząbki, Zielonka (linia R60), Ostrołęka (linia R61).
Komunikacja miejska.
Do dworca można dojechać autobusami i tramwajami Zarządu Transportu Miejskiego oraz linią metra M2.

</doc>
<doc id="192199" url="https://pl.wikipedia.org/wiki?curid=192199" title="Herbert Grönemeyer">
Herbert Grönemeyer

Herbert Arthur Wiglev Clamor Grönemeyer (ur. 12 kwietnia 1956 w Getyndze) – niemiecki piosenkarz i aktor.
Najbardziej znanymi przebojami Grönemeyera są cieszące się wielką popularnością „Der Weg”, „Männer”, „Bochum”, „Musik, nur wenn sie laut ist”, ballada „Flugzeuge im Bauch”, oraz „Mensch”. Jest autorem hymnu Mistrzostw Świata w Piłce Nożnej 2006 Niemcy – „Zeit, Dass Sich Was Dreht”. Utwór ten został wydany również w wersji angielskiej pod tytułem „Celebrate The Day”.

</doc>
<doc id="192200" url="https://pl.wikipedia.org/wiki?curid=192200" title="Alfabet fonetyczny ICAO">
Alfabet fonetyczny ICAO

Alfabet fonetyczny ICAO, znany również jako Alfabet fonetyczny NATO – najbardziej rozpowszechniony system literowania wyrazów w pewnych specyficznych zastosowaniach, np. w lotnictwie podczas prowadzenia komunikacji radiowej, gdzie każdej literze alfabetu odpowiada ustalone słowo.
Pierwotnie część Międzynarodowego Kodu Sygnałowego (INTERCO), opracowany przez Organizację Międzynarodowego Lotnictwa Cywilnego (ICAO). W latach pięćdziesiątych przyjęty przez NATO, następnie stał się obowiązującym standardem dla wielu instytucji, szczególnie amerykańskich, m.in. Międzynarodowego Związku Telekomunikacyjnego (ITU), Międzynarodowej Organizacji Morskiej (IMO), American National Standards Institute (ANSI), American Radio Relay League (ARRL).
Podstawową zaletą tego kodowania jest jego prostota, jednoznaczność i odporność na zakłócenia. Ponieważ układ sylab tworzących poszczególne słowa kodu nie powtarza się, nawet fragmentaryczna transmisja może być zrozumiana.
Litery.
Słowa kodowe pochodzą z języka angielskiego, ale nie mają dokładnie swojej angielskiej wymowy.
Zgodnie z tym schematem pilot samolotu o znakach rejestracyjnych SP-FGX wypowiada je jako „Sierra Papa Foxtrot Golf Xray”.
Często stosowaną praktyką jest skrócenie przez kontrolera znaków wywoławczych do pierwszej litery oraz dwóch ostatnich (zawsze pierwsze wywołanie następuje w pełnej wersji), czyli przykładowo zamiast „Sierra Papa Foxtrot Golf X-Ray” może użyć „Sierra Golf X-Ray”, o ile takie skrócenie nie wprowadzi ryzyka pomyłki (na przykład gdy na danej częstotliwości wykonują loty statki o podobnych znakach, np. SP-FGX i SE-AGX).
Nadawanie liczb.
Cyfry również nie są wymawiane dokładnie tak, jak w języku angielskim.

</doc>
<doc id="192201" url="https://pl.wikipedia.org/wiki?curid=192201" title="Jan Wikarjak">
Jan Wikarjak

Jan Wikarjak (ur. 13 sierpnia 1914 w Michałkowie, zm. 24 stycznia 1983 w Poznaniu) – profesor, filolog klasyczny, hellenista, latynista, neolatynista, autor popularnej "Gramatyki opisowej języka łacińskiego".
Życiorys.
Urodzony 13 sierpnia 1914 r. w Michałkowie (gmina Czekanów) pod Ostrowem Wielkopolskim jako syn robotnika rolnego Józefa i Marianny z Madyńskich. Świadectwo dojrzałości otrzymał 29 maja 1931 r. w Państwowym Gimnazjum Męskim w Ostrowie Wielkopolskim; w tym samym roku podjął studia na Wydziale Humanistycznym Uniwersytetu Poznańskiego, otrzymując dyplom magistra filozofii w zakresie filologii klasycznej w dniu 18 marca 1935 r. oraz magistra filozofii w zakresie nauk filozoficznych w dniu 18 marca 1937 (na podstawie pracy o filozofii Marka Aurelego); w tym samym roku ukończył też jako przedmiot dodatkowy filologię polską. Po studiach podjął pracę w Miejskim Gimnazjum im. Mikołaja Kopernika w Bydgoszczy, gdzie uczył języka polskiego i propedeutyki filozofii do 1939 r. W roku 1938 uzyskał dyplom nauczyciela szkół średnich, z prawem nauczania języka łacińskiego, greckiego i kultury klasycznej oraz propedeutyki filozofii jako przedmiotów głównych, a także historii starożytnej i języka polskiego jako przedmiotów dodatkowych. We wrześniu 1939 r. bronił ochotniczo Warszawy w tzw. Batalionach Pracy.
W okresie okupacji hitlerowskiej ukrywał się w Ostrowie Wielkopolskim, gdzie w r. 1940 został członkiem tajnej organizacji „Ojczyzna” oraz był jednym z organizatorów tajnego nauczania, a także kierownikiem tajnego Kuratorium Szkolnego. Osobiście uczył różnych przedmiotów w zakresie liceum i gimnazjum, przewodniczył tajnym egzaminom dojrzałości, przy czym prowadził zaszyfrowane akta tych egzaminów, co pozwoliło na ich zatwierdzenie po wyzwoleniu. W trosce o należyty poziom tajnego nauczania (prowadzonego – z konieczności – nie zawsze przez wykwalifikowanych nauczycieli) przeprowadził w okresie od sierpnia do listopada 1940 r. cykl pogadanek dydaktycznych. 20 marca 1945 r. został powołany przez Kuratorium oświaty do Komisji Weryfikacyjnej tajnego nauczania. W trosce o zachowanie pamięci tajnego nauczania w Wielkopolsce podjął się redakcji pracy zbiorowej "Uniwersytet ziem Zachodnich i tajne kursy uniwersyteckie 1939–1945. Pokłosie wspomnień", red. J.Wikarjak, Poznań 1972.
Po wyzwoleniu Ostrowa, od dnia 29 stycznia 1945 r. uczył języka polskiego, łacińskiego i propedeutyki filozofii w II Państwowym Liceum i Gimnazjum i. E. Sczanieckiej w Ostrowie Wlkp., do 15 listopada 1945 r., kiedy na własną prośbę został przeniesiony na równorzędne stanowisko do Państwowego Liceum Pedagogicznego w Poznaniu, gdzie prowadził lekcje z języka polskiego. Z dniem 1 września 1946 r. został przeniesiony do Państwowego Gimnazjum i Liceum im. Klaudyny Potockiej w Poznaniu, uczył tam do czerwca 1948 r. j. polskiego, j. łacińskiego i propedeutyki filozofii, a także prowadził koło organizacji „Prołużu”. Była to młodzieżowa organizacja społeczna, powołana 12 września 1945 w Krotoszynie, promująca kulturę Serbołużyczan – słowiańskiej mniejszości w Niemczech oraz wspierająca łużyckie aspiracje niepodległościowe po II wojnie światowej.
W dniu 18 września 1945 r. został kontraktowym młodszym asystentem przy Seminarium Filologii Klasycznej na Wydziale Humanistycznym Uniwersytetu Poznańskiego, od 1 września 1949 roku został starszym asystentem przy Katedrze Filologii Klasycznej UP. W dniu 14 marca 1947 otrzymał stopień doktora filozofii na podstawie pracy "De Menedemo a Lycophrone in fabula satyrica irriso", której promotorem był prof. Witold Klinger. Kiedy w roku 1952 zlikwidowano studia filologii klasycznej w Poznaniu, a liczbę katedr zredukowano do jednej, Wikarjak prowadził zajęcia dla innych kierunków, w roku akademickim 1952/1953 organizował Studium Praktycznej Nauki Języków Obcych. Otworzył też przewód habilitacyjny, który jednak został przerwany na skutek wejścia w życie ustawy z dnia 15 grudnia 1951 O Szkolnictwie Wyższym i o Pracownikach Nauki. Centralna Komisja Kwalifikacyjna dla Pracowników Nauki uchwałą z dn. 30 września 1955 r. przyznała mu tytuł naukowy docenta na podstawie pracy "Pochodzenie Herodota" w świetle greckich przydomków odmiejscowych, co zaowocowało otrzymaniem 1 października tegoż roku stanowiska samodzielnego pracownika nauki przy Katedrze Filologii Klasycznej UAM w Poznaniu. Uchwałą Rady Państwa z 29 lutego 1964 r. został powołany na stanowisko profesora nadzwyczajnego, a 9 stycznia 1971 r. – zwyczajnego. Prowadził zajęcia z różnych przedmiotów dotyczących literatury, języka i kultury klasycznej, kierował 42 pracami magisterskimi, wypromował 4 doktorów, napisał szereg recenzji doktorskich i ocen dorobku profesorskiego. Założył czasopismo naukowe „Symbolae Philologorum Posnaniensium”, którego był redaktorem (zredagował 5 zeszytów). W trosce o wszechstronny rozwój młodej kadry naukowej zorganizował na zlecenie Polskiej Akademii Nauk dwie konferencje-seminaria dla młodych pracowników różnych nauk o kulturze starożytnej: filologii klasycznej, historii starożytnej, archeologii śródziemnomorskiej i językoznawstwa antycznego, które odbyły się w Jabłonnie pod Warszawą w roku 1980 i 1983 (już po śmierci organizatora). Troszcząc się również o wysoki poziom lektoratów języka łacińskiego, na zlecenie Ministerstwa i Z.G. ZNP zorganizował dwukrotnie (1979, 1980) seminarium metodyczne dla lektorów języka łacińskiego w Kołobrzegu. Zmarł 24 stycznia 1983 r. w Poznaniu.
Życie prywatne.
Miał córkę Teodozję, która jest filologiem klasycznym i doktoryzowała się w 1988 roku.
Praca naukowa.
Zainteresowania naukowe Jana Wikarjaka ewoluowały i obejmowały różne gatunki i okresy literatury starożytnej, tak greckiej, jak i rzymskiej i średniowiecznej. W pracy magisterskiej "De abstractionibus personatis apud Graece comoediae poetas" i doktorskiej "De Menedemo a Lycophrone in fabula satyrica irriso" zajmował się greckim dramatem, następnie skierował się ku greckiej prozie, a szczególnie dziełu Herodota, któremu poświęcił dwie publikacje książkowe pracę "Pochodzenie Herodota…" oraz "Historia powszechna Herodota" (Poznań 1961) i kilka artykułów i odczytów. Ostatnie lata swej pracy naukowej poświęcił badaniom twórczości Marka Tuliusza Cycerona i jego młodszego brata Kwintusa; czego plonem były dwie pozycje książkowe (w tym jedna po francusku) i szereg artykułów, odczytów, wykładów itd. Wydał też własny przekład "Małego poradnika wyborczego Kwintusa" Cycerona.
Zajmował się też pracą translatorską i edytorską. Połączeniem tych dwóch form aktywności było dwujęzyczne wydanie dzieła Józefa Strusia, poznańskiego lekarza o światowej sławie z XVI w.: "O tętnie" ("Sphygmicae artis libri quinque"), której tekst łaciński opracował krytycznie, a przekładu polskiego dokonał wraz małżonką, Marią ze Sztyperów. Tłumaczył "Novum Organum" F. Bacona dla Biblioteki Klasyków Filozofii, PWN. Wraz z Kazimierzem Limanem przygotował krytyczne wydanie trzech zeszytów nowej serii "Monumenta Poloniae Historica" zawierające żywoty biskupa bamberskiego Ottona, misjonarza Pomorza: V"ita Prieflingensis", "Ebonis Vita S. Ottonis" i "Dialog Herborda". Dla potrzeb studentów filologii klasycznej przygotował wypisy z autorów klasycznych i nowołacińskich "Litterae Latinae. Sermones" (wraz z Ignacym Lewandowskim) i "Poetae Latini". Jest też autorem dwóch podręczników: "Gramatyka opisowa języka łacińskiego", Warszawa 1978 (i liczne wznowienia) oraz podręcznika do lektoratów j. łacińskiego: "Elementa sermonis Latini" (napisanego wraz z I. Lewandowskim).

</doc>
<doc id="192202" url="https://pl.wikipedia.org/wiki?curid=192202" title="Biblioteka Uniwersytecka w Warszawie">
Biblioteka Uniwersytecka w Warszawie

Biblioteka Uniwersytecka w Warszawie (BUW) – biblioteka utworzona przy Uniwersytecie Warszawskim w 1816.
Obecna siedziba BUW znajduje się przy ul. Dobrej 56/66.
Historia.
Historia Biblioteki sięga utworzenia Królewskiego Uniwersytetu Warszawskiego w 1816 r. Wraz z powstaniem Uniwersytetu założona została biblioteka organizacyjnie związana z uczelnią. W marcu 1818 r. została usamodzielniona i zyskała charakter biblioteki publicznej. Pierwszym jej dyrektorem został leksykograf Samuel Bogumił Linde, jego zastępcą zaś Joachim Lelewel.
Bibliotekę umieszczono w Pałacu Kazimierzowskim, w siedzibie Uniwersytetu. Bieżącą produkcję wydawniczą z terenu Królestwa Polskiego zapewniał Bibliotece egzemplarz obowiązkowy, do którego uzyskała prawo w 1819 r.
Najcenniejsze zbiory znajdowały się w Gabinecie Rycin, w skład którego weszły m.in. kolekcje króla Stanisława Augusta Poniatowskiego i Stanisława Kostki Potockiego.
Po upadku powstania listopadowego Biblioteka została zamknięta, a dużą część zbiorów, Gabinet Rycin, kolekcję numizmatyczną oraz katalogi i inwentarze wywieziono w 1832 r. do Petersburga.
W 1862 r. reaktywowano w Warszawie Uniwersytet, pod nazwą Szkoły Głównej. Biblioteka przyjęła nazwę Biblioteki Głównej, zaś jej dyrektorem został Józef Przyborowski, a jego zastępcą wybitny bibliograf Karol Estreicher.
W 1869 r. Szkołę Główną przekształcono w uniwersytet rosyjski. Wkrótce także Biblioteka Główna została podporządkowana Uniwersytetowi.
W roku 1894 oddano do użytku nowy gmach Biblioteki zaprojektowany przez Antoniego Jabłońskiego-Jasieńczyka i Stefana Szyllera.
W sierpniu 1915 r. po opuszczeniu przez Rosjan Warszawy, Cesarski Uniwersytet Warszawski został ewakuowany do Rostowa nad Donem. Wywiezione zostały najcenniejsze zbiory biblioteki: inkunabuły, rękopisy, część inwentarzy i archiwum bibliotecznego. Biblioteka została ponownie uruchomiona jesienią 1915 r. wraz z odrodzeniem polskiego Uniwersytetu w Warszawie.
W chwili wybuchu II wojny światowej biblioteka posiadała ok. miliona jednostek zbiorów. W 1940 r. połączono biblioteki: Narodową, Uniwersytecką i Ordynacji Krasińskich tworząc Staatsbibliothek Warschau. W czasie okupacji Biblioteka nielegalnie udostępniała swoje zbiory tajnym uniwersytetom: Warszawskiemu i Poznańskiemu.
Tuż po wojnie działalność Biblioteki skupiała się głównie na rewindykacji swoich zbiorów oraz na przejmowaniu księgozbiorów porzuconych, głównie poniemieckich i podworskich.
W 1990 r. rząd Tadeusza Mazowieckiego podjął decyzję, aby dochody z wynajmu gmachu byłego KC PZPR przeznaczyć na budowę nowej siedziby Biblioteki.
Do czasu wybudowania nowego gmachu Biblioteka mieściła się w budynku znajdującym się w kampusie centralnym UW przy Krakowskim Przedmieściu 26/28. Mniejsze oddziały mieściły się m.in. w pałacu Tyszkiewiczów-Potockich (dyrekcja, część zbiorów specjalnych), w budynku św. Rocha na tzw. Małym Dziedzińcu (Czytelnia Czasopism), w pałacu Zamoyskich na Nowym Świecie (Wypożyczalnia Księgozbioru Dydaktycznego) oraz w budynku na ul. Żwirki i Wigury (Oddział Zbiorów Muzycznych).
W 1993 r. rozpisano konkurs architektoniczny na nowy gmach Biblioteki. Pierwszą nagrodę oraz wskazanie do realizacji uzyskał projekt architektów Marka Budzyńskiego i Zbigniewa Badowskiego.
11 czerwca 1999 r. Jan Paweł II poświęcił nowy gmach Biblioteki a 15 grudnia 1999 r., po pięciomiesięcznej przeprowadzce, Biblioteka została otwarta dla czytelników w nowej siedzibie na rogu ulic Dobrej i Lipowej.
15 czerwca 2001 r. prezydent USA George W. Bush wygłosił w nowym gmachu przemówienie do społeczności UW i mieszkańców Warszawy.
W listopadzie 2018 roku jako pierwsza w Polsce Biblioteka wprowadziła nowy model zakupu książek elektronicznych, wprowadzając nową nazwę „Zakup Decyzją Czytelnika”.
Współczesność.
BuwLOG – biblioteczny blog własnego formatu.
W latach 1996–2013 ukazało się ponad 200 numerów "Biuletynu BUW” – periodyku opisującego ważne momenty z życia biblioteki. Do listopada 2010 roku Biuletyn ukazywał się w wersji papierowej (od 1993 r.) i elektronicznej (od 1998 r.), natomiast od grudnia tegoż roku wydawany był wyłącznie w wersji elektronicznej. Od marca 2014 r. bibliotekarze opisują biblioteczną rzeczywistość, dyskutują, dzielą się zawodowym doświadczeniem oraz publikują własną twórczość na BUWLogu.
BUW dla sów.
BUW dla sów to specjalna akcja BUW dla studentów uczących się do egzaminów, polegająca na wydłużeniu godzin otwarcia Biblioteki do godziny 5 rano, czyli do odjazdu pierwszego porannego autobusu z przystanku przed Biblioteką. Po raz pierwszy BUW dla sów miał miejsce przed sesją zimową w 2010 roku. Biblioteka pozostawała otwarta do rana przez dwa tygodnie, oprócz weekendów. Akcja została entuzjastycznie przyjęta przez studentów i odbywa się cyklicznie: dwa razy w roku przed sesją egzaminacyjną zimową i letnią.
Samoobsługa w Bibliotece.
W 2019 r., po raz pierwszy w historii, Biblioteka była otwarta bez pełnej obsługi użytkownika, w tzw. trybie bezobsługowym. Zmiana trybu pracy nastąpiła na skutek wyraźnego zapotrzebowania społeczności UW na wydłużony czas otwarcia BUW w miesiącach wakacyjnych.
BiblioWawa – System Wypożyczeń Warszawskich.
BUW uczestniczy w projekcie wzajemnego wypożyczania zbiorów bibliotecznych BiblioWawa. System Wypożyczeń Warszawskich został uruchomiony 18 grudnia 2017. Oprócz BUW współtworzą go biblioteki następujących sześciu warszawskich uczelni: Akademii Pedagogiki Specjalnej, Akademii Wychowania Fizycznego, Politechniki Warszawskiej, Uniwersytetu Kardynała Stefana Wyszyńskiego, Warszawskiego Uniwersytetu Medycznego, Wojskowej Akademii Technicznej.
BUW w gronie międzynarodowych stowarzyszeń i organizacji.
Biblioteka Uniwersytecka jest członkiem następujących stowarzyszeń i organizacji:
Zbiory.
W czasie II wojny światowej BUW utraciła 14% swoich zbiorów (130 tys. ze 927,8 tys. jednostek).
W 2019 w BUW oraz 40 bibliotekach wydziałowych UW znajdowało się 6 236 619 pozycji. Zbiory samej Biblioteki Uniwersyteckiej to 3 393 209 jedn. ewid., w tym 2 200 073 wydawnictw zwartych, 782 064 wydawnictw ciągłych oraz 407 511 zbiorów specjalnych Liczba czytelników BUW w 2019 roku wynosiła 112 826..
Biblioteka ma prawo do otrzymywania egzemplarza obowiązkowego.
Crispa.
Od 21 grudnia 2007 roku działa elektroniczna biblioteka Uniwersytetu Warszawskiego. Udostępnia ona bez ograniczeń obiekty będące w domenie publicznej, tzn. niepodlegające ochronie prawnoautorskiej oraz publikacje, co do których posiadacze praw udzielili Uniwersytetowi licencji. Do 2019 roku znana była jako e-bUW, we wrześniu 2019 została udostępniona czytelnikom nowa wersja o nazwie Crispa.
NUKAT.
W 2002 r. z inicjatywy grupy bibliotek akademickich i Biblioteki Narodowej uruchomiony został centralny katalog zbiorów polskich bibliotek naukowych NUKAT. Przedsięwzięcie to zostało sfinansowane dzięki grantowi Fundacji A.W. Mellona. Centrum NUKAT jest jednym z oddziałów Biblioteki Uniwersyteckiej w Warszawie. W 2007 r. Biblioteka Narodowa odstąpiła od współtworzenia katalogu. Obecnie NUKAT współtworzy ponad 175 bibliotek naukowych i akademickich (w tym trzy biblioteki stacji badawczych PAN w Rzymie, Paryżu i Wiedniu).
Budynek.
Budynek o kubaturze 260 tys. m³ zajmuje powierzchnię 64 tys. m². Na dachu znajduje się ogólnodostępny ogród barwny. Koszt realizacji wyniósł 80 mln USD. W pobliżu znajduje się Centrum Nauki Kopernik, Wydział Prawa i Administracji Uniwersytetu Warszawskiego, Wydział Neofilologii Uniwersytetu Warszawskiego i Kolegium Artes Liberales.
Na zbiory biblioteczne przeznaczono 40 tysięcy m², z możliwością rozszerzenia o następne 10 tysięcy m². Gmach Biblioteki może pomieścić 5 milionów woluminów zbiorów. Oprócz części bibliotecznej znajduje się tam również część usługowa.
Przed budynkiem, od strony ulicy Dobrej, znajduje się tzw. "fasada kulturalna" (w odróżnieniu od pozostałych fasad "ekologicznych"). Ma ona „"mówić o związkach z przeszłością, z różnorodnością cywilizacji, z grecko-rzymskim i judeo-chrześcijańskim źródłem polskiej kultury"”. 6 wejść z tej strony rozdziela 8 tablic symbolizujących strony ksiąg. Znajdują się na nich kolejno (od lewej):
W 2004 przed wejściem ustawiono tzw. ruszt. Jest to jedyna w Polsce zachowana XIX-wieczna żeliwna konstrukcja regału bibliotecznego, pochodząca z magazynu dawnej siedziby BUW przy ul. Krakowskie Przedmieście. Jest on symbolicznym łącznikiem między przeszłością a współczesnością.
Nad głównym wejściem do biblioteki wiodącym z krytego pasażu umieszczono symbol BUW – otwartą księga z patynowanego brązu z napisem "Hinc omnia" (łac. stąd wszystko). Dalej, na szczycie schodów prowadzących do holu katalogowego na poziomie 1, na czterech wysokich kolumnach umieszczono pomniki wybitnych filozofów polskich szkoły lwowsko-warszawskiej: Kazimierza Twardowskiego, Jana Łukasiewicza, Alfreda Tarskiego i Stanisława Leśniewskiego. Inskrypcje na kolumnach zawierają fragmenty tekstów z ich prac. Autorem rzeźb jest Adam Myjak.
Ogród.
Ogród na dachu Biblioteki, zaprojektowany przez architekt krajobrazu Irenę Bajerską, został otwarty 12 czerwca 2002 r. Jest jednym z największych ogrodów dachowych w Europie. Rozciąga się na powierzchni ponad 1 ha, roślinność zajmuje w nim 5111 m2.
Ogród składa się z dwóch części: górnej (o powierzchni 2000 m²) i dolnej (o powierzchni 15 000 m²), połączonych strumieniem z kaskadowo spływającą wodą.
Bezpośrednio przy budynku znajdują się kwitnące krzewy okrywowe (m.in. tawulec pogięty „Crispa”), oraz pnącza. W dolnym ogrodzie znajdują się kaskada i zarybiony staw, nad którym mieszkają kaczki. Posadzono tu drzewa, krzewy i byliny utrzymane w tonacji niebiesko-białoróżowej. Dolny ogród zdobią także granitowe rzeźby Ryszarda Stryjeckiego – cykl „Szkic sytuacyjny” nawiązuje do motywów kosmologicznych.
W górnym ogrodzie rośliny są posadzone na 30-centymetrowej warstwie ziemi usypanej na dachu Biblioteki. Górny ogród podzielono na kilka części, różniących się formą, kolorem i zapachem:
Uzupełnieniem jest ogród wejściowy – pochylnia prowadząca na dach Biblioteki, obsadzona bluszczem i barwinkiem. Kończy go wznosząca się nad „świetlikiem” altana-antena, opleciona rdestówką Auberta. Wszystkie ogrody połączone są kładkami, ścieżkami, mostkami i pergolami, na których rośnie winorośl japońska, hortensja pnąca, powojnik tangucki i winobluszcz pięciolistkowy. Z mostków i tarasu widokowego można podziwiać panoramę Warszawy, Most Świętokrzyski i Wisłę. Odwiedzający ogrody mogą też przez specjalne okna lub szklany dach zajrzeć z góry do wnętrza Biblioteki.
Chashitsu Kaian – tradycyjny japoński pawilon herbaciany.
W 2004 r. firma Kyoei Steel podarowała Zakładowi Japonistyki i Koreanistyki Wydziału Orientalistycznego UW tradycyjny pawilon herbaciany, który został umieszczony na poziomie 2 Biblioteki Uniwersyteckiej. Pawilon zaprojektowany przez Teruhito Iijimę wraz z jego otoczeniem został zbudowany z naturalnych materiałów (drewno, bambus, papier, glina, kamień). Prowadzone są tam zajęcia uniwersyteckie poświęcone japońskiej kulturze drogi herbaty, prezentacje i ogólnodostępne warsztaty chanoyu, m.in. podczas Dni Japonii na UW. Pawilon jest jedynym w Polsce oryginalnym przykładem tradycyjnej architektury japońskiej.

</doc>
<doc id="192203" url="https://pl.wikipedia.org/wiki?curid=192203" title="Sytuacja prawna i społeczna osób LGBT w Australii">
Sytuacja prawna i społeczna osób LGBT w Australii

Prawo wobec kontaktów homoseksualnych.
Kontakty homoseksualne są legalne na całym terytorium Australii od 1997 roku, w stanie Wiktoria legalizacja nastąpiła w 1981 roku, a ostatni stan, Tasmania, uczynił to dopiero w 1996 roku. Wiek dopuszczający kontakty homo- i heteroseksualne został ostatecznie zrównany w Terytorium Północnym w 2003 roku.
Ochrona prawna przed dyskryminacją.
Federalny zakaz dyskryminacji przez wzgląd na orientację seksualną istnieje w miejscu pracy i w pracy w policji od 1996 roku. Ponadto w każdej prowincji (począwszy od 1977 roku) wprowadzono zakaz dyskryminacji przez wzgląd na orientację seksualną w wielu dziedzinach życia.
W Australii są przepisy przyznające prawo azylu przez wzgląd na orientację seksualną. W ciągu ostatnich lat prawo to było używane.
Geje nie są wykluczeni z służby wojskowej z powodu swojej orientacji seksualnej.
Uznanie związków osób tej samej płci.
Na szczeblu federalnym od 1 lipca 2009 roku są uznawane konkubinaty jednopłciowe. Mają one część praw, jakie mają małżeństwa.
W 2004 roku liberałowie wprowadzili poprawkę do konstytucji federalnej, zaproponowaną przez Johna Howarda (z partii liberalnej), zakazującą wprowadzania małżeństw homoseksualnych w kraju.
Na poziomie stanowym związki osób tej samej płci są rozpoznawane jako związki partnerskie w Tasmanii, Australii Południowej, Nowej Południowej Walii oraz Australijskim Terytorium Stołecznym.
W pozostałych stanach legalne są konkubinaty, dające parom tylko część praw z tych, jakie mają małżeństwa. Również na szczeblu federalnym legalne są konkubinaty dające konkubentom jedynie kilka podstawowych praw (prawa związane ze służbą w wojsku czy policji, prawa pracownicze, prawo imigracyjne itd.).
W dwóch prowincjach i terytorium stołecznym pary homoseksualne mogą adoptować dzieci.
Spis powszechny z 2002 roku wykazał, że w Australii mieszka co najmniej 20 000 par homoseksualnych.
Propozycja referendum.
Premier Australii Malcolm Turnbull początkowo zadeklarował, że referendum w sprawie uznania małżeństw osób tej samej płci będzie zorganizowane przed końcem 2016 r., jednak w sierpniu 2016 r. ogłosił, iż to referendum odbędzie się w Australii w 2017. Ostatecznie zostało ono zorganizowane w formie plebiscytu pocztowego.
Dr Richard Di Natale, przewodniczący partii the Australian Greens (Australijscy Zieloni), zadeklarował: "Bez względu na to, jak wspaniałomyślnie legislacja plebiscytu wygląda, the Greens będą głosować przeciwko niej. Nigdy nie powinniśmy praw człowieka stawiać w sondażu". Dodał też: "Najłatwiejsza, najprostsza, najszybsza, najbardziej efektywna, najtańsza i najmniej drażliwa droga zapewnienia równości w kwestii małżeństw prowadzi przez głos w parlamencie, i możliwe to jest w następnym tygodniu, gdyby tylko premier zdecydował się na okazanie odrobiny przywództwa".
Według sondażu przeprowadzonego przez Essential Media w marcu 2016 r., 64% respondentów zgodziło się, że pary osób tej samej płci powinny mieć możliwość zawarcia ślubu, 26% zadeklarowało, że nie powinny mieć do tego prawa, natomiast 11% odpowiedziało "nie wiem"
Sondaż Galaxy Reseach z lipca 2016 r. wykazał spadający poziom poparcia dla plebiscytu. 48% respondentów zadeklarowało poparcie dla plebiscytu, a 30% brak poparcia, w porównaniu z czerwcowo-lipcowym sondażem przeprowadzonym przez Fairfax Media i Ipsos. W sondażu Galaxy Research, poparcie dla plebiscytu było niższe (35%) po tym, jak respondenci zostali poinformowani o tym, że nie byłby prawnie zobowiązujący. Poparcie to spadło dalej, do 25%, kiedy respondenci dowiadywali się o tym, że koszt jego przeprowadzenia wyniósłby 160 mln dolarów australijskich.
Życie osób LGBT w kraju.
Australijczycy należą do tolerancyjnych i przyjaznych mniejszościom seksualnym społeczeństw.
Według badania opinii publicznej z 2007 roku 57% Australijczyków popiera wprowadzenie w kraju małżeństw homoseksualnych, przeciwnego zdania jest 37% obywateli państwa.
W Australii istnieje duża scena gejowska skoncentrowana w Sydney i Melbourne, ale w każdym dużym mieście znajdują się lokale gejowskie i "gay-friendly". Działają tu organizacje LGBT o zasięgu ogólnoświatowym, wydawane są publikacje i organizowane parady gejów i lesbijek. Największa z nich odbywa się w Sydney, gromadząc co roku przeszło 750 tys. osób. Pierwsza tego typu parada odbyła się w mieście w 1973 roku, gromadząc ponad 100 osób. Już w latach 80. manifestacja w Sydney gromadziła corocznie ponad pół miliona uczestników.
Otwarte stanowisko wobec homoseksualistów ma tutejszy Kościół anglikański.

</doc>
<doc id="192204" url="https://pl.wikipedia.org/wiki?curid=192204" title="BUW">
BUW



</doc>
<doc id="192205" url="https://pl.wikipedia.org/wiki?curid=192205" title="Zostawić Las Vegas (film)">
Zostawić Las Vegas (film)

Zostawić Las Vegas − filmowy dramat produkcji amerykańskiej z 1995 roku z Nicolasem Cage’em i Elisabeth Shue w rolach głównych, wyreżyserowany przez Mike’a Figgisa na podstawie na wpół autobiograficznej powieści Johna O’Briena o tym samym tytule. Film nakręcony został techniką super 16mm, która nie jest uznawana za najlepszą dla produkcji komercyjnych.
Dwa tygodnie po rozpoczęciu produkcji filmu O’Brien popełnił samobójstwo. Rozważano wówczas przerwanie prac, ale zdecydowano się kontynuować.
„Zostawić Las Vegas” przedstawia m.in. późne stadium alkoholizmu. Postać Nicolasa Cage’a w większości scen pije albo doświadcza symptomów odstawienia, np. delirium tremens.
Fabuła.
Ben Sanderson (Nicolas Cage) to uzależniony od alkoholu scenarzysta, który utracił wszystko z powodu swojego nałogu. Kiedy szef wyrzuca go z pracy, Sanderson sprzedaje cały swój majątek i jedzie do Las Vegas, aby tam popełnić samobójstwo, nadal mocno racząc się alkoholem. W mieście poznaje Serę (Elisabeth Shue) – prostytutkę. Rodzi się między nimi silne uczucie przyjaźni i wzajemnego zrozumienia. Jednakże ich znajomość jest z góry skazana na niepowodzenie. Sera i Ben zawierają między sobą umowę: on nie będzie krytykował jej zawodu, a ona nigdy nie poprosi go, żeby przestał pić. Niestety, po kilku dniach obydwoje stają się coraz bardziej sfrustrowani wzajemnym zachowaniem. W końcu, pewnej nocy, Sera zdenerwowana ciągłym piciem Bena, prosi go, by wreszcie zobaczył się z lekarzem. Ben, który wpada w furię, lecz jest zbyt pijany, żeby wyrazić swe uczucia, wychodzi z domu i idzie spać z inną prostytutką. Po tym zdarzeniu Sera wyrzuca Bena z domu i znów oddaje się prostytucji, aż zostaje zgwałcona i pobita przez trzech młodych brutalnych mężczyzn. Wkrótce odbiera telefon Bena, który leży na łożu śmierci. Sera idzie jeszcze raz zobaczyć Bena, który zamieniwszy z nią kilka słów – umiera.
Nagrody i nominacje.
Nagrody:
Nominacje:

</doc>
<doc id="192208" url="https://pl.wikipedia.org/wiki?curid=192208" title="Joseph-Alfred Mousseau">
Joseph-Alfred Mousseau

Joseph-Alfred Mousseau (ur. 17 lipca 1837, zm. 30 marca 1886) – kanadyjski polityk, prawnik i publicysta, premier prowincji Quebec z ramienia Konserwatywnej Partii Quebecu.
Urodził się w Holy-Genevieve-of-Berthier 17 lipca 1837 w rodzinie farmerskiej. Studiował prawo. Do palestry przyjęty w 1860. Był współwłaścicielem kancelarii Mousseau, Chapleau and Archambault. Wraz z Labelle, Chapleau, Davidem, Ricardem i Sicotte założył pismo "The Colonizer", a w 1870 wraz z Desbartsem i Davidem tygodnik the "Public Opinion".
W 1874 pierwszy raz wybrany do parlamentu Kanady. Mandat utrzymał do 1882. Od tego roku do 1884 sprawował władzę premiera prowincji Quebec jednocześnie będąc prokuratorem generalnym w prowincji. W okresie federalnym zajmował szereg pozycji, w tym ministerstwo spraw zagranicznych w rządzie Johna Macdonalda. Po roku 1884 został sędzią sądu okręgowego w Rimouski. Zmarł 30 marca 1886 w wieku niespełna 49 lat. Pochowany na cmentarzu Our-Lady-of-Snows w Montrealu.
Mousseau jest autorem następujących pozycji:

</doc>
<doc id="192210" url="https://pl.wikipedia.org/wiki?curid=192210" title="Sytuacja prawna i społeczna osób LGBT na Łotwie">
Sytuacja prawna i społeczna osób LGBT na Łotwie

Lesbijki, geje, biseksualiści i osoby transpłciowe (LGBT) na Łotwie mogą spotkać się z prawnymi trudnościami, których nie doświadczają osoby heteroseksualne. Kontakty homoseksualne – zarówno kobiet, jak i mężczyzn – są na Łotwie legalne, jednakże pary jednopłciowe ani gospodarstwa przez nie prowadzone nie są chronione prawnie tak jak u par różnopłciowych. Pary jednopłciowe nie mają możliwości zawarcia związku małżeńskiego ani wspólnej adopcji dziecka. Łotwa nie uznaje również rejestrowanych związków partnerskich.
Prawo wobec kontaktów homoseksualnych.
Proces demokratyzacji Łotwy umożliwił osobom homoseksualnym zakładanie organizacji, a także otwarcia lokali takich jak bary, puby, kluby, sklepy, biblioteki przeznaczone dla osób LGBT. Wydarzenia kulturalne i edukacyjne mogą być legalnie organizowane, a każdy ma prawo do własnego stylu życia. Mimo tego, społeczeństwo łotewskie nie przejawia wysokiego poziomu tolerancji.
Historia.
W 1992 roku, niedługo po uznaniu niepodległości Łotwy przez Związek Radziecki, kontakty homoseksualne zostały zdekryminalizowane. Minimalny wiek osób legalnie dopuszczających się kontaktów seksualnych został określony na szesnaście lat bez względu na orientację seksualną.
Ochrona prawna przed dyskryminacją.
W 2005 roku łotewski sąd uznał, że osoby homoseksualne nie mogą być dyskryminowane w miejscu pracy z powodu swojej orientacji seksualnej.
We wrześniu 2006 łotewski parlament (Saeima) przyjął do kodeksu pracy poprawki zakazujące dyskryminacji w miejscu pracy przez wzgląd na orientację seksualną. Sejm początkowo pominął tę zmianę w kodeksie pracy, jednak prezydentka Łotwy, Vaira Vīķe-Freiberga, odmówiła podpisania poprawek, dopóki orientacja seksualna nie zostanie uwzględniona.
Azyl.
Łotewskie przepisy przyznają prawo osobom do ubiegania się o azyl polityczny z powodu prześladowań przez wzgląd na orientację seksualną we własnym kraju, ale prawo to nie było jeszcze używane.
Służba wojskowa.
Lesbijki, geje i osoby biseksualne nie są wykluczeni ze służby wojskowej z powodu swojej orientacji seksualnej.
Krwiodawstwo.
Mężczyźni mający kontakty seksualne z mężczyznami mogą być na Łotwie dawcami krwi.
Terapia konwersyjna.
Terapia konwersyjna nie jest prawnie zakazana na Łotwie.
Uznanie związków osób tej samej płci.
Łotwa nie uznaje małżeństw osób tej samej płci ani innych prawnych związków zawartych przez pary jednopłciowe.
W 2005 roku Łotwa przyjęła poprawkę do konstytucji, w której małżeństwo określone jest jako związek kobiety i mężczyzny. W początkowej wersji artykuł 110 Konstytucji Łotwy brzmiał: „Państwo chroni i wspiera małżeństwo, rodzinę, prawa rodziców oraz prawa dzieci. Państwo zapewnia specjalną opiekę dzieciom niepełnosprawnym, pozbawionym opieki rodzicielskiej oraz tym, które doświadczyły przemocy”. Pierwsze zdanie artykułu 110 zostało zmienione na: „Państwo chroni i wspiera małżeństwo – związek kobiety i mężczyzny, rodzinę, prawa rodziców oraz prawa dzieci”.
30 stycznia 2015 zaproponowano w łotewskim parlamencie ustawę o związkach partnerskich, która pozwalałaby „każdym dwóm osobom” zarejestrować swój związek. Ustawa zapewniałaby żyjącym razem parom większość praw i obowiązków przysługujących związkom małżeńskim. Została ona jednak odrzucona przez Komisję Prawną 24 lutego 2015. Komisja zakwestionowała zmiany w kodeksie cywilnym dotyczące definicji małżeństwa przyjętej w konstytucji w 2005, a także to, co mają oznaczać „prawa” w związkach podobnym małżeństwom. Ilze Viņķele, członkini partii Jedność, obiecała opracować nowy projekt ustawy o związkach partnerskich. W marcu 2015 mniejszościowa partia Łotewski Rozwój stworzyła petycję mającą na celu przyjęcie związków partnerskich. W inicjatywie przewidziano uznanie formalnych i nieformalnych związków dwóch osób bez względu na płeć.
Adopcja dzieci przez pary jednopłciowe.
Łotewskie prawo zapewnia dostęp do adopcji dzieci obywatelom, którzy ukończyli 25. rok życia. Jednakże dwie osoby niebędące w związku małżeńskim nie mogą adoptować tego samego dziecka. Oznacza to, że w związkach nieformalnych tylko jedna osoba może zostać prawnym opiekunem dziecka.
Lesbijki mają dostęp do sztucznego zapłodnienia oraz do leczenia niepłodności. Geje nie mają dostępu do matek zastępczych (jednak takie prawo również nie przysługuje mężczyznom heteroseksualnym).
Prawa osób transpłciowych.
Na Łotwie dostępne są operacje korekty płci, jak i zmiana płci metrykalnej w dokumentach. Prawo nie rozróżnia pojęcia „zmiana płci”, ale zaświadczenie medyczne o zmianie operacyjnej musi zostać dostarczone urzędowi zgodnie z prawnie uznaną płcią. W 2004 roku władze odmówiły prawnej zmiany płci osobie, która przeszła częściową operację zmiany płci. Osoba ta świadczyła o znanym jej przypadku, w którym ktoś również przeszedł częściową operację i metrykalna zmiana płci została uznana. Wystąpiła więc na drogę sądową. W 2008 Sąd Najwyższy Łotwy orzekł, iż w tym szczególnym przypadku metrykalna zmiana płci powinna zostać dokonana, jako że w podobnym przypadku władze uznały zmianę płci. Ponadto osoba, która na co dzień funkcjonuje jako mężczyzna, może napotkać problemy, jeśli prawnie będzie figurować jako kobieta. Sprawa ta poskutkowała zaproponowaniem w 2009 regulacji, według których osoba składająca wniosek o zmianę płci musi uprzednio przejść zabieg ubezpłodnienia (co z kolei spowodowało kolejne zagmatwania prawne). Sejm odrzucił jednak pomysł i ustawa nie weszła w życie.
Życie osób LGBT w kraju.
Jedynie w stolicy kraju, Rydze, istnieje niewielka scena gejowska. Poza tym miastem ludność jest stosunkowo rozproszona, co oznacza brak znaczącej sceny gejowskiej. Zauważalne są poważane osoby, które otwarcie identyfikują się jako geje lub lesbijki, na przykład amerykański dziennikarz łotewskiego pochodzenia, Kārlis Streips; minister spraw zagranicznych, Edgars Rinkēvičs, oraz była rektorka Ryskiej Wyższej Szkoły Prawniczej, Linda Freimane.
Geje i lesbijki są stosunkowo często atakowani w przestrzeni publicznej. Osoby homoseksualne mogą jednak oskarżyć swoich oprawców jedynie o chuligaństwo.
W 2002 Māris Sants, ujawniony pastor, został zawieszony, a następnie wykluczony ze wspólnoty Ewangelicko-Luterańskiego Kościoła Łotwy. W swoim wystąpieniu zatytułowanym „Dlaczego Māris Sants został zwolniony?” arcybiskup Jānis Vanags wyjaśnił, iż Santsa nie usunięto z powodu jego orientacji seksualnej, lecz z powodu kazań, w których głosił zalety „homoseksualnego stylu życia” zamiast potępiać tego typu grzech. Pastor Juris Cālītis, dziekan Wydziału Teologicznego Uniwersytetu Łotwy, nie tylko skrytykował publicznie sposób, w jaki usunięto Mārisa Saintsa, ale także zezwolił na uczestnictwo Saintsa w służbie kościelnej. Jānis Vanags ukarał za to Cālītisa, odsuwając go od stanowiska dziekana, a następnie wydalając ze wspólnoty Kościoła. Cała sprawa zapoczątkowała na Łotwie publiczną debatę dotyczącą potrzeby wprowadzenia ochrony osób LGBT przed dyskryminacją ze strony pracodawców.
W 2006 Amnesty International zaapelowała do Unii Europejskiej o podjęcie starań w celu ochrony osób homoseksualnych w Polsce i na Łotwie, twierdząc, że władze tych krajów niewiele zrobiły „w kierunku zagwarantowania osobom LGBT możliwości korzystania z podstawowych praw”.
W maju 2007 arcybiskup Rygi Janis Pujats opublikował w gazecie „Ritienda” list otwarty, w którym sprzeciwił się przeprowadzaniu na Łotwie parad organizowanych przez środowiska homoseksualistów. Miało to związek z planowaną na lipiec tego roku paradą gejowską w Rydze. Kardynał Pujats uznał w nim zachowania homoseksualne jako „całkowitą deprawację w sferze seksualnej” i „nienaturalną formę prostytucji”. Duchowny apelował również do rządu łotewskiego, aby zabronił organizacji parad homoseksualnych. W sierpniu 2008 roku podczas parady homoseksualistów w Belfaście prezes Stowarzyszenia Praw Gejów w Irlandii Północnej P.A. MagLochlainn wspólnie z północnoirlandzkim Amnesty International przeprowadził happening, w którym wystąpił przebrany w strój kardynalski i sparodiował kardynała Pujatsa. Akcja miała na celu m.in. krytykę postulowanej przez kardynała delegalizacji parad gejowskich, jak również jego apelu do władz o zakazanie osobom homoseksualnym możliwości sprawowania urzędów publicznych.
W listopadzie 2014 minister spraw zagranicznych Łotwy, Edgars Rinkēvičs, ujawnił się za pośrednictwem Twittera, stając się pierwszym politykiem na Łotwie otwarcie mówiącym o swojej homoseksualnej orientacji.
Badanie z 2016 roku wykazało, że Łotwa jest krajem, w którym najtrudniej (spośród całej Unii Europejskiej) żyje się osobom homoseksualnym.
Organizacje LGBT.
Z uwagi na homofobiczne protesty, założono w 2005 roku organizację o nazwie Mozaīka. Stowarzyszenie składało się z członków społeczności LGBT, ich przyjaciół, znajomych i rodziny. Celem grupy jest promocja tolerancji wobec osób LGBT, a także ekspansja praw mniejszości seksualnych na Łotwie. W odpowiedzi na powstanie Mozaīki i w obliczu zbliżającej się w 2006 roku parady równości, utworzono prawicową antyhomoseksualną organizację NoPride.
Opinia publiczna.
Większość społeczeństwa łotewskiego ma uprzedzenia wobec homoseksualizmu, co najczęściej jest spowodowane przez społeczny konserwatyzm oraz utrzymujący się światopogląd rodem z minionej, radzieckiej epoki. Przykładem takich przekonań jest powiązanie homoseksualizmu z pedofilią, jakoby miały to być tożsame pojęcia. Wzrost tego typu antyhomoseksualnych postaw zauważalny jest od roku 2008, głównie wśród polityków i niektórych ugrupowań religijnych.
Ze względu na negatywne nastawienie społeczeństwa oraz agresywnych akcji ze strony ugrupowań antygejowskich (na przykład Sojusz Sił Narodowych), istnieje obawa przed dalszym promowaniem praw mniejszości seksualnych, które mogłoby skutkować jeszcze większym oporem ze strony przeciwników. W lutym 2007 przeprowadzono sondaż wśród 537 osób LGBT. 82% badanych opowiedziało się przeciwko organizacji zaplanowanej paradzie równości, która miała się odbyć w Rydze. 7% respondentów było zdania, iż wydarzenie mogłoby pomóc w promowaniu tolerancji wobec mniejszości seksualnych. Parada odbyła się w tym samym roku, w przeciwieństwie do roku 2005, kiedy kontrmanifestacje rozgoniły nielicznych zgromadzonych, oraz do roku 2006, kiedy zabroniono organizacji tego wydarzenia. Impreza przebiegła pokojowo. Brało w niej udział około 500 osób. Obecnych było około stu osób próbujących zakłócić przebieg wydarzenia. W tym samym czasie odbyła się demonstracja przeciwników parady, która zgromadziła około tysiąca protestujących. W 2015 Ryga zorganizowała EuroPride. Impreza zgromadziła około 5000 uczestników, a w proteście przeciwko organizacji EuroPride brało udział kilkadziesiąt osób.
Badania przeprowadzone w latach 2001–2002 na Litwie, Łotwie i w Estonii pokazują, że 67% homoseksualistów zamieszkujących te kraje ukrywa swoją orientację seksualną przed rodzicami, 88% w miejscu pracy, a 89% w życiu publicznym. Zaledwie 15% ankietowanych gejów i lesbijek nie ukrywało swej orientacji, 4% spotkało się z groźbą zwolnienia z pracy z powodu preferencji seksualnych. Dalsze 6% potwierdziło, że byli zwalniani lub zmuszani do porzucenia pracy z powodu swej orientacji seksualnej.
Sondaż Eurobarometr przeprowadzony w grudniu 2006 wykazał, iż 12% badanych popierało wprowadzenie małżeństw osób tej samej płci, a 8% zgadzało się na adopcję dzieci przez pary jednopłciowe (średnie dla Unii Europejskiej to kolejno 44% i 32%).
Według Eurobarometru z roku 2015, 19% Łotyszów popiera małżeństwa osób tej samej płci (średnia unijna to 61%). Co więcej, 42% badanych z Łotwy odpowiedziało, że geje i lesbijki powinni cieszyć się tymi samymi prawami co osoby heteroseksualne (poza małżeństwem i adopcją dzieci), a 23% było zdania, że nie ma nic złego w związku dwóch osób tej samej płci (średnie unijne to odpowiednio 71% i 67%).

</doc>
<doc id="192211" url="https://pl.wikipedia.org/wiki?curid=192211" title="Leaving Las Vegas">
Leaving Las Vegas



</doc>
<doc id="192216" url="https://pl.wikipedia.org/wiki?curid=192216" title="Felix Magath">
Felix Magath

Wolfgang-Felix Magath (ur. 26 lipca 1953 w Aschaffenburgu) – niemiecki trener piłkarski i piłkarz.
Życiorys.
Jego matka pochodzi z Prus Wschodnich, a ojciec z Portoryko (służył w US Army na terenie Niemiec). Jego pierwszą żoną była Stefani, z którą miał troje dzieci – córki: Janine (ur. 1981) i Viktoria (ur. 1982) oraz syna Felixa Konstantina (ur. 1988). Drugą żonę poślubił 19 grudnia 2003 roku w starym ratuszu w Hamburgu-Altonie, została nią jego wieloletnia towarzyszka Nicola Yvonne Jorde, z którą ma synów: Leonharda (ur. 1999), Raffaela (ur. 2002) i córkę Chiarę (ur. 2004). Przez swe metody treningowe otrzymał w Niemczech przydomek "Qualix" (niem. " die Qual" – męka, męczyć).
Kariera piłkarska.
Jego pierwszym klubem był VfR Nilkheim, potem występował w drużynach z Aschaffenburga: TV 60 oraz Viktoria Aschaffenburg. Następnie w latach 70. i 80. występował w drugoligowym 1. FC Saarbrücken oraz w Bundeslidze – w Hamburger SV. Jako rozgrywający Magath wystąpił w 306 meczach Bundesligi i strzelił 46 goli.

</doc>
<doc id="192219" url="https://pl.wikipedia.org/wiki?curid=192219" title="Szopa">
Szopa



</doc>
<doc id="192220" url="https://pl.wikipedia.org/wiki?curid=192220" title="Linda Hamilton">
Linda Hamilton

Linda Carroll Hamilton (ur. 26 września 1956 w Salisbury) – amerykańska aktorka filmowa i telewizyjna.
Życiorys.
Wczesne lata.
Urodziła się w Salisbury w stanie Maryland jako córka lekarza Carrolla Stanforda Hamiltona. Jej ojciec zmarł, gdy miała pięć lat, a jej matka później wyszła za mąż za szefa policji. Wychowywała się w wierze prawosławnej z siostrą bliźniaczką Leslie Hamilton Gearren, starszą siostrą Laurą i młodszym bratem Fordem. Uczęszczała do Wicomico Middle School. W 1974 roku ukończyła Wicomico High School. Przez dwa lata studiowała na Washington College w Chestertown w Maryland, a podczas studiów, profesor aktorstwa powiedział, że nie widzi dla niej nadziei na karierę aktorską. Potem przeniosła się na studia do Nowego Jorku, gdzie uczestniczyła w warsztatach aktorskich Lee Strasberga.
Kariera.
Od grudnia 1980 do stycznia 1981 grała główną rolę Lisy Rogers w operze mydlanej CBS "Secrets of Midland Heights" z Lorenzo Lamasem i Marthą Scott. Wkrótce zadebiutowała jako Susan Swayze w dreszczowcu Nicka Castle "Tag: The Assassination Game" (1982) u boku Roberta Carradine, a w wyniku tego została wymieniona jako jedna z dwunastu „Obiecujących nowych aktorów z 1982 roku” w Screen World, tom 34 Johna Willisa. Zagrała także główną rolę Josie Greenwood w filmie telewizyjnym CBS "Country Gold" (1982) z Loni Anderson i Earlem Hollimanem.
Po niewielkiej roli Evy Crescent Moon Lady w dramacie Christophera Caina "Chłopiec z marmuru" ("The Stone Boy", 1984) z Robertem Duvallem, Frederikiem Forrestem i Glenn Close, odniosła sukces rolą Sarah Connor w filmie Jamesa Camerona "Terminator" ("The Terminator", 1984) u boku Michaela Biehna i sequelu ' ("Terminator 2: Judgement Day", 1991), gdzie jej siostra bliźniaczka, Leslie, była dublerką. Jest widoczna w scenie, gdy Sarah przypomina sobie zabawę z Johnem w parku oraz gdy T-1000 imituje postać Sary. W oryginalnym scenariuszu "Terminator" jej postać, Sarah Connor, miała 19 lat, a Linda w momencie rozpoczęcia zdjęć do filmu miała lat 27, a zanim film został opublikowany skończyła 28. Na planie "Terminatora" skręciła kostkę, która z powodu bardzo wielu scen biegowych w filmie nie wyleczyła się całkowicie. Po roli zrozumiała, że wywierając duże wrażenie jako twarda Sarah Connor, będzie obsadzana już tylko w rolach silnych charakterów, dlatego odmówiła udziału w kontynuacji ' ("The Terminator 3: Rise of the Machines", 2003).
Wystąpiła w melodramacie ABC "Klub w kurorcie" ("Club Med", 1986) z Jackiem Scalią i Patrickiem Macnee, dreszczowcu "Wschód Czarnego Księżyca" ("Black Moon Rising", 1986) z Tommym Lee Jonesem, komedii Jamesa Orra "Pan Przeznaczenie" ("Mr. Destiny", 1990) z Jamesem Belushim i Michaelem Caine’em oraz dramacie katastroficznym Rogera Donaldsona "Góra Dantego" ("Dante's Peak", 1997) u boku Pierce’a Brosnana.
Uczestniczyła w castingu do roli kapitan Kathryn Janeway w "", którą otrzymała ostatecznie Kate Mulgrew. W 1988 i 1989 roku zdobyła nominację do Złotego Globu za rolę Catherine Chandler w serialu CBS "Piękna i Bestia" ("Beauty and the Beast", 1987-1990) z Ronem Perlmanem, z którym ponowie spotkała się na planie dramatu "Zagubiony w Ameryce" ("Missing in America", 2005).
Grała też w 4 i 5 sezonie w sitcomie pod tytułem "Chuck" (2010–2012), gdzie wcielała się w rolę Mary Bartowski – matki Chucka.
Po ponad dwudziestu latach powróciła do roli Sary Connor we współtworzonym przez Jamesa Camerona szóstym filmie z serii "Terminator" pt. "" (2019).
Życie prywatne.
19 grudnia 1982 wyszła za mąż za aktora Bruce’a Abbotta, z którym ma syna Daltona Abbotta (ur. 4 października 1989). Ujawniła, że cierpiała na zaburzenia afektywne dwubiegunowe, co zniszczyło jej małżeństwo. 28 grudnia 1989 doszło do rozwodu. 26 lipca 1997 poślubiła reżysera i scenarzystę Jamesa Camerona. Mają córkę Josephine Archer (ur. 15 lutego 1993). Jednak 16 grudnia 1999 rozwiedli się.

</doc>
<doc id="192221" url="https://pl.wikipedia.org/wiki?curid=192221" title="Wieża wodna">
Wieża wodna



</doc>
<doc id="192222" url="https://pl.wikipedia.org/wiki?curid=192222" title="Wojna światów (film)">
Wojna światów (film)



</doc>
<doc id="192224" url="https://pl.wikipedia.org/wiki?curid=192224" title="Aegukga">
Aegukga



</doc>
<doc id="192225" url="https://pl.wikipedia.org/wiki?curid=192225" title="Emil Warmiński">
Emil Warmiński

Emil Warmiński (ur. 15 marca 1881 w Bydgoszczy, zm. 8 lub 9 czerwca 1909 w Poznaniu) – lekarz, polski działacz społeczny i narodowy, twórca „Domu Polskiego” w Bydgoszczy.
Życiorys.
Urodził się 15 marca 1881 r. w Bydgoszczy. Był synem Ottona Ferdynanda, sekretarza sądowego i Małgorzaty z Siudzińskich. Po śmierci ojca (1887) jego wykształceniem zajął się stryj – dr Stanisław Warmiński, znany i ceniony lekarz bydgoski. W latach 1890–1899 uczył się w gimnazjum bydgoskim, gdzie zdał maturę. Dał się poznać jako niezwykle zdolny uczeń.
Bezpośrednio po maturze podjął studia medyczne w Marburgu, a następnie po ukończeniu pierwszego semestru, kontynuował je w Berlinie, gdzie studiowała większa grupa Polaków. Dziennik Bydgoski podaje, że do aktywnej działalności patriotycznej skłoniły go obelgi rzucane Polakom przez profesora uniwersytetu berlińskiego Schumanna, które nim głęboko wstrząsnęły. Wstąpił do TG „Sokół” i zaczął działać w polskich organizacjach na wychodźstwie. Studia ukończył w 1904 r. we Fryburgu Bryzgowijskim, gdzie również uzyskał stopień doktora medycyny na podstawie rozprawy o tyfusie brzusznym. Następnie przez pół roku odbywał obowiązkową służbę wojskową w Berlinie.
W maju 1905 r. wrócił do Bydgoszczy i rozpoczął praktykę lekarską. Na ścianie budynku w którym mieszkał i pracował (ul. Gdańska 9) wywiesił pierwszą w Bydgoszczy tablicę z polskim napisem „lekarz”, przez co naraził się na różnego rodzaju przykrości i szykany ze strony niektórych bydgoskich Niemców. Był ofiarnym lekarzem; często bezinteresownie pomagał Polakom i leczył ich na swój koszt. Natychmiast też włączył się w działalność narodową i społeczną bydgoskich Polaków. Przyczynił się do ożywienia działalności Towarzystwa Gimnastycznego „Sokół”, którego był prezesem w latach 1905–1908. Uczestniczył także w działalności Towarzystwa Śpiewaczego „Halka” (członek zarządu), Towarzystwa Robotników Polsko-Katolickich, Towarzystwa Przemysłowego. Przyczynił się do powstania i został członkiem Towarzystwa Kupców (1909) i Towarzystwa Młodzieży Kupieckiej oraz Nadnoteckiego Stowarzyszenia Lekarzy. W czasie strajku szkolnego w 1907 r. założył bibliotekę i czytelnię dla dzieci (1907); później zaś współdziałał przy założeniu Czytelni dla Kobiet, która rychło stała się największą i najaktywniejszą instytucją tego typu w Poznańskiem. W 1903 r. przyczynił się do założenia spółki budowlanej mającej zgromadzić środki finansowe na kupno nieruchomości dla polskich stowarzyszeń społecznych i kulturalnych. W 1907 r. ze zgromadzonych środków zakupił od niemieckiego właściciela budynek przy dzisiejszej ul. Warmińskiego 11 i zorganizował w nim Dom Polski. Wkrótce stał się on prawdziwym centrum polskiego życia narodowo-społecznego i kulturalnego.
Emil Warmiński odwiedzał zebrania i wiece, sprawował liczne urzędy honorowe i pisywał do gazety liczne artykuły i rozprawy. Intensywna praca wyczerpywała jego siły, osłabione wskutek gruźlicy oraz ciężkiej choroby jelit. Usiłował je zwalczyć kuracjami we Włoszech, Szwajcarii i Zakopanem. Podleczywszy się, postarał się o stanowisko asystenta na Oddziale Ginekologii w szpitalu wrocławskim. Do Wrocławia wyjechał w sierpniu 1908 r. i tam przeszedł szczęśliwie operację jelit, lecz w dalszym ciągu chorował na gruźlicę, która ostatecznie stała się przyczyną jego zgonu. Zmarł na gruźlicę 8 lub 9 czerwca 1909 r. w Poznaniu.
12 czerwca 1909 r. sprowadzono jego zwłoki do Bydgoszczy. Pogrzeb, w którym brały udział wielkie tłumy bydgoszczan, odbył się w niedzielę 13 czerwca 1909 r. Pochowany został w grobowcu rodzinnym na Cmentarzu Starofarnym.
Rodzina.
Był żonaty z Haliną z Mayów (1883–1973). Miał dzieci: Sławutę Marię (ur. 1906) i Przemysława (1908–1939), tenisistę i dziennikarza.
Upamiętnienie.
Imię Emila Warmińskiego nosi ulica w Śródmieściu Bydgoszczy, a także poświęcono mu liczne tablice pamiątkowe i popiersia. Pierwszą tablicę pamiątkową ufundowaną przez TG „Sokół” wmurowano w 1936 r. w ścianę domu przy ul. Warmińskiego 11. Po jej zniszczeniu przez hitlerowców, Towarzystwo Śpiewacze „Halka” ufundowało nową, którą wmurowano w dawnym miejscu i odsłonięto 14 czerwca 1958 r., w 75-lecie towarzystwa. Tablica ta znajdowała się w tym miejscu do rozbiórki budynku w lutym 2019. W 1959 r. kolejną tablicę pamiątkową umieszczono na froncie gmachu szkolnego, gdzie niegdyś się uczył przy placu Wolności 9. Od 30 grudnia 1959 r. jego imię nosi Szpital Miejski w Bydgoszczy. 12 grudnia 1986 r. imię Emila Warmińskiego nadano Zespołowi Szkół Medycznych w Bydgoszczy przy ul. Swarzewskiej 10. Popiersia znajdują się w szpitalu miejskim (1975) i hallu VIII Liceum Ogólnokształcącego (1986).

</doc>
<doc id="192226" url="https://pl.wikipedia.org/wiki?curid=192226" title="Jęczmień (choroba)">
Jęczmień (choroba)

Jęczmień, jęczmyk () – torbielowata infekcja powieki, ropień powodowany przez zakażenie gronkowcowe, usytuowany na brzegu powieki, gruczołów przyrzęsowych i tarczkowych. Niedoleczony, powracający jęczmień może przerodzić się w gradówkę – wywołaną przez blokadę gruczołów łojowych.
Wyróżnia się dwa rodzaje jęczmienia:
Objawy.
Ropień usytuowany jest w okolicy oka – na górnej lub dolnej powiece. Występują: zaczerwienienie, swędzenie, łzawienie, bolesność i stan zapalny powiek, może wystąpić zaczerwienienie spojówki. Obrzęk powiek może ograniczyć pole widzenia.
Przyczyny.
W 90–95% przypadków jęczmień wywoływany jest zakażeniem gronkowcami; niekiedy innymi drobnoustrojami chorobotwórczymi.
Leczenie.
Jęczmień może pęknąć samoistnie, uwalniając ropę, lub zaschnąć w ciągu tygodnia – nie należy próbować go rozcinać samodzielnie.
Leczenie ogranicza się do nagrzewania lub stosowania ciepłych suchych kompresów lub maści okulistycznych na powieki (np. z neomycyną) i/lub kropli z antybiotykiem do przemywania oczu w przypadku jęczmienia wewnętrznego, które powodują przyspieszenie jego dojrzewania i wspomagają oczyszczenie oka. Gdy typowe leczenie zawodzi, konieczna może być interwencja chirurgiczna.

</doc>
<doc id="192227" url="https://pl.wikipedia.org/wiki?curid=192227" title="Mieczysław Leitgeber">
Mieczysław Leitgeber

Mieczysław Antoni Leitgeber (ur. 1841 w Poznaniu - zm. 6 listopada 1893 tamże) – polski księgarz, wydawca i pisarz.
Brat Jarosława Saturnina Leitgebera, ojciec Witolda Leitgebera.
Życiorys.
Księgarstwa uczył się w Poznaniu, Wilnie i Warszawie. W 1866 roku zdał egzamin rządowy uprawniający do samodzielnego wykonywania zawodu księgarza. 
W latach 1866-1884 prowadził w Poznaniu księgarnię wydawniczą, skład nut i wypożyczalnię książek. W latach 1869-1872 wydawał w Poznaniu jedyny wówczas w Wielkopolsce ilustrowany tygodnik literacki "Sobótka". W latach 1867 - 1870 opracował i wydał "Przegląd Bibliograficzny Piśmiennictwa Polskiego" W 1884 roku, z powodu trudności finansowych, odsprzedał swoją ksiegarnię bratu Jarosławowi.
W latach 1885-1889 prowadził księgarnię wydawniczą w Ostrowie Wielkopolskim. Z jego inicjatywy wydawano w 1888 roku pierwsze w Ostrowie polskie czasopismo - "Pomoc", mające zawierać głównie teksty dotyczące historii państwa polskiego, wiersze, opowiadania historyczne, bajki, powiastki.
W 1889, z powodu trudności finansowych, powrócił do Poznania, gdzie zmarł i został pochowany.
Wydawał głównie czasopisma i popularne książki dla ludu i młodzieży. Napisał pod pseudonimem "Mieczysław z Poznania" 9 powieści ludowych i opowiadań. Opublikował także kilkanaście spisów katalogów i przeglądów biograficznych oraz samouczek języka polskiego i rosyjskiego dla Niemców. Jako pisarz i wydawca propagował niezbędny w obronie kultury narodowej solidaryzm międzystanowy.

</doc>
<doc id="192228" url="https://pl.wikipedia.org/wiki?curid=192228" title="Azyl">
Azyl

Azyl (, z gr. "ásylon" „wolny od grabieży; nietykalny”; "a-" „bez” i "sýlon" „prawo zagarnięcia”) – miejsce odosobnienia, ucieczki, schronienia, zwłaszcza dla osób ściganych przez prawo. Znaczenie wywodzi się ze zwyczaju, według którego nie można było wydać przestępcy ukrywającego się w sanktuarium.
Azyl prawem człowieka.
Powszechna deklaracja praw człowieka w artykule 14 głosi: 1. "Każdy człowiek ma prawo ubiegać się o azyl i korzystać z niego w innym kraju w razie prześladowania." 2. "Nie można powoływać się na to prawo w przypadku ścigania wszczętego rzeczywiście z powodu popełnienia przestępstwa pospolitego lub czynu sprzecznego z celami i zasadami Organizacji Narodów Zjednoczonych."
Amerykańska Konwencja Praw Człowieka (1969) w art. 22.7. "Każda osoba ma prawo zwracać się o azyl oraz uzyskać azyl na obcym terytorium, zgodnie z ustawodawstwem danego państwa oraz konwencjami międzynarodowymi, w przypadku, gdy jest ścigana za przestępstwa polityczne lub pokrewne przestępstwa pospolite." 8. "W żadnym przypadku cudzoziemiec nie może być deportowany lub odesłany do kraju, niezależnie od tego, czy jest to jego kraj ojczysty, czy nie, jeżeli w tym kraju jego prawo do życia lub wolności osobistej jest w niebezpieczeństwie pogwałcenia z powodu jego rasy, narodowości, religii, statusu społecznego lub przekonań politycznych."
Afrykańska Karta Praw Człowieka i Ludów w art. 12.3 "Każda osoba będzie miała prawo, w sytuacji, gdy jest prześladowana, zwracać się o azyl oraz uzyskiwać azyl w innych krajach, zgodnie z prawami tych krajów i konwencjami międzynarodowymi."
Międzynarodowe Pakty Praw Człowieka i Europejska konwencja praw człowieka milczą na ten temat, zabraniają jedynie samowolnego usunięcia obcokrajowca z terytorium państwa – strony.
Azyl polityczny i terytorialny.
Termin „azyl” stosowany jest najczęściej w odniesieniu do azylu politycznego, to jest opieki prawnej jakiej udziela obcokrajowcowi (azylantowi) państwo, na terytorium którego się znalazł. Tym samym udziela mu schronienia przed ścigającymi go organami z państwa jego pochodzenia, zwykle tym samym uznając, że jest niesłusznie prześladowany (najczęściej ze względów politycznych).
Społeczność międzynarodowa powszechnie akceptuje instytucję azylu terytorialnego, czyli udzielenia na terytorium jakiegoś państwa schronienia cudzoziemcowi prześladowanemu ze względów politycznych w państwie jego pochodzenia. Kwestia ta nie doczekała się jednak jednolitego uregulowania w powszechnym prawie międzynarodowym, w związku z czym państwa regulują ją indywidualnie w swym prawie wewnętrznym, czyniąc to często w odmienny sposób. Ustanowienie instytucji azylu terytorialnego w porządku prawnym danego państwa nie obliguje go do przyznawania azylu każdej wnoszącej o to osobie – jest to zawsze akt dyskrecjonalny danego państwa, uzależniony od spełnienia przewidzianych prawem przesłanek i woli właściwego organu państwowego. Polityka państw w zakresie przyznawania azylu terytorialnego jest różna, gdyż dla niektórych państw liczba osób ubiegających się o azyl może stanowić problem.
Kontrowersyjną instytucją, nie uznawaną w ramach powszechnego prawa międzynarodowego, jest tzw. azyl dyplomatyczny, polegający na udzieleniu osobie ściganej w danym kraju schronienia na terenie placówki dyplomatycznej innego państwa. Aktualnie instytucja ta stosowana jest przez państwa Ameryki Łacińskiej. Przewiduje ją konwencja z Caracas z 28 marca 1954 roku, zgodnie z którą instytucja ta powinna znajdować zastosowanie tylko wobec osób ściganych z powodów politycznych lub sprawców przestępstw politycznych, w sytuacjach nie cierpiących zwłoki (art. 1 i 3 konwencji). Większość państw przyjmuje, że stosowania tej instytucji nie da się pogodzić z prawidłowym wykonywaniem zadań misji dyplomatycznej, choć z drugiej strony nie może być to podstawą do naruszenia nietykalności pomieszczeń misji przez funkcjonariuszy państwa przyjmującego. Jeszcze bardziej kontrowersyjne jest udzielenie azylu dyplomatycznego w pomieszczeniach placówek konsularnych, w bazach wojskowych czy na pokładzie okrętów wojennych.
Historia.
Azyl narodził się w starożytności wraz z traktowaniem świątyń jako miejsc ucieczki zbiegów. Podobnie traktowano średniowieczne kościoły i klasztory (p. Pokój Boży).
W XVI wieku prawo azylu wykonywano dość powszechnie, choć zaczęto je nieco ograniczać do wypadków lżejszych. W Anglii Jakub I wyjaśniał swym funkcjonariuszom w 1624 roku, że nie mają prawa przeszukiwać ambasad w poszukiwaniu zbiegów (np. katolickich księży). W 1586 roku obstawiono ambasadę francuską w Londynie kierowaną przez L’Aubepine’a, ponieważ ukrywał on spiskowca Babingtona, lecz nie ośmielono się wkroczyć do budynku. W połowie XVII wieku zaczęło przeważać stanowisko dążące do odrzucenia prawa azylu. Hugo Grocjusz dopuszcza azyl na drodze dwustronnego porozumienia, ponieważ azyl jego zdaniem nie wynika z prawa narodów. Odrzucali azyl pisarze polityczni tacy jak Abraham de Wicquefort, François de Callières, Johann Jakob Moser, Christian Wolff i Martens. W 1645 roku parlament angielski zakazał ambasadom udzielania azylu. Podobnie uczyniły holenderskie Stany Generalne w 1663 roku. W połowie XVII wieku, kiedy ambasador francuski w Państwie Kościelnym markiz de Fontenay traktował swe karety jako miejsce azylu, gwardia papieska odbiła uciekinierów, a papież pouczył, że prawo i przywilej ambasadorów nie powinny sięgać zbyt daleko.
W prawie polskim.
Konstytucja w art. 56 stanowi 1. "Cudzoziemcy mogą korzystać z prawa azylu w Rzeczypospolitej Polskiej na zasadach określonych w ustawie." 2. "Cudzoziemcowi, który w Rzeczypospolitej Polskiej poszukuje ochrony przed prześladowaniem, może być przyznany status uchodźcy zgodnie z wiążącymi Rzeczpospolitą Polską umowami międzynarodowymi."
Ustawa o udzielaniu cudzoziemcom ochrony na terytorium Rzeczypospolitej Polskiej dozwala na udzielenie azylu cudzoziemcowi na jego wniosek, "gdy jest to niezbędne do zapewnienia mu ochrony oraz gdy przemawia za tym ważny interes Rzeczypospolitej Polskiej" (art. 90). Pozbawianie azylu następuje w razie ustania przyczyny, dla których został udzielony lub gdy azylant prowadzi działalność skierowaną przeciwko obronności lub bezpieczeństwu państwa lub bezpieczeństwu i porządkowi publicznemu (art. 91). Decyzje w sprawach udzielania i pozbawiania azylu wydaje Szef Urzędu do Spraw Cudzoziemców za zgodą ministra spraw zagranicznych (art. 94).

</doc>
<doc id="192232" url="https://pl.wikipedia.org/wiki?curid=192232" title="Cat (Unix)">
Cat (Unix)

cat (, łączyć) – polecenie systemu Unix służące do łączenia plików (np. podzielonych komendą split) oraz kierowania zawartości plików na standardowe wyjście – wyświetlania ich na ekranie. Funkcja wyświetlania zawartości plików jest jednak znacznie częściej wykorzystywana niż funkcja ich łączenia. W poleceniu tym jako parametrów najczęściej używa się plików tekstowych, rzadko binarnych.
Autorami wersji GNU programu są Torbjorn Granlund oraz Richard Stallman.
Specyfikacja.
Norma Single UNIX Specification określa zachowanie programu: zawartość każdego z plików podanych jako argumenty zostanie wyświetlona na standardowym wyjściu zgodnie z kolejnością ich wpisania.
Jeżeli plik wejściowy zostanie określony jako codice_1, to program "cat" w momencie przetwarzania opcji odczyta dane ze standardowego wejścia. Jeżeli nie poda się żadnych argumentów wejściowych, program również będzie odczytywał dane ze standardowego wejścia.
Zastosowania.
Wyświetlanie zawartości pliku lub kilku plików:
 cat "plik1" ["plik2" "plik3" ..]
Łączenie zawartości kilku plików w jeden (korzystając z przekierowania standardowego strumienia wyjściowego do pliku):
 cat "plik1" "plik2" ["plik3" ..] &gt; "plik_wynikowy"
Parametry.
Zarówno w wersji BSD, jak i GNU (zawartej w coreutils) program "cat" zawiera następujące opcje:
W celu uzyskania dodatkowych informacji lub pomocy dla wersji "cat" z GNU coreutils należy wywołać program z opcjami --help lub --version
zcat i bzcat.
zcat jest programem działającym podobnie jak cat. Wyświetla zawartość skompresowanych, za pomocą programów gzip lub compress, plików na standardowe wyjście. Analogicznie działa program gzip wywołany z opcją -c. bzcat to analogiczny program dla plików skompresowanych za pomocą bzip2.

</doc>
<doc id="192237" url="https://pl.wikipedia.org/wiki?curid=192237" title="Jarosław Leitgeber">
Jarosław Leitgeber

Jarosław Saturnin Leitgeber (ur. 18 listopada 1848 w Poznaniu, zm. 22 maja 1933 tamże) – księgarz i wydawca.
Brat Mieczysława Antoniego Leitgebera, stryj Witolda Stanisława Leitgebera.
W latach 1873–1906 prowadził w Poznaniu drukarnię. Od 1884 prowadził, zakupione od brata Mieczysława, księgarnię, skład nut i wypożyczalnię. Od 1873 wydawał „Kalendarz Poznański”. W latach 1910–1918 był prezesem Związku Księgarzy Polskich na Rzeszę Niemiecką.
Pisał i wydawał prace z zakresu księgarstwa, prowadził działalność kulturalną w prowadzonych przez siebie ośrodkach. Łącznie wydał ok. 300 publikacji. Utwory własnego autorstwa z przeznaczeniem dla młodzieży podpisywał pseudonimem "Jan Płozymir". Od 1884 do 1897 wydawał czasopismo „Muzyka Kościelna”, a także liczne utwory religijne i śpiewniki, w dużej mierze autorstwa Józefa Surzyńskiego.
Zmarł 22 maja 1933 w Poznaniu.

</doc>
<doc id="192245" url="https://pl.wikipedia.org/wiki?curid=192245" title="Sytuacja prawna i społeczna osób LGBT w Albanii">
Sytuacja prawna i społeczna osób LGBT w Albanii

Lesbijki, geje, biseksualiści i osoby transpłciowe (LGBT) w Albanii mogą się spotkać z prawnymi trudnościami (których nie doświadczają cispłciowe osoby heteroseksualne), choć są oni chronieni przez całkowity zakaz dyskryminacji. Kontakty homoseksualne – zarówno kobiet, jak i mężczyzn – są w Albanii legalne, jednakże pary jednopłciowe ani gospodarstwa przez nie prowadzone nie są chronione prawnie tak jak u par różnopłciowych.
Prawo wobec kontaktów homoseksualnych.
Społeczeństwo albańskie jest w dużej mierze konserwatywne, zwłaszcza jeśli chodzi o kwestie związane z osobami LGBT oraz ich widocznością w przestrzeni publicznej. Organizacja ILGA-Europe wskazuje, iż Albania jest jednym z niewielu krajów Europy, który zakazuje dyskryminacji z uwagi na tożsamość płciową. Albania ratyfikowała Protokół 12. europejskiej Konwencji o ochronie praw człowieka i podstawowych wolności, a ponadto jest sygnatariuszem Deklaracji o Orientacji Seksualnej i Tożsamości Płciowej z 2007 roku sporządzonej przez ONZ.
W 2015 roku Międzynarodowe Stowarzyszenie Lesbijek i Gejów (ILGA) umieściło Albanię na dziewiętnastym miejscu (na czterdzieści dziewięć) w rankingu dotyczącym praw osób LGBT.
Historia.
Imperium Osmańskie.
W 1858 Imperium Osmańskie zalegalizowało kontakty seksualne pomiędzy osobami tej samej płci. W XIX wieku pederastia była w Albanii zjawiskiem często opisywanym przez zachodnich podróżników. John Hobhouse pisał w swoich pamiętnikach o tym, że pederastia jest „otwarcie praktykowana” w tym regionie.
Ludowa Socjalistyczna Republika Albanii.
Ludowa Socjalistyczna Republika Albanii karała homoseksualne stosunki długoterminowym pozbawieniem wolności, zastraszaniem i ostracyzmem. Artykuł 137. Kodeksu Karnego o przestępstwach przeciwko moralności publicznej określał, że „Pederastia jest karana pozbawieniem wolności do lat dziesięciu bądź utratą majątku”. Termin "pederastia" oznaczał w tym kontekście stosunek seksualny pomiędzy dwiema dorosłymi osobami tej samej płci lub pomiędzy osobą dorosłą a dzieckiem bez względu na płeć.
Republika Albanii.
Latem 1994 albański rząd zaproponował projekt kodeksu karnego, zgodnie z którym homoseksualizm miał pozostać nielegalny, jednak z maksymalną karą pozbawienia wolności do lat trzech. Kampania prowadzona przez Stowarzyszenie Gejów Albanii i międzynarodowa presja ze strony ILGA (gdzie Rada Europy również odegrała znaczącą rolę) doprowadziły do usunięcia tego pomysłu z kodeksu karnego.
20 stycznia 1995 w Albanii depenalizowano kontakty seksualne osób dorosłych podejmowane za obopólną zgodą. W 2001 roku zrównano wiek osób dopuszczających się legalnie kontaktów homo- i heteroseksualnych – wynosi on czternaście lat.
Ochrona prawna przed dyskryminacją.
4 lutego 2010 albański parlament jednogłośnie przyjął wszechstronne prawo antydyskryminacyjne, które zakazuje dyskryminacji na podstawie orientacji seksualnej i tożsamości płciowej. Prawo to odnosi się do wszystkich istotnych sfer życia, w tym zatrudnienia, edukacji, ochrony zdrowia, dostępu do towarów, usług oraz mieszkań. Albania jest jednym z niewielu krajów, których prawo bezpośrednio odnosi się do zakazu dyskryminacji na podstawie tożsamości płciowej. Albańskie prawo spełnia standardy Unii Europejskiej, które zabraniają pracodawcy dyskryminacji z powodu orientacji seksualnej pracownika. Zgodnie z przyjętymi zmianami, powołane zostało niezależne stanowisko Komisarza do Spraw Przeciwdziałania Dyskryminacji. W 2010 roku Parlament Albanii wybrał Irmę Baraku, która objęła ten urząd.
12 grudnia 2012 Stowarzyszenie Przeciwko Dyskryminacji oraz Pro LGBT wyraziły swoje niezadowolenie ze „słabej i nieprofesjonalnej pracy ze strony Komisarza do Spraw Przeciwdziałania Dyskryminacji”. Według Xheni Karaj i Kristiego Pinderi, przewodniczących tych organizacji, społeczność LGBT „straciła zaufanie do tej instytucji z powodu jej powolnej pracy, rosnących i celowych biurokratycznych przeszkód, a także przedłużającego się procesu śledczego bez perspektyw na wyjaśnienia lub sensowne uzasadnienia”. Działacze argumentowali, iż na dziewięć spraw dotyczących przemocy wobec LGBT lub mowy nienawiści, jedynie jedna została wyjaśniona przez tę instytucję.
Najszerzej komentowanym przejawem homofobii i mowy nienawiści były słowa wiceministra obrony Ekrema Spahiu na łamach lokalnej gazety: „Co należy zrobić, to pobić ich [homoseksualistów] kijami. Jeśli tego nie rozumiecie, mogę to wyjaśnić: bić ich gumowymi kijami”. Delegacja Unii Europejskiej w Tiranie, Human Rights Watch, Amnesty International, ILGA Europe, lokalne i międzynarodowe media, a także premier Sali Berisha przywoływali i potępiali publicznie te słowa, jednakże Komisarz do Spraw Przeciwdziałania Dyskryminacji nie wyjaśniła tej sprawy.
4 maja 2013 Parlament Albanii jednogłośnie przyjął ustawę do kodeksu karnego dotyczącą mowy i przestępstw nienawiści przez wzgląd na orientację seksualną i tożsamość płciową na równi z płcią, rasą, pochodzeniem etnicznym, religią, niepełnosprawnością i innymi kategoriami. Przyjęto również prawo zabraniające rozpowszechniania homofobicznych informacji jakimkolwiek sposobem (także w Internecie). Grozi za to kara finansowa i/lub do dwóch lat pozbawienia wolności.
Azyl.
Prześladowanie z uwagi na orientację seksualną nie jest prawnie uznane za czynnik gwarantujący status uchodźcy.
Służba wojskowa.
Od 2008 roku mężczyźni homoseksualni i biseksualni nie są wykluczeni ze służby wojskowej z powodu swojej orientacji seksualnej.
Uznanie związków osób tej samej płci.
W albańskim ustawodawstwie nie istnieje żadna prawna forma uznania związków jednopłciowych.
29 lipca 2009 premier Sali Berisha zaproponował wprowadzenie w kraju małżeństw osób tej samej płci. Pomysł nie został wprowadzony w życie.
4 lutego 2010 parlament Albanii jednogłośnie przyjął prawo antydyskryminacyjne. Organizacje działające na rzecz praw osób homoseksualnych popierały wprowadzenie prawa przeciwko dyskryminacji, jednak spodziewały się również przyjęcia małżeństw osób tej samej płci.
Igli Totozani, przewodniczący jednej z pozarządowych organizacji, ogłosił w październiku 2013, iż jest gotów złożyć w parlamencie projekt ustawy zmieniający kodeks rodzinny, co mogłoby zalegalizować małżeństwa jednopłciowe.
Adopcja dzieci przez pary jednopłciowe.
Partnerzy w konkubinacie nie mają żadnych praw wychowawczych do dziecka swojego partnera. Niemożliwa jest również wspólna adopcja dziecka przez parę jednopłciową.
Prawa osób transpłciowych.
Osoby transseksualne nie mają w Albanii możliwości prawnej korekty płci.
Życie osób LGBT w kraju.
Społeczne nastawienie wobec społeczności LGBT jest na ogół negatywne.
W 2014 roku w Tiranie otwarto pierwsze na Bałkanach schronisko dla bezdomnych osób LGBTI.
Organizacje LGBT.
W Albanii istnieją trzy grupy skupione na prawach osób LGBT: Stowarzyszenie Przeciwko Dyskryminacji LGBT (alb. Aleanca Kunder Diskriminimit LGBT), Pro LGBT i Różowa Ambasada. Organizacje te działają w celu stworzenia lepszych warunków życia oraz równości dla osób LGBT w Albanii.
Stowarzyszenie Przeciwko Dyskryminacji LGBT (w skrócie "Aleanca LGBT") to organizacja pozarządowa założona przez pięć lesbijek. Jej wizja to wolne, otwarte i równe społeczeństwo Albanii, które uwzględnia różnorodność i jest przyjazne wobec ludzi o wszystkich orientacjach seksualnych i każdej tożsamości płciowej. "Aleanca LGBT" zostało założone w marcu 2009 przez grupę młodych wolontariuszek z misją polepszenia warunków życiowych i umocnienia społeczności LGBT w Albanii. Działania organizacji skupiają się na budowaniu społeczności, podnoszeniu świadomości, rzecznictwu oraz lobbingu. W marcu 2013 Xheni Karaj, obecna przewodnicząca, przemawiała na konferencji w Ankarze jako pierwsza jawna aktywistka-lesbijka w Albanii.
Pro LGBT skupia się na podnoszeniu społecznej świadomości w sprawach związanych z LGBT. Jako rzecznik zajmuje się polepszaniem sytuacji społeczności LGBT. Organizacja założyła także "Historia ime" (Moja historia) – portal dotyczący praw człowieka, który stał się najważniejszym źródłem informacji o LGBT dla wielu głównonurtowych mediów w Albanii.
Różowa Ambasada ma na celu wzmocnienie pozycji społeczności homoseksualnej mieszkającej w Albanii. Działania tej grupy skupiają się na dwóch głównych założeniach: rzecznictwo i lobbing na rzecz praw osób LGBT poprzez kampanie edukacyjne, nagłaśnianie naruszeń praw osób LGBT oraz wpływ na rząd i polityków, by budowali skuteczne mechanizmy dla społeczności LGBT i tworzyli sprzyjające warunki w celu zwiększenia widoczności osób homoseksualnych.
W grudniu 2010 wiceprzewodniczący Komisji Pracy, Spraw Społecznych i Zdrowia, Tritan Shehu, oświadczył, iż „Homoseksualizm powinien być leczony zarówno farmakologicznie jako zaburzenie hormonalne, jak i psychologicznie”. Organizacje LGBT złożyły skargę do Komisarz do Spraw Przeciwdziałania Dyskryminacji. Komisarz rozpatrzyła deklarację i 30 września 2011 wysłała do parlamentu upomnienie wobec Tritana Shehu: „Pan Shehu powinien w przyszłości unikać dyskryminujących uwag, które tworzą napiętą atmosferę i nieprzyjazne nastawienie wobec społeczności LGBT w Albanii”. Komisarz zaleciła także, by parlament dał „wszelkie gwarancje, że myśli, opinie i uwagi w kierunku społeczności LGBT będą słyszalne, oceniane i rozważane, jeśli bezpośrednio dotykają specyficznych tematów – tak aby owa społeczność cieszyła się pełnią praw i wolności”.
Opinia publiczna.
Wyniki badań opublikowane przez Europejski Sondaż Społeczny pokazują, że znacząca większość Albańczyków jest konserwatywna i z niechęcią podchodzi do społeczności gejów i lesbijek. Według danych z sondażu, 53% Albańczyków uważa, że „geje i lesbijki nie powinni mieć możliwości żyć tak jak chcą”. Jest to najwyższy w całym sondażu odsetek ludzi myślących w ten sposób.
Wyniki poprzedniego sondażu, prowadzonego przez Gallupa w 2010, pokazują, że 54,2% Albańczyków uważa relacje homoseksualne za niestosowne, a 22,7% jest odmiennego zdania. Widoczna jest różnica pomiędzy regionami. Respondenci ze środkowej Albanii częściej byli odmiennego zdania (35,5% przeciwko takim relacjom, 28,2% odmiennego zdania) niż Albańczycy z północy (59,8% przeciwko, 16,4% odmiennego zdania) i z południa (71,1% przeciwko, 17,2% odmiennego zdania). Ponadto Albańczycy mieszkający we własnym kraju rzadziej uważali relacje homoseksualne za niestosowne niż ci mieszkający w sąsiednich krajach, w tym w Macedonii Północnej (69,4% przeciwko takim relacjom, 18,4% odmiennego zdania), Czarnogórze (65,8% przeciwko, 12,2% odmiennego zdania), Kosowie (64,9% przeciwko, 18,5% odmiennego zdania) oraz Bośni i Hercegowinie (74,3% przeciwko, 9,2% odmiennego zdania). Porównywalne do Albanii wyniki uzyskano w Chorwacji (50,3% przeciwko, 20,4% odmiennego zdania) i Serbii (55,1% przeciwko, 21,7% odmiennego zdania). Kolejne pytanie dotyczyło tego, czy homoseksualiści powinni mieć „takie same prawa jak wszyscy inni ludzie”. 44,4% Albańczyków odpowiedziało twierdząco, a 28,5% było przeciw. 78,8% Albańczyków uważa „zachowania homoseksualne” za niemoralne, a zdaniem 56,2% Albańczyków homoseksualiści nie powinni pełnić funkcji publicznych takich jak na przykład nauczyciel. 56,1% jest zdania, że nie powinni oni ujawniać publicznie swoich seksualnych preferencji.
Badanie z 2016 wykazało, że wśród albańskich studentów było więcej przejawów homofobii niż wśród włoskich studentów i mniej niż wśród ukraińskich. Wśród Albańczyków czynniki takie jak polityczny konserwatyzm, religijność i przynależność do płci męskiej sprzyjają homofobii. Wykazano także, iż nie ma różnicy w tym zakresie pomiędzy katolikami a muzułmanami. Przedstawiciele innych religii nie byli zbyt liczni w sondażu. Bycie zwolennikiem postępowych partii politycznych i bycie w stałym związku to czynniki sprzężone z obniżonym poziomem homofobii wśród albańskich studentów.

</doc>
<doc id="192250" url="https://pl.wikipedia.org/wiki?curid=192250" title="Stopa zwrotu">
Stopa zwrotu



</doc>
<doc id="192251" url="https://pl.wikipedia.org/wiki?curid=192251" title="Czysty zysk">
Czysty zysk



</doc>
<doc id="192252" url="https://pl.wikipedia.org/wiki?curid=192252" title="Fiołek torfowy">
Fiołek torfowy

Fiołek torfowy ("Viola epipsila" Ledeb.) – gatunek roślin z rodziny fiołkowatych ("Violaceae"). Występuje naturalnie w klimacie umiarkowanym i subpolarnym półkuli północnej. Relikt epoki lodowcowej (tzw. gatunek reliktowy). 
Rozmieszczenie geograficzne.
Rośnie naturalnie w klimacie umiarkowanym i subpolarnym Ameryki Północnej, Europy i Azji. Jest podawany z Islandii, Norwegii, Danii, Szwecji, Finlandii, Estonii, Łotwy, Litwy, Białorusi, Polski, Niemiec, Czech, Słowacji, Rumunii, Ukrainy, Rosji (z jej europejskiej części, zachodniej Syberii i gór Ałtaj), Kazachstanu, Chin (Mandżuria), Kanady (Terytoria Północno-Zachodnie, Jukon, Manitoba oraz Ontario) i Stanów Zjednoczonych (Alaska oraz Michigan). Roślina w Polsce jest bardzo rzadko spotykana – rośnie tylko na kilku stanowiskach w części północno-wschodniej. 
Biologia i ekologia.
Bylina, hemikryptofit. Kwitnie od maja do czerwca. Są zapylane przez pszczoły, jednak możliwe jest również samozapylenie.
Rośnie na torfowiskach, brzegach cieków wodnych, rowach i terenach bagnistych. Preferuje stanowiska w półcieniu lub pełnym nasłonecznieniu, na podłożu mokrym i wilgotnym, żyznym, na glebach gliniastych, organiczno-mineralnych i torfach, o odczynie od kwaśnego do obojętnego (4,5–6,5 w skali pH). Występuje na wysokości do 2000 m n.p.m. W klasyfikacji zbiorowisk roślinnych gatunek charakterystyczny dla O/All. "Caricetalia nigrae". 
Zagrożenia i ochrona.
Roślina objęta ochroną gatunkową. Informacje o stopniu zagrożenia na podstawie:

</doc>
<doc id="192258" url="https://pl.wikipedia.org/wiki?curid=192258" title="Józef Brudziński">
Józef Brudziński

Józef Polikarp Brudziński (ur. w Bolewie, zm. 18 grudnia 1917 w Warszawie) – polski lekarz, pediatra i neurolog, działacz społeczny i polityczny, założyciel, profesor Wydziału Lekarskiego Uniwersytetu Warszawskiego i rektor tej uczelni. Opisał szereg objawów zapalenia opon mózgowo-rdzeniowych (objawy Brudzińskiego). Współzałożyciel Polskiego Towarzystwa Pediatrycznego i „Przeglądu Pediatrycznego”.
Życiorys.
Syn Feliksa Brudzińskiego i Cecylii Katarzyny z domu Myślińskiej. Pochodził z rodziny ziemiańskiej, pieczętującej się herbem Prawdzic. Ukończył IV Gimnazjum w Warszawie, po czym studiował medycynę od 1891 do 1894 na Uniwersytecie w Dorpacie. Podczas studiów należał do Konwentu Polonia. W 1894 zdał rigorosum i przeniósł się na Uniwersytet Moskiewski, gdzie ukończył studia w 1897 roku. Powrócił wtedy do Warszawy i podjął pracę na oddziale Wiktora Grossterna. Specjalizował się w pediatrii w Krakowie u Macieja Jakubowskiego, w Grazu u Theodora Eschericha, i w Paryżu u Jacques-Josepha Granschera, Antoine'a Marfana i Victora Hutinela. Podczas swojej podróży po Europie zwiedził też szpitale w Wiedniu, Zurychu, Bazylei, Kolonii i Londynie.
Od 1900 do 1903 pracował w Domu Wychowawczym dla Sierot im. ks. Baudouina w Warszawie kierowanym przez Ludwika Andersa. W 1904 na zaproszenie Karola Jonschera organizował szpital im. Anny Marii w Łodzi, sfinansowany przez rodziny łódzkich przemysłowców, Herbstów i Geyerów (obecnie Szpital im. Janusza Korczaka w Łodzi). Następnie, od 1905 do 1910, był naczelnym lekarzem w tym szpitalu. Na X Zjeździe Lekarzy i Przyrodników we Lwowie w 1907 roku za wzorową organizację tej placówki otrzymał złoty medal. W 1910 organizował nowy szpital im. Karola i Marii w Warszawie, który powstał z daru Zofii Szlenkierówny. 8 listopada 1913, z dniem otwarcia, został jego naczelnym lekarzem.
W 1909 roku otrzymał bez egzaminów stopień doktora wszechnauk lekarskich na Uniwersytecie Jagiellońskim w Krakowie.
Od 1910 był członkiem Towarzystwa Naukowego Warszawskiego, w 1912 i 1914 roku zasiadał w jego zarządzie. Należał do komitetu Kasy im. Józefa Mianowskiego. Referował piśmiennictwo zagraniczne w „Nowinach Lekarskich”, a piśmiennictwo polskie – w „Monatschrift für Kinderheilkunde”. Aktywnie działał w Łódzkim Towarzystwie Lekarskim. Był inicjatorem utworzenia Sekcji Pediatrycznej Łódzkiego Towarzystwa Lekarskiego (inauguracyjne posiedzenie 24 października 1908). W 1908 był jednym z założycieli „Przeglądu Pedyatrycznego”, pierwszego czasopisma pediatrycznego w Polsce i w krajach słowiańskich.
Po utworzeniu 11 sierpnia 1915 roku wydziału oświecenia przy komitecie obywatelskim m. Warszawy, został członkiem zarządu, referentem (20 września) w sekcji dla szkół wyższych, przewodniczącym komisji uniwersyteckiej i podkomisji wydziału lekarskiego. Sekcja szkół wyższych przedstawiła 13 października jego kandydaturę na rektora Uniwersytetu gubernatorowi Hansowi von Beslerowi. 2 listopada 1915 Brudziński został mianowany rektorem. W 1916 roku został ponownie wybrany na rektora na rok akademicki 1916/1917.
Uczestniczył w 1916 w procesie tworzenia Tymczasowej Rady Stanu. Był pracownikiem Rady Departamentu Spraw Wewnętrznych Tymczasowej Rady Stanu. Wcześniej, ustąpił naleganiom władz niemieckich i zgodził się wziąć udział w delegacji, mającej przedstawić żądanie ogłoszenia niepodległości Polski w Berlinie i Wiedniu. Efektem tej delegacji był sygnowany 5 listopada dokument proklamujący regencyjne Królestwo Polskie. 6 listopada listownie skontaktował się z nim Józef Piłsudski. Brudziński uczestniczył w uroczystości ogłoszenia woli utworzenia Królestwa Polskiego 25 listopada na Zamku Królewskim.
Aktywnie uczestniczył w różnych patriotycznych uroczystościach; 5 sierpnia brał udział w obchodach pięćdziesięciolecia śmierci Romualda Traugutta, 25 listopada w uroczystościach z okazji śmierci Henryka Sienkiewicza.
Zmarł 18 grudnia 1917 na zapalenie nerek powikłane mocznicą. W dniu pochówku studenci przenieśli trumnę z UW do szpitala Karola i Marii (Leszno 136). Został pochowany w grobie rodzinnym na cmentarzu w Mikołajewie koło Skotnik. Na uroczystości pogrzebowej w imieniu studentów przemawiał Leszek Serafinowicz (późniejszy Jan Lechoń), głos zabrał również rektor Antoni Kostanecki. Na nagrobku zamieszczono napis:
"Budował w dniach zamętu i zwątpienia"
"Sercem gorącym obejmował"
"Wczoraj, Dziś i Jutro Narodu."
Wspomnienia pośmiertne napisali Marceli Handelsman, Anders, Korybut-Daszkiewicz i Władysław Szejnach, artykuł redakcyjny ukazał się w Przeglądzie Lekarskim. W 10. rocznicę śmierci odbyła się akademia na Uniwersytecie Warszawskim na jego cześć. Koledzy z Uniwersytetu Moskiewskiego ufundowali pamiątkowy kamień w Ogrodzie Botanicznym w Warszawie.
Jego imię nosi Szpital Miejski w Gdyni przy ulicy Wójta Radtkego, Dziecięcy Szpital Kliniczny w Warszawie działający jako zakład Uniwersyteckiego Centrum Klinicznego WUM, Wojewódzki Szpital Dziecięcy w Bydgoszczy i jedna z sal Pałacu Kazimierzowskiego. W sali tej znajduje się portret Brudzińskiego autorstwa Bergera, podarowany Senatowi UW przez studentów z Bratniej Pomocy. Polskie Towarzystwo Pediatryczne obrało Brudzińskiego za swego patrona i przyznaje zasłużonym dla polskiej pediatrii pamiątkowy medal jego imienia. W 1970 roku Poczta Polska wypuściła okolicznościową pocztówkę.
W 2017 roku ukazała się monografia autorstwa Tadeusza Rutkowskiego poświęcona Józefowi Brudzińskiemu.
Dorobek naukowy.
Brudziński był autorem 55 prac naukowych. Dotyczyły one głównie zagadnień neurologii i pediatrii. W 1908 roku opublikował pierwszą pracę dotyczącą symptomatologii zapalenia opon mózgowo-rdzeniowych, w której opisał nowy objaw, nazwany przez niego "odruchem drugostronnym". W pracy tej, sporządzonej w czasie pracy w szpitalu Anny Marii w Łodzi i poświęconej prof. Jakubowskiemu, Brudziński zawarł opis objawu zaobserwowanego u dziecka z porażeniem połowiczym. Objaw polegał na wyprostowaniu kończyny chorej po biernym przygięciu kończyny zdrowej i odwrotnie, przygięciu kończyny zdrowej po biernym przygięciu kończyny chorej. Później okazało się, że objaw jest również dodatni w przypadkach zapalenia opon mózgowo-rdzeniowych. W kolejnej pracy opublikowanej w 1909 roku Brudziński opisał objaw spotykany u chorych z zapaleniem opon, polegający na zgięciu kończyn dolnych w stawach biodrowych i kolanowych oraz przywiedzeniu kończyn górnych do tułowia po biernym zgięciu głowy do klatki piersiowej. Objaw znany jest powszechnie jako objaw Brudzińskiego lub objaw karkowy (Brudzińskiego), także w piśmiennictwie anglojęzycznym (Brudzinski sign). W 1910 roku chcąc poznać patogenezę opisanych objawów prowadził doświadczenia w Zakładzie Fizjologii Uniwersytetu Jagiellońskiego u Napoleona Cybulskiego, podsumowane w artykule opublikowanym w tym samym roku w Gazecie Lekarskiej. Brudziński po przeprowadzeniu szeregu eksperymentów na żabach, ptakach, psach i królikach doszedł do wniosku, że mechanizm objawów opiera się na podrażnieniu korzonków tylnych nerwów rdzeniowych i na zmianach w ciśnieniu wewnątrzczaszkowym. Do tematyki zapalenia opon powrócił w 1916 roku, publikując dwie prace, zawierające opisy kolejnych objawów – określanych dziś jako objaw policzkowy (Brudzińskiego) i objaw łonowy (Brudzińskiego).
W pierwszych latach swojej pracy naukowej wiele prac poświęcił zagadnieniu biegunek u dzieci. Stwierdził obecność pałeczek "Proteus" ("Bacillus proteus") w stolcach niemowląt i zaproponował leczenie biegunek przez podawanie doustne antagonistycznych szczepów "Lactobacillus" ("Bacillus lactis aerogenes"), później wykorzystaną m.in. przez Miecznikowa.

</doc>
<doc id="192269" url="https://pl.wikipedia.org/wiki?curid=192269" title="Franciszek Sokół">
Franciszek Sokół

Franciszek Stefan Sokół (ur. 25 grudnia 1890 w Cyrance, zm. 13 czerwca 1956 w Krynicy) – podporucznik rezerwy piechoty Wojska Polskiego i działacz polityczny, w latach 1933–1939 komisarz rządu RP w Gdyni.
Życiorys.
Franciszek Sokół urodził się we wsi Cyranka koło Mielca (od 1973 część Mielca) w wielodzietnej rodzinie chłopskiej Jana i Anny Sokołów. W mieleckim gimnazjum zdawał egzamin dojrzałości. W 1914 podjął studia na Wydziale Prawa Uniwersytetu Jagiellońskiego. Działał w Polskich Drużynach Strzeleckich, gdzie ukończył kurs podchorążych.
Kariera wojskowa i administracyjna.
Od 6 sierpnia 1914 do 5 marca 1918 w Legionach Polskich w 2 plutonie, 3 kompanii, VI baonu, 1 pułku piechoty, I Brygady Józefa Piłsudskiego. Kolejne awanse na stopnie: kaprala (28 sierpnia 1914) i sierżanta kancelaryjnego (5 sierpnia 1915).
Do 20 sierpnia 1915 w służbie liniowej, kiedy to ranny trafił do szpitala Fortecznego nr 9. 28 lipca 1916 został przydzielony do Stacji Zbornej Legionów w Piotrkowie. W 1918 działał w Polskiej Organizacji Wojskowej w okolicach Kutna.
Po zakończeniu wojny i odzyskaniu przez Polskę niepodległości aktywnie uczestniczył w tworzeniu polskiej administracji. W listopadzie 1918 r. został mianowany podreferendarzem w Starostwie Powiatowym w Kutnie. Funkcję tę pełnił do końca 1926. Na stopień podporucznika został mianowany ze starszeństwem z dniem 1 czerwca 1923 w korpusie oficerów rezerwy piechoty. W 1934, jako oficer rezerwy pozostawał w ewidencji Powiatowej Komendy Uzupełnień Stanisławów. Posiadał przydział do Oficerskiej Kadry Okręgowej Nr VI.
W 1925 został magistrem praw Uniwersytetu im. Jana Kazimierza we Lwowie. W tym też roku zawarł związek małżeński z ziemianką Ireną Żółtowską, z którą miał trzech synów: Mirosława, Tadeusza i Bogusława. W tym czasie zmienia wyznanie z rzymskokatolickiego na protestanckie.
Związany z obozem skupionym wokół Piłsudskiego, działacz BBWR. W 1927 został mianowany wicestarostą w Kutnie. Od listopada 1928 był starostą nadwórniańskim. Na tym stanowisku dobrze ułożył stosunki z miejscową ludnością, w większości ukraińską. 11 grudnia 1931 został mianowany wicewojewodą stanisławowskim.
Działalność w Gdyni.
W wyniku zatargu z wojewodą został przeniesiony w styczniu 1933 r. do Departamentu Morskiego Ministerstwa Spraw Wewnętrznych w Warszawie, a następnie z 10 lutego tegoż roku, na stanowisko Komisarza Rządu w Gdyni. Funkcję tę sprawował do 1 września 1939, zachowując prerogatywy do 12 września. Gdynia była trudna w administrowaniu chociażby przez to, iż od samego początku zarysowała się dysproporcja między budową portu (prowadzoną i finansowaną przez państwo), a żywiołowo rozwijającym się miastem, finansującym się zasadniczo we własnym zakresie. W okresie jego rządów Gdynia stała się nie tylko portem II Rzeczypospolitej, ale i jednym z kilku największych i o największej liczbie mieszkańców miast w Polsce. W tym czasie Sokół uporządkował finanse miasta doprowadzając do zminimalizowania zadłużenia komunalnego, co pozwoliło na zintensyfikowanie inwestycji miejskich.
W efekcie przedstawiał Radzie Miejskiej Gdyni, a później z żelazną konsekwencją realizował projekty powołania w mieście np. zawodowej straży pożarnej, zbudowania rzeźni miejskiej, hali targowej, Szpitala Miejskiego, Szpitala Zakaźnego i in. W Gdyni zaczęła funkcjonować sprawna komunikacja miejska. Uporządkowano zabudowę miasta, a zwłaszcza śródmieścia, opracowano perspektywiczny plan jego rozwoju. Znacząco rozbudowana została infrastruktura komunalna miasta. Do 1939 r. wybrukowano i wyasfaltowano 90 km ulic chodników i krawężników, a zaprojektowano 400 km kolejnych. Sokół przyczynił się do uratowania przed likwidacją Stoczni Gdyńskiej. We właściwy sposób potrafił łagodzić nastroje społeczne pośrednicząc, np. w chwili zaistnienia sytuacji strajkowej pomiędzy stronami konfliktu.
Należał m.in. do BBWR, LMiK, LOPP, Bractwa Kurkowego, Polskiego Związku Zachodniego, Yacht Klubu Polski Oddz. Morskiego w Gdyni, Związku Legionistów Polskich, Towarzystwa Polsko-Jugosłowiańskiego. Był też członkiem Kom. Honorowego Tygodnia Propagandowego Gdańskiej Macierzy Szkolnej, Rady Nacz. Związku Miast Polskich, Rady Instytutu Bałtyckiego, Koła Filistrów Korporacji Akademickiej w Gdyni i in. W 1937 został wybrany do Komisji Regionalnego Planu Zabudowy Północnej części Województwa Pomorskiego.
Swoimi działaniami wspierał Wojsko Polskie przyczyniając się do wybudowania koszar w Redłowie dla 2 Morskiego Batalionu Strzelców. Przyczynił się do zorganizowania kwatermistrzostwa Lądowej Obrony Wybrzeża. 1 września 1939 Sokół otrzymał nominację na szefa administracji Obszaru Nadmorskiego i komisarza cywilnego przy dowódcy Floty. Jego władza sięgała czterech powiatów: Morskiego, Kartuskiego, Kościerskiego i grodzkiego w Gdyni oraz zdobytego terytorium Wolnego Miasta Gdańska.
II wojna światowa.
W trakcie obrony Wybrzeża, wobec przeważających sił niemieckich, na rozkaz płk. Stanisława Dąbka oddziały polskie 12 września rozpoczęły wycofywać się z Gdyni na Kępę Oksywską wraz z wojskiem na Oksywie udał się również Sokół. Admirał Józef Unrug powołał następnie komisarza jako ppor. rez. do służby czynnej i wezwał do swego sztabu na półwyspie, gdzie został przydzielony do sztabu kmdr. Stefana Frankowskiego. Wraz z załogą helską został wzięty do niewoli. Przebywał w oflagu, najpierw X B w Nienburg (Weser), później XVIII c Spittal an der Drau. W marcu 1940 został przewieziony do siedziby Gestapo w Gdańsku i oskarżony o działalność na szkodę III Rzeszy. Głównymi zarzutami było to, że ze względu na bezpieczeństwo Gdyni na wypadek wojny, komisarz zmierzał m.in. do wykupienia na jej rzecz majątków na Kępie Oksywskiej, których właścicielami byli Niemcy oraz fakt podpisania na początku września 1939 pisma do przedsiębiorstwa Żegluga Polska w Gdyni z nakazem wykonania 500 drążków do osadzenia kos i bagnetów dla oddziałów Kosynierów Gdyńskich. Po długotrwałym śledztwie został w 1941 r. osadzony w Stutthofie. Przeniesiony do Mauthausen-Gusen doczekał tam wyzwolenia.
Po wojnie.
18 czerwca 1945 wrócił do kraju. Wkrótce został ściągnięty przez b. wicepremiera Eugeniusza Kwiatkowskiego do Delegatury Rządu dla Spraw Wybrzeża w Gdańsku na stanowisko Szefa Działu Odbudowy Miast, a później Działu Zagadnień Materiałów i Wyposażenia Technicznego. W ten sposób powrócił, aczkolwiek pośrednio, do swojej ukochanej Gdyni. W 1947 r. uniknął losu E. Kwiatkowskiego i wydalenia z Wybrzeża, ale został zmuszony do przeniesienia się do Warszawy. Od 1 października 1947 pełnił obowiązki dyrektora, a od 30 października 1948 dyrektora Biura Ekonomicznego w Ministerstwie Pracy i Opieki Społecznej. Jednocześnie był wicedyrektorem w Departamencie Zatrudnienia. Z dniem 14 stycznia 1950 został „zdegradowany” do stanowiska Głównego Inspektora w Urzędzie Pełnomocnika Akcji Robót Rozbiórkowych. Umarł w Krynicy 13 czerwca 1956.
Jego imieniem nazwano ulicę w Chwarznie w Gdyni.
Jest patronem Zespołu Szkolno-Przedszkolnego nr 4 w Gdyni.
Publikacje.
Wygłaszał liczne okolicznościowe referaty i odczyty, jest też autorem wielu niepublikowanych notatek i wspomnień. Opublikowano:

</doc>
<doc id="192274" url="https://pl.wikipedia.org/wiki?curid=192274" title="Akcja na okaziciela">
Akcja na okaziciela

Akcja na okaziciela – akcja, w której uprawnioną jest każda osoba będąca w posiadaniu dokumentu akcji. W przeciwieństwie do akcji imiennych, cechą charakterystyczną akcji na okaziciela jest to, że nie są związane z konkretną osobą, a dane osobowe akcjonariusza nie są uwidocznione na dokumencie akcji.
Zgodnie z art. 334 § 1 Kodeksu spółek handlowych akcje w spółce akcyjnej mogą być imienne lub na okaziciela. Stosownie do treści art. 304 Kodeksu spółek handlowych statut spółki akcyjnej powinien określać wartość nominalną akcji i ich liczbę oraz wskazywać czy akcje są imienne czy na okaziciela. 
W odróżnieniu od akcji imiennych, które – poza wypadkami wskazanymi w Kodeksie spółek handlowych – wprowadzane są wówczas, gdy akcjonariusze chcą ograniczyć możliwość rozporządzania akcjami, zbywalność akcji na okaziciela nie może zostać ograniczona. Kodeks spółek handlowych dopuszcza możliwość ograniczenia rozporządzania akcjami jedynie w stosunku do akcji imiennych. Zgodnie z art. 337 § 2 Kodeksu spółek handlowych, statut spółki akcyjnej może uzależnić rozporządzenie akcjami imiennymi od zgody spółki albo w inny sposób ograniczyć możliwość rozporządzenia akcjami imiennymi.
Zbywalność akcji na okaziciela nie może zostać ograniczona, a sprzedaż nie wymaga zachowania żadnej szczególnej formy. Z uwagi na to, że akcjami na okaziciela są akcje, z których uprawnionymi są osoby będące w posiadaniu dokumentu akcji, akcje te zbywane są przez przeniesienia posiadania. 
Kodeks spółek handlowych przewiduje następujące przypadki, w których akcje muszą mieć charakter imienny:
Poza wyżej wskazanymi przypadkami, akcje mogą być albo akcjami imiennymi, albo akcjami na okaziciela.
Dokumenty akcji na okaziciela nie mogą być wydawane przed pełną wpłatą. Na dowód częściowej wpłaty należy wydać imienne świadectwa tymczasowe (art. 335 § 1 Kodeksu spółek handlowych).
Zgodnie z brzmieniem art. 343 § 1 Kodeksu spółek handlowych wobec spółki za akcjonariusza uważa się tylko tę osobę, która jest wpisana do księgi akcyjnej lub posiadacza akcji na okaziciela.
Akcje na okaziciela dają prawo uczestniczenia w walnym zgromadzeniu akcjonariuszy, jeżeli dokumenty akcji zostaną złożone w spółce co najmniej na tydzień przed terminem tego zgromadzenia i nie będą odebrane przed jego ukończeniem. Zamiast akcji mogą być złożone zaświadczenia wydane na dowód złożenia akcji u notariusza, w banku lub firmie inwestycyjnej mających siedzibę lub oddział na terytorium Unii Europejskiej lub państwa będącego stroną umowy o Europejskim Obszarze Gospodarczym, wskazanym w ogłoszeniu o zwołaniu walnego zgromadzenia. W zaświadczeniu należy wymienić numery dokumentów akcji i stwierdzić, że akcje nie będą wydane przed zakończeniem walnego zgromadzenia (art. 406 § 2 Kodeksu spółek handlowych).
Jeżeli ustawa lub statut spółki akcyjnej nie stanowi inaczej, na żądanie akcjonariusza może być dokonana zamiana akcji imiennych na akcje na okaziciela albo odwrotnie (art. 334 § 2 Kodeksu spółek handlowych).
Akcjami na okaziciela są wszystkie akcje dopuszczone do publicznego obrotu i notowane na Giełdzie Papierów Wartościowych w Warszawie oraz Centralnej Tabeli Ofert.

</doc>
<doc id="192275" url="https://pl.wikipedia.org/wiki?curid=192275" title="Olsztyn (województwo śląskie)">
Olsztyn (województwo śląskie)

Olsztyn (alt. Olsztyn Jurajski) – miasto w Polsce, w województwie śląskim, w powiecie częstochowskim, około 15 km na południowy wschód od Częstochowy, siedziba gminy Olsztyn. Przez miejscowość biegnie Szlak Orlich Gniazd. Nad miastem góruje wzgórze, na którym znajdują się ruiny XIII-wiecznego zamku.
Olsztyn posiadał prawa miejskie w latach 1488–1870, odzyskał je w 2022 roku.
Nazwa miejscowości.
Nazwa "Olsztyn" jest mutacją wcześniejszej formy "Holsztyn" i wywodzi się z języka niemieckiego (Hohlstein). W pierwotnej postaci brzmiała ona prawdopodobnie "Holstein", bądź "Hohlenstein" i nawiązywała do miejsca pochodzenia osadników zakładających miejscowość.
Odmienna etymologia nazwy nawiązuje do niemieckich słów "hohl" lub "Höhle" (pusto lub pieczara z jęz. niem.) i "Stein" (kamień z jęz. niem.) – w wolnym tłumaczeniu "pusty kamień" lub "pieczara (jaskinia) w kamieniu". Skała, na której stał zamek posiada sporej wielkości grotę, łączącą się z labiryntem wykutych w skale zamkowych lochów.
Osadę pod zamkiem nazywano z początku Olsztynkiem. W przywileju lokacyjnym króla Kazimierza IV Jagiellończyka z 1488 r. miasto również nazwano Olsztynkiem. Nazwa "Olsztyn" po raz pierwszy w odniesieniu do miasta pojawiła się w dokumentach w 1620 r., a później obie nazwy funkcjonował zamiennie. Dopiero, gdy w wyniku wojen zamek popadł w całkowitą ruinę, miasto zaczęto nazywać Olsztynem. Przyczyniło się do tego również wybudowanie w mieście kościoła, do którego funkcje kultowe przeniesiono z kaplicy zamkowej, gdyż dokumenty parafialne tam prowadzone zachowały ciągłość nazewniczą pod nazwą Olsztyn.
Herb.
Najstarsza znana pieczęć Olsztyna pochodzi z XVI wieku. W 1870 roku należący wówczas do zaboru rosyjskiego Olsztyn utracił prawa miejskie, których nie odzyskał po odzyskaniu niepodległości. W II RP miejscowości gminne nie miały prawa posługiwać się znakiem. Herb wsi i gminy przywrócono w latach 80. XX wieku.
W czerwonym polu w środku czoła tarczy znajduje się korona. Niżej kształt przypominający literę H oraz kombinacja liter S i W.
Zasadniczym elementem herbu jest korona, stanowiąca symbol monarszych praw własnościowych, osada była bowiem do końca I Rzeczypospolitej miastem królewskim.
Według badań dr hab. Marcelego Antoniewicza z Akademii im. Jana Długosza w Częstochowie kształt przypominający literę H nie pochodzi od niemieckiego Holstein oznaczającego „wydrążoną skałę”, lecz jest to wyobrażenie królewskiego tronu. W tron wpisana jest litera S odnosząca się według dr Henryka Seroki z Uniwersytetu Marii Curie-Skłodowskiej w Lublinie do imienia króla Zygmunta I Starego (Sigismundus). Świadczy o tym królewska korona. Litera W odnosi się do Wawelu lub Władysława Jagiełły, dziadka Zygmunta I Starego, który odzyskał olsztyński zamek z rąk księcia Władysława Opolczyka i wcielił powtórnie do Korony.
Historia.
Początki osady ściśle związane są z powstaniem warowni, która wzmiankowana była po raz pierwszy w 1306 jako zamek w Przemiłowicach ("castrum Premilovicz"). Nazwa Olsztyn pojawiła się po raz pierwszy w 1349. W 1370 Olsztyn został nadany Władysławowi Opolczykowi. W 1396 został przyłączony przez Władysława Jagiełłę do Korony. W 1488 Olsztyn otrzymał prawa miejskie z rąk Kazimierza Jagiellończyka i teren ok. 28 km². W pierwszych latach po nadaniu praw miejskich w Olsztynie znajdowało się 10 domów. Miejscowość rozwijać się miało jako ośrodek drobnego handlu i rzemiosła. W 1532 r. miasto otrzymało prawo do organizowania jarmarków cztery razy w roku, co miał dać mu impuls rozwojowy, dzięki czemu na przełomie XVI i XVII w. liczyło 91 domów, a wśród mieszkańców znaleźli się rzeźnik, szewc i kołodziej.
W XVII w. Olsztyn zaczął pustoszeć, a przyczyniły się do tego przemarsze wojsk, epidemie oraz susze. W 1655 Olsztyn został zniszczony przez Szwedów, przy czym zamek był częściową ruiną jeszcze przed tą wojną. 1 września 1719 r. pożar całkiem strawił wszystkie zabudowania miasta. W 1. połowie XVIII wieku wytyczono olsztyński Rynek, jednak miasto rozwijało się powoli, m.in. w 1791 r. stało w nim 77 domów. Od 1795 miasto znajdowało się w zaborze pruskim w prowincji Nowy Śląsk, od 1807 roku – w Księstwie Warszawskim, a od 1815 – w Królestwie Polskim. Ze względu na niewielkie rozmiary i plagiaryzm nazwy miasta Olsztyna miejscowość utraciła status miasta decyzją administracji rosyjskiej w 1870.
W 2019 w jaskini znajdującej się tuż przy słynnym zamku dokonano niezwykłego odkrycia. Znaleziono narzędzia pochodzące sprzed 40 tys. lat wykonane przez neandertalczyków.
W marcu 2020 radni gminy Olsztyn przyjęli uchwałę w sprawie wszczęcia procedury przywrócenia praw miejskich, a w lutym następnego roku w konsultacjach społecznych większość mieszkańców opowiedziała się za przekształceniem w miasto, w związku z czym Rada Ministrów wydała rozporządzenie w sprawie nadania Olsztynowi z dniem 1 stycznia 2022 statusu miasta.
Zabytki i obiekty turystyczne.
W pobliżu Olsztyna znajdują się rezerwaty przyrody Sokole Góry i Zielona Góra oraz Góry Towarne.
Szlaki piesze:
Szlaki rowerowe:
Środowisko przyrodnicze.
Często spotykanymi formami w krajobrazie Olsztyna i okolic są niewysokie, skaliste wzgórza oraz występujące samotnie lub grupowo skały wapienne (ostańce). Na stokach tych wzgórz oraz pomiędzy skałkami znajdziemy ciepłe łąki i murawy kserotermiczne o bardzo bogatej roślinności. Występują tu 33 gatunki roślin rzadkich i chronionych. Utrzymaniu tych biocenoz sprzyjają działania ochronne, takie jak wycinka inwazyjnych gatunków drzew i krzewów oraz celowy wypas owiec.
Na stokach Góry Zamkowej, na której wznoszą się ruiny olsztyńskiego zamku, rosną m.in. endemityczna przytulia krakowska, czosnek skalny i goździcznik wycięty. Na zachodnich zboczach tej góry występuje łanowo, jako relikt glacjalny, skalnica gronkowa, która ma tu jedno z nielicznych naturalnych stanowisk poza Karpatami. Obok niej rosną tu i inne gatunki górskie, jak rojnik pospolity, krzyżownica górska gorzka i oryginalna, rzadka i ściśle chroniona paproć podejźrzon księżycowy. Na skałach występują również zanokcica murowa i ożanka pierzastosieczna. W 2013 r. wśród szczelin skalnych stwierdzono tu pojedyncze egzemplarze zapłonki brunatnej – wapieniolubnego gatunku pontyjskiego, który rośnie tu na swej pn.-zach. granicy występowania.
Góra Lipówki znana jest z zakwitającego tu wiosną łanowo zawilca wielkokwiatowego, pośród którego znajdziemy egzemplarze żółto kwitnącej krzewinki – szczodrzeńca rozesłanego. Wśród skał rośną tu fiołek skalny i orlik pospolity, a na szczycie wzgórza przetacznik pagórkowy, który jest rośliną żywicielską dla larw rzadkiego motyla – przeplatki britomartis.
Na północny wschód od centrum Olsztyna, na piaszczystych ugorach, żyje gatunek rzadkiego ptaka kulon zwyczajny.
Komunikacja.
Komunikację gminy Olsztyn z Częstochową zapewnia MPK Częstochowa linie:
57 Zajezdnia MPK – Aleja Niepodległości – Aleja Wojska Polskiego – Bugajska – Olsztyn (Odrzykoń) – Skrajnica – Olsztyn Rynek (linia jednokierunkowa, powrót jako linia nr 67),
58 Zajezdnia MPK – Aleja Niepodległości – Aleja Wojska Polskiego – Bugajska – Olsztyn (Odrzykoń – Os. Pod Wilczą Górą) – Kusięta – Olsztyn Rynek – Olsztyn (Os. Pod Wilczą Górą – Odrzykoń) - … - Zajezdnia MPK,
59 Zajezdnia MPK – Aleja Niepodległości – Aleja Wojska Polskiego – Bugajska – Olsztyn (Odrzykoń – Os. Pod Wilczą Górą) – Olsztyn Rynek – Kusięta – Olsztyn (Os. Pod Wilczą Górą – Odrzykoń) - … - Zajezdnia MPK,
67: Zajezdnia MPK – Aleja Niepodległości – Aleja Wojska Polskiego – Bugajska – Olsztyn (Odrzykoń) – Skrajnica – Olsztyn Rynek – Sokole Góry – Biskupice.

</doc>
<doc id="192276" url="https://pl.wikipedia.org/wiki?curid=192276" title="Witold Leitgeber">
Witold Leitgeber

Witold Stanisław Leitgeber (ur. 12 listopada 1870 w Poznaniu, zm. 6 lipca 1903 w Ostrowie) – polski wydawca, księgarz, pisarz, członek korespondent Towarzystwa Muzeum Narodowego Polskiego w Rapperswilu od 1898 roku.
Syn Mieczysława Antoniego Leitgebera, bratanek Jarosława Saturnina Leitgebera.
Życiorys.
Uczył się w Gimnazjum św. Marii Magdaleny w Poznaniu i w Królewskim Gimnazjum w Ostrowie. Działał w środowiskach polskich w Niemczech i Szwajcarii. W 1897 wrócił do Ostrowa, kupił księgarnię, drukarnię oraz wychodzący od roku tytuł "Gazeta Ostrowska". Za publikację o Rapperswilu został 1900 r. aresztowany i po procesie w Lipsku osadzony w twierdzy. Pochowany został na Starym Cmentarzu w Ostrowie.

</doc>
<doc id="192277" url="https://pl.wikipedia.org/wiki?curid=192277" title="Leitgeber">
Leitgeber

Nazwisko Leitgeber nosili zasłużeni Wielkopolanie działający w Poznaniu i w Ostrowie w II połowie XIX i w XX wieku:
Z rodu Leitgeberów wywodzą się także:

</doc>
<doc id="192278" url="https://pl.wikipedia.org/wiki?curid=192278" title="Leitgeberowie">
Leitgeberowie



</doc>
<doc id="192281" url="https://pl.wikipedia.org/wiki?curid=192281" title="Bartosz Ława">
Bartosz Ława

Bartosz Ława (ur. 26 lutego 1979 w Trzebiatowie) – polski piłkarz, środkowy pomocnik defensywny, zawodnik drugiej drużyny Pogoni Szczecin.
Życiorys.
Jest wychowankiem Pogoni Szczecin, w której grał w latach 1996-2002 (wicemistrzostwo Polski 2001). Występował też w Amice Wronki, Widzewie Łódź, Arce Gdynia. 29 czerwca 2010 podpisał ponownie kontrakt z Pogonią Szczecin. W ekstraklasie debiutował w barwach Pogoni 9 września 1998 roku w meczu z Zagłębiem Lubin. Ma na swoim koncie występy w młodzieżowych reprezentacjach Polski. Długotrwałe i nasilające się poważne kontuzje sprawiały, iż piłkarz kilkakrotnie nosił się z zamiarem zakończenia kariery. W sezonie 2006/2007, po powrocie do ekstraklasy Ława kolejny raz doznał poważnej kontuzji, groził mu nawet trwały paraliż ciała. Wszystko jednak ułożyło się szczęśliwie, a piłkarz występował w gdyńskim klubie, gdzie był jednym z ulubieńców kibiców. W 2010 roku wrócił do Pogoni, gdzie szybko przejął opaskę kapitana. W 2012 roku wywalczył z klubem awans do Ekstraklasy. 28 września 2013 roku wystąpił w swoim jubileuszowym, dwusetnym meczu w Ekstraklasie przeciwko Cracovii. Mecz zakończył się zwycięstwem Pogoni 1:0, a Bartosz Ława został zmieniony w 79 minucie. Pod koniec maja 2014 roku klub dał Ławie wolną rękę w poszukiwaniu nowego klubu. W sezonie 2014/15 grał w Arce Gdynia, gdzie w 31 meczach strzelił trzy gole. We wrześniu 2015 roku rozpoczął grę w trzecioligowej Vinecie Wolin. W latach 2017–2021 reprezentował barwy Chemika Police. Od 2021 piłkarz rezerw Pogoni Szczecin. 
Występował także w drużynach piłki plażowej jak Unity Line Szczecin czy Team Słupsk. Mistrz Polski oraz MVP w siatkonodze z 2008 roku.
Statystyki kariery.
Aktualne na dzień 14 lutego 2015 roku.

</doc>
<doc id="192282" url="https://pl.wikipedia.org/wiki?curid=192282" title="Superficies solo cedit">
Superficies solo cedit

Superficies solo cedit (łac. "To, co jest na powierzchni, przypada gruntowi" – rzymska zasada prawna odnosząca się do związania własności budynku (oraz innych rzeczy połączonych z gruntem) wzniesionego na gruncie z własnością tego gruntu, tj. co do zasady częścią składową gruntu są wszystkie rzeczy, a także rośliny, trwale złączone z tą nieruchomością ziemską. 
W polskim porządku prawnym zasada uregulowana jest w art. 48 i 191 kc, aczkolwiek ta nie ma charakteru bezwzględnie obowiązującego – w pewnych warunkach nieruchomości wzniesione na cudzym gruncie nie są związane z własnością gruntu (np. obiekty wybudowane na gruncie oddanym w użytkowanie wieczyste, rodzinne ogrody działkowe).

</doc>
<doc id="192283" url="https://pl.wikipedia.org/wiki?curid=192283" title="Maria Zamoyska">
Maria Zamoyska

Maria Zamoyska (ur. 14 maja 1860 w Paryżu, zm. 23 lutego 1937 w Zakopanem-Kuźnicach) – polska działaczka społeczna i pedagog. 
Życiorys.
Urodziła się jako czwarte, najmłodsze dziecko gen. Władysława Zamoyskiego i Jadwigi z Działyńskich, siostra Władysława, właściciela dóbr kórnickich i zakopiańskich.
Kształciła się w paryskiej szkole dla panien, prowadzonej przez Madame Boutet de Monvel. Edukację uzupełniała w domu, pod kierunkiem matki i guwernantek oraz sekretarza ojca – Leonarda Niedźwieckiego, doskonaląc język polski i angielski, poznając historię i geografię Polski. Utalentowana malarsko i muzycznie. Jadwiga Zamoyska zadbała też, by córka nauczyła się prac ręcznych, kroju i kucharstwa, uczestnicząc w kursach prowadzonych przez zakonnice w Paryżu i Wersalu.
Z atmosfery domu rodzinnego wyniosła głęboką religijność i żarliwy patriotyzm. Młodzieńczy zamiar poświęcenia się życiu w zakonie, zmieniła w związku z realizacją planowanej przez matkę Szkoły Domowej Pracy Kobiet. Po przyjeździe do Kórnika w sierpniu 1881 razem z matką i bratem zajęła się tworzeniem Szkoły. Maria stała się wkrótce prawą ręką matki i jedną z najbardziej oddanych Zakładowi nauczycielek. Na skutek tzw. rugów pruskich, w grudniu 1885 Zamoyscy herbu Jelita zostali wypędzeni z Kórnika. Po nabyciu w maju 1889 przez Władysława Zamoyskiego dóbr zakopiańskich, rodzina zamieszkała w wynajętej od Róży Raczyńskiej willi „Adasiówka” na Bystrem. W czerwcu 1891 Zamoyscy wraz ze szkołą przenieśli się do wyremontowanych budynków w Kuźnicach.
W 1908 Maria Zamoyska założyła w Paryżu – w domu Zamoyskich przy Quai d’Orléans 6 – Biuro Opieki nad Polskimi Robotnikami we Francji i postarała się o subwencje na jego prowadzenie z Wydziału Krajowego w Galicji. Biuro udzielało wszelkiej pomocy i zapewniało opiekę duszpasterską. Po wybuchu I wojny światowej biuro przybrało nazwę Protection Polonaise – Opieka Polska i wkrótce stało się rzeczywistym konsulatem polskim w Paryżu. Ogromna praca, dokonana przez Marię Zamoyską i jej Biuro w czasie wojny, została doceniona i nagrodzona. 6 października 1919 Zamoyska otrzymała dyplom uznania, podpisany m.in. przez Helenę Paderewską, Marię Maurycową Zamoyską i Gustawa Taube, a nieco później została odznaczona Krzyżem Komandorskim Orderu Odrodzenia Polski. Po wojnie, w listopadzie 1919, Maria z matką przyjechały do Zakopanego, gdzie zajęły się sprawami Szkoły. Dopiero w czerwcu roku następnego pojechały do Kórnika. Maria zajęła się odtwarzaniem Szkoły w Kórniku oraz tworzeniem razem z matką i bratem fundacji. Na jej rzecz zrzekła się swego udziału w majątku, poprzestając na skromnym dożywociu. W lutym 1924 razem z bratem Władysławem podpisała akt donacyjny, w którym prosili Sejm, Senat i rząd RP o opiekę nad powstająca fundacją.
W l. 1922–1931 prowadziła w Kórniku na Prowencie Zakład dla Chłopców – szkołę z internatem dla niezamożnych chłopców. Od sierpnia 1928 stała na czele Komitetu Opieki nad Główną, przedmieściem Poznania, którego celem było stworzenie w Głównej „warunków religijnego i kulturalnego oświatowego podniesienia”. Opiekowała się Domem dla studentek Polek w Paryżu u ss. Nazaretanek, dawała zapomogi uczącej się młodzieży, biednym i chorym.
Po śmierci Władysława Zamoyskiego (3 października 1924) podejmowała w kórnickim zamku liczne grupy turystów, których zapoznawała z historią rodu Działyńskich i Zamoyskich, przybliżając im zwłaszcza postaci i działalność matki i brata. Czynna nieomal do ostatnich dni życia nie odmawiała udziału w zebraniach kół Kuźniczanek, których była honorową przewodniczącą. Mieszkała na przemian w Kórniku i Zakopanem-Kuźnicach, gdzie zmarła w nocy z 22 na 23 lutego 1937. 27 lutego odbyły się uroczystości pogrzebowe w kościele parafialnym w Kórniku. Maria Zamoyska spoczęła w krypcie Zamoyskich, obok matki i brata.
Upamiętnienie.
Uchwałą podjętą na sesji Rady Miasta Poznania w dniu 8 maja 2018 skwer pomiędzy ulicami Grochowską i Józefa Chociszewskiego na obszarze Osiedla Grunwald Południe w Poznaniu otrzymał imię Marii Zamoyskiej.

</doc>
<doc id="192289" url="https://pl.wikipedia.org/wiki?curid=192289" title="Mitologia skandynawska">
Mitologia skandynawska



</doc>
<doc id="192292" url="https://pl.wikipedia.org/wiki?curid=192292" title="Dobra praktyka produkcyjna">
Dobra praktyka produkcyjna

Dobra Praktyka Produkcyjna (DPP), Dobra Praktyka Wytwarzania (ang. "Good Manufacturing Practice – GMP") – zestaw standardów stosowanych w produkcji przemysłowej, zwłaszcza w branży farmaceutycznej, spożywczej oraz innych obszarach działalności gospodarczej.
Zasady DPP zapewniają wysoką jakość i czystość materiałów użytych do produkcji danego wyrobu oraz pełną kontrolę nad pochodzeniem, jakością surowców i całym procesem produkcyjnym. Stosowanie tych zasad podnosi poziom bezpieczeństwa produktów konsumenckich.
Standardy dobrej praktyki produkcyjnej opracowano pierwotnie dla przemysłu farmaceutycznego. Obecnie zgodność z DPP jest wymagana prawem także w innych sektorach. W odniesieniu do kosmetyków dobra praktyka produkcyjna jest opisana w normie PN EN ISO 22716, która jest normą zharmonizowaną na podstawie rozporządzenia 1223/2009/WE dotyczącego produktów kosmetycznych.
W sektorze produkcji żywności DPP ma na celu kształtowanie jakości odżywczej, bezpieczeństwa zdrowotnego oraz cech organoleptycznych żywności. Do głównych działań GMP podejmowanych przez zakłady produkujące żywność należą: 

</doc>
<doc id="192294" url="https://pl.wikipedia.org/wiki?curid=192294" title="Ius soli">
Ius soli

Ius soli (łac. dosłownie: prawo ziemi) – sposób nabycia obywatelstwa, w którym dziecko uzyskuje obywatelstwo państwa, na którego terytorium (rozumiane także jako statek powietrzny, morski bądź przedstawicielstwo dyplomatyczne) następują narodziny, przy czym bez znaczenia jest obywatelstwo rodziców. "Ius soli" właściwe jest przede wszystkim dla anglosaskiego porządku prawnego, przez jakiś czas funkcjonowało także w Konfederacji Szwajcarskiej.
Jest to jeden z dwóch sposobów wyznaczania obywatelstwa z mocy prawa. Alternatywną metodą wyznaczania obywatelstwa jest "ius sanguinis" (dosłownie: prawo krwi), w którym dziecko nabywa obywatelstwo po rodzicach.
Prawo polskie (art. 14 ustawy o obywatelstwie polskim) przyjęło zasadę „prawa krwi”, jednak uzupełniająco stosuje się także zasadę „prawa ziemi” – gdyby dziecko urodzone na terytorium Polski nie nabywało żadnego innego obywatelstwa.
Prawo ziemi obowiązuje obecnie m.in. w Argentynie, Brazylii, Chile, Jamajce, Kanadzie, Kolumbii, Meksyku, Pakistanie, Peru, Stanach Zjednoczonych, Tanzanii, Urugwaju, Wenezueli i na Barbadosie.

</doc>
<doc id="192297" url="https://pl.wikipedia.org/wiki?curid=192297" title="KSZO Ostrowiec">
KSZO Ostrowiec



</doc>
<doc id="192299" url="https://pl.wikipedia.org/wiki?curid=192299" title="Paweł Zagumny">
Paweł Zagumny

Paweł Lech Zagumny (ur. 18 października 1977 w Jaśle) – polski siatkarz, rozgrywający, w latach 1996–2014 reprezentant kraju.
Wychowanek MKS MDK Warszawa, potem zawodnik AZS Politechnika Warszawska. Profesjonalną karierę rozpoczął w 1995 roku w Czarnych Radom, skąd po dwóch sezonach przeszedł do Morza Szczecin. W 2000 roku Zagumny wyjechał do Włoch, by przez trzy lata reprezentować barwy pierwszoligowego Edilbasso Padwa. Lata 2003–2009 to okres spędzony na grze w AZS Olsztyn. Rok później znów wyjechał za granicę reprezentując barwy greckiego Panathinaikosu Ateny. Od 2010 był graczem ZAKSY Kędzierzyn-Koźle. Od sezonu 2015/2016 został zawodnikiem AZS Politechnika Warszawska.
Jest jedynym polskim siatkarzem który grał na czterech turniejach olimpijskich (1996, 2004, 2008 i 2012). Na mistrzostwach świata 2006 wywalczył z reprezentacją srebrny medal, a ponadto otrzymał tytuł najlepszego rozgrywającego imprezy. Trzy lata później na mistrzostwach Europy zdobył z reprezentacją tytuł mistrza Europy i otrzymał tytuł najlepszego rozgrywającego imprezy. Zdobył też srebrny medal podczas Pucharu Świata 2011 i złoty medal Ligi Światowej 2012. Na mistrzostwach świata 2014 zdobył z reprezentacją tytuł mistrza świata, pierwszy od 40 lat w polskiej siatkówce. Po tym turnieju ogłosił zakończenie występów w reprezentacji Polski w której występował 20 lat. 11 września 2016 roku w katowickim Spodku podczas towarzyskiego Meczu Gwiazd (Gwiazdy Polskiej Siatkówki kontra Gwiazdy Światowej Siatkówki) odbyło się uroczyste zakończenie kariery reprezentacyjnej Pawła Zagumnego.
Życie prywatne.
Urodził się 18 października 1977 roku jako syn Lecha i Hanny z domu Dybcio; ma siostrę, Agnieszkę. Jego rodzice również byli siatkarzami, potem zajęli się pracami szkoleniowymi.
Ojciec występował na pozycji rozgrywającego. Grał m.in. w zespole Legii Warszawa, z którym trzykrotnie zdobył mistrzostwo Polski (1967, 1969, 1970), raz wicemistrzostwo (1971) i 3. miejsce (1968). Matka, Hanna, również reprezentowała barwy warszawskiej Legii.
19 lipca 2003 roku ożenił się z Oliwią Brochocką-Zagumny. Mają córkę Wiktorię (ur. 6 września 2004) i syna Mikołaja (ur. 4 maja 2010). Córka Wiktoria w wieku 10 lat rozpoczęła treningi siatkówki w klubie Metro Warszawa. W dniu 11 września 2016 roku wzięła udział w pożegnaniu Pawła Zagumnego z reprezentacją Polski – zastąpiła swojego ojca w polu serwisowym.
Jego żona także trenowała siatkówkę. W liceum wychowania fizycznego uczyła ją matka Pawła Zagumnego.
Przez trzy lata uczył się w sportowym Liceum Ogólnokształcącym im. Generała Andersa w Warszawie. W czasie gry w Czarnych Radom zdał maturę w Liceum Ogólnokształcącym im. Tytusa Chałubińskiego. W radomskiej szkole należał do klasy o profilu z rozszerzonym językiem angielskim. Podczas gry w AZS-ie Olsztyn studiował stosunki międzynarodowe na studiach licencjackich oraz historię na studiach magisterskich na Uniwersytecie Warmińsko-Mazurskim w Olsztynie.
Kariera w piłce siatkowej.
Kariera klubowa.
MKS MDK Warszawa.
Przygodę z piłką siatkową rozpoczął w MKS MDK Warszawa. Pierwsze kroki siatkarskie stawiał
pod okiem szkoleniowca Krzysztofa Zimnickiego. Reprezentując barwy warszawskiego zespołu sięgnął po swoje pierwsze trofea. W 1995 roku z warszawianami wywalczył mistrzostwo kraju w kategorii juniorów młodszych. Uzyskał również tytuł najlepszego rozgrywającego tych rozgrywek. Rok później z klubem uplasował się na 2. miejscu w turnieju o miano juniorskiego mistrza Polski. Na tej imprezie został wyróżniony za największą indywidualność rozgrywek. Z MKS-u przeniósł się do warszawskiej Politechniki.
AZS Politechnika Warszawska.
W barwach Politechniki rozpoczął grę w kategorii seniorów. Trenował w warszawskiej drużynie, kiedy szkoleniowcem zespołu był jego ojciec. Na pozycji rozgrywającego debiutował, mając piętnaście lat. Podczas gry jego w zespole, drużyna awansowała do Serii B (wówczas 3. poziom ligowy). W 1995 roku przeniósł się do drużyny Czarnych Radom.
Czarni Radom (1995–1997).
Zawodnik trafił do Czarnych, kiedy klub po wywalczeniu 3. miejsca w ekstraklasie przechodził problemy kadrowe. Przed sezonem zespół opuściło pięciu podstawowych graczy. Ponieważ Andrzej Skorupa, wtedy zawodnik radomskiej drużyny, nabawił się kontuzji, działacze WKS-u postanowili negocjować o Zagumnego. Polski Związek Piłki Siatkowej zablokował transfery polskich reprezentantów juniorów, przygotowujących się do rozgrywek mistrzostw Europy. Przyjechał do Radomia z rodzicami, zmienił szkołę i miejsce zamieszkania. Ojciec młodego sportowca poinformował, że o wszystkich zadecydowała odległość między Radomiem a Warszawą.
W tym samym dniu gracz udał się na pierwszy trening z zespołem, zaś jego ojciec do pokoju prezesa klubowego. Po szybkim zakończeniu rozmowy oznajmił dziennikarzom, iż Paweł Zagumny nie zostanie zawodnikiem Czarnych; główną przyczyną było to, że reprezentacyjny kolega „Gumy”, Robert Prygiel, podjął grę w AZS-ie Częstochowa. W tym czasie młody zawodnik zaczął trenować. Wówczas zadeklarował ojcu, iż zamierza zostać w Radomiu.
Był najwyższym graczem Czarnych. W barwach radomskiego zespołu zadebiutował razem z Krzysztofem Stańcem i Wojciechem Pietralskim. Radomianie w klasyfikacji generalnej Serii A uplasowali się na szóstej pozycji.
Przed kolejnymi rozgrywkami kadra drużyny została zmieniona. Do Warszawy udawali się działacze klubu. Powodem tego było ustalenie stawki za jaką warszawski MDK odstąpił Czarnym gracza. We wrześniu, przed inauguracją sezonu, Zagumny postanowił pozostać w Radomiu. Wystąpił we wszystkich meczach, oprócz jednego, w którym ustąpił miejsce w podstawowej szóstce Jakubowi Bednarukowi. W międzyczasie o zawodnika starał się AZS Yawal Częstochowa. Po dwóch latach gry w Wojskowym Klubie Sportowym wyjechał do Szczecina, by reprezentować barwy miejscowego Morza.
Bosman Morze Szczecin (1997–2000).
Przed sezonem 1997/98 Paweł Zagumny podpisał kontrakt z Bosmanem Morzem Szczecin. W 1998 roku z zespołem wywalczył srebrny medal mistrzostw kraju, ustępując 1. miejsce Mostostalowi-Azoty Kędzierzyn-Koźle. W rozgrywkach pucharu krajowego szczecinianie nie awansowali do etapu finałowego. Rok później również nie doszli do finałów Pucharu Polski, natomiast jego zdobywcą została poprzednia drużyna Zagumnego, Czarni Radom. W klasyfikacji generalnej ekstraklasy Morze uplasowało się na 4. pozycji za Stilonem Gorzów Wielkopolski. W sezonie 1999/2000 wywalczyło 6. lokatę.
Edilbasso Padwa (2000–2003).
W sezonie 2000/01 Zagumny rozpoczął występy we włoskiej Serie A w barwach Edilbasso Padwa. Już w pierwszym meczu wystąpił w „pierwszej szóstce”, a jego zespół zwyciężył 3:0 Bossini Wlf Montichiari. Następne trzy spotkania zakończyły się porażkami Edilbasso Padwa, jednakże Paweł Zagumny w każdym meczu był podstawowym rozgrywającym. W następnej kolejce odnieśli drugie zwycięstwo w sezonie, pokonując La Cascina Taranto 3:2. W szóstej rundzie spotkań odnieśli kolejne zwycięstwo, zwyciężając Conad Volley Forlì 3:0. W następnych trzech meczach Edilbasso Padwa zanotowała trzy porażki. Po 9 spotkaniach drużyna Zagumnego zajmowała ósme miejsce w tabeli. W ostatnich czterech kolejkach wygrali dwa spotkania i zanotowali dwie porażki. Na półmetku fazy zasadniczej Edilbasso Padwa plasowała się na dziewiątej pozycji. Zagumny wystąpił we wszystkich trzynastu meczach. Rundę rewanżową rozpoczęli od pięciu porażek, spadając na 10. miejsce w tabeli. Pierwsze zwycięstwo odnieśli w szóstej kolejce, pokonując Conad Volley Forlì 3:1. Następnie po raz kolejny przegrali trzy mecze z rzędu, by w dziesiątej kolejce odnieść drugie zwycięstwo w rundzie rewanżowej, zwyciężając 3:2 Asystel Milano. W ostatnich trzech spotkaniach odnieśli jedno zwycięstwo – 3:2 nad Casa Modena. Rundę zasadniczą ukończyli na 12. miejscu i nie zakwalifikowali się do play-offów. Zagumny wystąpił we wszystkich meczach rundy rewanżowej.
Sezon 2001/02 drużyna Zagumnego rozpoczęła od dwóch porażek – 3:2 z Lube Banca Macerata i 3:1 z Maxicono Parma. W trzeciej kolejce odniosła pierwsze zwycięstwo, pokonując Yahoo! Italia Ferrara 3:1. Kolejne dwa spotkania zakończyły się ponownie przegranymi Edilbasso Padwa. Po pięciu kolejkach zajmowali 10. miejsce w tabeli. W następnych trzech kolejkach trzykrotnie triumfowali, zwyciężając kolejno zespoły Borgocanale Taranto, Roma Volley i Icom Latina. W ostatnich pięciu spotkaniach wygrali tylko raz, pokonując w dwunastej kolejce Sira Cucine Ancona 3:0. Na półmetku rundy zasadniczej Edilbasso Padwa zajmowała dziesiąte miejsce. Paweł Zagumny wystąpił we wszystkich trzynastu spotkaniach i każde z nich rozpoczynał w wyjściowej szóstce.
W rundzie rewanżowej Zagumny także grał we wszystkich meczach, jednakże jego zespół przegrał wszystkie trzynaście spotkań, nie zdobywając ani jednego punktu w tej rundzie, i ukończył rozgrywki Serie A na 13. miejscu z dorobkiem siedemnastu punktów, wyprzedzając jedynie drużynę Roma Volley.
Przed sezonem 2002/03 zespół Pawła Zagumnego zyskał nowego sponsora i zmienił nazwę na Edilbasso &amp; Partner Padwa. W pierwszych ośmiu kolejkach nie wygrali żadnego spotkania. W efekcie plasowali się na ostatnim, 14. miejscu z dorobkiem jednego punktu. Zdobyli go w ósmej kolejce, przegrywając 3:2 spotkanie z Canadiens Werona. Paweł nie wystąpił jedynie w meczu drugiej kolejki z Lube Banca Macerata, przegranym przez jego zespół 0:3. W 9. kolejce odnieśli pierwsze zwycięstwo w sezonie, zwyciężając Pet Company Perugia 3:0. Kolejny sukces odnieśli w jedenastej kolejce, pokonując 3:1 zespół Copra Ventaglio Piacenza. W ostatnich dwóch meczach pierwszej rundy wygrali jedno spotkanie. W 13. kolejce pokonali Bossini Gabeca Montichiari 3:0. Na półmetku fazy zasadniczej zajmowali 12. miejsce w tabeli z dorobkiem jedenastu punktów. Zagumny wystąpił we wszystkich z ostatnich pięciu spotkań. Rundę rewanżową rozpoczęli od dwóch porażek 0:3 – z Sisleyem Treviso i Lube Banca Macerata. W trzeciej kolejce zdobyli swój pierwszy punkt w rundzie rewanżowej, przegrywając 3:2 spotkanie z Asystelem Milano. Pierwsze zwycięstwo w tej rundzie odnieśli w piątym meczu, pokonując Itas Grundig Trentino 3:2. Następny sukces zanotowali w 8. kolejce, zwyciężając Candiens Werona 3:2. W następnych czterech spotkaniach odnieśli cztery zwycięstwa, wygrywając mecze z Pet Company Perugia, Estense Carife Ferrara, Coprą Ventaglio Piacenza i Sirą Cucine Ancona. W ostatniej kolejce zdobyli jeden punkt, ulegając 3:2 zespołowi Bossini Gabeca Montichiari. Fazę zasadniczą ukończyli na 11. miejscu, mając 28 punktów na koncie. Paweł Zagumny ponownie wystąpił we wszystkich meczach rundy rewanżowej.
AZS Olsztyn (2003–2009).
W 2003 roku z m.in. Pawłem Papke został zawodnikiem AZS-u Olsztyn, który w poprzednim sezonie uplasował na się na 5. miejscu w rozgrywkach Polskiej Ligi Siatkówki. Zagumny grę w akademickim klubie rozpoczynał, kiedy szkoleniowcem tej drużyny był Grzegorz Ryś.
W barwach olsztyńskiego zespołu w rozgrywkach ligowych Zagumny zadebiutował w inauguracyjnej kolejce Polskiej Ligi Siatkówki (sezon 2003/2004). W pierwszym spotkaniu olsztynianie ulegli Skrze Bełchatów 1:3. Jak sami zawodnicy stwierdzili, główną przyczyną ich porażki było brak zgrania się ze sobą. W drugim meczu PZU AZS pokonał w pięciu setach Gwardię Wrocław. W następnej kolejce Paweł Zagumny z zespołem pokonał na własnym parkiecie BBTS Bielsko-Biała stosunkiem 3:0. Również NKS Nysa nie była w stanie zwyciężyć zawodników z Olsztyna. W końcówce pierwszego seta w spotkaniu ligowym przeciwko Mostostalowi Kędzierzyn-Koźle Paweł Zagumny doznał kontuzji. Na boisku został zastąpiony przez Mariusza Sordyla. W tym pojedynku drużyna AZS-u pokonała obrońców tytułu Mistrza Polski 3:0. 18 listopada w pierwszym meczu ćwierćfinałowym Pucharu Polski akademicy zwyciężyli na wyjeździe Ivett Jastrzębie Borynia 3:2. Na spotkanie w Częstochowie Zagumny, po wyleczonej kontuzji, powrócił na parkiet. Wtedy olsztynianie ulegli gospodarzom. Następne dwa mecze zakończyły się zwycięstwem podopiecznych Grzegorza Rysia. Zagumny z zespołem pokonał plasujących się wówczas na pozycji lidera w tabeli zawodników z Jastrzębia w trzech setach 3:0 w Pucharze Polski i w czterech w pojedynku ligowym. Potem z olsztynianami odniósł zwycięstwo nad Polska Energią Sosnowiec i AZS-em Politechnika Warszawa. Po 9. kolejce zespół AZS-u zajmował 3. miejsce w lidze.
Rundę rewanżową AZS rozpoczynał od meczu w Bełchatowie. Przy prowadzeniu 2:1 w setach ulegli gospodarzom po tie-breaku. Kolejne trzy spotkania z niżej notowanymi przeciwnikami było zwycięskie. Akademicy stracili w nich jednego seta i tracili do lidera, Jastrzębia Borynia, trzy punkty. Potem Zagumny z zespołem pokonali Mostostal stosunkiem 3:2, częstochowian tym samym wynikiem. W następnych trzech kolejkach ulegli rywalom: Jastrzębiu, Polskiej Energii Sosnowiec oraz Politechnice Warszawskiej.
Następnie siatkarze PZU zmagali się w rozgrywkach Pucharu Polski. Ponieśli porażkę w meczu z Polską Energią Sosnowiec w pięciu setach i tym samym nie awansowali do wielkiego finału tej imprezy. Potem przystępowali do spotkań w play-off.
W pierwszej rywalizacji olsztynianie podejmowali obrońcę tytułu mistrza Polski – Mostostal Kędzierzyn-Koźle. Najpierw na własnym parkiecie odnieśli dwa zwycięstwa 3:1 i 3:0. W Kędzierzynie pokonali gospodarzy w trzech setach. Drużyna z Olsztyna awansowała do najlepszej czwórki rozgrywek. O awans do wielkiego finału zmagała się z bełchatowską Skrą. Pierwszy mecz półfinałowy rozegrano w Bełchatowie. Pierwszego seta goście przegrali 10:25. Zmagania zakończyły się wygraną po tie-breaku dla olsztyńskiego zespołu. Kolejne spotkanie to trzysetowe zwycięstwo gospodarzy, które doprowadziło do remisu w rywalizacji obu drużyn. W „Uranii” olsztynianie pokonali rywali 3:0, potem ulegli bełchatowianom. Decydujący mecz zwyciężyli akademicy, awansując do finału mistrzostw Polski. W Jastrzębiu dwukrotnie przegrali z gospodarzami. Na własnym parkiecie również nie zdołali pokonać jastrzębian i tym samym Paweł Zagumny z drużyną wywalczyli drugie miejsce w Polskiej Lidze Siatkówki.
Przed kolejnym sezonem Paweł Zagumny podpisał nowy, dwuletni kontrakt z olsztyńskim klubem.
Rozgrywki ligowe olsztynianie rozpoczęli od trzech zwycięstw, w tym z obrońcą tytułu mistrza kraju, Jastrzębskim Węglem. W 4. kolejce ulegli w pięciu setach AZS-owi Częstochowa. Następnie pokonali Polską Energię Sosnowiec, potem w Bełchatowie miejscową Skrę po tie-breaku. W spotkaniu z Mostostalem nie zdobyli ani jednego seta. W pojedynku z ostatnim w tabeli AZS-em Nysa zagrali drugą szóstką, Zagumny grał jako zmiennik. Zawodnicy z Olsztyna pokonali rywali 3:1, potem w Warszawie z Politechniką. Potem zmagali się w Pucharze Polski, gdzie byli gospodarzami tego turnieju. Na początku zwyciężyli sosnowiczan 3:0. W spotkaniu finałowym ulegli w czterech setach Skrze Bełchatów, którą po raz pierwszy zdobyła Puchar Polski.
Rundę rewanżową Zagumny z zespołem rozpoczął od zwycięstwa nad beniaminkiem ligi, Górnikiem Radlin, a w następnym meczu przed własną publicznością olsztynianie przegrali z Jastrzębskim Węglem po tie-breaku. Potem w Rzeszowie pokonali miejscową Resovię, a w kolejnym spotkaniu przegrali z Pamapolem AZS Częstochowa 1:3. W kolejnym pojedynku zwyciężyli plasującą się na pozycji lidera, Skrę Bełchatów, pozbawiając ją 1. lokaty w lidze. W następnych czterech konfrontacjach zdobyli jedenaście punktów, tracąc jedno oczko u siebie z Politechniką. Do rozgrywek play-off AZS przystępował z 3. miejsca. Na początku Olsztyn wyeliminował drużynę z Warszawy, pokonując ją stosunkiem wygranych spotkań 3:0. W kolejnym etapie akademicy podejmowali Częstochowę. Najpierw dwukrotnie pokonali na wyjeździe częstochowian, a na własnym parkiecie odnieśli trzecie zwycięstwo w tej rywalizacji. Siatkarze PZU AZS wywalczyli sobie prawo gry w finale, którym ulegli bełchatowianom w trzech meczach. Paweł Zagumny z olsztynianami drugi raz z rzędy wywalczył srebrny medal mistrzostw kraju.
Na następnym sezonie z powodu kontuzji Paweł Zagumny nie wystąpił w trzech pierwszych spotkaniach ligowych. Na pozycji rozgrywającego zastąpił go wówczas Piotr Lipiński. W spotkaniu wygranym z AZS-em Częstochowa 3:0 w drugim secie wszedł na parkiet do końca gry. Potem z olsztynianami pokonał Mostostal Kędzierzyn-Koźle, natomiast tydzień później doznał porażki w Warszawie z miejscową Politechniką. Następnie AZS uległ Jastrzębskiemu Węglowi w pięciu setach, a w finałowym turnieju Pucharu Polski przegrał z AZS-em Częstochowa 1:3 i nie awansował do wielkiego finału. W międzyczasie stanowisko szkoleniowca drużyny objął Waldemar Wspaniały. W kolejnym meczu Zagumny z akademikami zwyciężył Gwardię Wrocław, a w następnym ponieśli porażkę w spotkaniu ze Skrą Bełchatów. Potem w „Uranii” olsztynianie podejmowali Jastrzębski Węgiel, któremu ulegli 3:0. Po tym pojedynku spadli na 4. miejsce w tabeli. W Częstochowie zwyciężyli 3:0, a w pozostałych meczach ligowych stracili jednego seta. Do rozgrywek play-off przystępowali z 4. pozycji.
Pierwszym rywalem zespołu, którego barwy reprezentował Zagumny, była Resovia. Pierwsze dwa mecze tej rywalizacji, odbyły się w Olsztynie, zakończyły zwycięstwami gospodarzy. Na parkiecie przeciwnika olsztyńska drużyna przegrała 3:1, a następnie odniosła zwycięstwo 3:0 i tym samym awansowała do półfinału play off. W następnym etapie podejmowała Skrę Bełchatów. Na wyjeździe dwukrotnie uległa gospodarzom 3:1 i 3:2. Na olsztyńskim boisku również zanotowała dwie porażki. Paweł Zagumny z AZS-em walczył o brązowy medal mistrzostw Polski. Ich przeciwnikiem był częstochowski zespół, który pokonali w trzech spotkaniach tej rywalizacji. Olsztynianie stanęli na najniższym stopniu podium.
Przed sezonem 2006/07 Paweł Zagumny przedłużył kontrakt z PZU AZS. Na inaugurację rozgrywek Polskiej Ligi Siatkówki z zespołem pokonał Mostostal 3:0. Tydzień później akademicy wygrali z Chemikiem Bydgoszcz również w trzech setach. Kolejne spotkanie zakończyło się zwycięstwem olsztynian nad Skrą Bełchatów 3:1. Po tym meczu Olsztyn zajmował miejsce lidera w ligowej tabeli.
Potem olsztyński zespół zmagał się w Pucharze Europejskiej Konfederacji Siatkówki. W pierwszej rundzie tych rozgrywek pojechali do Sofii, gdzie pokonali miejscowy CSKA, Belediyespor Istambuł oraz Crveną Zvezdą Belgrad. W kolejnym etapie ich rywalem był Jastrzębski Węgiel.
Po powrocie do Polski akademicy zwyciężyli Jadar Radom 3:0. Następnie odnieśli pierwszą porażkę w sezonie w meczu z AZS-em Częstochowa po tie-break.
Potem w Pucharze Konfederacji ich rywalem był Jastrzębski Węgiel. Oba spotkania zakończyły się porażką olsztynian stosunkiem 3:2.
Na ligowym parkiecie w Jastrzębiu Zdroju AZS pokonał gospodarzy 3:1. W ostatniej kolejce pierwszej rundy fazy zasadniczej uległ Resovii 2:3 i stracił 1. miejsce w tabeli, ustępując je Skrze Bełchatów. W meczach rewanżowych na początku w trzech setach zwyciężył Mostostal i Chemika Bydgoszcz. Do końca rozgrywek fazy zasadniczej olsztynianie przegrali w Bełchatowie, gdzie walczyli o pozycję lidera w ligowej tabeli. Drugą porażkę zanotowali w spotkaniu z Resovią. W klasyfikacji końcowej sezonu zasadniczego zajęli 2. miejsce i w rywalizacji o pozycję w pierwszej czwórce ligi podejmowali Jadar Radom.
W pierwszym etapie pokonali radomian w trzech meczach. W następnym etapie zostali wyeliminowani przez Jastrzębski Węgiel i walczyli o brązowy medal mistrzostw kraju. W pojedynku o 3. miejsce zwyciężyli AZS Częstochowę.
W Pucharze Polski przeszli przez fazę grupową i awansowali do wielkiego finału rozgrywanego w Kielcach. W pierwszym etapie odnieśli zwycięstwo nad częstochowianami, a wielkim finale ulegli Skrze Bełchatów.
Panathinaikos Ateny (2009–2010).
Po 6 latach spędzonych w zespole AZS Olsztyn po raz drugi w swojej karierze zdecydował się na transfer zagraniczny. Został zawodnikiem greckiego Panathinaikos Ateny. W sezonie 2009/2010 zdobył z drużyną wicemistrzostwo i Puchar Grecji.
ZAKSA Kędzierzyn-Koźle (2010–2015).
Od 2010 roku jest zawodnikiem ZAKSY Kędzierzyn-Koźle. Ze swoim zespołem zdobył dwukrotnie wicemistrzostwo Polski w 2011 i 2013 roku, a w 2013 i 2014 sięgał z drużyną Puchar Polski oraz srebrny medal Pucharu CEV 2010/2011.
Kariera reprezentacyjna.
Przygodę z reprezentacją rozpoczął w 1993 roku. W 1996 roku sięgnął po swoje pierwsze trofea na arenie międzynarodowej. Z kadrą narodową wywalczył mistrzostwo Europy w kategorii juniorów, rozgrywanych w Izraelu. W tym samym roku otrzymał pierwsze powołanie do seniorskiej reprezentacji Polski, której trenerem był Wiktor Krebok. Zadebiutował na turnieju w Patras przed olimpiadą w Atlancie. Znalazł się w kadrze olimpijskiej, w której zazwyczaj pełnił funkcję gracza rezerwowego. Polska reprezentacja igrzyska zakończyła na fazie grupowej, gdzie zdołała ugrać jednego seta.
Rok później na Mistrzostwach Świata juniorów w Bahrajnie z drużyną „biało-czerwonych” wywalczył złoty medal. W meczu finałowym Polacy odnieśli zwycięstwo nad Brazylią.
W 1998 roku otrzymał powołanie do rozgrywek Ligi Światowej. Była to pierwsza edycja tej imprezy, w której uczestniczyła reprezentacja Polski. Jej rywalami byli Brazylijczycy, Rosjanie oraz Jugosłowianie. Polska odniosła 3 zwycięstwa i zanotowała 9 porażek. W tym roku zadebiutował również na Mistrzostwach Świata, które odbyły się w Japonii. Ta impreza ponownie zakończyła się klęską Polaków, którzy wygrali tylko jeden mecz w turnieju, z Iranem, i zakończyli turniej na 17 miejscu.
W 1999 roku po raz kolejny wystąpił w Lidze Światowej. Polakom ponownie nie udało się odegrać znaczącej roli w tym turnieju. Ukończyli fazę grupową z bilansem 5 zwycięstw (4 nad Australią oraz 1 nad Włochami) i 7 porażek. Rozgrywki ukończyli na trzecim miejscu w grupie.
Rok później Polacy znowu uczestniczyli w tych zawodach. Paweł Zagumny także znalazł się w kadrze na ten turniej. Grupowymi rywalami Polaków byli Brazylijczycy, USA i Hiszpanie. Polska zanotowała identyczny bilans jak przed rokiem, cztery razy pokonując Hiszpanów i raz Włochów oraz plasując się na trzeciej pozycji w grupie.
W 2001 roku Polacy po raz pierwszy zagrali w finale Ligi Światowej, ponieważ odbył się on w katowickim Spodku. Jednakże najpierw rozegrali 12 meczów w grupie, a ich przeciwnikami byli Rosjanie, Grecy i Wenezuelczycy. Odnieśli w niej siedem zwycięstw, trzykrotnie pokonując Wenezuelę i Grecję, wygrali także jeden mecz z Rosjanami. Ostatecznie zajęli 2. miejsce w swojej grupie i zakwalifikowali się do finału. Zagumny jednak nie wystąpił w Katowicach, gdyż ówczesny trener reprezentacji, Ryszard Bosek, uznał, że nie jest on jeszcze w optymalnej formie po kontuzji. Polacy zajęli w tym turnieju 7. miejsce, wygrywając w finale zaledwie jedno spotkanie (3:2 z Francją). Następną wielką imprezą w tym roku były Mistrzostwa Europy w Ostrawie. Na ten turniej Paweł Zagumny otrzymał powołanie. W pierwszej rundzie reprezentacja Polski zmierzyła się z Niemcami, Jugosłowianami, Włochami, Francją i Węgrami. Polacy wygrali trzy mecze, lecz nie zakwalifikowali się do półfinałów. Ostatecznie zajęli 5. miejsce, pokonując w ostatnim meczu Bułgarów 3:2.
W Lidze Światowej 2002 rywalami Polaków byli Brazylijczycy, Portugalczycy oraz Argentyńczycy. Polska reprezentacja rozpoczęła te rozgrywki od porażki z Portugalią 2:3. Po czterech spotkaniach mieli na koncie zaledwie jedno zwycięstwo. Jednak we wszystkich następnych spotkaniach Polacy odnieśli 7 zwycięstw, przegrywając zaledwie jedno spotkanie z Brazylią. Polacy awansowali do finału, który został rozegrany w Belo Horizonte. Zagumny występował wtedy w „pierwszej szóstce” reprezentacji Polski. Turniej finałowy Polacy zaczęli od porażki 0:3 z Jugosławią. Następnie przegrali również z Włochami 1:3. Wygrali jednak ostatnie spotkanie z Francją 3:0, zajmując ostatecznie piąte miejsce w całym turnieju. Po Lidze Światowej odbyły się Mistrzostwa Świata w Argentynie. Zagumny na nich nie wystąpił, gdyż przed rozpoczęciem mistrzostw doznał kontuzji. Polacy zajęli na nich 9. miejsce.
Rok 2003 Polacy rozpoczęli ponownie od rozgrywek Ligi Światowej. Ich rywalami byli Hiszpanie, Wenezuelczycy i Rosjanie. Polacy rozpoczęli turniej od dwóch porażek 2:3 z Hiszpanią, a rozgrywki zakończyli z bilansem sześciu zwycięstw i sześciu porażek. Nie zdołali się zakwalifikować do finału. Po występach w Lidze Światowej Zagumny pojechał z reprezentacją na Mistrzostwa Europy, które rozgrywane były w Lipsku. W grupie Polacy zmierzyli się z Serbią i Czarnogórą, Francją, Rosją, Holandią, Bułgarią i Grecją. Wygrali w niej dwa mecze (z Grecją oraz Serbią i Czarnogórą), zajmując 4. miejsce w grupie. Ostatecznie Polacy mistrzostwa ukończyli na piątym miejscu, w ostatnim meczu pokonując Holendrów 3:0. Zagumny zajął czwartą pozycję w klasyfikacji najlepszych rozgrywających imprezy.
W styczniu 2004 roku Polacy brali udział w turnieju kwalifikacyjnym do Igrzysk Olimpijskich w Atenach. Turniej rozgrywany był w Lipsku. Oprócz reprezentacji Polski, w tej grupie znaleźli się Niemcy, Bułgarzy i Rosjanie. Zagumny znalazł się w kadrze na ten turniej. Polacy zdołali wygrać tylko spotkanie z gospodarzami, ostatecznie zajmując ostatnie, czwarte miejsce w grupie i nie kwalifikując się do Igrzysk Olimpijskich. W maju Zagumny wraz z reprezentacją wystąpił w kolejnym turnieju kwalifikacyjnym do Igrzysk Olimpijskich, rozegranym w Porto. Zmierzyli się tam z Portugalią, Wenezuelą i Kazachstanem. Wygrali wszystkie mecze i zakwalifikowali się na igrzyska olimpijskie. Po tym turnieju Polacy po raz kolejny uczestniczyli w Lidze Światowej. Ich przeciwnikami byli Francuzi, Bułgarzy i Japończycy. Reprezentacja Polski rozpoczęła rozgrywki od dwóch zwycięstw w Japonii. W dalszej fazie turnieju grali już znacznie gorzej, przegrywając po trzy mecze z Francuzami i Bułgarami. Fazę grupową zakończyli na trzecim miejscu, wyprzedzając jedynie Japończyków. Niecały miesiąc po zakończeniu Ligi Światowej rozpoczęły się Igrzyska Olimpijskie w Atenach. Dla Zagumnego była to druga olimpiada w życiu. W grupie Polacy rywalizowali z Serbią i Czarnogórą, Francją, Grecją, Argentyną i Tunezją. Odnieśli w niej trzy zwycięstwa i zajmując 4.miejsce w grupie awansowali do ćwierćfinału, w którym przegrali z Brazylią 0:3. Na tym turnieju Zagumny pełnił tylko rolę zmiennika, gdyż nie zdołał dojść do pełni formy po kontuzji.
Pierwszą imprezą dla reprezentacji Polski w 2005 roku była ponownie Liga Światowa. Rywalami Polaków byli Serbia i Czarnogóra, Grecja oraz Argentyna. Na inaugurację Polacy dwukrotnie pokonali u siebie Argentynę. W następnych meczach prezentowali się równie dobrze i fazę grupową zakończyli z bilansem dziewięciu zwycięstw i trzech porażek, awansując do turnieju finałowego. Rozegrany on został w Belgradzie. W pierwszym meczu Polacy pokonali Kubę 3:2. W półfinale ulegli Serbii i Czarnogórze 2:3. W meczu o 3.miejsce nie sprostali Kubańczykom i ostatecznie zajęli czwarte miejsce w całym turnieju. We wrześniu tego roku Polacy brali udział w Mistrzostwach Europy. Zagumny nie pojechał na tę imprezę, gdyż kilkanaście dni przed mistrzostwami doznał poważnej kontuzji. Reprezentacja Polski zajęła tam piąte miejsce.
Rok 2006 Polacy ponownie rozpoczęli od rozgrywek Ligi Światowej. Grupowymi rywalami polskiej reprezentacji byli Serbia i Czarnogóra, USA oraz Japonia. Reprezentacja Polski rozpoczęła turniej od dwóch zwycięstw nad USA. Następnie trzykrotnie przegrali z Serbią i Czarnogórą. Następne siedem meczów zakończyło się wygranymi Polaków, którzy zakończyli fazę grupową z bilansem dziewięciu zwycięstw i trzech porażek. Zajęli jednak 2. miejsce w grupie i nie zakwalifikowali się do Final Six w Moskwie. W dniach 17 listopada – 3 grudnia reprezentacja Polski wystąpiła na Mistrzostwach Świata w Japonii. W pierwszej rundzie rywalami Polaków byli Japończycy, Chińczycy, Argentyńczycy, Portorykańczycy oraz Egipcjanie. Wszystkie mecze zakończyły się wygraną reprezentacji Polski 3:0 i awansem do drugiej rundy. Tam Polacy spotkali się z Tunezją, Kanadą, Rosją i Serbią i Czarnogórą. Polacy zwyciężyli we wszystkich czterech spotkaniach, pokonując Tunezję, Kanadę oraz Serbię i Czarnogórę 3:0, a Rosjan 3:2. Drugą rundę ukończyli na pierwszym miejscu w grupie i zakwalifikowali się do półfinału. W nim zmierzyli się z Bułgarami. Spotkanie zakończyło się zwycięstwem reprezentacji Polski 3:1. W finale spotkali się z Brazylią. Polacy przegrali 0:3, zajmując 2. miejsce w całym turnieju. Paweł Zagumny otrzymał nagrodę dla najlepszego rozgrywającego imprezy. Wystąpił we wszystkich meczach na tym turnieju i zdobył łącznie 25 punktów.
W 2007 roku rywalami Polaków w Lidze Światowej byli Bułgarzy, Chińczycy oraz Argentyńczycy. Wszystkie 12 spotkań fazy interkontynentalnej zakończyło się zwycięstwami reprezentacji Polski. Zagumny wystąpił w dziesięciu meczach, gdyż nie pojechał na dwa wyjazdowe spotkania do Argentyny. Turniej Final Six rozegrany został w dniach 11-15 lipca w katowickim Spodku. Dwa pierwsze mecze zakończyły się sukcesem Polaków, którzy pokonali 3:2 Francję i 3:0 USA. W półfinale ulegli 1:3 Brazylii. Podobnie było w meczu o 3.miejsce z USA. Turniej ukończyli na czwartym miejscu. Zagumny wystąpił we wszystkich spotkaniach, dodatkowo otrzymał nagrodę dla najlepszego rozgrywającego Final Six 2007. We wrześniu wraz z reprezentacją wystąpił na Mistrzostwach Europy w Moskwie. W pierwszej rundzie Polacy zmierzyli się z Belgią, Turcją i Rosją. Wygrali tylko jedno spotkanie (z Turcją), lecz zakwalifikowali się do następnej rundy. W niej trafili na Finlandię, Bułgarię i Włochy. Przegrali wszystkie spotkania i ukończyli mistrzostwa na 11. miejscu. Zagumny ponownie wystąpił we wszystkich spotkaniach tej imprezy. W dniach 28 listopada – 2 grudnia polscy siatkarze wystąpili w preeliminacyjnym turnieju do Igrzysk Olimpijskich w Pekinie. W pierwszej rundzie zmierzyli się z Danią i Belgią. Oba mecze wygrali 3:0. W półfinale pokonali Węgrów 3:1, natomiast w finale zwyciężyli Finów 3:0, kwalifikując się do turnieju kwalifikacyjnego w Izmirze. Paweł Zagumny nie wystąpił jedynie w finałowym spotkaniu z Finlandią.
W styczniu 2008 roku wraz z reprezentacją Polski wystąpił w kontynentalnym turnieju kwalifikacyjnym do Igrzysk Olimpijskich w Pekinie. Rywalami Polaków w fazie grupowej byli Hiszpanie, Włosi oraz Holendrzy. Zagumny wystąpił we wszystkich spotkaniach, jednakże polska reprezentacja wygrała tylko jedno z nich (3:0 z Włochami) i nie zakwalifikowała się do półfinału.
Później Zagumny na przełomie maja i czerwca z reprezentacją wystąpił w światowym turnieju kwalifikacyjnym do Igrzysk Olimpijskich w Pekinie. Rywalami byli Portugalczycy, Portorykańczycy i Indonezyjczycy. Polscy siatkarze wygrali wszystkie mecze bez straty seta i zapewnili sobie udział w igrzyskach.
Znalazł się również w składzie na Ligę Światową 2008. Polacy wygrali swoją grupę i awansowali do turnieju finałowego w Rio de Janeiro. Tam Polacy przegrali dwa mecze w swojej grupie ze Stanami Zjednoczonymi 2:3 i z Serbią 0:3 i nie awansowała do półfinału.
Dwa tygodnie po zakończeniu Ligi Światowej rozpoczęły się Igrzyska Olimpijskie w Pekinie. Dla Zagumnego były to już trzecie w karierze igrzyska. W pierwszym meczu grupowym Polacy wygrali z Niemcami 3:0, potem również tym samym stosunkiem wygrali z Egiptem, w trzecim meczu pokonali Serbów 3:1, w czwartym spotkaniu przegrali z Brazylijczykami 0:3, w ostatnim meczu grupowym wygrali z Rosjanami 3:2 i z trzeciego miejsca w swojej grupie awansowali do ćwierćfinału gdzie przegrali z Włochami 2:3.
We wrześniu 2009 roku wraz z reprezentacją Polski wystąpił w Mistrzostwach Europy w Turcji. Polska drużyna wygrała wszystkie mecze, zdobywając tytuł Mistrza Europy. Paweł Zagumny był podstawowym rozgrywającym we wszystkich meczach turnieju rozegranych przez reprezentację Polski i został wybrany najlepszym rozgrywającym ME. Podczas wręczania medali na zakończeniu imprezy dokonał miłego gestu. Ubrał się w koszulkę Sebastiana Świderskiego, który z powodu ciężkiej kontuzji nie mógł uczestniczyć w ME.
W 2010 roku kluczową imprezą były mistrzostwa świata. Do Włoch pojechał jako pierwszy rozgrywający. Niestety reprezentacja prowadzona przez argentyńskiego szkoleniowca Daniela Castellaniego przegrała dwa mecze w drugiej rundzie fazy grupowej (0:3 z Brazylią; 0:3 z Bułgarią) i odpadła z MŚ.
Po porażce na mistrzostwach świata Paweł Zagumny zrobił sobie przerwę. W 2011 roku odmówił gry w Lidze Światowej, więc nie został powołany do reprezentacji także na mistrzostwa Europy. Wszystko odbyło się w porozumieniu z trenerem Anastasim. Wrócił do kadry na Puchar Świata, w którym reprezentacja Polski walczyła o zakwalifikowanie się do Igrzysk Olimpijskich 2012. Polska wygrała 8 z 11 meczów (przegrała 2:3 z Iranem, 2:3 z Brazylią i 2:3 z Rosją) i zdobyła srebrny medal oraz kwalifikację olimpijską.
W 2012 roku podczas Final Six Ligi Światowej 2012 reprezentacja Polski wygrała wszystkie mecze podczas finałów w Sofii. 8 lipca 2012 roku Polska wygrała finał ze Stanami Zjednoczonymi 3:0 i zdobyła złoty medal LŚ.
Trzy tygodnie po zwycięskiej dla reprezentacji Polski Ligi Światowej rozpoczęły się Igrzyska Olimpijskie w Londynie. Zagumny pojechał na igrzyska już po raz czwarty w swojej karierze. Tym samym przeszedł do historii polskiej siatkówki jako pierwszy zawodnik który czterokrotnie uczestniczył w igrzyskach olimpijskich. Polscy siatkarze jechali jako jedni z faworytów (obok, Brazylii, Rosji, Włoch, Amerykanów) do złota. Niestety reprezentacja prowadzona przez Andreę Anastasiego odpadła już w ćwierćfinale przegrywając z przyszłymi mistrzami olimpijskimi Rosją 0:3. Wcześniej w fazie grupowej, w której Polacy zajęli drugie miejsce, wygrali z Włochami 3:1, przegrali z Bułgarią 1:3, wygrali z Argentyną i Wielką Brytanią 3:0 oraz przegrali z Australią 1:3.
W 2013 roku nie wystąpił w reprezentacji, gdyż nie powołał go Andrea Anastasi na ten sezon reprezentacyjny. Do kadry powrócił w 2014 roku kiedy nowym trenerem został Stéphane Antiga, który powołał Zagumnego do kadry. Otrzymał powołanie na Ligę Światową (jednak w żadnym meczu nie znalazł się w kadrze meczowej) i na mistrzostwa świata w Polsce. 21 września 2014, wraz z reprezentacją Polski, wywalczył złoty medal Mistrzostw Świata 2014. Tego samego dnia ogłosił zakończenie kariery reprezentacyjnej. W latach 1996–2014 zagrał w niej 427 meczów.

</doc>
<doc id="192304" url="https://pl.wikipedia.org/wiki?curid=192304" title="Linia łańcuchowa">
Linia łańcuchowa



</doc>
<doc id="192308" url="https://pl.wikipedia.org/wiki?curid=192308" title="Elena Ceaușescu">
Elena Ceaușescu

Elena Ceaușescu (ur. 7 stycznia 1916 w Petrești, zm. 25 grudnia 1989 w Târgoviște) – żona Nicolae Ceaușescu, komunistycznego dyktatora Rumunii. Pełniła funkcję wicepremiera tego kraju.
Życiorys.
Przed rządami męża.
Urodziła się jako Lenuta Petrescu w miejscowości Petrești w okręgu Ilfov na Wołoszczyźnie – prawdziwy rok urodzenia to 1916, a nie 1919, jak podawały oficjalne biografie – zmieniono to, ponieważ Nicolae Ceaușescu (urodzony w 1918) nie chciał, żeby wszyscy wiedzieli, że jego żona jest starsza od niego. Zakończyła swoją edukację na trzeciej klasie (chodziła też do czwartej, ale nie otrzymała promocji) szkoły podstawowej, po czym została wysłana przez rodziców do Bukaresztu, gdzie pracowała w zakładach włókienniczych. W połowie lat 30. wstąpiła do Komunistycznej Partii Rumunii. W 1939 poznała Nicolae Ceaușescu, za którego wyszła za mąż w 1945 roku. Po ślubie zmieniła imię na Elena. W 1947 roku została pracownikiem naukowym w Instytucie Badań Chemicznych w Bukareszcie.
Czasy rządów męża.
Jej sytuacja zmieniła się po dojściu Nicolae Ceaușescu do władzy. Od kiedy w 1965 został on sekretarzem generalnym partii komunistycznej, rola polityczna jego żony nieustannie wzrastała. 
W oficjalnej propagandzie Elena Ceaușescu nazywana była „naukowcem światowej sławy”, aczkolwiek jej osiągnięcia na polu naukowym podawane są często w wątpliwość . Mimo to za rządów jej męża otrzymała wiele nagród naukowych za osiągnięcia na polu chemii polimerów, m.in. doktorat honoris causa. Jeszcze 6 stycznia 1989 PWN wydało jej książkę pt. "Stereospecyficzna polimeryzacja izoprenu". Od 1972 Elena Ceaușescu pełniła również różne ważne funkcje w Komunistycznej Partii Rumunii.
W 1989 roku podczas wydarzeń rewolucji rumuńskiej Elena Ceaușescu uciekła wraz z mężem z Bukaresztu. Po kilku dniach oboje zostali jednak aresztowani i postawieni przed doraźnie sformowanym trybunałem. . Niezwłocznie po wyroku, 25 grudnia 1989, Elena i Nicolae Ceaușescu zostali rozstrzelani w miejscowości Târgoviște.

</doc>
<doc id="192309" url="https://pl.wikipedia.org/wiki?curid=192309" title="Elena Ceausescu">
Elena Ceausescu



</doc>
<doc id="192310" url="https://pl.wikipedia.org/wiki?curid=192310" title="Orange Ekstraklasa">
Orange Ekstraklasa



</doc>
<doc id="192311" url="https://pl.wikipedia.org/wiki?curid=192311" title="BondSpot">
BondSpot

BondSpot S.A. – spółka akcyjna prowadząca polski rynek pozagiełdowy. Pierwszą nazwą spółki była Centralna Tabela Ofert. W początkowym zamyśle Centralna Tabela Ofert miała być miejscem notowania akcji spółek pochodzących z Programu Powszechnej Prywatyzacji. Aktualnie przeznaczona jest do organizacji rynku pieniężnego oraz prowadzenia notowań papierów wartościowych (obligacji skarbowych, akcji mniejszych spółek), które nie mają szans znalezienia się na Giełdzie Papierów Wartościowych, ze względu na brak spełnienia kryteriów dopuszczenia do obrotu giełdowego.
Historia.
Spółka została założona w 1996 z inicjatywy polskich banków i domów maklerskich.
Od listopada 2000 spółka znajduje się w grupie kapitałowej Giełdy Papierów Wartościowych w Warszawie, która od maja 2009 jest jej dominującym akcjonariuszem. W drugiej połowie 2001 doprowadzono do konsolidacji działalności spółki i Polskiej Giełdy Finansowej oraz kontynuacji działalności pod wspólnym szyldem CeTO.
W maju 2004 roku CeTO weszła w alians strategiczny z włoską spółką MTS Group. CeTO zmieniła wówczas nazwę na MTS-CeTO S.A. Włoska firma była akcjonariuszem MTS-CeTO S.A. w latach 2004–2009 i pozostaje jej partnerem technologicznym.
Spółka MTS-CeTO S.A. z dniem 18 września 2009 zmieniła nazwę na BondSpot S.A..
Rynek.
Dopuszczenie papierów wartościowych do obrotu na rynku pozagiełdowym następuje decyzją KNF (do września 2006 KPWiG) na podstawie prospektu emisyjnego rynku pozagiełdowego.
W drugiej połowie 2001 nastąpiło utworzenie Elektronicznego Rynku Skarbowych Papierów Wartościowych, który w 2004 przekształcił się w Rynek MTS Poland. Od początku 2010 rynek ten działa pod nazwą Treasury BondSpot Poland.
Od 2002 roku na CeTO rozpoczęto notowania skarbowych papierów wartościowych, a zdematerializowany obrót na tym rynku odbywa się codziennie w systemie notowań ciągłych za pośrednictwem systemu transakcyjnego ExTra. Nie są stosowane ograniczenia wahań cen. 
Od 30 września 2009 Giełda Papierów Wartościowych w Warszawie S.A. i BondSpot S.A. prowadzą wspólne przedsięwzięcie – Catalyst będące systemem autoryzacji i obrotu dłużnymi instrumentami finansowymi.
Od dnia 21 stycznia 2013 na rynku Treasury BondSpot Poland notowane są obligacje nominowane w euro.

</doc>
<doc id="192312" url="https://pl.wikipedia.org/wiki?curid=192312" title="Doktorat honoris causa">
Doktorat honoris causa



</doc>
<doc id="192316" url="https://pl.wikipedia.org/wiki?curid=192316" title="Obligacja śmieciowa">
Obligacja śmieciowa

Obligacje śmieciowe (także: obligacje tandetne lub obligacje wysokodochodowe, ang. "junk bonds") – żargonowa nazwa obligacji emitowanych przez firmy o słabej kondycji finansowej, o ratingu poniżej poziomu inwestycyjnego (od BB do D – według agencji ratingowej Fitch Ratings oraz BBB w skali Standard &amp; Poor's).
Obligacje śmieciowe charakteryzują się wyższą rentownością w stosunku do pozostałych obligacji oraz wysokim ryzykiem kredytowym. Odsetki płacone przez emitenta mogą spowodować utratę przez niego płynności. W związku z tym obligacje śmieciowe posiadają zwykle odroczony termin płatności kuponu, którego wielkość rośnie w miarę upływu czasu i nie zaburza bieżącej płynności finansowej emitenta.

</doc>
<doc id="192322" url="https://pl.wikipedia.org/wiki?curid=192322" title="Swoszowice">
Swoszowice

Swoszowice, Osiedle Uzdrowisko Swoszowice – część miasta Krakowa oraz jednostka pomocnicza niższego rzędu wchodząca w skład Dzielnicy X Swoszowice. Obecnie jest jedynym w mieście prawnie wydzielonym osiedlem (nie powoduje to jednak żadnych skutków prawnych oraz nie funkcjonuje w świadomości mieszkańców).
W Swoszowicach znajduje się jedno z najstarszych polskich uzdrowisk.
Etymologia nazwy.
Nazwa wywodzi się od formy osobowej pierwszego założyciela wsi, będącej własnością rycerską – o nazwisku Swosz, de Swoszowic.
Historia Swoszowic.
Pierwsze wzmianki o Swoszowicach pochodzą z "Kodeksu Tynieckiego" z 12 marca 1362 r. Pierwszym właścicielem był Wojciech de Swoszow (pochodzący ze stanu rycerskiego). W 1422 r. odkryto bogate złoża siarki wtedy też założono pierwsze kopalnie. (Obecnie siarkę wydobywa się tylko do celów leczniczych). Po obecności kopalni zostało jednak wiele pamiątek jak hałdy czy liczne nazwy ulic: "Borowinowa", "Szybisko" czy "Siarczanogórska".
Najlepszym okresem dla Swoszowic były lata 1800–1831, gdy dr Feliks Radwański na wykupionych gruntach wybudował Zakład Kąpielowy funkcjonujący do dziś. Uzdrowisko zostało oficjalnie otwarte w 1811 roku. Początkowo uzdrowisko stało się jednym z popularniejszych. Zachwyt ten opadł na chwilę, w czasie powstania listopadowego, ale już w 1859 r. za sprawą dra Józefa Dietla Swoszowice odzyskały dawny blask dzięki budowie w 1875 r. linii kolejowej. W XIX w. Swoszowice były licznie zamieszkiwane przez Żydów, istniały tu także synagogi. Pod koniec XIX w. wybudowano Fort Swoszowice, gdzie obecnie znajduje się ośrodek szkoleniowy.
W czasie okupacji niemieckiej mieszkająca w Szwoszowicach rodzina Trammerów udzieliła pomocy Oldze Mandel i Marii Feldhorn. W 1991 roku Instytut Jad Waszem podjął decyzję o przyznaniu Frydzie Trammer i Auguście Szmelowskiej z d. Trammer tytułu Sprawiedliwych wśród Narodów Świata
Do 1954 roku istniała zbiorowa gmina Swoszowice. 
W 1979 r. w Swoszowicach z inicjatywy ks. Stanisława Żaka powstał Dom Księży Chorych im. św. Franciszka z Asyżu. 
W 1982 r. ks. kard. Franciszek Macharski erygował w Swoszowicach parafię pw. Opatrzności Bożej, wydzielając ją z parafii pw. Przemienienia Pańskiego w Krakowie-Wróblowicach. 
Dnia 26 września 2006 r. obszar Swoszowic stał się pierwszą i jak dotąd jedyną w Krakowie jednostką pomocniczą niższego rzędu funkcjonującą w ramach dzielnicy. Ta jednostka pomocnicza niższego rzędu w ramach Dzielnicy X Swoszowice nosi nazwę "Osiedle Uzdrowisko Swoszowice".
Uzdrowisko w Swoszowicach.
Obecnie uzdrowisko zarządzane jest przez spółkę. Na jego terenie znajdują się dwa źródła wody leczniczej "Zdrój Główny" i "Napoleon", które dostarczają unikatowych wód mineralnych bogatych w siarczany, wodór, węgiel, wapń, magnez. Zawartość siarki w wodach klasyfikuje Swoszowice na 5. miejscu na świecie, a 4. w Europie. W uzdrowisku leczy się także schorzenia reumatyczne za pomocą kąpieli z wykorzystaniem wód siarczanych i borowiny. W 2010 roku nastąpiła prywatyzacja Uzdrowiska – STP Investment SA z siedzibą w Bochni kupił większość udziałów Uzdrowiska, w 2014 roku stał się jedynym właścicielem Uzdrowiska Kraków Swoszowice wykupując pozostałe udziały od Skarbu Państwa.
Obszar Swoszowic wynosi ok. 400 ha, zamieszkuje go ok. 3000 osób. W Swoszowicach znajduje się także stadnina koni, sekcja kolarska, korty tenisowe, klub piłkarski Krakus Swoszowice oraz park uzdrowiskowy o powierzchni 7 ha.

</doc>
<doc id="192325" url="https://pl.wikipedia.org/wiki?curid=192325" title="GamePad">
GamePad



</doc>
<doc id="192328" url="https://pl.wikipedia.org/wiki?curid=192328" title="TECHWIG">
TECHWIG

TECHWIG – indeks giełdowy obejmujący spółki giełdowe zakwalifikowane do Segmentu Innowacyjnych Technologii SiTECH (z wyłączeniem funduszy inwestycyjnych), notowane na warszawskiej Giełdzie Papierów Wartościowych.
Najwyższa wartość TECHWIG-u wyniosła 2 559,90 pkt, 13 marca 2000, natomiast najniższa: 313,08 pkt, 1 października 2002.
23 czerwca 2008 roku GPW zaprzestała publikacji indeksu.

</doc>
<doc id="192330" url="https://pl.wikipedia.org/wiki?curid=192330" title="Cesarstwo uniwersalistyczne">
Cesarstwo uniwersalistyczne

Cesarstwo uniwersalistyczne (łac. "universalis" `powszechny`) – program cesarza Ottona III, związany z jego chęcią odnowienia Cesarstwa Rzymskiego. Inną nazwą dla tego programu jest Koncepcja Czterech Cór lub Federacja Czterech Państw. Cesarz planował objąć swą władzą wszystkie chrześcijańskie kraje Zachodu (łącznie z niedawno ochrzczonymi Słowianami).
Odnowione cesarstwo miało stanowić związek równoprawnych królestw Europy i składać się z:
Każda z tych krain miała mieć własnego króla, cesarz miał być ich zwierzchnikiem.
Idea upadła po śmierci Ottona III. Do planu uniwersalistycznego związku państw Europy odwołali się XX-wieczni ojcowie integracji europejskiej.

</doc>
<doc id="192333" url="https://pl.wikipedia.org/wiki?curid=192333" title="Pain of Mind">
Pain of Mind

Pain of Mind – debiutancki album zespołu Neurosis, wydany w 1988 roku nakładem labelu Alchemy Records. Jako pierwsze duże wydawnictwo zespołu-legendy doczekał się reedycji w 1990 i 1994 przez Alternative Tentacles. 
Sam zespół wydał ekskluzywną reedycję w 2000 we własnej wytwórni Neurot Recordings razem z bonusowym dyskiem, zawierającym nagrania live i pierwsze nagrania demo grupy.
Dodatkowy dysk:

</doc>
<doc id="192337" url="https://pl.wikipedia.org/wiki?curid=192337" title="Okaryna">
Okaryna

Okaryna – ludowy instrument muzyczny z grupy aerofonów wargowych, rodzaj fletu naczyniowego o wrzecionowatym korpusie. Nazwa pochodzi od włoskiego słowa "occarina", oznaczającego gąskę. W Stanach Zjednoczonych często nazywa się okarynę ze względu na kształt "sweet potato" – słodkim ziemniakiem.
Okaryny najczęściej wykonuje się z wypalonej gliny albo porcelany. 
Okaryna posiada otwory boczne (najczęściej 8), które zamykane palcami grającego kształtują wysokość dźwięku. Z boku instrumentu wystaje część przyustna, służąca do zadęcia, zbudowana jak we flecie prostym.
Okarynę w znanej dziś postaci skonstruował w drugiej połowie XIX wieku Włoch Giuseppe Donati. Podobne instrumenty były jednak wytwarzane wcześniej w Chinach i Afryce. Szybko zdobyła popularność w Europie jako instrument amatorski. Próby jej udoskonalenia poprzez dodanie systemu klap i suwaków nie powiodły się. Czasami jest wykorzystywana przez kompozytorów współczesnych (m.in. Kazimierz Serocki). 
Okaryny są wytwarzane w różnych wielkościach.

</doc>
<doc id="192338" url="https://pl.wikipedia.org/wiki?curid=192338" title="Kościół Świętego Krzyża w Miechowicach">
Kościół Świętego Krzyża w Miechowicach

Kościół Świętego Krzyża w Bytomiu Miechowicach – kościół rzymskokatolicki wzniesiony w latach 1856–1864 w Bytomiu-Miechowicach, wpisany do rejestru zabytków nieruchomych województwa śląskiego.
Historia.
Kościół został wybudowany w latach 1856–1864 w stylu neogotyckim według projektu . Wieżę w obecnym kształcie ukończono w 1894 r. Fundatorką kościoła była Maria Winckler z Domesów, wdowa po Franciszku Aresinie, a wówczas już żona Franciszka Wincklera.
Kościół miał pierwotnie stanąć na terenie parku zamkowego na miejscu starego, rozebranego w 1853 kościółka opisanego przez księdza Norberta Bonczyka w poemacie "Stary Kościół Miechowski". Jednak ze względu na niestabilny i podmokły grunt (tzw. kurzawka) wybudowano go na sąsiednim wzgórzu. W krypcie kościoła spoczywają szczątki właścicieli Miechowic: Domesów, Aresinów i Wincklerów, zaś na przykościelnym cmentarzu znajdują się groby zamordowanych przez Armię Czerwoną w 1945 mieszkańców Miechowic.
W 1999 r. kościół otrzymał I nagrodę głównego konserwatora zabytków – „zabytek zadbany”.
Pod kościołem była prowadzona eksploatacja złoża węgla kamiennego przez Kopalnię Węgla Kamiennego Bobrek-Piekary, w 2016 roku wydobycie na zawał prowadzono na głębokości około 700 m w pokładzie 503, co przełożyło się na deformacje bryły budynku – w 2016 roku jeden z filarów był wychylony o 2,98% od pionu w kierunku wschodnim. Z uwagi na prowadzone prace górnicze budynek wzmocniono m.in. ściągami stalowymi, rozporami oraz zewnętrzną płytą usztywniającą wokół kościoła.
Architektura.
Budynek wzniesiony z cegły w stylu neogotyckim na planie krzyża o wymiarach około 27 x 49 m, orientowany. Nawa główna ma wysokość 13 m, po jej obu stronach znajdują się nawy boczne wysokie na 11 m, oddzielone od nawy głównej ceglanymi filarami. Nawy pokryte sklepieniami żebrowymi gwiaździstymi z cegły dziurawki
Nad wejściem do świątyni góruje murowana wieża o wysokości około 60 m (do krzyża), nakryta dachem ośmiobocznym.
Pod transeptem znajduje się podziemna krypta.
W kościele znajdują się m.in.:

</doc>
<doc id="192341" url="https://pl.wikipedia.org/wiki?curid=192341" title="Okręty podwodne klasy Wilk">
Okręty podwodne klasy Wilk



</doc>
<doc id="192342" url="https://pl.wikipedia.org/wiki?curid=192342" title="Kusięta">
Kusięta

Kusięta – wieś w Polsce położona w województwie śląskim, w powiecie częstochowskim, w gminie Olsztyn.
W latach 1975–1998 miejscowość administracyjnie należała do województwa częstochowskiego.
Nazwa miejscowości.
Do dawnych nazw miejscowości należą: „Koszęcin” oraz „Koszęta”. Nazwa dzierżawcza pochodzi od nazwy osobowej „Koszęt”. Część źródeł podaje nazwę „Kusz” (Kuś). Nazwa wsi pojawia się w źródłach historycznych w formie m.in.: w 1382 roku Coschanczyn, w 1458 roku Cuszantha, w 1459 roku Cusszantha, w 1464 roku Cussyantha, w latach 1470-80 Kusszyatha, w 1530 roku Cuszijąta, w 1533 roku Kvszyąta, w 1549 roku Kusyata, w 1564 roku Kuszienta.
Części wsi.
Na kartach historii zanotowano nazwy części miejscowości np.: w 1921 roku – wieś Kusięta Stare, kolonię Kusięta Tylne. W 1934 roku wymieniono: osadę Zielona Góra, nadleśnictwo Zielona Góra, wieś Kusięta, wieś Kusięta Tylne. W 1974 roku wymienione są Kusięta Duże i Kusięta Tylne. 
Historia.
Pierwsza wzmianka pochodzi z roku 1385. Wtedy to Władysław Opolczyk nadał ze wsi dziesięcinę miodową klasztorowi na Jasnej Górze. Wieś stanowiła własność królewską, należała do parafii we Mstowie, a następnie w Olsztynie. W 1787 roku we wsi królewskiej Kusięta posiadającej karczmę mieszkało 165 osób w tym 10 Żydów. W 1827 roku Kusięta, będące wsią rządową posiadały 42 domy i 237 mieszkańców. W 1880 roku podlegały gminie Rędziny. W 1911 roku przez wieś przeprowadzono linię kolejową nr 61 Częstochowa–Kielce na której znajduje się przystanek Kusięta Nowe. Niedaleko miejscowości znajdował się także, zlikwidowany już przystanek Kusięta. Wieś leży na pograniczu Parku Krajobrazowego Orlich Gniazd, na jej terenie znajduje się rezerwat przyrody Zielona Góra. 

</doc>
<doc id="192344" url="https://pl.wikipedia.org/wiki?curid=192344" title="Ab urbe condita">
Ab urbe condita

Ab urbe condita lub anno urbis conditae (AUC lub A.U.C.) – łacińskie wyrażenie oznaczające „od założenia Miasta” (Rzym), co wydarzyło się, według obliczeń, 21 kwietnia roku 753 p.n.e.
Jedna z wielu metod używanych w czasach rzymskich przez historyków do liczenia lat przeszłych, gdy w użytku był kalendarz rzymski i juliański. System ten, zaproponowany przez Warrona, został zastąpiony przez Anno Diocletiani (A.D.), który z kolei został stopniowo wyparty przez Anno Domini (A.D.).
Niektórzy współcześni historycy twierdzą, że wyrażenia tego tak naprawdę nie używano w świecie antycznym i używanie go w taki sposób pojawiło się dopiero współcześnie. Występuje ono wszelako np. w księdze XVIII, rozdziale 107 „Historii naturalnej” Pliniusza Starszego: "Pistores Romae non fuere ad Persicum usque bellum annis ab urbe condita super DLXXX" (w Rzymie nie było piekarzy aż do wojny z Perseuszem przez ponad 580 lat od założenia miasta), albo w ks. XXXV rozdziale 22 tegoż, gdzie znowu następuje datowanie tym systemem. Podobnie u innych autorów, jak Pompejusz Festus, Sekstus Juliusz Frontyn, Gelliusz, Tytus Liwiusz, Serwiusz. Skrót „AVC” poświadczony jest przez Waleriusza Probusa.
"Ab urbe condita" to także tytuł monografii Liwiusza poświęconej historii Rzymu oraz utworu Juliana Tuwima.

</doc>
<doc id="192345" url="https://pl.wikipedia.org/wiki?curid=192345" title="Wykup lewarowany">
Wykup lewarowany

Wykup lewarowany (ang. "Leveraged Buy Out", LBO) – transakcja przejęcia przedsiębiorstwa notowanego na rynku publicznym lub pozostającego w rękach prywatnych przez niewielką grupę inwestorów dostarczających kapitał własny (ang. "equity investors"), finansowaną głównie przy pomocy długu (jego udział w szczytowym okresie rozwoju transakcji sięgał 90%), którego spłata jest finansowana przez operacyjne przepływy pieniężne przejętego przedsiębiorstwa. LBO stanowi specyficzny i skomplikowany rodzaj transakcji fuzji i przejęć.
W typowej transakcji LBO jest tworzona spółka celowa (SPV – "special purpose vehicle"), której udziały obejmują inwestorzy. Spółka celowa, poza środkami inwestorów, uzyskuje kredyt bankowy, którego wartość może kilkakrotnie przewyższać wartość środków zgromadzonych w niej przez inwestorów. Za zakumulowany kapitał spółka celowa nabywa udziały w przejmowanym przedsiębiorstwie, stając się jego właścicielem (ostatecznym właścicielem przejmowanego przedsiębiorstwa są udziałowcy spółki celowej). Przepływy finansowe generowane przez przejęte przedsiębiorstwo trafiają do spółki celowej i są wykorzystywane przez nią do spłaty zaciągniętego długu. Proces ten został schematycznie zaprezentowany na rysunkach obok.
Do finansowania transakcji typu "Leveraged Buy Out" wykorzystuje się kapitał własny ("equity"), finansowanie pośrednie ("mezzanine finance") oraz dług zabezpieczony ("senior debt", np. kredyt bankowy).
Klasyfikacja LBO.
"Leveraged Buy Out" klasyfikuje się według składu zespołu przejmującego oraz wysokości udziału kapitału dłużnego w realizowanej transakcji. Do inwestorów uczestniczących w transakcji "Leveraged Buy Out" zalicza się:
Cele, przyczyny i warunki LBO.
Najczęściej celem inwestorów przy realizacji transakcji typu LBO jest w pierwszym etapie restrukturyzacja spółki prowadząca na ogół do wzrostu jej wartości, a następnie odsprzedaż udziałów z zyskiem. Późniejsza sprzedaż udziałów może odbywać się w oparciu o wprowadzenie akcji spółki do obrotu giełdowego lub sprzedaż udziałów inwestorowi strategicznemu.
Do podstawowych grup przyczyn przeprowadzenia wykupu lewarowanego zalicza się:
Wśród warunków, jakie powinna spełniać spółka stanowiąca potencjalny podmiot do przejęcia, wymienia się:
Przebieg LBO.
Przedmiotem wykupów lewarowanych mogą być zarówno spółki publiczne, notujące swoje akcje na giełdzie papierów wartościowych lub w obrocie pozagiełdowym, a także spółki prywatne, których akcje nie są notowane na giełdzie. Zazwyczaj nabycie spółki publicznej poprzez transakcję typu LBO prowadzi do jej późniejszego przekształcenia w spółkę prywatną. Zdarza się tak w przypadku odkupienia, najczęściej przez wąską grupę inwestorów na rynku kapitałowym, akcji spółki przejmowanej od jej dotychczasowych akcjonariuszy. Taki proces skutkuje wycofaniem akcji z obrotu rynkowego.
Inwestorzy, którzy podejmują się transakcji typu LBO, oczekują przede wszystkim wzrostu wartości ich inwestycji oraz realizacji osiągniętego zysku. Zysk uda się zrealizować, jeśli możliwe będzie zwiększenie wartości rynkowej przejętego przedsiębiorstwa oraz odsprzedanie go po wyższej cenie. Transakcje LBO są często zawierane przy poparciu i współpracy zarządów przedsiębiorstw kandydujących do nabycia. Jeżeli zarząd kandydujący do nabycia akceptuje transakcję, to przeważnie inwestorzy oferują mu współudział w inwestycji i potencjalnych zyskach. Zdarzają się również przypadki, że owe zarządy przedsiębiorstw nie wyrażają zgody na transakcję. W przypadku, kiedy współpraca zarządów przejmowanych i przejmujących jest niezbędna, zazwyczaj inwestorzy wycofują się z takiej operacji. Niekiedy transakcja okazuje się tak atrakcyjna, że niechęć i brak akceptacji ze strony zarządu kandydującego do przejęcia nie jest w stanie zrazić inwestorów. Jeśli taka transakcja dochodzi do skutku, nazywana jest wrogim przejęciem typu LBO.
Operacje oparte na finansowaniu długiem są obarczone dużym ryzykiem. Jeśli struktura kapitałowa przedsiębiorstwa jest silnie obciążona długiem, to automatycznie wzrasta ryzyko finansowe wyrażające się w tym, że w razie spadku poziomu sprzedaży lub marż zysku, co może nastąpić zwłaszcza w warunkach nieoczekiwanej recesji, wytwarzane przez przedsiębiorstwo przepływy pieniężne mogą nie pokryć zadłużenia. Jeżeli taki stan będzie utrzymywał się przez dłuższy czas, to zadłużenie może okazać się powodem bankructwa danego przedsiębiorstwa. Inną przyczyną niepowodzenia transakcji LBO może być zbyt szybka restrukturyzacja i brak poprawnego zarządzania przedsiębiorstwem. Zagrożenie takie jest przede wszystkim istotne wtedy, gdy przedsiębiorstwo prowadzi działalność na dużą skalę oraz w różnych dziedzinach. Ryzyko to może potęgować fakt całkowitego odsunięcia od kierowania dotychczasowych właścicieli lub założycieli przedsiębiorstwa. Wysokie zadłużenie przedsiębiorstwa w znacznym stopniu ogranicza możliwości inwestycyjne, które mogą okazać się głównym czynnikiem decydującym o ewentualnym sukcesie, wpływającym na zdolność przedsiębiorstwa do konkurowania w zmienionych warunkach rynkowych, nieuwzględnionych w trakcie analizy kandydata do nabycia będącego przedmiotem transakcji LBO.

</doc>
<doc id="192347" url="https://pl.wikipedia.org/wiki?curid=192347" title="Justyfikacjonizm">
Justyfikacjonizm

Justyfikacjonizm jest to jedno ze stanowisk badających sposób uzasadniania twierdzeń w nauce, obok logistycznego antyirracjonalizmu, falsyfikacjonizmu, koncepcji paradygmatycznego rozwoju wiedzy naukowej i anarchizmu metodologicznego.
Klasyczni intelektualiści i klasyczni empiryści.
Zgodnie z tym stanowiskiem wszelka wiedza naukowa składa się z twierdzeń dowiedzionych. W ramach tego stanowiska „klasyczni intelektualiści” („racjonaliści” w wąskim tego słowa znaczeniu - np. Kartezjusz czy Kant) oraz „empiryści” (np. Locke czy Hume) wymagali aby nie twierdzić niczego, co nie jest dowiedzione. Ta tradycja była do wieku XX dominującą tradycją racjonalnego myślenia, w jej ramach występowały trzy podstawowe nurty: kartezjanizm, kantyzm oraz klasyczny empiryzm.
Wszystkie one zgodne były w jednej zasadniczej kwestii: procedury dedukcyjne pozwalają jedynie na poprawne wnioskowania, czyli na przekazywanie prawdy, nie pozwalają jednak na dowodzenie (ustalanie) prawdy. Problem jaki stanął przed nimi polegał na rozstrzygnięciu natury tych wszystkich twierdzeń (aksjomatów), których prawdziwość dowieść można jedynie środkami pozalogicznymi.
Klasyczni intelektualiści odwoływali się tu do intuicji intelektualnej, oczywistości czy objawienia, zaś empiryści do względnie małego zbioru twierdzeń faktualnych, ujmujących twarde fakty, których wartość logiczną ustalało samo doświadczenie i które tworzyły niepodważalną, empiryczną bazę nauki. Wszyscy oni zgodni byli w jeszcze jednej zasadniczej kwestii - pojedyncze zdanie wyrażające twardy fakt obalić może teorię ogólną, natomiast niewielu z nich twierdziło, że skończona koniunkcja twierdzeń faktualnych może dowieść (indukcyjnie) teorii naukowej.
Intelektualistom dedukcyjna logika pozwalała na dowodzenie twierdzeń naukowych każdego rodzaju, o ile zaakceptowane zostaną ich aksjomaty. Dla empirystów sprawa się komplikuje, bowiem dowodzenie na podstawie wąskiej bazy empirycznej wymaga logiki innego rodzaju, logiki indukcyjnej, pozwalającej na przechodzenie od twierdzeń jednostkowych do twierdzeń ogólnych.
O niepowodzeniach ich programów pisze Lakatos następująco:
Wszystkie odmiany epistemologii justyfikacjonistycznej, dla których zmysły są podstawowym źródłem wiedzy orzekają o istnieniu szczególnego stanu umysłu (nazywanego „odpowiednim”, „normalnym”, „zdrowym”, „nieuprzedzonym”) pozwalającego na dokonywanie obserwacji prawdy, taką, jaka sama z siebie się jawi.
Justyfikacjoniści proponują jakąś formę psychoterapii w celu oczyszczenia umysłu i otwarcia się na rzeczywistość "taką jaka ona jest w swej własnej istocie". Dla klasycznych empirystów umysł jest " tabula rasa " - skutkiem określonej psychoterapii staje się uwolniony od wszelkich przesądów teoretycznych. Dla Kartezjusza umysł oczyszczany jest aż do samego "cogito", w którym na nowo ustanawia on ego i odnajduje boską dłoń oczywistości wiodącą ku prawdzie. takie pasywistyczne ujęcie charakterystyczne dla klasycznego empiryzmu i kartezjanizmu traktuje wiedzę prawdziwą jako „odcisk przyrody” w doskonale biernym umyśle. Jedynym rezultatem umysłowej aktywności są zniekształcenia i uprzedzenia.
Logiczni empiryści.
Znaczna część poglądów filozofów z kręgu logicznego empiryzmu, zajmująca się badaniem naukowym z punktu widzenia oceny rezultatów poznawczych, utożsamiała metodę zdobywania wiedzy z metodą jej uzasadniania. Wiodącą była dla nich teza o empirycznej genezie wiedzy oraz o kryteriach empirycznej sensowności, związana ze stanowiskami empirycznego i metodologicznego genetyzmu wywodzącymi wszelką ludzką wiedzę z doświadczenia i w doświadczeniu upatrującymi jej jedynego uzasadnienia.
Obiektywne poznanie świata to poznanie oparte na czystym doświadczeniu, czyli na obserwacji nagich faktów. Zaobserwowane fakty stanowią granicę ścisłości i pewności naukowej, po przekroczeniu której rozpoczyna się wiedza przypuszczalna. Zadaniem filozofii jest krytyczna analiza języka nauki celem oczyszczenia języka z wszelkich nieempirycznych elementów. Punktem wyjścia jest tu teza o biernej roli umysłu w procesie poznania - umysł wtedy jest najlepiej przygotowany do poznawania świata, gdy jest wolny od uprzedzeń w postaci z góry, bez doświadczenia, powziętych spekulacji i oczekiwań, które nie dają się przełożyć na język obserwacji.
Bazą, czyli fundamentem empirycznej wiedzy są uznane zdania spostrzeżeniowe, o charakterze introspekcyjnym bądź ekstraspekcyjnym, tylko one bowiem są definitywnie rozstrzygnięte pod względem prawdziwościowym. Zdania te ujmujące nagie fakty stanowią bazę dla pozostałych czynności naukowych, czyli ich opisu i uporządkowania. Ze względu na zdania spostrzeżeniowe akceptowane mogą być inne zdania nauki, zdania wykraczające poza granice obserwacji; przykładowo: prognozy (czyli przewidywania), uogólnienia empiryczne, itp.
O naukowej postawie badacza świadczy nie tylko jego język empiryczny oraz stosowana przez niego metoda doświadczalna, świadczy o niej również rodzaj problemów jakie badacz podejmuje. Jedynymi problemami naukowymi są problemy nie zmuszające nas do nazbyt odległego wykraczania poza wyniki obserwacji. Właśnie dla tych powodów klasyczne problemy filozofii są problemami pseudonaukowymi, jako że nie dają się rozwiązać przy pomocy ostrożnych metod empirycznych; czyli obserwacji i indukcji.
Kryterium demarkacji.
Granica pomiędzy sensem i nonsensem, zwana kryterium demarkacji, zapewniająca wyrażeniom naszego języka (zdaniom w sensie gramatycznym i logicznym) sensowność przebiega na dwóch płaszczyznach: 
O sensowności danego wyrażenia orzekała metoda jego rozstrzygania - dla zdań weryfikacja, orzekanie dla nazw. Nazwy indywidualne i orzeczniki obserwacyjne (czyli nazwy własności obserwowalnych, których przysługiwanie lub nieprzysługiwanie indywidualnym makroskopowym przedmiotom da się definitywnie rozstrzygnąć przez krótki, skończony ciąg prostych obserwacji) to całkowicie zinterpretowane, a więc w pełni sensowne wyrażenia nazwowe języka empirycznego. Sensowność wszelkich innych wyrażeń nazwowych języka zależy od ich definiowalności przez nazwy całkowicie zinterpretowane.
Teorie sprawdzania logicznego empiryzmu odwołują się każdorazowo do konfrontowania twierdzeń wyprowadzanych ze sprawdzalnych hipotez ze zdaniami czysto empirycznymi. W następujących etapach przedstawić można ewolucję empirystycznego kryterium znaczenia poznawczego, inaczej to nazywając: ewolucj kryterium demarkacji na sfery: nauki i nie-nauki (sensu i non-sensu):
Pierwszą wersję owego kryterium stanowił wymóg pełnej zasadniczej weryfikowalności. Funkcjonował on we wczesnej fazie rozwoju Koła Wiedeńskiego. 
Zarzuty wobec tego kryterium przedstawić można następująco: (1) wyklucza ono z obrębu nauki wszystkie zdania uniwersalne; (2) wyklucza on zdania zawierające zarazem kwantyfikator ogólny i szczegółowy, których również nie można wydedukować ze skończonego zbioru zdań obserwacyjnych; (3) do dowolnego zdania spełniającego ów wymóg, alternatywnie dołączyć można dowolne zdanie owego wymogu nie spełniające. Alternatywa tych zdań stanowiła będzie logiczną konsekwencję zdania spełniającego wymóg całkowitej weryfikowalności, co z kolei pozostanie w sprzeczności z wymogiem całkowitej weryfikowalności. (Swoistą wersją owego kryterium - przedstawiony tu w dogmatycznym falsyfikacjonizmie - stanowi wymóg pełnej zasadniczej falsyfikowalności.)
Sprawdzenie (weryfikacja lub falsyfikacja) zdania empirycznego sprowadza się do jednego z dwóch wymogów:
Tak sformułowana zasada weryfikacji twierdzeń naukowych, pod wpływem krytyki przeszła radykalną ewolucję w kierunku liberalizacji wymogu weryfikowalności zdań. Wymogu całkowitej weryfikacji oraz możliwości falsyfikacji nie spełniają jednak uniwersalne zdania (prawa) nauki (nie można zweryfikować zdania z kwantyfikacją ogólną, np. "Wszyscy ludzie są śmiertelni", bowiem, w tym konkretnym przykładzie, nic nie wiemy o przypadkach przyszłych). Próby rozwiązania owej trudności szły w dwóch kierunkach:
Wprowadzenie zdań redukcyjnych pociągnęło za sobą konieczność rezygnacji z weryfikowalności jako kryterium sensowności i zastąpienia jej kryterium testowalności (konfirmowalności) jako kryterium sensowności poznawczej zdań teoretycznych.
Istotę kryterium testowalności wyrazić można za pomocą następującej tezy: 
Kolejny etap to kryterium Ayera, które przedstawić można następująco: 
Sam Ayer zauważył, że jego kryterium jest nazbyt szerokie, wyposaża bowiem w treść empiryczną dowolne zdanie. Przyjmijmy zdanie S mówiące: "Absolut jest doskonały" a jako hipotezę pomocniczą zdanie: "Jeśli absolut jest doskonały, to to jabłko jest czerwone". Na ich podstawie wydedukować można zdanie obserwacyjne: "To jabłko jest czerwone".
Treść swego kryterium poddał Ayer modyfikacji, dopuszczając jako hipotezy pomocnicze jedynie zdania analityczne lub takie zdania empiryczne, które są niezależnie sprawdzalne. Jednakże ma tu zastosowanie zarzut drugi z kryterium falsyfikowalności.
Trudności jakie stanęły przed owymi kryteriami skłoniły Carla Gustava Hempla do następującej uwagi. 
Następny etap ewolucji kryterium demarkacji to analizy Hempla dotyczące przekładalnościowego kryterium znaczenia poznawczego, którego podstawy sformułował Carnap. Hempel formułuje je następująco.
"Zdanie ma znaczenie poznawcze wtedy i tylko wtedy, gdy jest przekładalne na jakiś język empiryczny."
Jak łatwo zauważyć, kryterium to jest nazbyt wąskie, dopuszcza bowiem jako sensowne terminy obserwacyjne, pozbawionymi sensu czyniąc terminy dyspozycyjne. Dopiero drogą dopuszczenia do języka empirystycznego zdań (definicji) redukcyjnych, zasięg stosowalności owego kryterium można poszerzyć. Do wyjaśnienia pozostanie tu jeszcze problem konstruktów teoretycznych takich jak np. "potencjał grawitacyjny", "pole elektryczne", itp., których nagminnie używają współczesne teorie naukowe, a ani definicje ani zdania redukcyjne owych terminów nie są w stanie wprowadzić w oparciu o predykaty obserwacyjne.
Hempel proponuje następującą drogę przeformułowania empirystycznego kryterium znaczenia. Jego punkt wyjścia przedstawia się następująco:
"W rzeczy samej treści wartościowego empirycznie zdania nie można, ogólnie biorąc, wyczerpująco wyrazić za pomocą jakiegokolwiek zbioru zdań obserwacyjnych".
W olbrzymim skrócie propozycję Hempla przedstawić można następująco. Empirystyczne kryterium znaczenia uznać należy za propozycję językową, która jako taka nie jest ani prawdziwa ani fałszywa, lecz adekwatna lub nie adekwatna. O adekwatnym kryterium znaczenia można mówić gdy spełnione są dwa warunki. Warunek pierwszy, eksplikacja musi być wystarczająco głęboką analizą powszechnie przyjętego znaczenia explicandum, analizą opierającą się na twierdzeniach o charakterze empirycznym. Warunek drugi, eksplikacja stanowić musi racjonalną rekonstrukcję explicandum - musi ona, posiłkując się logiką, stworzyć ogólny aparat pojęciowy pozwalający na spójne i precyzyjne przeformułowanie oraz na teoretyczną systematyzację kontekstów w jakich używane jest explicandum.
Probabilizm.
Na tym polu szczególne znaczenie mają badania Rudolfa Carnapa. Probabilizm, będący bardziej wyrafinowaną wersją justyfikacjonizmu, ideę weryfikacji próbuje zastąpić ideą prawdopodobieństwa, bazująca na indukcji eliminacyjnej i enumeracyjnej. Indukcja z przesłanek spostrzeżeniowych, które dotyczą indywidualnych i zaobserwowanych przypadków pozwala jako wniosek wyprowadzić następujące zdania:
Obydwa powyższe zdania przedstawić można pod postacią następującego schematu wnioskowania, zwanego indukcją enumeracyjną, w którym "S" i "P" są nazwami własności obserwowalnych.
Celem przekształcenia powyższego schematu w schemat indukcji eliminacyjnej należy dołączyć do niego warunek głoszący, że przedmioty "S", ... "S" są jak najbardziej różnorodne pod wieloma względami, celem eliminacji poprzez przesłanki jak najwięcej hipotez konkurencyjnych względem wniosku indukcyjnego.
Postępowanie badawcze ma cztery etapy. 
W przypadku indukcji enumeracyjnej prawdopodobieństwo wniosku jest tym większe, im większa jest ilość przeprowadzonych obserwacji. Zaś w przypadku indukcji eliminacyjnej prawdopodobieństwo wniosku zależy od ilości różnorodnych obserwacji, innymi słowy mówiąc, od ilości wyeliminowanych hipotez konkurencyjnych. Jeżeli prawdopodobieństwo wniosku okaże się duże (tzn. bliskie jedności) lub okaże się większe od prawdopodobieństwa negacji wniosku, to wniosek należy uznać. Jest to tzw. zasada racji dostatecznej w postępowaniu indukcyjnym.
Co oznacza użyte w powyższych zdaniach słowo „prawdopodobieństwo”? Traktowane jest ono tu jako uogólnienie pojęcia prawdy, teoria wnioskowania dedukcyjnego jest granicznym przypadkiem logiki indukcji, dedukcyjne operacje logiczne są granicznymi przypadkami operacji indukcyjnych.
Ogólna zasada indukcji w ujęciu Rudolfa Carnapa, tzw. nierówność Carnapa, przedstawia się następująco.
Przy akceptacji tezy, że indukcyjne uzasadnienie prawa lub teorii przez przesłanki polega na zwiększeniu jego prawdopodobieństwa początkowego, problemem uprawomocnienia indukcji nazywa się poszukiwanie takiej teorii prawdopodobieństwa indukcyjnego, w świetle której nierówność Carnapa nazwać można prawdziwą. Chodzi tu przede wszystkim o to, by wykazać, że istnieje nie prowadzący do sprzeczności sposób przyporządkowania sprawdzanym indukcyjnie hipotezom prawdopodobieństwa początkowego różnego od zera.
Należy w tym miejscu zauważyć, że nie istnieje metoda niesprzecznego przyporządkowywania początkowego prawdopodobieństwa różnego od zera wszystkim godnym uwagi hipotezom i teoriom. Zgodnie z teorią prawdopodobieństwa indukcyjnego prawdopodobieństwo początkowe wszelkich praw i teorii naukowych jest równe lub bliskie zeru dla każdego, dostatecznie dużego, uniwersum a zatem żadna ilość zgodnych z nim wyników obserwacji nie jest zdolna zwiększyć ich początkowego prawdopodobieństwa i zbliżyć go do jedności. Nierówność Carnapa nie jest zatem nigdy spełniona. Głównie za sprawą wysiłków K.R. Poppera okazało się jednak, że niezależnie od dostępnych świadectw empirycznych wszystkie teorie mają zerowe prawdopodobieństwo. Konsekwencją tego jest sąd, że wszystkie teorie są nie tylko w takim samym stopniu nieudowodnialne, ale i nieprawdopodobne.
Redukcja interteoretyczna.
Logiczny empiryzm koncentrował się zasadniczo na problemach struktury teorii naukowej, ujmując rekonstrukcję teorii naukowej jako koniunkcję zasad teoretycznych i reguł korespondencji - rozważania miały zatem na ogół charakter synchroniczny. Z tym tradycyjnym poglądem na naukę ściśle związana była teza o ciągłości wiedzy naukowej dotycząca treści twierdzeń naukowych, która osiągana była drogą jednolitej metody. Tezę o ciągłości wiedzy gwarantowała również idea jedności nauki w ujęciu encyklopedyzmu, dla której rozwiązaniem był fizykalizm - jedność nauki możliwa jest dzięki jednolitemu językowi nauki.
Głównym powodem badań na redukcją interteoretyczną było dążenie do jedności nauki. Hasło jedności nauki (Einheitswissenschaft, Unity of Science) występuje w Kole Wiedeńskim niemal od początku jego istnienia. Pierwotnie stanowiło ono jedynie postulat skierowany przeciwko różnorodności nazw tych samych zjawisk w różnych dziedzinach wiedzy. Szło zatem o ujednolicenie terminologii naukowej. Miało się ono odbyć przez sprowadzenie wszystkich terminów naukowych do pewnego zbioru terminów pierwotnych, przy pomocy odpowiednich definicji. Kolejnym etapem było sformułowanie postulatu intersensualności i intersubiektywności języka nauki. Program jedności nauki przekształca się tym samym w program fizykalizacji, czyli w postulat sprowadzania wszystkich terminów nauki do języka fizyki. Jest to postulat Neuratha, który przejął od niego Carnap, rezygnując, wbrew Schlickowi z fenomenalizmu.
„Jedność nauki” jest nie tylko pewnym hasłem, lecz również i tezą, rozwijaną przez logiczny empiryzm. Zgodnie z tą tezą, program jedności nauki daje się zrealizować, czyli terminy wszystkich nauk empirycznych można sprowadzić przez definicję lub redukcję do języka fizykalnego. Tezę tę nazwano „tezą fizykalizmu”. Teza ta występuje również i w innym znaczeniu, zgodnie z którym, każde zdanie naukowe daje się przetłumaczyć na język fizyki.
W ramach takiego ujęcia pojawiały się również pytania o rozwój nauki, a zatem o jej aspekt diachroniczny. Odpowiedzi na nie przybierały postaci różnych koncepcji redukcji interteoretycznej. W ramach tego nurtu wyróżnia się dwie odmienne koncepcje redukcji: Nagla-Woodgera oraz Kemeny’ego-Oppenheima.
Redukcja Nagla-Woodgera. Redukcja teorii wtórnej (teorii redukowanej) do teorii pierwotnej (teorii redukującej) polega na wyprowadzeniu z teorii pierwotnej jako jej logicznych konsekwencji wszystkich twierdzeń teorii wtórnej. Ze względu na tożsamość bądź odrębność słowników teorii pierwotnej i wtórnej redukcja przybiera postać homogenicznej bądź heterogenicznej.
Przedstawione wyżej typy redukcji mają charakter kumulatywistyczny. Świadczy o tym fakt, że twierdzenia teorii dawniejszych mają wynikać z teorii nowszych. Ernest Nagel preferuje w nauce takie systemy teoretyczne, które zinterpretować można w ramach jednej ze znanych już i akceptowanych teorii. Mając do wyboru dwie konkurujące ze sobą hipotezy - dopuszczalne na gruncie danych doświadczenia - wybrać należy tą z nich, która w mniejszym stopniu narusza zastany system wiedzy.
Redukcja Kemeny’ego-Oppenheima również ma charakter kumulatywistyczny, z tą istotną różnicą, że kumulacja ma tu zachodzić jedynie na poziomie obserwacyjnym. Celem dokonania redukcji teorii T do teorii T spełnić należy trzy warunki.
Logiczny empiryzm zainteresowany był głównie analizami logicznej struktury teorii naukowej a problem zmienności nauki uznawał za problem drugorzędny, ponieważ, zgodnie z ich ujęciem, logiczna struktura nauki jest stała, a zatem historycznie zmienia się tylko treść empiryczna teorii a nie ich logiczna forma. Wszelka problematyka związana z historią nauki odesłana została do innych dyscyplin, głównie do socjologii, psychologii oraz historii nauki. Postęp w nauce polega na gromadzeniu twierdzeń teoretycznych oraz na wyjaśnianiu coraz większej liczby zjawisk. Wszelkie przewroty w nauce, w ramach tego ujęcia, są odkrywaniem błędów - irracjonalnych zanieczyszczeń nauki, które należy wyrugować poza jej granice. Nauka rozwija się zatem poprzez dodawanie do ustalonych i nie podlegających zmianom prawd nowych twierdzeń wraz z nowymi, coraz to bardziej ogólnymi teoriami - generalizacjami, z których stare teorie muszą być wyprowadzalne. Taka koncepcja postępu nauki pozwala naszkicować jej przyszły obraz, w świetle którego postęp jest oceniany jako formułowanie teorii głębszych, szerszych, oraz bliższych prawdzie. Obca zatem temu ujęciu jest myśl aby wiedza, którą uznano za naukową, a więc należycie uprawomocnioną i wyartykułowaną za pomocą teorii naukowych, podlegała rewizji umożliwiającej kwestionowanie jej najbardziej fundamentalnych podstaw.

</doc>
<doc id="192352" url="https://pl.wikipedia.org/wiki?curid=192352" title="Sytuacja prawna i społeczna osób LGBT w Macedonii Północnej">
Sytuacja prawna i społeczna osób LGBT w Macedonii Północnej

Lesbijki, geje, biseksualiści i osoby Transpłciowe (osoby LGBT) mogą się spotkać w Macedonii Północnej z trudnościami, których nie spotykają osoby nie-LGBT. Kontakty homoseksualne – zarówno kobiet, jak i mężczyzn – są w tym kraju legalne, jednak parom jednopłciowym ani gospodarstwom przez nie prowadzonym nie przysługuje ta sama ochrona prawna, którą cieszą się małżeństwa par różnej płci.
Prawo wobec kontaktów homoseksualnych.
Prawo macedońskie nie zakazuje seksualnych kontaktów pomiędzy osobami tej samej płci. Wiek uprawniający do współżycia seksualnego jest równy dla kontaktów homo- i heteroseksualnych.
Historia.
Kontakty seksualne z osobami tej samej płci były w Byłej Jugosłowiańskiej Republice Macedonii nielegalne do 1996 roku, kiedy nastąpiła ich dekryminalizacja będąca jednym z warunków wstąpienia do Rady Europy. Po wyborach w 2014 ówczesna Macedonia rozważała zdefiniowanie małżeństwa w Konstytucji jako związek kobiety i mężczyzny, co zaproponowała koalicja rządowa mająca ponad trzy czwarte miejsc w macedońskim parlamencie. Zmiana nie weszła jednak w życie.
Krwiodawstwo.
Mężczyźni mający kontakty seksualne z mężczyznami nie mogą być w Macedonii Północnej dawcami krwi.
Ochrona prawna przed dyskryminacją.
Pomiędzy 2008 a 2010 rokiem obowiązywał zakaz dyskryminacji w miejscu pracy z powodu orientacji seksualnej. Na początku 2010 roku parlament ówczesnej Macedonii zrewidował prawo antydyskryminacyjne i usunął z niego orientację seksualną jako kategorię chronioną. Obecnie nie obowiązują żadne prawa zakazujące dyskryminacji lub zbrodni nienawiści nawiązujące do orientacji seksualnej bądź tożsamości płciowej.
Azyl.
Prześladowanie z uwagi na orientację seksualną nie jest prawnie uznane za czynnik gwarantujący status uchodźcy.
Służba wojskowa.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Uznanie związków osób tej samej płci.
W macedońskim ustawodawstwie nie istnieje żadna prawna forma uznania związków jednopłciowych. Prawo definiuje małżeństwo jako „związek mężczyzny i kobiety”.
We wrześniu 2013 roku zaproponowano poprawkę do Konstytucji Macedonii Północnej, która definiowała małżeństwo jako związek mężczyzny i kobiety. Poprawka nie uzyskała wymaganych dwóch trzecich głosów. Pod koniec czerwca 2014 ponownie wybrana partia rządząca po raz kolejny złożyła projekt, zakładając, że konserwatywna partia opozycyjna (DPA) poprze zmianę, co pozwoli uzyskać poparcie dwóch trzecich parlamentu. W styczniu 2015 Parlament ówczesnej Macedonii przyjął poprawkę znaczącą większością głosów. Poprawka nie weszła w życie z powodu przedterminowych wyborów parlamentarnych w 2016.
Adopcja dzieci przez pary jednopłciowe.
Partnerzy w konkubinacie nie mają żadnych praw wychowawczych do dziecka swojego partnera. Niemożliwa jest również wspólna adopcja dziecka przez parę jednopłciową.
Prawa osób transpłciowych.
Osoby transpłciowe nie mają w Macedonii Północnej możliwości prawnej korekty płci.
Życie osób LGBT w kraju.
Istnieje niewiele miejsc przeznaczonych bezpośrednio dla środowisk LGBT. W Skopju funkcjonuje kilka lokali gay-friendly. Niektóre bary organizują okazjonalnie imprezy dla mniejszości seksualnych. Kraj jest w przeważającej mierze homofobiczny. Wiele raportów donosi o upokorzeniach, zwolnieniach z pracy, a nawet publicznym ujawnianiu cudzej orientacji seksualnej.
Według Amerykańskiego Raportu o Stosowaniu Praw Człowieka w Macedonii z 2012, istnieją uprzedzenia wobec społeczności LGBT. Ponadto jest ona nękana przez społeczeństwo, media oraz rząd. Raport donosi:
Organizacje LGBT.
W kraju działają trzy organizacje oraz jedno centrum pracujące na rzecz obrony praw osób LGBT.
LGBT United (mac. "ЛГБТ Јунајтед") jest stosunkowo młodą organizacją broniącą praw osób LGBT w Macedonii Północnej. Pod koniec czerwca 2013 zorganizowała ona pierwszy w historii kraju pride week przy wsparciu Koalicji „Prawa seksualne i zdrowotne społeczności marginalizowanych”. Program przedsięwzięcia koncentrował się głównie na seansach filmowych o tematyce LGBT.
EGAL (mac. ЕГАЛ) to najstarsza organizacja zajmująca się kwestiami zdrowotnymi gejów i lesbijek. Jest również głównym organizatorem festiwalu filmowego Dzunica, na którym prezentowane są filmy o tematyce LGBT.
Koalicja „Prawa seksualne i zdrowotne społeczności marginalizowanych” (mac. Коалиција „Сексуални и здравствени права на маргинализираните заедници”) pracuje między innymi na rzecz praw osób LGBT i organizuje różnego rodzaju przedsięwzięcia promujące równość. Brała udział w organizacji Skopje Pride Week 2013.
Centrum Wsparcia LGBTI (mac. ЛГБТИ Центар за поддршка) – filia Komitetu Helsińskiego na Rzecz Praw Człowieka w Republice Macedonii Północnej mająca siedzibę w Skopju. Pracuje nad zmianą sytuacji prawnej i społecznej osób LGBTI w Macedonii Północnej, tworząc społeczność, rzecznictwo i bezpłatną pomoc prawną.
Opinia publiczna.
Sondaż przeprowadzony w 2002 roku przez Centrum Praw Człowieka i Obywatela wykazuje, iż 80% Macedończyków uważa homoseksualizm za „chorobę psychiczną zagrażającą funkcjonowaniu rodzin”. Około 65% odpowiedziało, że „bycie osobą homoseksualną jest przestępstwem, które powinno być karane ograniczeniem wolności”. Młodzi mężczyźni i mieszkańcy większych miejscowości są wobec homoseksualizmu bardziej liberalni niż osoby starsze, kobiety i mieszkańcy małych miejscowości.

</doc>
<doc id="192353" url="https://pl.wikipedia.org/wiki?curid=192353" title="Instrument pochodny">
Instrument pochodny

Instrument pochodny, derywat (ang. "derivative") – rodzaj instrumentu finansowego, niebędącego papierem wartościowym, którego wartość uzależniona jest od instrumentu bazowego, np. kursów akcji, rentowności obligacji, wysokości stopy procentowej, wartości indeksu giełdowego, a także tak nietypowych wskaźników, jak liczba dni słonecznych, wielkość opadu śniegu czy deszczu – derywatów pogodowych.
Charakterystyka.
Instrumenty pochodne dzieli się na dwie grupy:
Otwarcie pozycji w instrumencie symetrycznym, czyli zakupienie instrumentu przez jedną stronę transakcji i jego sprzedaż przez drugą stronę, rodzi dla obu stron obowiązek zawarcia umówionej transakcji, której przedmiotem jest instrument bazowy, na warunkach i w terminie wynikających z parametrów instrumentu pochodnego. Na przykład w wyniku zawarcia umowy FX-forward na parze EUR/USD, jedna strona transakcji musi zakupić ustaloną liczbę dolarów za euro w ustalonym dniu po ustalonym kursie, a druga strona musi tę samą ilość dolarów w tymże dniu po tymże ustalonym kursie sprzedać. Występuje wtedy symetria zobowiązań obu stron.
Otwarcie pozycji w instrumencie niesymetrycznym dla jednej ze stron transakcji rodzi obowiązek, a dla drugiej daje prawo do zawarcia ustalonej transakcji, której przedmiotem jest instrument bazowy, na warunkach i w terminie wynikających z parametrów instrumentu pochodnego. Przykładowo w wyniku zawarcia umowy opcji europejskiej na kurs EUR/USD, nabywca opcji zyskuje prawo do zakupu ustalonej liczby dolarów za euro w ustalonym dniu, po ustalonym kursie (nabywca może z tego prawa skorzystać lub nie), zaś wystawca opcji ma obowiązek sprzedaży tej samej ilość dolarów w tymże dniu, po tymże ustalonym kursie. Występuje wtedy asymetria sytuacji stron transakcji – nabywca ma prawo, wystawca ma obowiązek.
Rynek instrumentów pochodnych powstał w odpowiedzi na potrzeby uczestników rynków finansowych zabezpieczenia się przed ryzykiem. Obok transakcji zabezpieczających (ang. "hedging") zawierane są również transakcje o charakterze spekulacyjnym, mające na celu uzyskanie zysków w zamian za przyjęcie na siebie ryzyka. Dzięki zjawisku dźwigni finansowej wykorzystanie instrumentów pochodnych pozwala osiągnąć duży zysk, przy znacznie mniejszym zaangażowaniu środków własnych, niż w przypadku klasycznych instrumentów finansowych.
Tworzeniem nowych instrumentów finansowych i strategii zawierania transakcji z ich zastosowaniem zajmuje się dziedzina finansów nazywana inżynierią finansową.
Transakcje pochodne mogą być zawierane albo na zorganizowanych platformach obrotu (np. giełdach), albo w postaci umów zawieranych bezpośrednio między dwoma podmiotami (ang. "over-the-counter", OTC). Niektóre instrumenty pochodne funkcjonują praktycznie tylko na rynkach pozagiełdowych (np. forwardy).
Przykłady instrumentów pochodnych.
Do najpopularniejszych instrumentów pochodnych należą:
Wielkość rynku instrumentów pochodnych.
Zgodnie z szacunkami Banku Rozliczeń Międzynarodowych w Bazylei, wartość nominalna instrumentów pochodnych zawartych na rynkach OTC osiągnęła w 2013 r. poziom 700–800 bilionów dolarów, co jest wartością znacznie większą niż roczne PKB całego świata. Dzienne obroty na rynkach pochodnych stóp procentowych na świecie osiągnęły ok. 2 biliony dolarów.
Kierunek zmian regulacyjnych.
Brak przejrzystości rynku instrumentów pochodnych OTC, wynikający głównie z jego zdecentralizowanego charakteru, skutkował niewłaściwą oceną ekspozycji na ryzyko kontrahentów i przyczynił się do pogłębienia zaburzeń na rynkach finansowych w latach 2008–2009.
Jednym z postanowień szczytu G20 w Pittsburghu we wrześniu 2009 r. było wprowadzenie obowiązku przekazywania szczegółowych danych o transakcjach instrumentami pochodnymi OTC do repozytoriów transakcji. Dostęp do tych danych ma zapewnić odpowiednim instytucjom (tj. organy nadzoru i banki centralne) możliwość monitorowania ekspozycji poszczególnych uczestników rynku tych instrumentów, powiązania między nimi i możliwość analizy koncentracji ryzyka.
W Unii Europejskiej wspomniane postanowienie, rozszerzone o raportowanie transakcji instrumentami pochodnymi zawieranymi na rynku regulowanym, jest wprowadzane poprzez uchwalone w 2012 r. rozporządzenie EMIR.

</doc>
<doc id="192355" url="https://pl.wikipedia.org/wiki?curid=192355" title="Stanisław Feliksiak">
Stanisław Feliksiak

Stanisław Feliksiak (ur. 6 kwietnia 1906 w Łodzi, zm. 30 czerwca 1992 w Warszawie) – polski zoolog, dyrektor Państwowego Muzeum Zoologicznego w Warszawie, członek Towarzystwa Naukowego Warszawskiego.
Życiorys.
Syn Jana i Anny z Krauzów. Studiował na Uniwersytecie Warszawskim, kończąc studia w 1930. Od lipca do października 1938 popłynął Batorym do Kanady, gdzie już mając stopień doktora, badał faunę wodną Nowej Szkocji i Nowej Fundlandii. Przez wiele lat pracował w Państwowym Muzeum Zoologicznym w Warszawie jako asystent w Dziale Mięczaków (1929-1945), kierownik Zakładu Bezkręgowców (1945-1953), dyrektor (1947-1953), profesor nadzwyczajny (od 1953). W czasie wojny wykładał na tajnych kompletach medycyny, uczestniczył w powstaniu warszawskim na Czerniakowie, w końcu wojny współpracując z Stanisławem Lorentzem w Komitecie Ewakuacji Mienia Kulturalnego Warszawy ratował zbiory faunistyczne oraz bibliotekę Muzeum. W 1949 został członkiem korespondentem Towarzystwa Naukowego Warszawskiego (ponownie w 1982, po reaktywowaniu towarzystwa). W 1983 otrzymał honorowe członkostwo Polskiego Towarzystwa Zoologicznego. Był odznaczony Złotym Krzyżem Zasługi i Medalem Komisji Edukacji Narodowej.
Jego zainteresowania naukowe obejmowały malakologię, geografię zwierząt, mechanikę rozwoju. W 1951 wspólnie z Tadeuszem Jaczewskim i Włodzimierzem Michajłowem zainicjował serię wydawniczą "Popularnych Monografii Zoologicznych". Był redaktorem "Słownika biologów polskich" (1987), za koncepcję tej pracy otrzymał nagrodę Wydziału II PAN (Nauk Biologicznych). Pochowany jest na cmentarzu w Tłuszczu, niedaleko Janówki, posiadłości rodzinnej jego żony, Janiny z Rożnowskich Feliksiakowej.

</doc>
<doc id="192357" url="https://pl.wikipedia.org/wiki?curid=192357" title="Grzegorz XII">
Grzegorz XII

Grzegorz XII (łac. "Gregorius XII", właśc. Angelo Correr; ur. ok. 1330 w Wenecji, zm. 18 października 1417 w Recanati) – papież w okresie od 30 listopada 1406 do 4 lipca 1415.
Życiorys.
Pochodził z Wenecji z rodziny szlacheckiej. Uzyskał tytuł magistra teologii i był dziekanem kapituły diecezji Koroneia w Beocji. W latach 1380-90 był biskupem Castello, a w 1387 działał jako kolektor apostolski w Dalmacji i na obszarze patriarchatu Akwilei z ramienia papieża Urbana VI. Bonifacy IX 1 grudnia 1390 mianował go łacińskim patriarchą Konstantynopola, a 20 kwietnia 1395 powierzył mu dodatkowo funkcję administratora diecezji Koroneia. W 1399 był legatem Bonifacego IX w królestwie Sycylii. Innocenty VII mianował go legatem w Ankonie (4 kwietnia 1405), a następnie kardynałem-prezbiterem (12 czerwca 1405). 24 września 1406 przybył do Rzymu z Ankony, a 20 października 1406 Innocenty VII dokończył obrzędy związane z jego nominacją kardynalską i nadał mu kościół tytularny S. Marci. Jako kardynał Angelo Correr zachował urząd patriarchy konstantynopolitańskiego oraz administratora diecezji Koroneia.
Wybór na papieża.
Podczas konklawe Angelo Correro, podobnie jak pozostali kardynałowie złożył przysięgę, w której zobowiązywał się przystąpić, w ciągu trzech miesięcy, do negocjacji ze swoim rywalem – antypapieżem Benedyktem XIII oraz do abdykacji w sytuacji, gdy tenże postąpi podobnie lub wcześniej umrze. Ponadto liczba kardynałów papieskich miała być równa liczbie kardynałów awiniońskich, aby w razie pojednania, wybory nowego papieża mogły przebiegać w sposób sprawiedliwy dla obu stron. To przyrzeczenie miało na celu jak najprędzej zażegnać Wielką Schizmę Zachodnią. Kardynał Correro został wybrany na Stolicę Piotrową 30 listopada 1406 roku i przybrał imię Grzegorza XII.
Pontyfikat.
Grzegorz XII tuż po wyborze wystosował do Benedykta XIII propozycję pojednania. Do spotkania oponentów miało dojść w Savonie. Papież ugiął się jednak pod naciskiem krewnych oraz królów Neapolu, Węgier i Czech i spotkanie najpierw przełożył, a ostatecznie odwołał. Wkrótce potem Grzegorz XII złamał inne zobowiązanie zawarte na konklawe, które ograniczało jego nominacje kardynalskie – wbrew przyrzeczeniu, zapowiedział cztery nominacje, co spowodowało, że opuścili go prawie wszyscy jego kardynałowie (prócz trzech) i zawarli porozumienie z kardynałami Benedykta XIII.
Zjednoczeni kardynałowie wspólnie zorganizowali, wraz z miejscową szlachtą, sobór w Pizie trwający od 25 marca do 7 sierpnia 1409 roku. Ustalono na nim, że zarówno papież, jak i antypapież są heretykami i zdetronizowano ich. 26 czerwca wybrano Aleksandra V. Grzegorz XII i Benedykt XIII soboru nie uznali, co przyczyniło się do pogłębienia schizmy.
Grzegorz XII zwołał synod w Cividale del Friuli koło Akwilei, na którym ekskomunikował swoich konkurentów – Benedykta XIII i Aleksandra V. Wkrótce potem zbiegł w przebraniu do Gaety. 3 maja 1410 roku antypapież Aleksander V zmarł, a jego następcą został Jan XXIII, który wraz z królem Niemiec Zygmuntem Luksemburskim zwołał w XVI sobór powszechny w Konstancji. Papież Grzegorz XII i antypapież Benedykt XIII wysłali na niego swoich legatów, a antypapież Jan XXIII, jako organizator, stawił się osobiście.
Sobór poruszał największe problemy ówczesnego średniowiecza: zażegnanie schizmy, obrona doktryny wiary przed naukami Jana Husa i odnowa wewnętrzna Kościoła. Wydane tam dekrety głosiły, że władza soboru podchodzi od Boga i wszyscy, włącznie z papieżem, muszą się mu podporządkować (dekret "Sacrosancta"), ponadto zobowiązywały Biskupa Rzymu do periodycznego zwoływania soborów (dekret "Frequens"). Pierwszej z uchwał nie zatwierdził żaden z papieży.
Antypapież Jan XXIII zbiegł z soboru, z powodu licznych zarzutów wymierzonych przeciw niemu – został osądzony i zdetronizowany. Grzegorz XII wyraził gotowość abdykacji, ale tylko w obliczu soboru, który sam zwoła. Tak też się stało: nadesłał z Rimini swoją rezygnację oraz bullę, którą zwoływał sobór. Antypapież Benedykt XIII nie chciał zrezygnować, dopiero interwencja króla Niemiec, Zygmunta Luksemburskiego doprowadziła do złożenia go z urzędu. Na soborze doszło do połączenia kolegiów kardynalskich i zatwierdzenia wszystkich aktów wydanych przez Grzegorza XII – 4 lipca 1415 roku papież abdykował.
Ostatnie lata i śmierć.
Po pontyfikacie został on kardynałem-biskupem i dożywotnim legatem w Marchii Ankony. Po deklaracji, że nie będzie się ubiegał o tron papieski, przyznano mu w Kościele pierwsze miejsce po papieżu. Zmarł 18 października 1417 w Recanti koło Ankony.

</doc>
<doc id="192365" url="https://pl.wikipedia.org/wiki?curid=192365" title="Łąsko Małe">
Łąsko Małe

Łąsko Małe – wieś w Polsce położona w województwie kujawsko-pomorskim, w powiecie bydgoskim, w gminie Koronowo.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według danych Urzędu Gminy Koronowo (XII 2015 r.) miejscowość liczyła 205 mieszkańców.
Położenie.
Znajduje się około 34 km na północny zachód od centrum Bydgoszczy i ponad 13 km na zachód od Koronowa.

</doc>
<doc id="192368" url="https://pl.wikipedia.org/wiki?curid=192368" title="Okręty polskie do XVIII wieku">
Okręty polskie do XVIII wieku



</doc>
<doc id="192370" url="https://pl.wikipedia.org/wiki?curid=192370" title="Linux Documentation Project">
Linux Documentation Project

Linux Documentation Project (Projekt Dokumentacji Linuksa, w skrócie LDP lub TLDP) – projekt mający na celu wypracowanie jednolitej i obszernej dokumentacji wolnego systemu operacyjnego Linux.

</doc>
<doc id="192373" url="https://pl.wikipedia.org/wiki?curid=192373" title="Sytuacja prawna i społeczna osób LGBT w Chorwacji">
Sytuacja prawna i społeczna osób LGBT w Chorwacji

Prawo wobec kontaktów homoseksualnych.
Kontakty homoseksualne zostały zalegalizowane w Chorwacji w 1977, a w 1998 zrównano wiek osób legalnie dopuszczających się kontaktów homo- i heteroseksualnych, wynosi on 14 lat.
Ochrona prawna przed dyskryminacją.
Chorwackie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia. Przepisy te obowiązują w kraju od 2003.
Zakaz dyskryminacji przez wzgląd na orientację seksualną istnieje również w wielu innych aktach prawnych: 
Wszystkie te akty zostały przyjęte w 2003.
W 2006 przyjęto również poprawkę w kodeksie karnym odnośnie do mowy nienawiści dotyczącej orientacji seksualnej.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Uznanie związków osób tej samej płci.
W 2003 w Chorwacji zalegalizowano konkubinaty par tej samej płci i płci przeciwnej. Dają one (po trzech latach życia ze sobą w konkubinacie) część praw z tych, jakie mają małżeństwa. Nie dają jednak możliwości adopcji dzieci. 
W lipcu 2012 premier Zoran Milanović ogłosił, iż jego rząd przedstawi parlamentowi projekt ustawy wprowadzającej związki partnerskie. Ustawa o związkach partnerskich została ostatecznie przyjęta 15 lipca 2014; umożliwia ona parom tej samej płci zawieranie związków, które mają większość praw przysługujących małżeństwu, z wyjątkiem prawa do adopcji.
W grudniu 2013 z inicjatywy organizacji „W imię rodziny” odbyło się referendum dotyczące wpisania do konstytucji definicji małżeństwa jako związku kobiety i mężczyzny. Większość głosujących opowiedziała się za takim zapisem.
Życie osób LGBT w kraju.
Latem 2006 doszło do nagłośnionego incydentu pobicia pary dwóch gejów, turystów z Niemiec.
W Chorwacji istnieje średniej wielkości scena gejowska. Jej centrum jest Zagrzeb. Miasto to dysponuje kilkoma lokalami (puby, bary, dyskoteki itp.) gejowskimi oraz gay-friendly.
W kraju działa kilka organizacji zajmujących się niesieniem pomocy przedstawicielom LGBT i walką o równouprawnienie. Publikuje się magazyny i organizuje parady w stolicy. W 10. paradzie równości w Zagrzebiu, która odbyła się w czerwcu 2012, wzięło udział, według organizatorów, od 3500 do 4000 osób. Podobną paradę zorganizowano również w mieście Split.

</doc>
<doc id="192377" url="https://pl.wikipedia.org/wiki?curid=192377" title="LDP">
LDP

Skrót LDP może tyczyć się następujących pojęć:

</doc>
<doc id="192379" url="https://pl.wikipedia.org/wiki?curid=192379" title="Tkanka miejska">
Tkanka miejska

Tkanka miejska – w teorii urbanistycznej i socjologii pojęcie opisujące regularną strukturę zabudowy charakterystycznej dla przestrzeni miejskich. Przeciwieństwem tkanki miejskiej jest komponowanie przestrzeni z budynków wolno stojących.
Tradycyjna tkanka miejska w formie znanej z XIX- i wczesno-XX-wiecznych dzielnic miast jest równomierną, gęstą i zwartą zabudową blokową uregulowaną przez sieć ulic. Poszczególne obiekty budowlane mogą być ze względu na dekapitalizację stopniowo przebudowywane lub zastępowane przez nowe. Wymienność obiektów nie powoduje jednak naruszenia zasadniczej struktury. Z masy tkanki miejskiej wyróżniają się pozytywowo kształtowane przestrzenie ulic i placów oraz wewnętrznych przestrzeni (dziedzińców), których kształt opisuje negatywowa masa - blok zabudowy. Równomierność i powtarzalność tkanki miejskiej pochodzi z jej podzielenia na w przybliżeniu jednakowe parcele.
Pojęcie stosowane bywa potocznie lub slangowo nieściśle w znaczeniach "struktura zabudowy" (a nie jej konkretny typ) lub też "zabudowa".
Tkanka miejska według Lefebvre'a.
Pojęcie tkanka miejska ("tissu urbain") wprowadził do teorii urbanistycznej francuski filozof Henri Lefebvre, który użył go w roku 1968 w swojej książce "Le droit à la ville" i rozwijał je w dalszych publikacjach.
Lefebvre opisuje i krytykuje sztuczne przeszczepianie ustalonych "a priori" struktur pochodzenia miejskiego na obszary podmiejskie, twierdząc, że w ten sposób narzuca się mieszkańcom także miejski styl życia. Współcześnie tkanka miejska pozbawiona jest w przeciwieństwie do powstałych historycznie miast wyraźnych centrów.

</doc>
<doc id="192380" url="https://pl.wikipedia.org/wiki?curid=192380" title="Melanie C">
Melanie C

Melanie C lub Mel C, właśc. Melanie Jayne Chisholm (ur. 12 stycznia 1974 w Whiston) – brytyjska wokalistka, jedna z członkiń grupy muzycznej Spice Girls – "Sporty Spice". Obecnie zajmuje się karierą solową. W 2012 roku wystąpiła na zakończeniu Letnich Igrzysk Olimpijskich w Londynie z koleżankami z zespołu Spice Girls. W 2012 roku nadzorowała także z zespołem tworzenie musicalu „VIVA FOREVER” opartym na dotychczasowej karierze Spice Girls.
Życiorys.
W 1994 magazyn Stage opublikował ogłoszenie: „poszukuje się pięciu pełnych życia dziewczyn w celu sformowania pop grupy”. Melanie C, Geri, Mel B., Victoria i Emma, które zostały wybrane spośród setek innych dziewcząt, rozpoczęły współpracę z Bobem i Chrisem Herbertami.
W lipcu 1996 roku ich pierwszy singiel, „Wannabe”, zawojował listy przebojów w ciągu jednego tygodnia. Drugi singel „Say You'll be There”, wydany w październiku wskoczył na pierwsze miejsce brytyjskich list przebojów. Dodatkowo dziewczyny otrzymały nagrodę za teledysk do tego utworu. W listopadzie „Spice Girls” pojawiły się w Internecie, wydały nawet CD-Rom „Five Go Mad In Cyberspace”, a na Boże Narodzenie wypuściły singiel „2 Become 1”. Singiel ten został najszybciej sprzedającym się krążkiem roku.
Pierwszy album „SPICE”, największy hit roku i najlepiej sprzedający się album wydany przez girlsband w historii, sprzedał się tylko w ciągu dwóch tygodni w liczbie dwóch milionów egzemplarzy. Później posypały się liczne nagrody.
22 lutego 2009 roku Melanie C urodziła córkę, nadała jej imię Scarlet.
Wystąpiła z koleżankami z zespołu Spice Girls w zakończeniu Letniej Olimpiady w Londynie 2012 jako Spice Girls. Także w 2012 brała udział z zespołem w koordynacji tworzenia Musicalu „VIVA FOREVER” opartego na dotychczasowej działalności muzycznej Spice Girls.

</doc>
<doc id="192382" url="https://pl.wikipedia.org/wiki?curid=192382" title="Sytuacja prawna i społeczna osób LGBT w Słowenii">
Sytuacja prawna i społeczna osób LGBT w Słowenii

Lesbijki, geje, osoby biseksualne i osoby transpłciowe oraz osoby queer mogą się spotkać w Słowenii z trudnościami, których nie spotykają osoby heteroseksualne, mimo tego, iż prawodawstwo w tym zakresie czyni ze Słowenii najbardziej postępowy kraj byłej Jugosławii i jedno z najbardziej postępowych państw słowiańskich.
Prawo wobec kontaktów homoseksualnych.
Kontakty seksualne pomiędzy osobami tej samej płci są legalne od 1977 roku. W tym samym roku zrównano wiek osób legalnie dopuszczających się kontaktów homo- i heteroseksualnych – wynosi on 14 lat.
Historia.
Zgodnie z Kodeksem karnym z 30 czerwca 1959 kontakty seksualne między mężczyznami były nielegalne w całej (obecnie byłej) Jugosławii. Prawo nie odnosiło się w żaden sposób do seksualnych interakcji między kobietami. W pierwszej połowie lat 70. XX wieku obowiązek wykonania kary za to przestępstwo został przekazany przez Republikę Federalną ośmiu poszczególnym częściom państwa. Nowy kodeks karny zdekryminalizował stosunki homoseksualne – prawo przyjęto w 1976 roku, a weszło ono w życie w roku 1977.
Krwiodawstwo.
Mężczyźni mający kontakty seksualne z mężczyznami nie mogą być w Słowenii dawcami krwi.
Ochrona prawna przed dyskryminacją.
W roku 1998 dyskryminacja z powodu orientacji seksualnej została zakazana w miejscach pracy. To samo dotyczy osób poszukujących pracy. Dyskryminacja na podstawie orientacji seksualnej jest również zabroniona na wielu innych płaszczyznach, takich jak edukacja, prawo mieszkaniowe oraz dostęp do towarów i usług. Słowenia posiada jedno z najbardziej rozwiniętych praw antydyskryminacyjnych w Unii Europejskiej.
Azyl.
Słoweńskie przepisy prawne nie przyznają prawa osobom do ubiegania się o azyl polityczny z powodu prześladowań przez wzgląd na orientację seksualną we własnym kraju. Była jednak już jedna sprawa, w której słoweński sąd przyznał takie prawo.
Służba wojskowa.
Osoby homoseksualne nie są wykluczone ze służby wojskowej z powodu swojej orientacji seksualnej. Słowenia zniosła obowiązkową służbę wojskową w 2003 roku.
Uznanie związków osób tej samej płci.
Związek partnerski.
Projekt ustawy o związkach partnerskich, zaproponowany przez opozycję, niemal zrównujący prawa par jednopłciowych z małżeństwami (pozbawiający jednak możliwości adopcji, taką możliwość miał dawać osobny projekt), został odrzucony w kwietniu 2005. Nie był to jednak pierwszy projekt ustawy tego typu – poprzedni zaproponowano w 1996.
W lipcu 2005 roku w Słowenii umożliwiono rejestrację związków partnerskich par tej samej płci. Ustawa ta została przyjęta przez konserwatywny rząd, który nie konsultował się w tej sprawie ze środowiskami homoseksualnymi. Rząd został poddany również krytyce opozycji, która na znak protestu opuściła salę obrad podczas głosowania nad projektem. Rejestrowane związki partnerskie dla osób tej samej płci (registrirana istospolna partnerska skupnost) weszły w życie 23 lipca 2006 roku. Obejmowały one ograniczone prawo spadkowe, system składek i ubezpieczeń; odwoływały się one także do najbliższych krewnych obu stron związku.
W lipcu 2009 Trybunał Konstytucyjny Słowenii orzekł, iż artykuł 22 o rejestrowanych związkach partnerskich narusza artykuł 14 Konstytucji Słowenii mówiący o zakazie dyskryminacji z powodu orientacji seksualnej, a powstała niezgodność powinna zostać usunięta przez prawodawców w ciągu sześciu miesięcy. Mowa była o poszerzeniu praw osób pozostających w związkach jednopłciowych.
W grudniu 2009 centrolewicowy rząd zaproponował nowy kodeks rodzinny przewidujący pełne równouprawnienie par jednopłciowych i różnopłciowych, małżeństwo osób tej samej płci i adopcję dla par homoseksualnych. Projekt wysłano do Zgromadzenia Państwowego. Po długim okresie oczekiwania i leżenia projektu odłogiem, kompromisowa wersja kodeksu rodzinnego została przyjęta w czerwcu 2011 roku. Wprowadzono dla par jednopłciowych niemalże wszystkie prawa przysługujące małżeństwom – łącznie z adopcją biologicznego dziecka partnera – jednakże adopcja dziecka niespokrewnionego z parą jednopłciową oraz sama instytucja małżeństwa pozostały dostępne jedynie dla związków kobiety i mężczyzny. Tak czy inaczej, wprowadzone zmiany zostały anulowane na podstawie przeprowadzonego w 2012 referendum, w wyniku którego został przywrócony stan prawny z 2006.
W grudniu 2015 roku deputowany Jani Möderndorfer z Partii Nowoczesnego Centrum złożył projekt ustawy przyznający parom jednopłciowym takie same prawa jakie mają małżeństwa różnopłciowe, z wyjątkiem prawa do wspólnej adopcji oraz praw związanych ze wspomaganiem rozrodu (in vitro). Projekt uzyskał poparcie rządu w marcu 2016, a 21 kwietnia 2016 został przyjęty przez parlament, stosunkiem głosów 53 do 15. Ustawa weszła w życie w dniu 24 maja 2016, ale art. 10 przewidywał 9 miesięczny okres przejściowy, dlatego mogła być stosowana od 24 lutego 2017. Ustawa ta wprowadza nową instytucję związku partnerskiego (partnerska zveza), umożliwiając zawieranie takich związków w urzędzie w procedurze identycznej jak małżeństwo. Zarejestrowane dotychczas związki partnerskie przestaną istnieć w ciągu 6 miesięcy – i zostaną zamienione na tę nową formę prawną, która daje prawa równe małżeństwom (zakonska zveza) z dwoma wyjątkami, a więc bez prawa do adopcji i prawa do wspomagania rozrodu (in vitro).
W światowych mediach przepisy ustawy o związkach partnerskich mylnie przedstawiono jako umożliwiające małżeństwa jednopłciowe.
Małżeństwo osób tej samej płci.
W grudniu 2014 opozycyjna partia Zjednoczona Lewica przedstawiła projekt nowelizujący ustawę z 1976 o małżeństwie i relacjach rodzinnych, który wprowadzi małżeństwa osób tej samej płci. 29 stycznia 2015 rząd nie wyraził sprzeciwu wobec projektu. 10 lutego 2015 komitet ds. pracy, rodziny, polityki społecznej i niepełnosprawności przyjął w drugim czytaniu ustawę głosami 11 za, 2 przeciw. Trzecie czytanie ustawy zostało zaplanowane na marzec 2015. 3 marca 2015 słoweński parlament uchwalił ustawę ustanawiającą małżeństwa osób tej samej płci. Za przyjęciem tej ustawy głosowało 51 deputowanych, zaś 28 było przeciw.
Partie polityczne, takie jak socjaldemokraci – ZLSD, liberałowie – LDS oraz inne popierają prawa gejów i lesbijek. Partie prawicowe: SDS, czy NSi są im zdecydowanie przeciwne.
Adopcja dzieci przez pary jednopłciowe.
Pary jednopłciowe nie mają w Słowenii prawa do adopcji dzieci – zarówno tych z domu dziecka, jak i tych, których jedna z osób jest rodzicem biologicznym. Tę drugą opcję Słoweńcy odrzucili w referendum w 2012.
Prawa osób transpłciowych.
Osoby transpłciowe mają w Słowenii możliwość prawnej korekty płci.
Życie osób LGBT w kraju.
Gejowskie i lesbijskie ruchy społeczne są w Lublanie aktywne od 1984. Wtedy MAGNUS, gejowski oddział ŠKUC (Studenckiego Centrum Kulturalnego w Lublanie) został założony jako „organizacja kulturalna na rzecz socjalizacji homoseksualizmu”. Prolesbijska grupa feministyczna, Lilit, rozpoczęła działalność w 1985. Jej kontynuatorem jest założone w 1987 LL, lesbijska grupa działająca w ramach ŠKUC. W 1990 MAGNUS i LL założyły wspólnie narodową organizację gejów i lesbijek o nazwie Roza Klub.
W innych częściach kraju nie istnieją – lub są bardzo nieliczne – organizacje zajmujące się prawami mniejszości seksualnych.
W Lublanie znajduje się wiele klubów i barów gay-friendly. Początkowo niewielka ich liczba wzrasta z roku na rok. W klubie K4 w Lublanie organizowane są imprezy dla gejów i lesbijek (K4 ROZA) w jedną sobotę w miesiącu. W klubach Factory i Bolivar gejowsko-lesbijskie imprezy organizuje grupa Jing Jang. Odbywają się one średnio raz w miesiącu. Inne gay-friendly lokale w Lublanie to Lan, Tiffany i Galerija.
Odnotowano liczne przypadki przemocy wobec mniejszości seksualnych w całym kraju, w tym słynny atak, który miał miejsce podczas spotkania literackiego w jednym ze znanych gejowskich barów w Lublanie. Sprawcami byli młodzi mężczyźni trzymający pochodnie w rękach. Gejowski działacz Mitja Blažič został ranny.
Podczas parady mniejszości seksualnych w 2007 w Mariborze kilka osób zostało pobitych przez młodych mężczyzn. Na wiejskich terenach Słowenii wiele osób ledwo co kojarzy terminy takie jak "gej", "lesbijka", "feminizm" czy "transpłciowość".
Sondaże.
Sondaż Eurobarometru opublikowany w 2006 pokazuje, iż 31% Słoweńców popiera małżeństwa osób tej samej płci, a 17% nadanie parom jednopłciowym praw adopcyjnych (średnia Unii Europejskiej to 44% i 33%).

</doc>
<doc id="192383" url="https://pl.wikipedia.org/wiki?curid=192383" title="Mel B">
Mel B

Mel B lub Melanie B, właśc. Melanie Janine Brown (ur. 29 maja 1975 w Leeds) – brytyjska piosenkarka, aktorka i prezenterka telewizyjna.
Była wokalistka zespołu Spice Girls, w którym występowała pod pseudonimem Scary Spice. W czasie przerwy od występowania w zespole wydała debiutancki, solowy album studyjny pt. "Hot". Główny singiel z płyty, „I Want You Back”, dotarł do pierwszego miejsca na UK Singles Chart i znalazł się na ścieżce dźwiękowej do filmu "Miłość jest dla głupców" (1998). Inne single z tego albumu, „Tell Me” i „Feels So Good”, pojawiły się w pierwszej dziesiątce w Wielkiej Brytanii. Po podpisaniu kontraktu z niezależną wytwórnią Amber Café wydała drugi solowy album pt. "L.A. State of Mind", który promowała singlem „Today”. W 2013, po ośmioletniej przerwie wydawniczej zaprezentowała singiel „For Once in My Life”.
Równolegle z działalnością muzyczną udziela się w telewizji. W 2007 zajęła z Maksimem Czmerkowskim drugie miejsce w finale piątej edycji amerykańskiego programu "Dancing with the Stars". Była jurorką w australijskiej (2011–2012, 2016) i brytyjskiej (2014) wersji "The X Factor", jurorką w "America’s Got Talent" (2013–2019) i mentorką w "The Voice Kids Australia" (2014). W 2012 współprowadziła australijski program "Dancing with the Stars", od 2016 współprowadzi brytyjską edycję "Lip Sync Battle".
Życiorys.
We wrześniu 2007 wzięła udział w programie "Dancing with the Stars", w którym ostatecznie zajęła drugie miejsce. W latach 2011–2012 i ponownie w 2016 była jurorem australijskiej edycji programu "The X Factor". W 2012 wraz z Danielem MacPhersonem współprowadziła 12. edycję australijskiej wersji formatu "Taniec z gwiazdami".
Życie prywatne.
Z małżeństwa z Jimmym Gulzarem (1998–2000) ma córkę Phoenix Chi (ur. 19 lutego 1999). Ma też córkę Angel Iris (ur. 3 kwietnia 2007) ze związku z amerykańskim aktorem komediowym, Eddiem Murphym, który początkowo nie przyznawał się do ojcostwa (potwierdzonego ostatecznie przez badania DNA). 6 czerwca 2007 wzięła ślub w Las Vegas z producentem muzycznym Stephenem Belafontem, któremu w 2011 urodziła córkę Madison. Rozwiedli się w grudniu 2017.

</doc>
<doc id="192384" url="https://pl.wikipedia.org/wiki?curid=192384" title="ORP Orzeł - przebieg służby">
ORP Orzeł - przebieg służby



</doc>
<doc id="192388" url="https://pl.wikipedia.org/wiki?curid=192388" title="Jerzy Tomaszewski">
Jerzy Tomaszewski



</doc>
<doc id="192392" url="https://pl.wikipedia.org/wiki?curid=192392" title="Ogród Botaniczny w Oliwie">
Ogród Botaniczny w Oliwie

Ogród botaniczny w Oliwie – założenie o charakterze edukacyjno-poznawczym, stanowiące część gdańskiego Parku Oliwskiego w Oliwie.
Ogród botaniczny położony jest w północno-wschodniej części parku i zajmuje obszar ok. 3 ha. Od północy odgraniczony jest biegiem Potoku Oliwskiego, a od południa – skarpą. Założony w latach 1952-1956, w sezonie letnim jest udostępniany zwiedzającym wraz z zabytkową palmiarnią i alpinarium.
W kolekcji znajdują się:
Poza terenem samego ogrodu botanicznego, lecz na terenie parku, znaleźć można m.in.:

</doc>
<doc id="192394" url="https://pl.wikipedia.org/wiki?curid=192394" title="Jelena Bovina">
Jelena Bovina



</doc>
<doc id="192399" url="https://pl.wikipedia.org/wiki?curid=192399" title="My Chemical Romance">
My Chemical Romance

My Chemical Romance (MCR lub My Chem) – amerykańska grupa wykonująca szeroko pojętą muzykę rockową, działająca w latach 2001–2013 oraz ponownie od 2019.
Historia.
Początki kariery (2001–2002).
Zespół powstał w 2001 r. z inicjatywy frontmana, Gerarda Waya i byłego perkusisty Matta Pelissiera. Kiedy doszło do zamachów, które miały miejsce 11 września 2001 roku, Way zdecydował się na zmiany w swoim życiu. Pomimo że był dobrze wykształconym rysownikiem komiksów i miał też realne szanse na podpisanie kontraktu z Cartoon Network na wydanie własnej kreskówki ("The Breakfast Monkey"), postanowił poświęcić się muzyce. Razem z Mattem Pelissierem napisał piosenkę „Skylines and Turnstiles”, gdzie inspiracją do niej była tragedia z 11 września. Następnie poprosili ich wspólnego przyjaciela, Raya Toro, by do nich dołączył, gdyż Way nie był w stanie jednocześnie grać na gitarze i śpiewać.
Na strychu domu Matta nagrali demo „Skylines and Turnstiles”, „Our Lady of Sorrows” (wcześniejszy tytuł „Bring More Knives”) i „Cubicles”. Bratu Gerarda, Mikeyowi Wayowi, spodobało się to, co robili, więc postanowił zostać w zespole jako basista, porzucając jednocześnie naukę w college’u. Mikey Way wymyślił nazwę zespołu czerpiąc tytuł z książki Irivne’a Welsha, "Ecstasy: Three Tales of Chemical Romance".
My Chemical Romance podpisali kontrakt z wytwórnią Eyeball Records i grali w tym samym studiu, co Pencey Prep oraz Thursday. Tam spotkali Franka Iero, wokalistę i gitarzystę zespołu Pencey Prep, który po rozpadzie Pencey Prep na przełomie 2001 i 2002 roku, kilka dni przed nagraniem debiutanckiego albumu zespołu, dołączył do MCR jako drugi wokalista oraz gitarzysta rytmiczny. Po 3 miesiącach od powstania, nagrali swój pierwszy album "I Brought You My Bullets, You Brought Me Your Love", który został wydany 23 lipca 2002 roku.
Ich producentem był wokalista zespołu Thursday, Geoff Rickley. Album odniósł sukces na scenie undergroundowej. Z kolei kilka większych wytwórni złożyło im oferty, by podpisali kontrakt. Członkowie zespołu twierdzili, że obawiają się utraty swobody tworzenia, ale ostatecznie podpisali kontrakt z Reprise Records.
Przełom (2003–2006).
Zespół zaczął pracować nad kolejnym albumem, zatytułowanym "Three Cheers for Sweet Revenge". Wydanemu w 2004 roku albumowi w ciągu roku przyznano certyfikat platynowej płyty. Album promowały trzy single „I’m Not Okay (I Promise)”, „Helena” i „The Ghost of You”. W tym czasie Matta Pelissiera zastąpił nowy perkusista Bob Bryar. Na początku 2005 roku zespół po raz pierwszy wsparł trasę "Taste of Chaos", a także otwierał koncerty zespołu Green Day podczas ich tournée "American Idiot World Tour" (2004–2005).
Podczas lata, koncertowali wraz z Fall Out Boy na "Warped Tour 2005". Rok później, odbyli trasę z Alkaline Trio i Reggie and the Full Effect po Stanach Zjednoczonych. W tym samym roku My Chemical Romance, wraz z zespołem The Used, nagrali cover zespołu Queen i Davida Bowiego „Under Pressure”.
21 marca 2006 roku wydany został ich album audio-wideo, składający się z 2 DVD i 1 CD, "Life On the Murder Scene". Na płytach DVD umieszczono pamiętnik zespołu, nagrania z koncertów oraz filmy nakręcone na planach teledysków. 27 czerwca 2006 roku wydano na DVD nieautoryzowaną biografię zespołu "Things That Make You Go Mmmm!". DVD nie zawiera żadnych teledysków czy też innych nagrań muzycznych, ale wywiady z osobami, które znały zespół jeszcze przed ich światowym rozgłosem.
The Black Parade (2006–2007).
Nagrywanie trzeciego albumu studyjnego zespół rozpoczął 10 kwietnia 2006 roku. W nagraniach wziął udział Rob Cavallo, producent wielu płyt zespołu Green Day. Początkowo album miał nosić tytuł "The Rise and Fall of My Chemical Romance", ale w wywiadzie dla branżowego czasopisma „Kerrang!” Gerard Way wyjaśnił, że „To nigdy nie był tytuł albumu, lecz bardziej bujda albo żart”. 3 sierpnia 2006 zespół ukończył realizację zdjęć do teledysków do dwóch pierwszych piosenek, „Welcome to the Black Parade” i „Famous Last Words”. Oba wideoklipy wyreżyserował Sam Bayer (wcześniej zrealizował teledyski „Smells Like Teen Spirit” Nirvany i „American Idiot” Green Daya). Podczas zdjęć do „Famous Last Words” członkowie zespołu, Gerard Way i Bob Bryar, odnieśli kontuzje. Way zerwał sobie ścięgna w kostce, a Bryar poważnie poparzył sobie nogę, do której wdała się infekcja. Wymagał stałej kontroli szpitalnej. Konsekwencją tego było odwołanie przez zespół kilku koncertów. Moment poparzenia Bryara został uwieczniony w wersji teledysku przeznaczonej na rynek brytyjski (4 min 20 sek.: Ray Toro podbiega do Bryara, by sprawdzić, co się stało). Album "The Black Parade" jest uważany za sukces zespołu (5 gwiazdek w polskim czasopiśmie muzycznym „Teraz Rock”, a także miejsce w pierwszej 30 najlepszych albumów wg brytyjskiego magazynu „NME”).
The Black Parade World Tour, trasa promująca nowy album zespołu rozpoczęła się 22 lutego 2007, a skończyła 9 maja 2008 roku. W międzyczasie My Chemical Romance grali z zespołami takimi jak: Rise Against, Thursday, Muse czy Billy Talent. Podczas trasy do członków grupy dołączył James Dewees (z zespołu Reggie and the Full Effect), uzupełniając personel muzyczny o keyboard.
W plebiscycie magazynu „Kerrang!” "The Black Parade" został uznany za 4. najlepszy album 2006 roku. My Chemical Romance wygrali w kategorii „Najlepszy Międzynarodowy Zespół” na rozdaniu nagród magazynu „NME” w 2007 roku.
19 kwietnia 2007 Mikey Way ogłosił, że przerywa występy w ramach "The Black Parade World Tour", ponieważ chciał spędzić więcej czasu ze swoją wówczas nową żoną Alicią Simmons-Way. Mikeyego zastąpił przyjaciel zespołu, Matt Cortez. Grał on z zespołem aż do powrotu basisty (4 października 2007). My Chemical Romance byli częścią trasy Projekt Revolution wymyślonej przez członków grupy Linkin Park. Wraz z Placebo, Saosin, Taking Back Sunday, HIM, i Linkin Park dawali koncerty na terenie Stanów Zjednoczonych. W październiku My Chemical Romance ruszyli na trasę koncertową po Europie.
15 listopada 2007 poinformowano, że dalsze koncerty My Chemical Romance nie odbędą w pełnym składzie. Frank Iero oraz Bob Bryar zakończyli swój udział w trasie koncertowej promującej ich nowy album. Bob Bryar doznał kontuzji nadgarstków, co uniemożliwiało mu grę na perkusji, więc z powodów zdrowotnych zrezygnował z trasy aż do wyleczenia. Zastąpił go Pete. Frank Iero musiał wrócić do domu z powodów rodzinnych (jego babcia zmarła). Zastąpił go Matt Cortez.
My Chemical Romance zostali nominowani do Najlepszej Alternatywnej Grupy w 2007 w ramach American Music Awards, konkurując z Linkin Park i The White Stripes. Zespół nie zdobył nagrody; wyróżnienie przyznano zespołowi Linkin Park. 19 grudnia 2007 w Japonii została wydana EP "Live and Rare". EP zawiera piosenki z singli z "The Black Parade".
The Black Parade is Dead! (2008).
30 czerwca 2008 roku (w Polsce 1 lipca 2008) miała miejsce premiera drugiego DVD zespołu, zatytułowana "The Black Parade is Dead!". DVD zawiera zapis z koncertu w Palacio de los Deportes, hali sportowo-widowiskowej w Meksyku oraz „kameralny” występ w klubie Maxwell’s w Hoboken, w New Jersey. Wydwawnictwo "The Black Parade is Dead!" uzupełniono o CD z zapisem koncertu z miasta Meksyku. DVD zostało wydane także w limitowanej edycji, zawierającej akt zgonu oraz maskę zaprojektowaną przez jednego członka zespołu, a wszystko to zamknięte zostało w drewnianej trumience oznaczonej logiem My Chemical Romance.
Danger Days: The True Lives of the Fabulous Killjoys (2010).
We wrześniu 2010 roku, na oficjalnym profilu My Chemical Romance w serwisie YouTube opublikowano zwiastun zatytułowany „Art Is the Weapon”, który ujawnił tytuł czwartego studyjnego albumu grupy, "". 22 września miała miejsce premiera utworu „Na Na Na (Na Na Na Na Na Na Na Na Na)” w radiu BBC (Wielka Brytania) i w KROQ (Wielkie Los Angeles). Lista utworów została opublikowana 23 września za pośrednictwem oficjalnej strony zespołu. Premiera czwartego albumu My Chemical Romance odbyła się 22 listopada 2010 roku. 22 marca 2013 roku grupa My Chemical Romance ogłosiła zakończenie swojej kariery.
Koniec działalności.
22 marca 2013 roku zespół oficjalnie ogłosił koniec działalności. Ogłoszenie z oficjalnej strony zespołu brzmiało:
Okoliczności zakończenia działalności My Chemical Romance Gerard Way wytłumaczył w liście pożegnalnym skierownym do fanów:
Reaktywacja zespołu (2019).
31 października 2019 roku grupa ogłosiła swój sceniczny powrót. 20 grudnia 2019 roku My Chemical Romance zagrało koncert w Shrine Expo Hall w Los Angeles.

</doc>
<doc id="192402" url="https://pl.wikipedia.org/wiki?curid=192402" title="Stanisław Kończykowski">
Stanisław Kończykowski

Stanisław Kończykowski (ur. 1 kwietnia 1891 w Warszawie, zm. 12 stycznia 1985 w Warszawie) – elektrotechnik polski, profesor Politechniki Warszawskiej i Łódzkiej, członek Towarzystwa Naukowego Warszawskiego.
Życiorys.
Był synem Ludwika (pracownika bankowości) i Olgi z domu Klawer. Uczęszczał do gimnazjum W. Wróblewskiego w Warszawie i gimnazjum realnego w Petersburgu. Studiował elektrotechnikę w Instytucie Elektrotechnicznym w Petersburgu (1909-1912), Szkole Politechnicznej we Lwowie (1913-1914), Wyższej Szkole Technicznej w Moskwie (1914-1915) i na Politechnice Warszawskiej (1917-1919, 1920-1922); wśród jego profesorów byli Aleksander Rothert i Mieczysław Pożaryski. Przez wiele lat pracował w koncernie "Siła i Światło", był głównym inżynierem firmy "Sieci Elektryczne" wchodzącej w skład koncernu (1923-1924), głównym inżynierem koncernu (1924-1934), dyrektorem koncernu (1934-1944).
Zajmował się także pracą dydaktyczną. Od 1922 był pracownikiem Katedry Urządzeń Elektrycznych Politechniki Warszawskiej, kolejno starszym asystentem (1922-1931) i p.o. kierownika (1931-1939), a po kilkuletniej przerwie kierownikiem (1948-1951). Kierował również Katedrami Elektrowni (1951-1958) i Elektroenergetyki (1958-1961) tej uczelni. W latach 1945-1948 był profesorem zwyczajnym i kierownikiem Katedry Elektroenergetyki Politechniki Łódzkiej, w 1945 także dziekanem Wydziału Elektrycznego. Ponadto prowadził wykłady w Państwowej Szkole Budowy Maszyn i Elektrotechniki im. H. Wawelberga i S. Rotwanda w Warszawie (1933-1939), a w czasie okupacji w tajnej Politechnice Warszawskiej i Państwowej Wyższej Szkole Technicznej w Warszawie (1941-1944).
W 1951 został członkiem zwyczajnym Towarzystwa Naukowego Warszawskiego. Był w gronie członków-założycieli Stowarzyszenia Elektryków Polskich (1919) oraz Polskiego Towarzystwa Elektrotechniki Teoretycznej i Stosowanej (1961, członek honorowy 1964). Został odznaczony m.in. Złotym Krzyżem Zasługi, Medalem 10-lecia Polski Ludowej, Krzyżem Oficerskim Orderu Odrodzenia Polski, złotą odznaką honorową Stowarzyszenia Elektryków Polskich, złotą odznaką honorową Naczelnej Organizacji Technicznej. 
Brał udział w I powstaniu śląskim i wojnie polsko-bolszewickiej. W czasie II wojny światowej należał do AK. Pochowany na Powązkach (kwatera C-6-11/12)).
Ojciec żołnierza batalionu Zośka, Henryka Kończykowskiego.
Dorobek naukowy.
W pracy naukowej zajmował się elektroenergetyką, elektryfikacją, systemami i urządzeniami elektrycznymi. Zaprojektował elektrownie w Poznaniu, Brześciu nad Bugiem i Lublinie, kierował ich budową. W latach 30. kierował budową pierwszej w Polsce linii przesyłowej 35 kV "Zagłębie-Częstochowa". 
Opublikował m.in.:

</doc>
<doc id="192404" url="https://pl.wikipedia.org/wiki?curid=192404" title="Victoria Beckham">
Victoria Beckham

Victoria Caroline Beckham z domu Adams (ur. 17 kwietnia 1974 w Hertfordshire w Anglii) – brytyjska projektantka mody, piosenkarka popowa, autorka piosenek, aktorka, modelka i osobowość telewizyjna. Członkini zespołu Spice Girls. Nagrała także dwa albumy solowe.
Życiorys.
Urodziła się w Goffs Oak w hrabstwie Hertfordshire w Anglii. Jest najmłodszą córką Anthony’ego i Jacqueline Adamsów, elektronika i gospodyni domowej. Ma dwoje starszego rodzeństwa: Louise i Christiana. 
Ukończyła St. Mary’s High School w Cheshunt i Jason Theatre School w Hoddesdon. W młodości zmagała się z trądzikiem, przez co była wyśmiewana przez rówieśników, co skutkowało niepewnością nastolatki.
Kariera muzyczna.
Działalność ze Spice Girls.
Występowała w girlsbandzie Spice Girls pod prawdziwym nazwiskiem lub pod pseudonimem "Posh Spice", który inspirowany był drobną budową ciała i ciemną karnacją wokalistki, a także jej powściągliwością. Wraz z Emmą Bunton, Geri Halliwell, Melanie Brown i Melanie Chisholm wydała trzy albumy studyjne i 12 singli oraz odbyła trzy międzynarodowe trasy koncertowe w latach 1996-2000. Pierwszy singiel „Wannabe“ osiągnął międzynarodowy sukces. W zespole odpowiadała również za negocjonowanie warunków kontraktów dla siebie i pozostałych wokalistek. W 1998 zespół się rozpadł.
28 lipca 2007 na konferencji prasowej w Londynie ogłoszono reaktywację zespołu. Każda z piosenkarek miała na powrotnym tournée zarobić 10 mln funtów. 1 grudnia ukazała się składanka "Greatest Hits" z dwoma nowymi nagraniami. Miesiąc wcześniej na rynek został wypuszczony singiel "Headlines" ("Friendship Never Ends"). Dzień po ukazaniu się składanki zespół wyruszył w tournée The Return of the Spice Girls rozpoczęty koncertem w Vancouver w Kanadzie. Trasa zakończyła się 26 lutego 2008 w Toronto w Kanadzie.
31 grudnia 2007 premierę na antenie australijskiej telewizji Fox8 miał film dokumentalny o zespole, w którym wystąpiła Beckham.
W 2012 wystąpiła na zakończeniu Letnich Igrzysk Olimpijskich w Londynie z pozostałymi wokalistkami zespołu Spice Girls. W 2012 nadzorowała z członkiniami formacji tworzenie musicalu "Viva Forever" opartego na karierze Spice Girls.
Kariera solowa.
Po rozpadzie Spice Girls w 1998 rozpoczęła karierę solową. 14 sierpnia 2000 wydała debiutancki solowy singiel „Out of Your Mind”, który osiągnął sukces komercyjny w Wielkiej Brytanii oraz cieszył się uznaniem w całej Europie. 8 lipca 2000 z zespołem True Steppers wystąpiła z tą piosenką na koncercie w Hyde Park w Londynie.
W 2001 wydała książkę autobiograficzną pt. "Learning to Fly". 17 września 2001 wydała singiel „Not Such an Innocent Girl” poprzedzający wydany 1 października 2001 album, zatytułowany po prostu "Victoria Beckham". Drugą piosenką promującą płytę był utwór „A Mind of Its Own”, który wydała w lutym 2002. Tydzień po premierze singla ogłosiła, że spodziewa się drugiego dziecka, a z powodu ciąży zrezygnowała z wydania planowanych, kolejnych singli („I Wish” i „Like That”), w konsekwencji czego zakończyła współpracę z wytwórnią Virgin Records.
Pod koniec 2002 rozpoczęła współpracę z Telstar Records, z którą we współpracy z Simonem Fullerem podpisała kontrakt na 1,5 mln funtów. W grudniu 2003 wydała podwójny singiel „Let Your Head Go / This Groove”. W kwietniu 2004 wytwórnia Telstar Records popadła w tarapaty finansowe, co przyczyniło się do odwołania planowanego na lato 2004 singla „My Love Is For Real”. W tym samym czasie, ze względu na karierę piłkarską męża, przeprowadziła się do Madrytu, a następnie zaszła w trzecią ciążę, co kolejno odsuwało plany wydania następnych piosenek („Open Your Eyes” i „Should Have Known Better”).
W 2007 w amerykańskich stacjach radiowych pojawiła się nowa wersja piosenki „Full Stop”, którą nagrała z udziałem Nasa, wraz z informacjami o planowanym wydaniu jej na singlu, które jednak również nie doszły do skutku. Ostatecznie ani druga płyta pt. "Open Your Eyes", ani eksperymentalne piosenki hiphopowe nagrane w USA (gdzie współpracowała m.in. z Damonem Dashem), nie zostały nigdy oficjalnie wydane.
Od 2008 zajmuje się projektowaniem ubrań, rezygnując jednocześnie z dalszej kariery muzycznej. Pracowała również jako modelka. W 2004 uruchomiła własną kolekcję dodatków "DVB Style". Ponadto wypuściła własną kolekcję dżinsów, której głównym sponsorem była firma Rock &amp; Republic, jednak w USA wycofano je ze sprzedaży. W 2006 wydała książkę o modzie pt. "That Extra Half an Inch: Hair, Heels and Everything In Between", a rok później ukazała się druga część autobiograficznej książki.
Wystąpiła w trzech reality show: "Being Victoria Beckham" (2001; poświęcony jej karierze solowej), "The Real Beckhams" (2003; opisujący jej życie domowe) oraz "Victoria Beckham: Coming to America" (2007; W 2007, skupiający się wokół jej przeprowadzki z rodziną do USA). Zagrała gościnnie w serialu "Brzydula Betty" oraz reality show "Kreator mody".
Życie prywatne.
4 lipca 1999 wyszła za piłkarza Davida Beckhama, a reportaż z ich ślubu na zamku Luttrelstown w Dublinie zamieścił na swoich łamach magazyn „OK!”, płacąc parze 1 mln funtów za prawa do udokumentowania uroczystości. Mają czwórkę dzieci: trzech synów – Brooklyna Josepha (ur. 4 marca 1999 w Marylebone), Romeo Jamesa (ur. 1 września 2002 w Marylebone) i Cruza Davida (ur. 20 lutego 2005 w Madrycie) oraz córkę Harper Seven (ur. 10 lipca 2011 w Los Angeles).

</doc>
<doc id="192408" url="https://pl.wikipedia.org/wiki?curid=192408" title="M39 (transporter opancerzony)">
M39 (transporter opancerzony)

M39 – gąsienicowy transporter opancerzony konstrukcji amerykańskiej z okresu II wojny światowej.
Historia.
Gąsienicowy transporter opancerzony M39 powstał na bazie pojazdu T70, który był prototypem niszczyciela czołgów M18 Hellcat. Próby na poligonie wykazały, że jego zastosowanie może być utrudnione z powodu mniejszej ruchliwości pojazdów pomocniczych w batalionach niszczycieli czołgów. Postanowiono, tytułem próby, przebudować jeden prototyp, aby mógł spełniać zadanie pojazdu rozpoznawczego lub ciągnika-transportera. Z pojazdu zdjęto wieżę i przebudowano przedział bojowy. Próby poligonowe przebiegły pomyślnie. Zdecydowano, że konstrukcja pojazdu powinna umożliwiać łatwe przystosowanie go do jednej z dwóch ról: ciągnika dla armat przeciwpancernych M6 kal. 76,2 mm (oznaczonego T41) lub pojazdu dowodzenia i zwiadu (T41E1). Obie wersje różniły się tylko liczbą zamontowanych radiostacji.
Pod koniec czerwca 1944 roku, ciągnik T41 przyjęto do uzbrojenia. Planowano przebudowę 640 niszczycieli czołgów T70. W listopadzie 1944 nowy pojazd standaryzowano jako M39. Na specjalne żądanie wojsk walczących w Europie, powstało jeszcze 10 sztuk pojazdów T41E1. Wariantu tego nie standaryzowano.
Służba.
Pojazdy M39 trafiły do uzbrojenia armii amerykańskiej w ostatnich miesiącach II wojny światowej. Zostały użyte w ostatnich walkach wojny.
Po jej zakończeniu, Armia Amerykańska zrezygnowała z holowanych dział przeciwpancernych. Dostosowano je więc do roli transporterów opancerzonych oraz wozów dowódczych i zwiadowczych. W tej roli były używane w czasie wojny koreańskiej. Transportery M39 pozostawały w uzbrojeniu armii USA do 1957 roku. Dłużej pozostawały w uzbrojeniu armii Niemiec i Francji. Pewna ich liczba trafiła także do Ameryki Południowej.

</doc>
<doc id="192413" url="https://pl.wikipedia.org/wiki?curid=192413" title="Looking for Europe">
Looking for Europe

Looking for Europe - limitowany, jednostronny singel zespołu Sol Invictus, wydany tylko na 7" winylu w 1992. Zawiera jedno nagranie z albumu "Trees in Winter".

</doc>
<doc id="192414" url="https://pl.wikipedia.org/wiki?curid=192414" title="LVT">
LVT



</doc>
<doc id="192415" url="https://pl.wikipedia.org/wiki?curid=192415" title="The Killing Tide">
The Killing Tide

The Killing Tide – tytuł czwartej długogrającej płyty zespołu Sol Invictus, wydanej w 1991 roku (zob. 1991 w muzyce). W nagraniach Tony'ego Wakeforda wspomagali: Colin Potter i Karl Blake.
Płyta zawiera premierowy materiał i parę nagranych na nowo utworów z płyty Trees in Winter, w nowych aranżacjach i z nowymi tytułami.

</doc>
<doc id="192417" url="https://pl.wikipedia.org/wiki?curid=192417" title="Hymn Korei Południowej">
Hymn Korei Południowej

Aegukga (kor. 애국가, hancha 愛國歌) – hymn narodowy Republiki Korei, który został po raz pierwszy odśpiewany w dniu powstania Republiki Korei 15 sierpnia 1948 roku, trzy lata po wyzwoleniu z japońskiej okupacji. Słowa napisane zostały w ok. 1900 roku, a opublikowane w 1907 przez polityka Yun Chi-ho albo An Chang-ho, a natomiast muzykę skomponował An Ik-tae w 1937 roku, która później została zaakceptowana przez Tymczasowy Rząd Korei Południowej w Szanghaju (1919–1945). Formalne tłumaczenie nazwy hymnu to Pieśń miłości do ojczyzny.
Początkowo Aegukga śpiewana była do szkockiej melodii ludowej Auld Lang Syne. Podczas okupacji japońskiej (1910–1945) pieśń była zakazana, jednak tradycję jej śpiewania podtrzymywali Koreańczycy mieszkający poza granicami Korei.
Kompozytor An Ik-tae zmarł w 1965 roku, a prawa autorskie do jego muzyki wygasły w roku 2015, czyli 50 lat po jego śmierci. Dwa koreańskie zespoły piłkarskie zostały pozwane przez posiadaczy praw do muzyki hymnu o nieautoryzowane odgrywanie pieśni w grudniu 2003 roku. W marcu 2005 r. wdowa po kompozytorze, Lolita An oraz jej rodzina, zrzekła się praw do Aegukgi na rzecz południowokoreańskiego rządu.

</doc>
<doc id="192419" url="https://pl.wikipedia.org/wiki?curid=192419" title="Góry Stołowe">
Góry Stołowe

Góry Stołowe (332.48; , , daw. "Hejšovina") – pasmo górskie w łańcuchu Sudetów Środkowych. Wypiętrzone przed 30 milionami lat są jednymi z nielicznych w Europie gór płytowych. Płyty z górnokredowych piaskowców ciosowych ułożone są poziomo – stąd nazwa gór, bo "płaskie jak stół". Zachodnia część Gór Stołowych leży na terenie Czech i nosi nazwę Broumovská vrchovina. Północno-zachodni skraj pasma w okolicach Mieroszowa – Gorzeszowa – Krzeszowa – Chełmska – Okrzeszyna nosi nazwę Zaworów. W 1993 na terenie Gór Stołowych utworzono Park Narodowy Gór Stołowych.
Podział.
Administracyjny.
Wschodnia część Gór Stołowych wraz ze Szczelińcem Wielkim położona jest w Polsce, w woj. dolnośląskim, w powiecie kłodzkim. Do Polski należy również najbardziej wysunięta na zachód część gór, pasmo Zawory, leżąca w powiatach kamiennogórskim i wałbrzyskim. Środkowa część gór (pasma Broumovské stěny i Adršpašskoteplické skály) należy do Czech, do kraju hradeckiego.
Geologia.
Budowa.
Góry Stołowe stanowią centralną część niecki śródsudeckiej. Obejmują też niewielkie fragmenty granitoidowej jednostki Kudowy-Olešnic oraz metamorfiku orlicko-kłodzkiego (tu: bystrzycko-orlickiego). Największy obszar w Górach Stołowych zajmują górnokredowe (cenoman, turon, koniak) skały osadowe niecki śródsudeckiej, w północno-zachodniej części leżące prawie poziomo, w północno-wschodniej zapadające lekko ku południowi. Skały te tworzą sześć kompleksów skalnych, są to (od dołu):
Na linii Polanica-Zdrój – Batorów – Karłów – Ostra Góra (wzdłuż osi głównej gór) biegnie uskok tektoniczny – część płyty po południowej stronie uskoku zrzucona jest o ok. 40 m.
U północnych podnóży występują czerwone piaskowce, mułowce i zlepieńce permskie. Po stronie czeskiej oraz w Zaworach na utworach permskich zalegają niezgodnie czerwone piaskowce triasowe. Część południowa zbudowana jest z karbońskiego czerwonego granitu oraz ze starszych skał metamorficznych – łupków łyszczykowych, fyllitów oraz niewielkich wkładek amfibolitów i marmurów (wapieni krystalicznych), gnejsów. Te starsze skały przykryte są częściowo osadami czwartorzędowymi.
Rozwój rzeźby.
Rozwój rzeźby Gór Stołowych rozpoczął się w chwili wycofania się morza górnokredowego. Po wycofaniu się morza nastąpił długotrwały okres spokoju tektonicznego, wskutek czego powstała rozległa powierzchnia zrównania (której fragmenty zachowały się w wierzchowinie Gór Stołowych – na wysokości 850–920 m n.p.m. – Szczeliniec Wielki, Szczeliniec Mały, Skalniak i Narożnik).
Pod koniec środkowego oligocenu góry zaczęły się wypiętrzać, powierzchnia zrównania została rozczłonkowana i wyniesiona na różne wysokości. W czasie trwania górnego oligocenu i dolnego miocenu ukształtowała się kolejna powierzchnia zrównania (obecnie na wysokości 500–800 m n.p.m.), po czym w środkowym miocenie nastąpiło kolejne wypiętrzenie, i do środkowego pliocenu wytworzył się trzeci, najniższy poziom zrównań (obecnie na wysokości 400–500 m). Pod koniec środkowego w i górnym pliocenie nastąpiły kolejne ruchy górotwórcze, które ponownie wyniosły obszar Gór Stołowych. W zmiennym klimacie ławice górnego piaskowca ciosowego ulegały intensywnym procesom wietrzenia, powstały bezodpływowe niecki typu bolsonów, przez co powstały formy charakterystyczne dla współczesnych rejonów subtropikalnych i sawannowych – stąd określenie "Sawanna Łężycka". W plejstocenie, wskutek ochłodzenia klimatu powstały rumowiska skalne i torfowiska wysokie.
Wody.
Europejski dział wód.
Góry Stołowe leżą na europejskim dziale wodnym, rozdzielającym wody mórz Bałtyckiego i Północnego.
Wody powierzchniowe.
Góry Stołowe odwadniane są przez cztery rzeki. Część zachodnią (w większości leżącą w Czechach) odwadnia lewobrzeżny dopływ Łaby, rzeka Metuje (dopływy: Czermnica (rzeka), Kudowski Potok, Brlenka, Klikawa, Dańczówka). Południowo-wschodnią część gór odwadniają rzeki Ścinawka (dopływy: Pośna, Cedron) oraz Bystrzyca Dusznicka (dopływy: Kamienny Potok, Czerwona Woda, Cicha, Toczek), będące lewobrzeżnymi dopływami Odry.
Wody podziemne.
Źródła występujące w Górach Stołowych zaliczają się do typu źródeł warstwowych, większość z nich występuje na kontakcie piaskowców ciosowych z nieprzepuszczalnymi marglami.
Wody mineralne.
Góry Stołowe zbudowane są z warstw porowatych, łatwo wchłaniających wodę piaskowców i nieprzepuszczalnych, lecz poprzecinanych uskokami margli, co sprzyja występowaniu wód mineralnych. W okolicy istnieje wiele znanych uzdrowisk, takich jak Duszniki-Zdrój (szczawy wodorowęglanowe, wapniowo-magnezowe, sodowe i żelaziste), Polanica-Zdrój (szczawy alkaliczno-ziemne i alkaliczno-ziemno-żelaziste), Kudowa-Zdrój (wody arsenowe).
Klimat.
Góry Stołowe leżą w strefie oddziaływania mas powietrza polarnego, arktycznego, umiarkowanie kontynentalnego, podzwrotnikowego i z wyższych warstw atmosfery. W ciągu roku jest więcej dni pochmurnych, niż słonecznych, największe zachmurzenie występuje w okresie jesienno-zimowym, najmniejsze w lecie.
Flora.
Lasy.
W lasach Gór Stołowych dominują wprowadzone tu przez człowieka monokultury świerkowe, które zastąpiły wycięte wcześniej lasy liściaste i mieszane regla dolnego. Najsłabiej reprezentowane są lasy łęgowe. Dolnoreglowe lasy liściaste zachowały się tylko na niewielkich obszarach w trudno dostępnym terenie.
Od wielu lat prowadzona jest przebudowa sztucznych drzewostanów świerkowych na las zbliżony składem gatunkowym do naturalnych drzewostanów regla dolnego. Sadzone są głównie buki, jodły i jawory. Tylko na obszarze samego Parku Narodowego Gór Stołowych przebudowie podlega około 3000 ha. Paradoksalnie odradzające się lasy zasłaniają to, co wyróżnia Góry Stołowe – rzadko spotykane gdzie indziej formy skalne.
Łąki.
Na łąkach Gór Stołowych występuje uważany za symbol ziemi kłodzkiej pełnik europejski "Trollius europaeus", zwany tu "różą kłodzką" (niem. "Glatzer Rose"). Interesujące są tu również występujące m.in. wokół Skałek Łężyckich łąki ostrożeniowe "Cirsietum rivularis" i łąki ostrożeniowo-rdestowe wokół Karłowa i Pasterki.
Roślinność naskalna.
Rośliny cieniolubne.
W Górach Stołowych w zacienionych i wilgotnych szczelinach skalnych występuje wiele roślin cieniolubnych i higrofilnych. Szczególnie bogata jest flora zarodnikowa, wyróżniają się pod tym względem zwłaszcza zbocza Rogowej Kopy i Szczelińca Wielkiego, gdzie znajduje się np. jedyne w Europie Środkowej stanowisko jednego z gatunków wątrobowców. Na terenie pasma wśród przedstawicieli mchów i wątrobowców występują również endemity i gatunki reliktowe.
Rośliny kserotermiczne.
Na nagrzanych słońcem skałach występują zespoły roślinności kserotermicznej.
Rośliny chronione.
Wiele z występujących w Górach Stołowych roślin znajduje się pod ochroną, są to m.in. arnika górska, barwinek pospolity, cis pospolity (głównie stanowiska antropogeniczne), dziewięćsił bezłodygowy, goryczka orzęsiona, lilia złotogłów, parzydło leśne, śnieżyczka przebiśnieg, śnieżyca wiosenna, rosiczka okrągłolistna, storczyk męski, storczyk bzowy, kukułka Fuchsa, kukułka szerokolistna, widłak wroniec, widłak goździsty, wawrzynek wilczełyko, zimowit jesienny, sosna drzewokosa. Poza sosną drzewokosą są to rośliny typowe dla większości pasm sudeckich.
Fauna.
W podziale faunistycznym Polski Góry Stołowe należą do części zachodniosudeckiej, która charakteryzuje się brakiem gatunków karpackich i występowaniem w kierunku zachodnim coraz większej liczby gatunków alpejskich.
Z powodu dużego zalesienia regionu w górach tych można spotkać typowo leśne gatunki zwierząt, takie jak jeleń, sarna lub dzik. Inne ssaki występujące tu, to na przykład borsuk, popielica i orzesznica. Wśród ptaków najwięcej występuje gatunków charakterystycznych dla borów, np. sikora sosnówka, mysikrólik, pliszka górska, rudzik. Wiele gatunków jest bardzo rzadkich: jarząbek, słonka, bocian czarny, trzmielojad, kobuz czy sóweczka i włochatka (charakterystyczne dla tajgi).
Przez Góry Stołowe przebiega zachodnia granica występowania ślimaka karpackiego, do ciekawszych gatunków ślimaków występujących tu zalicza się również jeden z najmniejszych polskich ślimaków, świdrzyk stępiony. W pobliżu potoków można natknąć się na salamandrę plamistą, na skałach wygrzewa się czasem żmija zygzakowata. W okolicy granicy polsko-czeskiej występuje sprowadzony tu z Korsyki muflon. Bardzo bogata jest fauna pajęczaków, wiele z nich występuje jedynie tutaj.
Ochrona przyrody.
Część Gór Stołowych o powierzchni 63 km² leżąca po stronie polskiej objęta jest Parkiem Narodowym Gór Stołowych (PNGS), utworzonym 16 września 1993 na bazie Stołowogórskiego Parku Krajobrazowego (utworzonego w 1981 r.). Na terenie parku znajdują się trzy rezerwaty: udostępnione dla turystów rezerwaty krajobrazowe „Szczeliniec Wielki” i „Błędne Skały” oraz rezerwat torfowiskowy Wielkie Torfowisko Batorowske, planuje się utworzenie kolejnych rezerwatów: "Łężyckie Skałki", "Nad Pośną", "Pasterska Góra" i "Rogowa Kopa".
Niegdyś w okolicy Borowiny (wsi leżącej niedaleko Polanicy-Zdroju) istniał rezerwat modrzewia – niektóre okazy liczyły sobie 200 lat i 30 m wysokości. Drzewa hodowano m.in. na maszty okrętów. W styczniu 1955 drzewostan został przetrzebiony przez wichurę, po czym zlikwidowany został rezerwat.
Ochroną objęta jest również część Gór Stołowych po stronie czeskiej: cały jej teren objęty jest Obszarem Chronionego Krajobrazu (CHKO) Broumovsko zajmującym powierzchnię 410 km². Najcenniejsze obszary CHKO Broumovsko (najbardziej chronione, tzw. "strefa pierwsza") to trzy rezerwaty na terenie Skał Adrszpasko-Teplickich, dwa na północny zachód od miasta Police nad Metují, i Rezerwat Przyrody Broumowskie Ściany. Druga strefa CHKO Broumovsko to głównie łąki i pastwiska, trzecia to obszary uprawne, a czwarta to teren miast i ich okolic.
Historia.
Historia Gór Stołowych jest ściśle powiązana z historią ziemi kłodzkiej. Przez obszary sąsiadujące z Górami Stołowymi już w starożytności przechodziły szlaki handlowe, wzdłuż których powstawały osady. Pierwsze wzmianki o wsiach w regionie pochodzą z XIV w. Szlaków handlowych strzegły wtedy warowne grody, takie jak Zamek Homole, Náchod, Radków i Ratno. Zaczęły się wtedy wykształcać jednostki, które później określono mianami Państewko Homolskie (Duszniki, Lewin Kłodzki i okoliczne wsie), Broumowszczyzna i Państewko Náchodskie. W XIV w. zaczęto przeprowadzać kolonizację na prawie niemieckim prawo magdeburskie, w oparciu głównie o miejscową ludność pochodzenia słowiańskiego.
W I poł. XV w. na ziemię kłodzką spadły najazdy husytów, najbardziej niszczycielskie w latach 1425–1434, kiedy to np. zdobyto i spalono Radków. Stała się ona wtedy bazą dla wojsk czeskich, przez co została kilkakrotnie spustoszona i przez ponad sto lat dźwigała się z ruin. Husyci oszczędzali ludność słowiańską, przez co region Gór Stołowych ucierpiał stosunkowo mało. W 1459 r. król czeski, Jerzy z Podiebradów, ustanowił ziemię kłodzką samodzielnym hrabstwem. W 1526 ziemia kłodzka wraz z Czechami i Śląskiem dostały się pod panowanie Habsburgów. W ponadstuletnim okresie pokoju rozwinęło się tu tkactwo, sukiennictwo i papiernictwo, w Kudowie, Polanicy i Dusznikach wybudowano pierwsze obiekty zdrojowe.
W I poł. XVII w. przez Europę przetoczyła się wojna trzydziestoletnia, po której ziemia kłodzka potrzebowała kolejnego wieku na odbudowę. Następnie znów poniosła spore straty w czasie wojen śląskich, po których ostatecznie w 1763 r. została włączona do Prus. W tym czasie do ziemi kłodzkiej została włączone Kudowa z okolicą.
W XIX w. w Górach Stołowych rozpoczął się rozwój turystyki, któremu sprzyjała budowa nowych traktów komunikacyjnych (w 1890 r. linia kolejowa z Kłodzka do Szczytnej przez Polanicę, w 1902 r. przedłużona do Dusznik i w 1905 r. do Kudowy-Zdroju. W 1903 r. zbudowano linię ze Ścinawki Średniej do Radkowa, a w 1870 Drogę Stu Zakrętów).
W czasie II wojny światowej na terenie Gór Stołowych nie prowadzono działań wojennych, teren został włączony do Polski po kapitulacji III Rzeszy, jednak do Kudowy Zdroju i jej okolic rościli sobie pretensje również Czesi, którzy wkroczyli na terytorium ziemi kłodzkiej, by odebrać je siłą. Po wojnie na ten obszar przesiedlono Polaków (m.in. z Kresów Wschodnich), wybudowano kilka fabryk, wprawdzie niewielkich, jednakże uciążliwych dla środowiska (np. huta szkła w Szczytnej, zakłady włókiennicze w Kudowie Zdroju). Prywatne pensjonaty zamieniono na zakładowe ośrodki wczasowe.
Po zmianie ustroju w Polsce w 1989 r. wiele nierentownych zakładów przemysłowych upadło. Obecnie największe znaczenie w regionie mają Zakłady Elektrotechniki Motoryzacyjnej w Dusznikach-Zdroju, Zetkama w Ścinawce Średniej oraz rozlewnie wody mineralnej w Polanicy i Jeleniowie. Stopniowo polepsza się także infrastruktura turystyczna.
Turystyka piesza.
Najwyższe szczyty.
Najwyższym szczytem Gór stołowych jest Szczeliniec Wielki (czes. "Velká Hejšovina") 919 m n.p.m., w formie widocznego z daleka płaskowyżu – najwyżej położonym punktem jest 12-metrowa skała Fotel Pradziada.
Inne znane szczyty Gór Stołowych po stronie polskiej to:
Po stronie czeskiej:
Inne atrakcje turystyczne.
Rezerwat Błędne Skały, Skalne Grzyby, Kamień Popielny, Białe Ściany, Radkowskie Skały, Szosa Stu Zakrętów, Skałki Łężyckie, Wielkie Torfowisko Batorowskie, skalne grzyby koło Złotna, Broumovské stěny, Adršpašskoteplické skály.
W okolicy Gór Stołowych warto zwiedzić również liczne zabytki, w tym:
Szlaki w polskiej części Gór Stołowych.
Szlaki niebieskie pełniące funkcje łączników między szlakami innych znaków:
Wspinaczka.
Tereny Gór Stołowych są znakomitym miejscem do uprawiania wspinaczki. Wspinaczkową eksplorację tych terenów rozpoczęli niemieccy wspinacze skalni ok. 1910 roku i kontynuowali oni tę działalność aż do II wojny światowej. Grupa wspinaczy z saksońskiego klubu wspinaczkowego, zdobyła wszystkie wolno stojące skałki na terenie Szczelińca Wielkiego, Małego oraz większość z obszaru Narożnika, Skalnych Grzybów, Radkowskich Skał i Starego Biwaku. Większość nazw skałek, stosowanych przez wspinaczy w tym rejonie, pochodzi z przewodnika wspinaczkowego wydanego w 1936 r. przez niemieckich wspinaczy. Nazwy te rzadko są tożsame z nazwami występującymi w przewodnikach turystycznych, których autorzy mają bardzo mgliste pojęcie o rozmieszczeniu poszczególnych skał i nazywają je często według własnego uznania.
Po II wojnie światowej teren ten został zapomniany przez wspinaczy na długie lata. Niemcy z NRD nie mogli tu jeszcze przyjeżdżać, zaś polscy wspinacze nie mieli tradycji wspinania się w tego rodzaju piaskowcowych formacjach skalnych.
Niewielka grupka saksońskich wspinaczy pojawiła się tu dopiero pod koniec lat 60. z Horstem Dievockiem na czele, który znał te tereny jeszcze z dzieciństwa. Grupka ta została jednak szybko przepędzona przez WOP, który podejrzewał wspinaczy niemieckich o jakieś bliżej nieokreślone działania dywersyjno-szpiegowskie. Sam Horst Diele został nawet osadzony czasowo w areszcie i był przez kilka dni przesłuchiwany przez polski kontrwywiad, po czym zakazano mu wjazdu do Polski na długie lata.
Polscy wspinacze – głównie z Łódzkiego Klubu Wysokogórskiego oraz Dolnośląskiego Klubu Wysokogórskiego pojawili się tu dopiero w latach 80. Jednym z inspiratorów polskiej eksploracji tego terenu był Jan Fijałkowski z Łodzi, który poznał przypadkiem w Skałkach Saksońskich Horsta Dievocka, a ten podarował mu stary niemiecki przewodnik wspinaczkowy po Górach Stołowych. Sam Horst mógł ponownie zacząć się wspinać w tym terenie dopiero po upadku muru berlińskiego. Najbardziej intensywna eksploracja tego terenu wspinaczkowego miała miejsce w pierwszej połowie lat 90..
W środowisku polskich wspinaczy cały obszar Gór Stołowych określa się mianem Hejszowiny. Od 1997 r. wspinaczka w rejonie Szczelińca Wielkiego jest obłożona licznymi restrykcjami przez zarząd Parku Narodowego Gór Stołowych. Obecnie obowiązuje zakaz wspinania się na wolno stojące skałki na szczycie masywu Szczelińca i dozwolone jest tylko wspinanie się po dolnych ścianach masywu. Jednak nawet dostęp do dolnych ścian jest obłożony limitem 150 przejść rocznie. Ponadto wolno się wspinać w rejonach: Filary Skalne, Radkowskie Skały, Narożnik, Kopa Śmierci, Stary Biwak.
Aby móc się wspinać po stronie czeskiej, należy być członkiem klubu zrzeszonego w UIAA, wspinać można się wyłącznie w wyznaczonych obszarach; w niektórych rejonach wspinaczka jest zabroniona. Do najbardziej znanych terenów wspinaczkowych po czeskiej stronie zaliczają się Broumovské stěny, Adršpašsko-teplické skály i Wzniesienie Ostaša.
W całym rejonie, zarówno po czeskiej, jak i polskiej stronie zabronione jest stosowanie metalowego sprzętu asekuracyjnego (zamiast tego stosuje się tzw. węzełki) i wspinania się po mokrej skale. Obie zasady wynikają z faktu, że piaskowiec jest bardzo kruchą skałą, której wytrzymałość mechaniczna bardzo spada, gdy skała jest nasycona wilgocią.
Narciarstwo biegowe.
W polskiej części gór w zimie wytyczane są trzy główne pętle tras biegowych. Należy pamiętać, że czasem, ze względu na warunki śniegowe przebieg tych tras zmienia się.
Turystyka rowerowa.
Przez Góry Stołowe prowadzą dwie międzynarodowe trasy rowerowe. „Góry Stołowe”, oznaczona kolorem niebieskim o długości 125 km – (w tym 64 km po stronie polskiej i 61 po stronie czeskiej) i „Ściany”, oznaczona kolorem czerwonym – o połowę krótsza. Obie te trasy są poprowadzone prawie wyłącznie po drogach utwardzonych i są przeznaczone dla kolarzy trekkingowych. Od 2003 r. sieć tras rowerowych po polskiej stronie jest sukcesywnie rozwijana. Aktualnie istnieją już 3. trasy rowerowe dla kolarzy górskich. W 2005 r. otwarto nowy górski szlak rowerowy z Pasterki na Machovský Kříž, który połączył czeską i polską sieć szlaków rowerowych przeznaczonych dla kolarzy górskich. Część spośród szlaków pieszych w Górach Stołowych nadaje się do jazdy na rowerze, można tu jednak natknąć się na niespodzianki w postaci ścieżek zawalonych na długich odcinkach ściętymi gałęziami, ścieżek prowadzących przez grzęzawiska, stromych schodów i wąskich przejść między skałkami. Jazda po pieszych szlakach na terenie Parku Narodowego rowerem jest jednak formalnie zakazana.
Po stronie czeskiej, gdzie turystyka rowerowa jest o wiele popularniejsza, istnieje od dawna rozbudowana sieć tras wytyczonych specjalnie dla rowerów licząca kilkadziesiąt różnych szlaków. Podobnie jak po polskiej stronie jazda po szlakach pieszych jest zabroniona w obszarach chronionych, chyba że po szlaku pieszym prowadzi jednocześnie szlak rowerowy. Na tych odcinkach piesi mają jednak pierwszeństwo przed rowerzystami.
Przejścia graniczne.
21 grudnia 2007 r. na mocy Układu z Schengen wszystkie przejścia graniczne zostały zlikwidowane.

</doc>
<doc id="192421" url="https://pl.wikipedia.org/wiki?curid=192421" title="Aegukka">
Aegukka



</doc>
<doc id="192423" url="https://pl.wikipedia.org/wiki?curid=192423" title="Ilfov">
Ilfov



</doc>
<doc id="192426" url="https://pl.wikipedia.org/wiki?curid=192426" title="Okręg Ilfov">
Okręg Ilfov

Ilfov – okręg w południowej Rumunii (Wołoszczyzna), otaczający stolicę kraju – Bukareszt. Stolicą okręgu jest Bukareszt, ale od 2019 trwają rozmowy na temat przeniesienia jej do miasta Buftea.
Miasta:
Gminy:

</doc>
<doc id="192428" url="https://pl.wikipedia.org/wiki?curid=192428" title="Jean Dufresne">
Jean Dufresne

Jean Dufresne (ur. 14 lutego 1829 w Berlinie, zm. 13 kwietnia 1893 w Berlinie) – niemiecki szachista, autor podręczników szachowych.
Życiorys.
Z wykształcenia prawnik, z zawodu dziennikarz, Dufresne był uczniem najwybitniejszego niemieckiego szachisty XIX wieku, Adolfa Anderssena. Partia pomiędzy nimi, rozegrana w Berlinie w 1852 roku, przeszła do historii szachów pod nazwą "wiecznozielonej". Dufresne tę partię przegrał, jednak był na tyle silnym szachistą, by wygrać nieoficjalny mecz ze swoim nauczycielem w 1868 roku. Odnosił również sukcesy w konfrontacji w innymi czołowymi szachistami, między innymi miał dodatni bilans partii z Danielem Harrwitzem.
W Niemczech Dufresne jest znany głównie jako autor książek szachowych, z których kolejne pokolenia korzystają do dzisiaj. W 1881 roku opublikował "Kleines Lehrbuch des Schachspiels" ("Minipodręcznik szachów"), wydawany później, po modyfikacjach Jacques'a Miesesa, pod tytułem "Lehrbuch des Schachspiels". Książka cieszyła się nadzwyczajną popularnością. W ciągu jedenastu lat wznawiano ją sześciokrotnie, do 2004 roku doczekała się 31 wydań. Podręcznik zawiera opis zasad gry, wybór najważniejszych partii, meczów i turniejów w historii szachów oraz przegląd otwarć i końcówek, ilustrowany skomentowanymi partiami mistrzów. W latach 1881–1887 Dufresne opublikował trzytomową kolekcję łatwych problemów szachowych, również wznawianą wielokrotnie.
Dufresne był autorem trzech powieści, wydanych pod pseudonimem S.E.Freund (będącym anagramem nazwiska), które jednak nie przyniosły autorowi sukcesu. Dotknięty głuchotą, nie mogąc wykonywać swojego zawodu, ostatnie lata życia spędził w nędzy, pomimo znacznego powodzenia swoich podręczników.
Według retrospektywnego systemu Chessmetrics, najwyżej sklasyfikowany był w maju 1855 r., zajmował wówczas 6. miejsce na świecie.

</doc>
<doc id="192439" url="https://pl.wikipedia.org/wiki?curid=192439" title="Chmielno (województwo pomorskie)">
Chmielno (województwo pomorskie)

Chmielno (dodatkowa nazwa w j. kaszub. Chmielno) – duża kaszubska wieś turystyczno-letniskowa w Polsce, położona w województwie pomorskim, w powiecie kartuskim, siedziba gminy Chmielno, na obszarze Kaszubskiego Parku Krajobrazowego w ciągu Drogi Kaszubskiej i na szlaku wodnym „Kółko Raduńskie”.
Wieś jest siedzibą sołectwa Chmielno, w którego skład wchodzą również miejscowości Chmielonko, Lampa, Babino, Bukowinki, Chmieleńskie Chrósty, Koszkania, "Osowa Góra", Rekowo i Węgliska. Leży na Pojezierzu Kaszubskim nad jeziorami Białym i Kłodno w pobliżu północnego krańca Raduńskiego Dolnego. Chmielno jest również ośrodkiem regionalnego hafciarstwa kaszubskiego. Prowadzi tędy turystyczny Szlak Kaszubski, a agroturystyka ma znaczenie gospodarcze. Hieronim Derdowski wymieniał Chmielno w swoim poemacie "O Panu Czorlińścim co do Pucka po sece jachoł".
Wieś norbertanek żukowskich w województwie pomorskim w II połowie XVI wieku.
W latach 1975–1998 miejscowość administracyjnie należała do województwa gdańskiego.
Historia.
W XIII wieku gród książąt pomorskich i siedziba kasztelana, po której zachowało się grodzisko. W sierpniu 1308 roku należący do Władysława Łokietka gród został spalony przez Brandenburczyków. Po zajęciu Pomorza Gdańskiego przez Krzyżaków przeszło pod administrację zakonną. Od końca wojny trzynastoletniej ponownie znalazło się pod zwierzchnictwem Królestwa Polski na obszarze powiatu mirachowskiego. Od 1772 było pod administracją zaboru pruskiego i nosiło nazwę niemiecką "Chmelno". W 1920 znalazło się w granicach II Rzeczypospolitej (powiat kartuski). Najprawdopodobniej swoją nazwę zawdzięcza uprawianemu w okolicy chmielowi.
W Chmielnie w 1982 roku pochowano Stanisława Kostkę – uczestnika wyprawy tratwą przez Bałtyk, który w dniach 28 sierpnia – 7 września 1957 razem z kapitanem Andrzejem Urbańczykiem, Jerzym Fischbachem i Czesławem Breitem tratwą „Nord” przepłynęli z Łeby na wyspę Lilla Karlsö w Szwecji.
Zabytki.
Według rejestru zabytków NID na listę zabytków wpisane są:
Ponadto w Chmielnie znajdują się:
Grodzisko w Chmielnie.
Grodzisko w Chmielnie było centrum administracyjnym, z którego zarządzano najbliższymi terytoriami w jego okolicy oraz kontrolowano z niego drogę biegnącą przesmykiem między dwoma jeziorami. Na grodzisku podczas prac archeologicznych odkryto fundamenty samodzielnie stojącego budynku, oddalonego o około 5,5 m od wjazdu do grodu. Budynek miał wymiary 6 × 3,6 m, pełnił funkcje mieszkalne i był piętrowy. Pomieszczenia ulokowane na poszczególnych poziomach miały powierzchnię 24 m2. Odkrywczyni uznała ten budynek za wieżę mieszkalną, zwracając uwagę na jej usytuowanie i mocną podstawę przy niewielkiej powierzchni. Zdaniem Błażeja Śliwińskiego wieżę tę zbudowano w początkach lat 70 XIII wieku, gdy gród w Chmielnie miał pełnić z polecenia księcia Mściwoja II (1220-1294) rolę siedziby Dobrawy (Damroki) córki księcia Świętopełka.
W sierpniu 1308 roku należący do Władysława Łokietka gród został spalony przez Brandenburczyków, przed ich atakiem na Gdańsk.
Na terenie grodziska stoi krzyż wykuty z żelaza z 1888 roku, ufundowany przez Feliksa Gilmeistra w 25 rocznicę Powstania Styczniowego.
W 2016 roku na grodzisku przeprowadzono prace archeologiczne pod kierunkiem archeolożki Zdzisławy Ratajczak.
Transport publiczny.
Miejscowość jest połączona z Kartuzami linią autobusową nr 4 i 8, na której usługi świadczy P.A. „Gryf”.

</doc>
<doc id="192441" url="https://pl.wikipedia.org/wiki?curid=192441" title="Lorenzo Bernucci">
Lorenzo Bernucci

Lorenzo Bernucci (ur. 15 września 1979 w Sarzana), włoski kolarz szosowy.
Od 2002 jest kolarzem zawodowym, reprezentował barwy grupy Landbouwkrediet-Colnago, od 2005 jeździ w grupie Fassa Bortolo. W 2000 zdobył brązowy medal mistrzostw świata w wyścigu ze startu wspólnego w kategorii do 23 lat. Jednym z jego największych osiągnięć w kolarstwie zawodowym jest wygrana VI etapu Tour de France 2005; zajął ponadto 2. miejsce na VII etapie Tour de Suisse 2005. W sezonie 2006 reprezentuje barwy T-Mobile Team.

</doc>
<doc id="192443" url="https://pl.wikipedia.org/wiki?curid=192443" title="Uli Hoeneß">
Uli Hoeneß

Uli Hoeneß, właśc. Ulrich Hoeneß (ur. 5 stycznia 1952 w Ulmie) – były niemiecki piłkarz i reprezentant kraju, od 1979 r. działacz Bayernu Monachium. Były dyrektor fabryki kiełbasy w Norymberdze.
Uczył się rzemiosła piłkarskiego podobnie jak jego brat – Dieter w TSG Ulm 1846 (w latach 1967–1970). Później przeszedł do Bayernu Monachium. Tam wywalczył miejsce w podstawowym składzie i wkrótce zaczął być powołany do reprezentacji Niemiec. W 1974 r. przyczynił się do zdobycia przez nią mistrzostwa świata, chociaż w meczu o finał przeciwko Polsce Jan Tomaszewski obronił egzekwowany przez niego rzut karny. W 1976 r. w finale mistrzostw Europy przeciwko Czechosłowacji przestrzelił decydującego karnego (strzelił nad poprzeczką).
W wieku 27 lat musiał zakończyć karierę z powodu poważnej kontuzji (grał wówczas w 1. FC Nürnberg) i został jednym z najmłodszych działaczy Bayernu Monachium. Od tego czasu walnie przyczynił się do tego, że Bayern pod względem sportowym, a zwłaszcza finansowym stał się wizytówką Bundesligi. 13 marca 2014 został skazany na 3,5 roku pozbawienia wolności za uchylanie się od podatków. W związku z tym zrezygnował ze sprawowanych funkcji: prezydenta i szefa rady nadzorczej Bayernu Monachium.
17 lutego 1982 przeżył, jako jedyny z czterech osób na pokładzie, upadek prywatnego samolotu. Przez swoje uszczypliwe komentarze zyskał w mediach przydomek „Abteilung Attacke” (pol. „Oddział atak”), zaś on sam w odpowiedzi na to miano nazywa samego siebie „Abteilung Wahrheit” (pol. „Oddział prawda”).

</doc>
<doc id="192448" url="https://pl.wikipedia.org/wiki?curid=192448" title="Silnik Tesli">
Silnik Tesli

Silnik Tesli to turbinowy spalinowy silnik pulsacyjny o kanałach zaworowych bez części ruchomych.
Wynaleziony i po raz pierwszy skonstruowany przez Nikola Teslę, opatentowany w USA w 1913 r. pod numerem US1061206. W skład silnika wchodzi Turbina Tesli oraz komora spalania wyposażona w kanał zaworowy. Silnik może być zasilany szeroką gamą paliw, np.: benzyną, naftą, olejem napędowym, gazem ziemnym i propan-butanem.

</doc>
<doc id="192450" url="https://pl.wikipedia.org/wiki?curid=192450" title="Melissa">
Melissa

Melissa – miasto w Stanach Zjednoczonych, w stanie Teksas, w hrabstwie Collin. Północne przedmieście aglomeracji Dallas. Według spisu z 2020 roku liczy 13,9 tys. mieszkańców.

</doc>
<doc id="192451" url="https://pl.wikipedia.org/wiki?curid=192451" title="Mellisa">
Mellisa



</doc>
<doc id="192452" url="https://pl.wikipedia.org/wiki?curid=192452" title="Mellissa">
Mellissa



</doc>
<doc id="192453" url="https://pl.wikipedia.org/wiki?curid=192453" title="Paliwo alternatywne">
Paliwo alternatywne

Paliwo alternatywne – zwane także czasem paliwem niekonwencjonalnym, to wszystkie materiały i substancje, które mogą zostać wykorzystane jako paliwo inne, niż paliwa konwencjonalne, czyli: paliwa kopalne (węgiel, gaz ziemny, ropa i torf) oraz paliwa nuklearne, takie jak uran, tor oraz sztuczne paliwa radioizotopowe wytwarzane w reaktorach jądrowych). Do powszechnie znanych paliw alternatywnych zaliczamy: biodiesel, bioalkohol (metanol, etanol, butanol), paliwo z odpadów (RDF), chemicznie magazynowana energia elektryczna (baterie i ogniwa paliwowe), wodór, metan i biogaz ze źródeł odnawialnych, olej roślinny, propan i inne produkty biomasy.
W związku z wyczerpującymi się zasobami ropy naftowej oraz gazu ziemnego prowadzi się badania nad paliwami, które mogłyby zastąpić paliwa dotychczas stosowane. Na rynek ma wejść nowy rodzaj paliw – paliwa alternatywne, są to paliwa, które nie są produktami przetwórstwa ropy naftowej, ale muszą występować w dużej ilości, muszą cechować się technicznymi i energetycznymi właściwościami, tanie w produkcji i sprzedaży, stanowić mniejsze zagrożenie dla naturalnego środowiska niż paliwa tradycyjne. Paliwa alternatywne w porównaniu z paliwami ropopochodnymi (benzyną, olejem napędowym) posiadają trzy zalety: niezależność energetyczną (można produkować z własnych surowców i produktów rolnych), emisję (zmniejszenie emisji związków toksycznych), koszt eksploatacji.
W węższym znaczeniu paliwo alternatywne może być rozumiane jako paliwo uzyskane w procesie odzysku odpadów posiadających wartość opałową. Stosowane w przemyśle cementowym (w piecach cementowych), jako zamiennik węgla kamiennego i mazutu.
Biopaliwa.
Biopaliwa są uważane za odnawialne źródła energii. Zaliczamy tutaj:
Alkohol jako paliwo.
Metanol i etanol są głównymi alkoholami wykorzystywanymi jako paliwo. Jako źródła energii cechują się łatwością przechowywania i transportu. Mogą one być wykorzystywane w silnikach o spalaniu wewnętrznym jako paliwa alternatywne.
Innym rozważanym paliwem jest butanol, który jest jedynym paliwem alkoholowym, który może być transportowany przy wykorzystaniu istniejącej infrastruktury rurociągów, a nie jedynie przy użyciu cystern.
Amoniak.
Amoniak (NH3) może być wykorzystany jako paliwo. Zaletami amoniaku jako źródła energii są niezależność od ropy naftowej, zerowa emisja, niski koszt oraz zdekoncentrowana produkcja, co ma wpływ na obniżenie kosztów transportu oraz związanego z nim zanieczyszczenia środowiska.
Paliwa neutralne dla klimatu.
Paliwa neutralne dla klimatu cechują się niedodatnim bilansem emisji gazów cieplarnianych (śladem węglowym) i nie powodują zwiększenia się zawartości gazów cieplarnianych w atmosferze. Są to paliwa syntetyczne, takie jak metan, benzyna, olej napędowy, czy paliwo lotnicze – produkowane z odnawialnych lub nuklearnych źródeł energii wykorzystywanych do uwodorniania dwutlenku węgla odzyskanego ze spalin wydechowych i przemysłowych oraz pozyskany z kwasu węglowego zawartego w wodzie morskiej. W momencie gdy paliwa neutralne dla klimatu zastąpią paliwa kopalne lub jeśli będą produkowane z odpadów zawierających węgiel lub z kwasu węglowego zawartego w wodzie morskiej, a ich spalanie będzie odbywało się z udziałem sekwestracji dwutlenku węgla, to w rezultacie uzyskamy zjawisko negatywnej emisji dwutlenku węgla i w konsekwencji zaczniemy usuwać dwutlenek węgla z atmosfery, czyli proces remediacji atmosfery z gazów cieplarnianych.
Mogą one wykorzystywać proces elektrolizy wody do produkcji wodoru, wykorzystywanego w reakcji Sabatiera do wytwarzania metanu, który może być przechowywany do późniejszego spalenia jako syntetyczny gaz naturalny w elektrowniach, transportowany z wykorzystaniem gazociągów, cystern lub zbiornikowców lub wykorzystany w procesach "gas to liquids" (gaz do płynu), jak np. synteza Fischera-Tropscha, w celu wytworzenia tradycyjnych paliw wykorzystywanych w transporcie lub ogrzewaniu. Paliwa neutralne dla klimatu są rozważane w kontekście technologii przechowywania energii pozyskanej ze źródeł odnawialnych w celu minimalizacji problemów związanych z intermitencją energii wiatru i słonecznej oraz umożliwienia transportowania energii wiatru, słonecznej oraz wodnej z wykorzystaniem istniejących gazociągów. Technologia ta może przyczynić się do zmniejszenia kosztów oraz zależności od importowanych paliw kopalnych, bez potrzeby elektryfikacji floty pojazdów lub wykorzystywania wodoru lub innych drogich paliw, co pociągałoby koszty przystosowania pojazdów.
W Niemczech zbudowano 250-kilowatowy zakład produkujący syntetyczny metan, który ma zostać rozbudowany do 10 megawatów. Koncern Audi zbudował fabrykę neutralnego dla klimatu skroplonego gazu ziemnego w Werlte w Niemczech. Fabryka ma na celu produkcję paliwa dla Audi A3 w wersji Sportback g-tron na gaz ziemny i w swojej pierwotnej zdolności produkcyjnej jest w stanie odzyskać rocznie 2800 ton CO2 ze środowiska. Inne komercyjne projekty są rozwijane w Kolumbii i Camarillo w USA. Najtańszym źródłem węgla w celu recyklingu do paliwa są spaliny ze spalania paliw kopalnych, z których może być wyekstrahowany w koszcie 7,50 dolara za tonę. Sekwestracja spalin samochodowych także była rozważana jako ekonomicznie uzasadniona, ale wymagałaby daleko idących zmian w konstrukcji lub modernizacji. Ze względu na zawarty w wodzie morskiej kwas węglowy znajdujący się w stanie równowagi reakcji chemicznych z atmosferycznym dwutlenkiem węgla, naukowcy rozważają ekstrakcję węgla z oceanów. Oszacowano, że koszt ekstrakcji węgla z wody morskiej wynosiłby około 50 dolarów za tonę, natomiast sekwestracja z powietrza byłaby znacznie bardziej kosztowna – około 600 – 1000 dolarów za tonę i jest uważana za niepraktyczną z punktu widzenia syntezy paliwa lub sekwestracji dwutlenku węgla.
Nocna generacja energii elektrycznej jest rozważana jako źródło energii do syntezy paliwa, ponieważ krzywa wykorzystania elektryczności osiąga maksimum podczas najcieplejszych godzin dnia, a wiatr ma tendencje do większej intensywności nocą, niż podczas dnia. Tym samym, koszt energii wiatrowej w nocy zwykle jest niższy, niż jej alternatywy. Poza godzinami szczytu w wietrznych regionach USA koszt wiatrowej energii elektrycznej w 2009 r. wynosił średnio 1,65 dolara/kWh, ale w ciągu sześciu godzin dnia, kiedy energia była najtańsza, cena wynosiła 0,71 dolara/kWh. Zwykle w USA hurtowy koszt energii elektrycznej wynosi 2 do 5 centów/kWh w ciągu dnia. Firmy zajmujące się branżą paliw syntetycznych twierdzą, że przy cenach ropy powyżej 55 dolarów za baryłkę są w stanie produkować paliwo tańsze od benzyny. U.S. Navy szacuje, że produkcja paliwa lotniczego na pokładzie statków z wykorzystaniem energii nuklearnej kosztowałoby około 6 dolarów za galon. W roku 2010 było to około dwukrotnie więcej, niż koszt tradycyjnego paliwa, ale uważa się, że jeżeli trend cenowy się utrzyma, dysproporcja może się odwrócić. Według tych szacunków 100 megawatów energii jest w stanie wyprodukować 41 000 galonów paliwa na dobę, z czego wynika, że cena paliwa wyprodukowanego w USA przy użyciu energii wiatru wynosiłaby mniej niż 1 dolara/galon.
Wodór i kwas mrówkowy.
Wodór jest bardzo obiecującym paliwem. Produktem spalania paliwa wodorowego jest woda, jednak jeżeli spalanie ma miejsce z udziałem powietrza powstają także tlenki azotu. Obecnie intensywnie rozwijane są technologie produkcji biowodoru z glonów oraz odpadów.
Inną odmiana paliwa wodorowego jest kwas mrówkowy, który jest wykorzystywany dzięki zdolności do wydzielania wodoru. Kwas mrówkowy można przechowywać i transportować znacznie łatwiej, niż wodór.
HCNG.
HCNG (lub H2CNG) to mieszanina sprężonego gazu ziemnego oraz domieszki 4-9% wodoru. Może być wykorzystany jako paliwo gazowe dla silników o spalaniu wewnętrznym.
Sprężone powietrze.
Silnik pneumatyczny to niepowodujący szkodliwych emisji silnik tłokowy, który wykorzystuje skompresowane powietrze jako nośnik energii. Koszt utrzymania pojazdu na skompresowane powietrze to około jedna dziesiąta kosztu utrzymania pojazdu na paliwa kopalne, co czyni je atrakcyjnym ekonomicznie paliwem alternatywnym.
Propan-butan.
Propan-butan, znany też jako LPG to paliwo cechujące się czystym spalaniem i wysoką wydajnością. Jest on mieszanina propanu i butanu, która może być pozyskiwana z różnych źródeł. Jako paliwo napędowe LPG posiada wiele cech fizycznych benzyny, przy równoczesnym zmniejszeniu szkodliwych emisji. LPG jest wykorzystywany jako paliwo alternatywne ze względu na niski koszt w porównaniu do tradycyjnych paliw, ale również dlatego, że można go przechowywać w stanie płynnym pod niskim ciśnieniem, jest bezpieczny i jest go dużo. Cechuje go liczba oktanowa pomiędzy 104 a 112, w zależności od stosunku w mieszaninie propanu do butanu. LPG wtryskiwany w stanie płynnym ulega zmianie stanu skupienia na gazowy wewnątrz cylindrów silnika wywołując efekt chłodzący, powodując zmniejszenie temperatury cylindrów i zwiększenie gęstości powietrza, co wpływa na większą efektywność spalania.
LPG nie zawiera dodatków, detergentów ani innych chemicznych ulepszaczy, a czystsze, całkowite spalanie produkuje mniej cząsteczek pyłu i tlenków azotu. Wyższa temperatura gazów wydechowych zwiększają wydajność katalizatora i zmniejszają liczbę depozytów kwasowych i węglowych wewnątrz silnika, co wydłuża żywotność oleju smarującego.
LPG jest przechowywany i transportowany w stanie ciekłym pod ciśnieniem około 5 barów. Tankowanie pojazdów jest podobne, jak w przypadku benzyny, a stacje LPG muszą być zaopatrzone w pompy do paliwa i nie wymagają kosztownych i powolnych systemów rozprężających, jak ma to miejsce w przypadku wykorzystywania sprężonego gazu ziemnego CNG, który jest zwykle przechowywany pod ciśnieniem 210 barów. Niemal każdy pojazd samochodowy może mieć zainstalowaną instalację LPG, obniżając koszty eksploatacji pojazdu i zmniejszając szkodliwość wydzielanych emisji.
CNG.
Zarówno CNG, jak i LNG to czystsze alternatywy do konwencjonalnych paliw napędowych. Na świecie CNG napędza ponad 5 milionów pojazdów.
Typy CNG.
Pojazdy napędzane CNG mogą wykorzystywać gaz pochodzący zarówno ze źródeł odnawialnych jak i nieodnawialnych.
Konwencjonalny CNG jest pozyskiwany z podziemnych złóż gazu naturalnego. Nowe technologie, takie jak odwierty poziome i szczelinowanie hydrauliczne pozwalają na eksploatację dotąd nieopłacalnych złóż, co wpływa zasadniczo na zwiększenie dostępnego do wykorzystania gazu ziemnego.
Gaz ze źródeł odnawialnych to biogaz lub gaz na bazie metanu o właściwościach podobnych do gazu ziemnego, który może być wykorzystany jako paliwo napędowe. Na chwilę obecną głównymi źródłami biogazu są wysypiska śmieci, ścieki i odpady zwierzęce oraz roślinne. W zależności od rodzaju procesu powstawania, biogazy można podzielić na: biogaz wytworzony w procesie fermentacji beztlenowej, gaz wysypiskowy powstały na wysypiskach śmieci, biogaz przetworzony w celu usunięcia zanieczyszczeń śladowych oraz syntetyczny gaz ziemny (SNG).
Analiza wpływu na środowisko.
Ponieważ gaz ziemny podczas spalania wydziela niewiele zanieczyszczeń, zaobserwowano poprawę jakości powietrza w miastach, w których zaczęto wykorzystywać CNG jako paliwo. Emisja dwutlenku węgla w spalinach wydechowych może zostać zredukowana o 15-25% w porównaniu do benzyny i oleju napędowego. Największe redukcje można osiągnąć w samochodach ciężarowych. Redukcja emisji CO2 o 88% jest możliwa w przypadku wykorzystania biogazu.
Podobieństwa do wodoru.
Gaz ziemny, podobnie jak wodór, ulega czystszemu spalaniu, niż benzyna i olej napędowy. Jego spalanie nie powoduje powstawania zanieczyszczeń tworzących smog. Zarówno wodór, jak i gaz ziemny są lżejsze od powietrza i mogą być ze sobą mieszane.
Energia jądrowa.
Reaktory jądrowe.
Energia jądrowa to każda technologia jądrowa zaprojektowana w celu pozyskiwania energii użytkowej z jąder atomów poprzez kontrolowane reakcje jądrowe. Jedyną praktyczną metodą, którą jesteśmy w stanie kontrolować wykorzystuje rozszczepienie jądra atomowego w materiale rozszczepialnym (z niewielkim odsetkiem energii pochodzącym z następującego rozpadu radioaktywnego). Wykorzystane reakcji termojądrowej w celu kontrolowanego generowania energii na chwilę obecną nie ma praktycznego zastosowania, ale możliwość ta jest obiektem intensywnych badań naukowych.
Energia jądrowa jest zwykle pozyskiwana w reaktorach jądrowych do ogrzania płynnego medium, takiego jak woda, które jest wykorzystywane do wytworzenia ciśnienia pary, następnie konwertowanego na energię mechaniczną w celu generowania energii elektrycznej lub napędu wodnego. Obecnie ponad 15% światowej energii elektrycznej pochodzi z energii jądrowej oraz zostało zbudowanych ponad 150 okrętów o napędzie atomowym.
W teorii elektryczność generowana w oparciu o reaktory jądrowe mogłaby również zostać wykorzystana jako napęd w kosmosie, ale możliwość ta nie została jeszcze zbadana w praktyce. Mniejsze reaktory, takie jak reaktor TOPAZ zostały zbudowane w celu zminimalizowania ruchomych części i wykorzystują metody przekształcania energii jądrowej w energię elektryczną w sposób bardziej bezpośredni, dzięki czemu mogą być wykorzystywane w misjach kosmicznych; ale historycznie były one wykorzystywane w innych celach. Energia jądrowa została wykorzystana w kilku bezzałogowych statkach kosmicznych. ZSRR do roku 1988 utrzymywało na orbicie okołoziemskiej 33 reaktory jądrowe w wojskowych satelitach radarowych RORSAT. USA także wysłało na orbitę eksperymentalny reaktor jądrowy w ramach misji SNAP-10A w 1965 roku. Od roku 1988 nie wysłano żadnych następnych reaktorów jądrowych.
Torowe reaktory jądrowe.
Torowa energia jądrowa również była obszarem intensywnych badań naukowych w ostatnich latach. Technologia ta jest popierana przez wielu naukowców i badaczy, a profesor James Hansen, były dyrektor NASA Goddard Institute for Space Studies stwierdził, że "Badając zmiany klimatu przez ponad cztery dekady, jest dla mnie jasne, że świat zbliża się do katastrofy klimatycznej, jeśli nie stworzymy adekwatnych źródeł energii, które zastąpią paliwa kopalne. Bezpieczniejsza, czystsza i tańsza energia jądrowa może zastąpić węgiel i jest desperacko potrzebna jako niezbędna część rozwiązania". Tor jest 3-4 krotnie powszechniejszy w naturze, niż uran, a jego ruda – monacyt jest często znajdywana w piaskach towarzyszących zbiornikom wodnym. Tor wzbudził zainteresowanie, ponieważ może być łatwiej pozyskiwany niż uran. Podczas gdy kopalnie uranu są zamknięte i tym samym niebezpieczne dla górników, tor jest pozyskiwany z otwartych kopalni odkrywkowych. Monacyt występuje w takich krajach jak Australia, USA, czy Indie w złożach wystarczających do dostarczenia energii planecie na tysiące lat. Jako alternatywa do uranowych reaktorów jądrowych, tor produkuje odpady radioaktywne przeznaczone do składowania w geologicznych składowiskach odpadów, takie jak technet-99 (okres połowicznego rozpadu ponad 200 000 lat) i cechuje się dłuższą żywotnością paliwa.
Radioizotopowy generator termoelektryczny.
Radioizotopy były wykorzystywane jako paliwo na powierzchni ziemi i w kosmosie. Ich wykorzystanie na ziemi jest coraz mniejsze, ze względu na ryzyko kradzieży izotopu i możliwych dużych szkód środowiskowych w wypadku otwarcia jednostki. Rozpad radioizotopów generuje energię cieplną i elektryczną w wielu misjach kosmicznych, zwłaszcza na innych planetach, gdzie światło słoneczne jest mało intensywne, a niskie temperatury stwarzają problemy techniczne. W radioizotopowym generatorze termoelektrycznym (RTG) wykorzystującym izotopy promieniotwórcze jako paliwo nie zachodzi łańcuchowa reakcja jądrowa, a energia elektryczna pochodzi z rozpadu radioaktywnego izotopu, który został wyprodukowany na Ziemi jako skoncentrowane źródło energii w reaktorze jądrowym.

</doc>
<doc id="192454" url="https://pl.wikipedia.org/wiki?curid=192454" title="Avery Brooks">
Avery Brooks

Avery Brooks (ur. 2 października 1948 w Evansville, Indiana) – amerykański aktor i reżyser.
Znany przede wszystkim z serialu "" jako odtwórca roli kapitana Benjamina Sisko. W swojej karierze filmowej odegrał również kilka ról w filmach pełnometrażowych (m.in. "15 Minut", "Więzień nienawiści"). Jest profesorem na wydziale sztuki teatralnej uniwersytetu stanowego New Jersey.

</doc>
<doc id="192456" url="https://pl.wikipedia.org/wiki?curid=192456" title="Melisa (imię)">
Melisa (imię)

Melisa, Melissa, Melita – imię żeńskie, pochodzenia greckiego "(Μελισσα)", oznacza "pszczołę". W greckiej mitologii Melissa była jedną z nimf opiekujących się małym Zeusem. 
Melisa imieniny obchodzi 21 września.
Znane osoby noszące to imię:

</doc>
<doc id="192460" url="https://pl.wikipedia.org/wiki?curid=192460" title="Choszczno (gmina)">
Choszczno (gmina)

Choszczno – gmina miejsko-wiejska w województwie zachodniopomorskim, w północno-zachodniej części powiatu choszczeńskiego. W latach 1975–1998 gmina położona była w województwie gorzowskim. Siedzibą władz gminy jest miasto Choszczno. Jest to największa w powiecie pod względem liczby mieszkańców gmina.
Gmina stanowi 18,6% powierzchni powiatu. W województwie, wśród 114 gmin, zajmuje 35. miejsce pod względem powierzchni i 14. w liczbie ludności.
Położenie.
Gmina leży na Pojezierzu Choszczeńskim i Równinie Pyrzycko-Stargardzkiej. Przez północną granicę przepływa rzeka Ina, a przy południowo-zachodniej jej odnoga, Stara Ina. Obie rzeki dostępne są dla kajaków. Wzdłuż linii kolejowej położone są 4 większe jeziora: Stobno, Klukom (w granicach miasta), Żeńsko i Raduń oraz Jezioro Korytowskie w okolicach wsi Korytowo. Tereny leśne zajmują 15% powierzchni gminy, a użytki rolne 70%.
Gmina Choszczno graniczy z siedmioma gminami:
Demografia.
Dane z 30 czerwca 2008:
Gminę zamieszkuje 44,7% ludności powiatu. Na 1 km2 przypada 90 osób – tym samym jest to gmina o największej gęstości zaludnienia w powiecie.
Turystyka.
Ziemia choszczeńska, z uwagi na korzystne warunki środowiska naturalnego, jest atrakcyjna pod względem turystycznym i rekreacyjnym. Walorem gminy są jeziora, a jest ich około 30. Do największych należą polodowcowe: Klukom, Raduń, Żeńsko. Zajmują powierzchnię 223 ha.
Okolice jeziora raduńskiego obfitują w faunę i florę. Różnorodność i bogactwo flory i fauny jezior i ich okolic jest bardzo duża. Żyją tu: perkozy, kruki wodne, dzikie kaczki i łabędzie. W okresie wiosny można spotkać tu liczne stada czajek, klucze dzikich gęsi oraz żurawi. Ziemia choszczeńska to również lasy.
Komunikacja.
Transport drogowy.
Cztery drogi wojewódzkie tworzą sieć komunikacyjną:
Transport kolejowy.
Choszczno uzyskało połączenie kolejowe już w 1847 r. po doprowadzeniu linii kolejowej ze Stargardu do Dobiegniewa. Rok później czynna była już cała linia Szczecin – Poznań (nr 351) zelektryfikowana w 1978 r. Druga linia nr 410 przez Choszczno (z Grzmiącej do Kostrzyna) została zbudowana w latach 1882 – 1903, odcinek Kalisz Pomorski – Choszczno w 1895 r., a do Barlinka 3 lata później. Od 1991 r. kolejne odcinki zostały zamykane, część torów rozebrana. Linia z Choszczna do Głazowa została zamknięta w 1991 r., a do Złocieńca w 1996 r. Obecnie w gminie czynne są 2 stacje: Choszczno i Stary Klukom.
Poczta.
W gminie czynne są 3 urzędy pocztowe: Choszczno 1 (nr 73-200), Choszczno 3 (nr 73-201) i Suliszewo (nr 73-222).
Administracja.
W 2016 r. wykonane wydatki budżetu gminy Choszczno wynosiły 78,3 mln zł, a dochody budżetu 79,9 mln zł. Zobowiązania samorządu (dług publiczny) według stanu na koniec 2016 r. wynosiły 31,4 mln zł, co stanowiło 39,3% poziomu dochodów.
Miejscowości.
Gmina Choszczno posiada 18 sołectw.

</doc>
<doc id="192464" url="https://pl.wikipedia.org/wiki?curid=192464" title="Pałac w Dur-Szarrukin">
Pałac w Dur-Szarrukin

Pałac w Dur-Szarrukin – siedziba władcy asyryjskiego Sargona II; stanowił kompleks budowli pałacowo-świątynnych, wybudowany w latach 717–707 p.n.e. Swoją rezydencjalną funkcję pełnił dość krótko, około dwóch lat, czyli do roku 705 p.n.e., kiedy Sargon II zginął podczas jednej z wypraw.
Zespół pałacowo-świątynny, tworzący w zasadzie odrębną dzielnicę miejską, wybudowany był na sztucznie usypanym wzgórzu, w północnej części miasta i wkomponowany w linie murów miejskich, wystając nawet poza jej linię, przez co tworzył pewien występ na zewnątrz w kierunku północnym. Z kolei od swojej południowej strony odgrodzony był od pozostałej części miasta potężnym murem wzmocnionym wieżami. Prowadziła do niego masywna brama, której strzegły potężne lamassu. Z punktu widzenia militarnego była to pewnego rodzaju cytadela, która mogła być broniona niezależnie od pozostałej części Dur-Szarrukin, zwłaszcza że cały ten kompleks wznosił się na wysokość ok. 15 m. Jak większość asyryjskich pałaców materiałem budowlanym był tutaj niewypalana cegła. Okien nie stosowano – światło wpadało przez obszerne wejścia z podwórców. Pałac liczył 209 sal i dziedzińców.
Pałac połączony był kamiennym mostem z wielką świątynią boga Nabu. Na część sakralną kompleksu składały się świątynie: Sina, Ningal, Adada, Szamasza i Ninurty. Do tego wszystkiego przylegały liczne pomniejsze pałace wielmożów asyryjskich. W cały ten kompleks wkomponowany był także siedmiopiętrowy ziggurat boga Aszura, zwieńczony małą kapliczką – był on pokryty wielobarwną stiukową okładziną. Niedaleko od niego usytuowane było sanktuarium bóstw Sebittu, ale już poza obrębem murów górnego miasta. Pozostały ślady podłużnego budynku z prostokątną salą z równoległym gankiem, do którego wejście podparte na dwóch kolumnach znajdowało się na jego dłuższym boku. Był to tzw. budynek typu bit hilani o nie do końca wyjaśnionej roli – tego typu budynki sytuowane były z reguły nad rzekami, kanałami lub strumieniami w ogrodach pałacowych. Standardową formą podpór architektonicznych w budownictwie asyryjskim, były masywne, ceglane filary. Nie inaczej było w pałacach i świątyniach Dur-Szarrukin, chociaż stosowano także kolumny, ale na mniejszą skalę.
Jeśli chodzi o sklepienia, to przeważały głównie dwa ich typy: łukowe i beczkowe. Pierwsze stosowano w pomieszczeniach mieszkalno-reprezentacyjnych, a drugie w korytarzach, przejściach i bramach. Same pomieszczenia i komnaty pałacowe były wąskie, długie i wysokie, co być może wynikało z braku deficytowego towaru, jakim było drewno.
Pałac składał się z kilkuset pomieszczeń i kilkudziesięciu dziedzińców. Do sali tronowej prowadziły trzy wejścia rozdzielone masywnymi filarami. Sam tron, umieszczony w dużej prostokątnej sali, stał na podium zdobionym reliefami o tematyce batalistycznej i triumfalnej. Taka treść reliefów nie była przypadkowa, gdyż miała psychologicznie oddziaływać na przybyłe poselstwa zagraniczne i nie tylko. Liczne korytarze i przejścia zdobione były kolorowymi glazurowanymi cegłami. Prowadziły one do prywatnych apartamentów władcy, otoczonego komnatami haremowymi. Te ostatnie znajdowały się w południowo-zachodniej części kompleksu. Z reguły wszystkie pomieszczenia i komnaty, rozmieszczone w układzie amfiladowym, zgrupowane były wokół swoich dziedzińców i tworzyły jak gdyby niezależne jednostki, które po zablokowaniu pewnych kluczowych przejść mogły być odrębnie bronione w razie jakiegoś ataku. Niezależność pewnych sekcji pałacu mogła wynikać także z innych powodów, niekoniecznie wykluczających względy obronne – mianowicie mogły to być odrębne zespoły mieszkalne równorzędnych królowych, żon Sargona. Taką interpretację planu wysunął już P.E.Botta, jednakże ostatnio przeważa pogląd, że raczej chodziło tutaj o zespół świątynny, podzielony według kultu danego boga (Sina, Adada i Ninurty).
Jeśli chodzi o zdobnictwo pałacu, to w pałacu Sargona w Dur-Szarrukin można spotkać niemal wszystkie możliwe rodzaje asyryjskich dekoracji. Ściany pałacu – komnat i korytarzy – szczególnie jego części reprezentacyjnej, były bogato zdobione licznymi, barwnymi freskami, reliefami oraz ortostatami. Co do treści to przede wszystkim przedstawiały one swego rodzaju kronikę panowania władcy, czyli liczne podboje, tryumfalne pochody i hołdownicze procesje podbitych władców, a także sceny z polowań. Nie brakowało na nich także inskrypcji m.in. na cześć bogów, aczkolwiek treści mitologiczne zostały jak gdyby odsunięte na dalszy plan. Dekoracje ścienne zazwyczaj rozmieszczone były w układzie: freski i malowidła w górnych partiach, a reliefy w dolnych. Możliwe, że niektóre ściany pokrywano cedrową boazerią, która jednak nie zachowała się do naszych czasów.
Obok pomieszczeń reprezentacyjnych, sakralnych i mieszkalnych w skład kompleksu wchodziły liczne pomieszczenia gospodarcze i magazynowe, które były rozmieszczone we wschodniej części cytadeli.
Nie był przypadkiem fakt połączenia pałacu i świątyni w jeden kompleks. Było to zresztą regułą w budownictwie asyryjskich pałaców królewskich, będących integralnie powiązanymi z budynkami sakralnymi. Miało to swoistą wymowę, a mianowicie wskazywało na to, że bogowie są współmieszkańcami pałacu, chociaż oczywiście nie można mówić o równości z nimi króla, gdyż pozycja tego ostatniego miała charakter przedstawicielski z ramienia bogów.

</doc>
<doc id="192467" url="https://pl.wikipedia.org/wiki?curid=192467" title="Świerk czerwony">
Świerk czerwony

Świerk czerwony ("Picea rubens" Sarg.) – gatunek drzewa z rodziny sosnowatych ("Pinaceae"). Pochodzi ze wschodniej Ameryki Północnej. Obszar rodzimego występowania rozciąga się od wschodniego Quebecu do Nowej Szkocji oraz od Nowej Anglii na południe przez Appalachy do zachodniej Północnej Karoliny. Jest uprawiany w wielu krajach świata.
Biologia i ekologia.
Drzewo długowieczne, żyje średnio 250-350 lat. Toleruje zacienienie. Tworzy lasy jednogatunkowe lub mieszane, razem z sosną wejmutką ("Pinus strobus"), jodłą balsamiczną ("Abies balsamea"), jodłą Frasera ("Abies fraseri"). Występuje w klimacie o chłodnych, wilgotnych latach i mroźnych zimach. Rośnie na wysokościach od 0 do 1450 m n.p.m., w Appalachach od 980 do 1890 m, powyżej zastępuje go jodła Frasera.

</doc>
<doc id="192470" url="https://pl.wikipedia.org/wiki?curid=192470" title="Chloramina">
Chloramina



</doc>
<doc id="192472" url="https://pl.wikipedia.org/wiki?curid=192472" title="Więzień nienawiści">
Więzień nienawiści

Więzień nienawiści (tytuł oryginalny: "American History X") – amerykański film fabularny z 1998 roku w reżyserii Tony'go Kaye'a. Edward Norton został nominowany za rolę w tym filmie do Oscara w 1999 roku w kategorii najlepsza rola pierwszoplanowa.
Fabuła.
Młody neonazista, przywódca grupy skinheadów – Derek Vinyard, popełnia brutalne morderstwo na czarnoskórych przestępcach próbujących ukraść mu samochód, za co trafia do więzienia. Jest dumny ze swego uczynku i w więzieniu przystaje do nieformalnej grupy białych neonazistów. Jednocześnie zaczyna pracować w więzieniu przy sortowaniu bielizny wraz z czarnoskórym mężczyzną, z którym powoli się zaprzyjaźnia. Grupa nazistów nawiązuje kontakt z Meksykanami w celu handlu narkotykami. Przeciw kontaktom z nimi protestuje (z powodów rasistowskich) Derek. Dochodzi do nieporozumień między Derkiem a grupą i ostatecznie do brutalnego gwałtu na nim dokonanego przez białych neonazistów. To upokorzenie, oraz przyjaźń z czarnoskórym zmienia jego nastawienie do rasistowskich uprzedzeń: Derek zrozumiał, że kolor skóry nie przesądza o tym, czy ktoś jest lepszym lub gorszym człowiekiem. Po wyjściu z więzienia z przerażeniem dostrzega, że jego młodszy brat Danny także zaangażował się w działania rasistowskiej organizacji do której kiedyś on sam należał, a sama organizacja (m.in. dzięki jego brutalnej sławie) jest rozległa i wpływowa. Derek próbuje pomóc bratu w odrzuceniu zgubnej ideologii.

</doc>
<doc id="192473" url="https://pl.wikipedia.org/wiki?curid=192473" title="Andrzej Waligórski">
Andrzej Waligórski

Andrzej Waligórski (ur. 20 października 1926 w Nowym Targu, zm. 10 maja 1992 we Wrocławiu) – polski aktor, poeta, satyryk, dziennikarz, długoletni współpracownik Polskiego Radia we Wrocławiu.
Działalność.
Zasłynął jako twórca tekstów piosenek wykonywanych między innymi przez Tadeusza Chyłę ("Ballada o cysorzu") i Olka Grotowskiego z Małgorzatą Zwierzchowską (około tysiąca piosenek). Sam określał siebie często jako "tekściarza".
Był kierownikiem wrocławskiego radiowego magazynu rozrywkowego „Studio 202”, gdzie wypromował kabaret „Elita”, z którym następnie podjął współpracę.
Stworzył postać "Dreptaka" (symbol przeciętnego Polaka z jego wadami i zaletami), był autorem m.in. „Bajeczek Babci Pimpusiowej”, felietonu radiowego "Pocztówki z Karłowic" oraz popularnego słuchowiska radiowego „Rycerze” nadawanego w magazynie „60 minut na godzinę”, parodiującego Trylogię Henryka Sienkiewicza (pochodzi z niego piosenka „Hej, szable w dłoń”).
Przyjaźnił się z mieszkającym we Wrocławiu estońskim aktorem Brunonem Oją.
Jego wiersze publikował na ostatniej stronie tygodnik Najwyższy CZAS!. Nie utożsamiał się z żadną opcją polityczną, przez pewien czas był członkiem Stronnictwa Demokratycznego.
Zmarł na zawał serca.
Był patronem Gimnazjum nr 16 przy ul. Jemiołowej we Wrocławiu. Jego imię otrzymała także jedna z ulic w południowej części Wrocławia, łącząca ul. Sudecką z ul. Powstańców Śląskich w Parku Południowym.
Od 1995 członkowie kabaretu "Elita" („Akademia Humoris Causa”) przyznają nagrodę im. Waligórskiego - „Andrzeje”.

</doc>
<doc id="192476" url="https://pl.wikipedia.org/wiki?curid=192476" title="American History X">
American History X



</doc>
<doc id="192482" url="https://pl.wikipedia.org/wiki?curid=192482" title="Trenton">
Trenton

Trenton – miasto w Stanach Zjednoczonych, stolica stanu New Jersey, nad rzeką Delaware.
Różnorodny przemysł, m.in.: maszynowy, gumowy (od 1852 fabryki Goodyear Tire i Rubber Company), elektrotechniczny, metalowy, materiałów budowlanych, włókienniczy, hutnictwo żelaza; ważny ośrodek handlowy; węzeł kolejowy i drogowy; stanowe centrum kulturalne z muzeum, planetarium, audytorium oraz biblioteką; port dostępny dla statków morskich, liczne zabytki z XVIII i XIX wieku.

</doc>
<doc id="192483" url="https://pl.wikipedia.org/wiki?curid=192483" title="Bożków">
Bożków

Bożków (niem. "Eckersdorf") – wieś w Polsce, położona w województwie dolnośląskim, w powiecie kłodzkim, w gminie Nowa Ruda.
Położenie.
Wieś leży w dolinie Bożkowskiego Potoku, w obniżeniu między trzema pasmami górskimi – Górami Stołowymi, Sowimi i Bardzkimi, na terenie Obniżenia Bożkowa
Podział administracyjny.
W latach 1945–1954 i 1973–1976 miejscowość była siedzibą gminy Bożków. W latach 1975–1998 miejscowość położona była w województwie wałbrzyskim.
Prehistoria.
Bożków jest jedną z najstarszych osad na ziemi kłodzkiej. Już w czasie neolitu znajdowały się tutaj osady ludzkie.
Historia.
Pierwsza wzmianka w źródłach pisanych o Bożkowie, zwanym wtedy Ekkehardisdorf (łac. "Eckardi Villa") pochodzi z 1348 r., jako dożywociu Eberharda von Maltwitz. W początkach renesansu został wybudowany pałac, od około 1520 roku w posiadaniu rodziny von Raueck. W XVI w. w Bożkowie zaczęto również eksploatować węgiel kamienny. Po wojnie czesko-palatynackiej posiadłość została skonfiskowana i oddana przybocznemu lekarzowi cesarza, Casparowi Jäschke von Eisenhut. Następnie przeszła w ręce jezuitów, od których wykupił ją Johann Georg von Götzen, który rozbudował zamek i w znacznym stopniu przyczynił się do budowy kościoła w jego obecnym kształcie. Po bezdzietnej śmierci ostatniego męskiego potomka tego rodu, hrabiego Johanna von Götzen, majątek przeszedł w roku 1780 na syna jednej z jego sióstr hrabiego Antona Aleksandra von Magnis. Od tego czasu do końca II wojny światowej dobra pozostawały we władaniu tego rodu. Anton Aleksander, jeden z wybitniejszych przedstawicieli tej rodziny spowodował rozkwit i powiększenie się majątku – z jego imieniem łączą się barokowo-klasycystyczna rozbudowa zamku w 1787 r., założenie okazałego parku ze sztucznymi romantycznymi ruinami z płytami nagrobnymi, zbudowanie sztucznych ruin na górze Grodziszcze oraz budynku leśniczówki. W tym czasie wieś posiadała również szkołę, 4 folwarki, 2 młyny wodne, olejarnię, cukrownię, i liczyła 146 domów. Ostatnia przebudowa zamku nastąpiła po jego pożarze w 1870 r. za hrabiego Wilhelma von Magnis.
Wśród gości, którzy odwiedzili pałac w Bożkowie, byli m.in. późniejszy prezydent USA John Quincy Adams oraz królowie Prus Fryderyk Wilhelm III Hohenzollern z małżonką Luizą i Fryderyk Wilhelm IV Hohenzollern.
W 1918 r. wieś została zelektryfikowana, do zakończenia II wojny światowej wieś stanowiła perłę majątku von Magnisów. W Bożkowie urodził się w 1936 r. Franz von Magnis, obecnie indonezyjski jezuita Franz Magnis-Suseno. Wraz z włączeniem wsi do Polski w 1945 r. majątek został znacjonalizowany przez państwo polskie i od tego czasu pałac ulega stopniowej dewastacji.
W Bożkowie znajdował się ośrodek zamiejscowy wrocławskiego Uniwersytetu Przyrodniczego.
Zdjęcia do filmu "Dreszcze" kręcone były w pałacu w Bożkowie.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="192488" url="https://pl.wikipedia.org/wiki?curid=192488" title="Karol IX Waza">
Karol IX Waza

Karol IX Waza, Karol Sudermański jako książę Karol – szw. "Hertig Karl" (ur. 4 października 1550 w zamku sztokholmskim, zm. 30 października 1611 w Nyköping) – król Szwecji w latach 1604–1611 (koronowany 15 marca 1607), wcześniej regent Szwecji w latach 1599–1604, książę Sudermanii (Södermanland).
Pochowany został w katedrze w Strängnäs.
Karol IX był najmłodszym synem Gustawa Wazy, przyrodnim bratem Eryka XIV i Jana III, ojcem Gustawa II Adolfa, dziadkiem ze strony matki Karola X Gustawa oraz stryjem Zygmunta III Wazy. W 1579 ożenił się z Marią Anną Wittelsbach (1562–1589). W 1592 ożenił się z Krystyną von Holstein-Gottorp (1573–1625).
Przed Karolem IX znanych jest jedynie dwóch władców Szwecji, którzy nosili to imię. Karol IX, podobnie jak jego starszy brat, Eryk XIV, swą „wysoką” numerację „zawdzięczają” XVI-wiecznemu historykowi szwedzkiemu Johannesowi Magnusowi. W swej pracy "Historia de omnibus Gothorum Sveonumque regibus" ("Dzieje wszystkich królów Gotów i Szwedów") listę władców Szwecji rozpoczął od wnuka biblijnego Noego, Magoga.
Książę Karol.
Karol IX urodził się jako najmłodszy syn Gustawa Wazy i Małgorzaty Eriksdotter (Leijonhufvud). W 1560 wraz ze śmiercią ojca, Karol objął we władanie księstwo, naznaczone mu przez Gustawa Wazę, które obejmowało większą część Södermanlandu i Närke, kilka parafii w Västmanlandzie, część powiatu Vadsbo w Västergötlandzie i cały Värmland. Według testamentu Gustawa I jego młodsi synowie, książęta Jan i Karol, otrzymać mieli własne księstwa, pozostając jedynie w stosunku wasalnym wobec najstarszego brata, Eryka XIV. Ten jednak po swej koronacji podjął próbę ograniczenia niezależności książąt. Riksdag, który zebrał się w 1561 w Arboga, zadecydował po myśli Eryka XIV (tzw. artykuły z Arboga). W wieku 15 lat Karol uczestniczył w siedmioletniej wojnie północnej (1563–1570). Dowodził artylerią szwedzką w czasie zdobycia Varbergu w 1565.
Powstanie przeciw Erykowi XIV.
4 lipca 1568 Eryk XIV ożenił się z Katarzyną Månsdotter, która następnego dnia została koronowana na królową. Ich syn Gustaw Eriksson, który urodził się w styczniu 1568, stał się oficjalnie następcą tronu. Książęta Karol i Jan nie uczestniczyli w weselu brata, ani w koronacji. Zamiast tego wyruszyli 9 lipca 1568 z należącej do Karola Eskilstuny wraz z kilkoma przedstawicielami szlachty oraz 300 konnymi w kierunku Östergötlandu. Tam zajęli zamek w Vadstena. Do buntu książąt przyłączała się stopniowo szlachta. Książę Karol wyruszył do Stegeborg, gdzie tamtejszy zamek poddał mu się bez walki. Następnie zajął Norrköping.
W tym czasie książę Jan ogłosił się regentem i wezwał do ogólnego powstania przeciw Erykowi XIV. Obydwu braciom udało się zawrzeć rozejm z Danią i wypłacić zaległy żołd nieopłaconym zagranicznym żołnierzom najemnym. Zanim Erykowi XIV udało się zorganizować poważniejszy opór, w ręku książąt znajdował się już szereg miast i zamków. W końcu lipca 1568 Karol zajął zamek w Nyköping. W sierpniu 1568 armia powstańcza kontynuowała swój marsz w kierunku północnym poprzez Södermanland, walcząc po drodze z oddziałami wiernymi królowi. Erykowi XIV udało się odeprzeć armię braci pod Botkyrka, ale powstańcy ominęli siły królewskie, przeprawiając się przez Melar. Następnie powstańcy od strony północnej przez Västerås i Uppsalę zbliżyli się do Sztokholmu. W połowie września 1568 zatrzymali się na łąkach na północ od stolicy. Rozpoczęły się rokowania z osaczonym królem, który m.in. został zmuszony do wydania swojego sekretarza Jörana Perssona. W końcu września 1568 do Sztokholmu zostały wpuszczone oddziały powstańcze. Eryk XIV oddał się w ręce księcia Karola, zrzekł się korony i został osadzony w więzieniu, gdzie zmarł w 1577. Koronę przejął książę Jan.
Jan III odwołał ograniczenia zawarte w artykułach z Arboga (1561) i książę Karol mógł objąć swe księstwo w posiadanie. Jednak należące dotąd do Karola parafie położone w Västmanlandzie przejść miały w ręce wdowy po Gustawie I, Katarzyny Stenbock. W zamian w posiadanie Karola przechodził cały powiat Vadsbo oraz powiat Valle.
Książę Karol i Jan III.
W okresie panowania Jana III (1568–1592) na wielu płaszczyznach panowała niezgoda pomiędzy oboma braćmi. Karol dążył do umocnienia swej książęcej niezależności. Swym księstwem zarządzał z talentami organizacyjnymi i szybko jego posiadłości zaczęły wyróżniać się poziomem rozwoju gospodarczego na tle pozostałych części państwa. Własna polityka ekonomiczna księcia Karola doprowadziła do sporów z Janem III. Karol odmawiał także przyjęcia nowej liturgii, zbliżonej do katolickiej, którą Jan III wprowadził do Szwedzkiego Kościoła Luterańskiego w 1572. Książę Södermanlandu aktywnie wspierał przeciwników polityki kościelnej króla. Sam był podejrzewany o sympatie do wyznania kalwińskiego. Poza tym Karol rościł sobie pretensje do prawa wzywania do służby konnej ("rusttjänst") szlachty w obrębie swego księstwa oraz wyznaczania sędziów ("lagman"). W końcu Jan III odwołał się do riksdagu zwołanego do Sztokholmu w 1582. Postanowiono wówczas ograniczyć prawa księcia, wzmacniając władzę królewską. Decyzje te w wielu miejscach podobne były do artykułów z Arboga (1561). Kiedy w 1585 Jan III ożenił się z Gunillą Bielke, Karol odmówił przybycia na wesele brata. Odmówił też uznania ustaw riksdagu z 1582. Otwarta wojna pomiędzy braćmi wydawała się nieunikniona, doszło jednak do rozmów. Z pomocą rady królestwa ("riksråd") obie strony doszły do porozumienia, zawartego w 1587 na spotkaniu w Vadstenie (Konstytucje z Vadsteny). Karol ustąpił bratu we wszystkich kwestiach spornych poza sprawami, które dotyczyły polityki kościelnej.
W 1587 na elekcyjny tron Rzeczypospolitej Polskiej wybrano syna Jana III, Zygmunta. Wydane wówczas statuty kalmarskie regulowały sprawy dotyczące przyszłej unii personalnej z Polską. Postanowiono, że w czasie, gdy król Zygmunt przebywać będzie w Polsce, Szwecja rządzona będzie przez radę złożoną z siedmiu osób. Książę Karol nie miał wejść w skład tejże rady, lecz miał jedynie wyznaczać jednego z jej członków. Miało to znacznie wzmocnić arystokrację szwedzką kosztem Karola, który zdecydowanie sprzeciwił się tym postanowieniom. Uważał, że kraj podczas nieobecności króla powinien być rządzony przez najstarszego pełnoletniego księcia dziedzicznego.
Kiedy Zygmunt III popadł w trudności na polskim tronie, Jan III wezwał go w 1589 do porzucenia polskiej korony i powrotu do Szwecji. Sprzeciwiła się temu pomysłowi szwedzka rada państwa ("Riksråd"). To oraz brak jednomyślności w sprawach dotyczących gospodarki państwa doprowadziło do rozłamu pomiędzy królem i radą. W tej sytuacji Jan III pogodził się ze swym bratem, Karolem. Postanowienia ustaw z Vadstena oraz statutów z Kalmaru zostały zniesione i książę Karol odzyskał dawną niezależność swojego księstwa. Jego wpływ na sprawy państwa wzrósł kosztem arystokracji zasiadającej w radzie. Kilku z jej członków, m.in. Erik Larsson Sparre, Hogenskild Bielke i Per Brahe Starszy, zostało oskarżonych o przestępstwa i usuniętych z urzędu. Pozostali członkowie rady zostali zmuszeni do przysięgi, że nie sprzeciwią się królowi, jeżeli ten nie pójdzie za ich radą.
Wiosną 1590 do Sztokholmu zwołano riksdag, na którym przyjęto nowe zasady następstwa tronu. W pierwszej kolejności tron przypaść miał męskim potomkom Jana III. Książę Karol miał zostać regentem w razie niepełnoletności któregoś z następców Jana III. Do śmierci Jana III (17/27 listopada 1592) obaj bracia żyli we wzajemnej zgodzie.
Konflikt z Zygmuntem.
Po śmierci Jana III Wazy spodziewane przybycie Zygmunta III Wazy do Szwecji doprowadziło do pojednania księcia Karola Sudermańskiego z członkami rady. Mieli oni rządzić wspólnie aż do przyjazdu następcy tronu. Luteranie szwedzcy uważali Zygmunta III Wazę za zagrożenie dla swego wyznania. Zygmunt był katolikiem i otaczał się członkami zakonu jezuitów. Obawiano się powszechnie, że nowy król przywróci w Szwecji wyznanie katolickie. Na początku marca 1593 Karol Sudermański zwołał do Uppsali zjazd, na który przybyło czterech biskupów, około 300 pastorów oraz członkowie rady królewskiej. Na zjeździe tym przyjęto augsburskie wyznanie wiary oraz wybrano arcybiskupem Abrahama Angermannusa, który w czasach Jana III Wazy zmuszony został do ucieczki z kraju. Polityka religijna Jana III Wazy została potępiona. Jakiekolwiek odstępstwa od przyjętej doktryny miały być surowo karane. Na Zygmuncie planowano wymusić podpisanie karty praw, na której znalazłyby się m.in. postanowienia z Uppsali.
Do Szwecji wraz z Zygmuntem przybył nuncjusz papieski Germanio Malaspina. Kuria rzymska nadal żywiła nadzieję, że uda jej się z pomocą Zygmunta odzyskać kraj dla katolicyzmu. Po przyjeździe do Sztokholmu, na początku października 1593, Zygmunt otrzymał pismo od swego wuja, księcia Karola, w którym wzywał on go do zatwierdzenia postanowień zjazdu w Uppsali i potwierdzenie wyboru Abrahama Angermannusa. Księża katoliccy towarzyszący Zygmuntowi podczas pogrzebu Jana III w lutym 1594 musieli opuścić kondukt żałobny przed jego wejściem do katedry w Uppsali.
Na zwołanym do Uppsali riksdagu koronacyjnym ponownie zażądano od Zygmunta potwierdzenia postanowień zjazdu luterańskiego. Rozmowy szły opornie. Po tygodniu książę Karol zagroził Zygmuntowi rozwiązaniem riksdagu i opuszczeniem Uppsali, jeżeli ten nie zgodzi się na stawiane mu warunki. Zygmunt uległ. Próbował jeszcze zabezpieczyć wolność wyznania dla katolików w Szwecji, ale bezskutecznie. Narzucone mu warunki zostały przez niego zaprzysiężone. 9/19 lutego 1594 Zygmunt został koronowany w Uppsali.
Latem 1594 Zygmunt miał powrócić do Polski. Rada i książę Karol Sudermański wysunęli propozycję, aby rządy przekazać w ich ręce. Karol ze swej strony domagał się jednak władzy regenta państwa. Rada z kolei uważała, że rządy powinny być wspólne, rady i księcia Karola. Zygmunt nie chciał powierzać całej władzy ani w ręce rady, ani swego wuja. Wyznaczył dla poszczególnych prowincji sześciu lojalnych wobec siebie namiestników, którzy odpowiadać mieli bezpośrednio przed nim. Ich kompetencje nie zostały ściśle określone.
Ani książę Karol, ani rada nie zaakceptowali nowej sytuacji i we wrześniu 1594 osiągnięto wspólne porozumienie, zgodnie z którym Karol Sudermański stanął na czele rady oraz pełnił obowiązki regenta państwa szwedzkiego podczas nieobecności króla. Następnie zażądał od Zygmunta III Wazy pełnomocnictw na takie rozwiązanie i zagroził zwołaniem nowego riksdagu w przypadku odmowy. Król odrzucił żądania i zabronił zwoływania stanów. Książę Karol nadal jednak kontynuował rządy państwem jako regent, odsuwając i ignorując pozostawionych przez Zygmunta namiestników. Jedynie Klas Fleming, namiestnik Finlandii, odmówił podporządkowania się Karolowi i radzie.
9 (19) grudnia 1594 na zamku sztokholmskim księciu Karolowi i jego drugiej żonie, Krystynie von Holstein-Gottorp urodził się syn, który miał w przyszłości zasiąść na szwedzkim tronie jako Gustaw II Adolf. Jednak w momencie jego narodzin niewiele przemawiało za tym, że tak się stanie. Interesujące jest też to, że Krystyna z Holstein-Gottorp zaręczona była wcześniej z Zygmuntem. Do małżeństwa tego nie doszło i jako dziewiętnastolatka poślubiła ona w 1592 jego wuja.
W 1595 książę Karol bezprawnie zwołał do Söderköping nowy riksdag. Miejscowość tę wybrano z powodu pogrzebu zmarłego 26 czerwca (6 lipca) 1595 starszego brata Karola, Magnusa księcia Östergötland. Pogrzeb ten miał się odbyć w nieodległej Vadstena. Riksdag postanowił, że książę Karol pozostanie regentem na czas nieobecności króla. Poza tym zakazano przeprowadzać msze w obrządku katolickim, zaś wszyscy katolicy mieli opuścić kraj. W roku następnym w piśmie skierowanym do riksdagu Zygmunt oświadczył, że nie zgadza się z powyższymi postanowieniami, które według niego zostały podjęte bezprawnie.
Wojna z Zygmuntem.
Dotąd panowie z rady współdziałali z Karolem, który postanowił zaatakować zbrojnie wiernego Zygmuntowi namiestnika Finlandii, Klasa Fleminga. Namiestnik zajęty był tłumieniem powstania chłopskiego w zachodniej Finlandii, tzw. wojna drągów ("klubbekriget", "Nuijasota"). Walki wybuchły w listopadzie 1596 i trwały do lutego 1597. W tej sytuacji rada odmówiła współdziałania z Karolem, a ten jesienią 1596, rządów, ale jednocześnie zwrócił do stanów, które zebrały się na początku 1597 w Arboga. Zebrani, mimo zakazu króla i opuszczenia przez członków rady księcia Karola, potwierdzili jeszcze raz jego regencję i udzielili mu pełnego poparcia. W riksdagu tym uczestniczył tylko jeden członek rady, kuzyn księcia Karola, Axel Stensson Leijonhufvud (1554–1619). Pozostali członkowie rady nie chcieli otwarcie zrywać z Zygmuntem. Rozwiązania takiego nie poparło też duchowieństwo i stan mieszczański. Karol mógł się oprzeć na stanie chłopskim.
Następnie Karol zorganizował kilka operacji militarnych dla odzyskania kontrolowanych przez wiernych Zygmuntowi ludzi terenów. W 1597 siły księcia przejęły m.in. Älvsborg i Kalmar. W kwietniu 1597 na zamku w Åbo umarł wierny Zygmuntowi Klas Fleming. Wojska Karola przejęły kontrolę nad Finlandią. Otwarta wojna doprowadziła do ostatecznego zerwania pomiędzy Karolem a członkami rady. Większość z nich udała się do Polski, aby wezwać Zygmunta do powrotu do Szwecji. W 1598 polski sejm pozwolił Zygmuntowi na interwencję w jego ojczyźnie. Król wystawił około 5000 żołnierzy, głównie niemieckich i węgierskich najemników oraz stosunkowo nielicznych Polaków. Na czele tych sił zamierzał wyjaśnić sytuację za Bałtykiem. Nie chciał zabierać z Polski zbyt dużych sił, gdyż liczył na wsparcie ze strony swych szwedzkich poddanych. Nie chciał też, aby zbyt dużo liczba polskich żołnierzy w jego oddziałach kłuła w oczy Szwedów. Latem 1598 król przeprawił się przez Bałtyk, opanowując zamki Kalmar i Kronoberg. Do jego sił przyłączyły się dwa regimenty szwedzkiej kawalerii: "Västgöta" i "Småland". Niedaleko Sztokholmu wylądował oddział pod dowództwem Samuela Łaskiego, który bez walki zajął stolicę.
Zygmunt ze swą armią ruszył w kierunku Stegeborg, gdzie mieszkała jego siostra Anna Wazówna. W tym czasie jego stryj, książę Karol zebrał swe siły w Östergötland i na ich czele skierował się także w stronę Stegeborgu. Obie armie spotkały się 8 września 1598 pod tą miejscowością. Siły Karola zostały łatwo pokonane, ale król powstrzymał dalszy atak, gdyż jego celem było odzyskanie władzy nad krajem, a nie masakra swych poddanych. Rozpoczęto negocjacje z udziałem mediatorów z Meklemburgii i Brandenburgii. Szybko je przerwano, gdyż Karol zdecydował się na definitywne przejęcie władzy nad Szwecją i zaczął stawiać warunki nie do przyjęcia. W tym czasie flota księcia stanęła u wybrzeży Östergötlandu, zagrażając Zygmuntowi odcięciem od Bałtyku. Król zmuszony był wycofać się do Linköping, zaś Karol szybko zajął Stegeborg. 25 września 1598 armie obu krewnych spotkały się przy moście na potoku Stånga niedaleko Linköping. Bitwa pod Linköping zwana też bitwą pod Stångebro zakończyła się zwycięstwem Karola.
Zygmunt został zmuszony w Linköping do wydania swych stronników zasiadających w szwedzkiej radzie oraz odesłania z powrotem do Polski swych wojsk. Sam miał pozostać w Szwecji i czekać na zebranie się riksdagu, który miał osądzić jego postępowanie. Zygmunt zdecydował się powrócić do Polski.
Panowanie Karola IX.
Po odjeździe Zygmunta książę Karol przejął władzę nad krajem, rozprawiając się z jego stronnikami. M.in. pozbawiony stanowiska arcybiskupa i osadzony we więzieniu został Abraham Angermannus, który w konflikcie nie opowiedział się po stronie Karola. W Kalmarze i Finlandii, przez długi okres wiernymi Zygmuntowi, rozpoczęły się krwawe porachunki ze stronnikami króla. W 1600 w Linköping przed sądem stanów stanęli członkowie rady, którzy zostali wydani Karolowi przez Zygmunta po bitwie pod Stångebro. Zostali oni skazani na śmierć i ścięci. Wydarzenie to przeszło do historii jako Linköpings blodbad ("krwawa łaźnia w Linköping"). Także w następnych latach sytuacja pozostawała napięta w związku z niezadowoleniem arystokracji z rządów Karola. Wielu jej przedstawicieli udało się na emigrację na dwór Zygmunta, ratując w ten sposób swe życie.
W 1599 zebrał się w Jönköping riksdag, na którym stany wezwały Zygmunta do powrotu do kraju i przejścia na luteranizm albo wysłania do Szwecji swego syna Władysława, który miał zostać wychowany w wierze protestanckiej przez księcia Karola. W razie niespełnienia tych warunków, Zygmunt miał utracić koronę szwedzką. Riksdag w Linköping w 1600 uznał księcia Karola królem, zaś Wazowie z linii Jana III odsunięci od prawa dziedziczenia tronu. Książę Karol nadal jednak unikał przyjęcia tytułu królewskiego i do 1603 rządził państwem jako regent. Na riksdagu w Norrköping w 1604 pretensji do korony zrzekł się najmłodszy syn Jana III, Jan, książę Östergötland. Władzę po Karolu dziedziczyć mieli jego potomkowie. Koronacja Karola odbyła się w katedrze w Uppsali dopiero w 1607.
Karol zrekonstruował radę królestwa ("Riksråd") w 1602 Liczba jej członków oraz ich zadania zgodne były z postanowieniami prawa krajowego. W riksråd zasiadła pewna liczba członków starych rodów, ale też miejsce w niej znaleźli członkowie nowych. Oprócz tego powołano 6-osobową radę nadworną ("Hovråd"), którą kierowaċ miał kanclerz królestwa. Także ta nowa rada stała się rzecznikiem interesów stanu szlacheckiego w stosunku do władzy królewskiej. Rada sprzeciwiała się prowadzonej przez Karola wojnie na wschodnich wybrzeżach Bałtyku, która przeszkadzać miała w pełnym skoncentrowaniu się na zażegnaniu niebezpieczeństwa ze strony Danii. Karol nie mógł nigdy pewnie czuć się na swoim tronie. W 1605 ścięty został stary członek rady, Hogenskild Bielke.
W latach 1607–1608 m.in. obowiązujące od 1442 prawo krajowe Krzysztofa bawarskiego ("Kristoffers landslag") zostało uzupełnione przez Karola IX nowymi przepisami, opierającymi się na prawie mojżeszowym. Tym samym karę śmierci miano wymierzać za przeklinanie, nieposłuszeństwo rodzicom i niewierność małżeńską. W praktyce jednak surowość tego prawa została w Szwecji znacznie złagodzona. Prawo mojżeszowe obowiązywało odtąd na równi z prawami krajowymi. Do XX w. sądy w Szwecji wydawały wyroki według „prawa Boga i praw Szwecji” ("Guds och Sveriges lag").
Na gruncie administracji i gospodarki państwa Karol przeprowadził pewną liczbę koniecznych reform. Uporządkował on system miar i wag. Na wyspie Hisingen, niedaleko ujścia rzeki Göta älv, założył przy pomocy Holendrów nowe miasto, Göteborg. W Bergslagen powstały nowe kopalnie państwowe. W tym czasie też w Szwecji zaczęli się osiedlać Walonowie.
W 1607 Karol IX założył w Skultuna, w Västmanland, manufakturę produkującą mosiądz ("Skultuna Messingsbruk"). Szwecja w czasach Gustawa I Wazy i Eryka XIV mocno zadłużyła się wobec Hanzy. Poprzez przetop miedzi i produkcję mosiądzu na miejscu, w Szwecji, import tego metalu zmniejszył się, dochody z eksportu wzrosły i w ten sposób stan finansów państwa Karola IX uległ poprawie. O lokalizacji nowej manufaktury zadecydowało korzystne położenie Skultuny – nad rzeką Svartån, niezbyt daleko od kopalni miedzi w Falun. Zakłady w Skultuna działają nadal.
Wojny Karola IX.
Od klęski Zygmunta w bitwie pod Stångebro (1598) aż do śmierci Karola, Szwecja uwikłana była w kolejne wojny. Pierwsza z tych wojen była po części kontynuacją wojny z Zygmuntem oraz stanowiła dalszy ciąg konfliktu polsko-szwedzkiego o Inflanty (II wojna polsko-szwedzka (1600–1611)).
Po powrocie do Polski, Zygmunt ogłosił na sejmie 1600 przyłączenie szwedzkiej Estonii do Rzeczypospolitej, aby w ten sposób wciągnąć stronę polską w konflikt dynastyczny ze swoim stryjem. Karol zdecydował się na atak i w sierpniu 1600 wylądował na czele swej armii w Rewlu. Początkowo odnosił sukcesy, korzystając z nieprzygotowania wojsk polsko-litewskich do wojny. Sejm Rzeczypospolitej odmówił na początku środków na wojnę ze Szwecją, którą uważano za prywatną sprawę Zygmunta. Mógł on jedynie polegać na oddziałach zaciężnych. Sukcesy szwedzkie spowodowały jednak, że w styczniu 1601 sejm zdecydował się wesprzeć króla. W roku 1601 strona szwedzka nie odniosła już większych sukcesów i głównodowodzący armii szwedzkiej w Inflantach, Johann von Nassau-Siegen, zrzekł się dowództwa w 1602.
Po riksdagu w Norrköping w 1604 Karol zaczął prace nad wystawieniem nowej armii i przeprowadził pobór. W sierpniu 1605 odpłynął on ze Sztokholmu na czele 40 statków ku ujściu rzeki Dźwiny. Tam zdobył Dyjament i rozpoczął oblężenie Rygi. jego armia została zniszczona w bitwie pod Kircholmem. Szwedzi stracili ponad 5000 ludzi. Sam Karol został uratowany od niewoli przez inflanckiego szlachcica, Henrika Wrede, który dał mu własnego konia po tym, jak Karol stracił swojego. Z resztkami swej armii udało mu się dotrzeć do Rewla, skąd powrócił do Sztokholmu.
Riksdag zebrany w marcu 1608 zatwierdził Karolowi nowe środki na prowadzenie wojny. Nowe siły zostały wysłane na drugą stronę Bałtyku, ale spodziewane sukcesy nie nadeszły. W 1610 Szwecja uwikłała się w wojnę w Rosji (interwencja wojsk Jakoba de La Gardiego oraz wojna rosyjsko-szwedzka 1610-1617). W 1611 od najazdu Danii na Szwecję rozpoczęła się wojna kalmarska. W tym samym roku został zawarty rozejm polsko-szwedzki, który obowiązywał do 1616.
Dzieci Karola IX.
Karol był dwukrotnie żonaty. Od 1579 z Marią Anną (1561-1589), córką elektora Palatynatu Ludwika VI Wittelsbacha. Od 1592 z Krystyną z Holstein-Gottorp (1573–1625). Spośród dwanaściorga dzieci z obu małżeństw tylko czworo dożyło dojrzałego wieku:
Synem Karola IX z pozamałżeńskiego związku z Karin Nilsdotter był:

</doc>
<doc id="192489" url="https://pl.wikipedia.org/wiki?curid=192489" title="Karol IX Sudermański">
Karol IX Sudermański



</doc>
<doc id="192494" url="https://pl.wikipedia.org/wiki?curid=192494" title="Atari 7800">
Atari 7800

Atari 7800 – konsola gier wideo wyprodukowana przez amerykańskie przedsiębiorstwo Atari. Jej premiera odbyła się w 1986 roku. W 2004 roku wydano konsolę wzorowaną na Atari 7800 – Atari Flashback.

</doc>
<doc id="192497" url="https://pl.wikipedia.org/wiki?curid=192497" title="Skania (region)">
Skania (region)

Skania (szw. "Skåne län") – jedna ze szwedzkich prowincji ("län"). Siedzibą władz regionu ("residensstad") jest Malmö. Niektóre urzędy zarządu regionu ("länsstyrelsen") znajdują się w Kristianstad.
Geografia.
Region Skania jest najdalej na południe wysuniętą częścią Szwecji oraz Götalandu. Obejmuje całą prowincję historyczną ("landskap") Skania oraz tätort Östra Karup w gminie Båstad, zaliczany do Hallandu.
Graniczy z regionami Halland, Kronoberg i Blekinge. Region połączony jest z duńską wyspą Zelandią i Kopenhagą mostem nad cieśniną Sund ("Öresundsbron").
Najwyższym wzniesieniem Skanii jest Magleröd – 212 m n.p.m. Największe jezioro tego regionu to Ivösjön. Znajdują się tu trzy parki narodowe: Söderåsen, Dalby Söderskog i Stenshuvud.
Demografia.
31 grudnia 2014 r. "Skåne län" liczył 1 288 908 mieszkańców (3. pod względem zaludnienia z 21 regionów Szwecji), gęstość zaludnienia wynosiła 114 mieszkańców na km².
Liczba mieszkańców regionu "Skåne län" w latach 2000–2014:
Historia.
"Skåne län" utworzono 1 stycznia 1997 r. po złączeniu dotychczasowych regionów Malmöhus i Kristianstad, istniejących od 1719 r.
Gminy i miejscowości.
Gminy.
Region Skania jest podzielony na 33 gminy:
"Uwagi: W nawiasie liczba mieszkańców; stan na dzień 31 grudnia 2014 r."
Miejscowości.
Lista 10 największych miejscowości ("tätort-er") regionu Skania (2010):

</doc>
<doc id="192500" url="https://pl.wikipedia.org/wiki?curid=192500" title="Halland">
Halland

Halland (szw. "Hallands län") – jeden ze szwedzkich regionów administracyjnych ("län"). Siedzibą władz regionu ("residensstad") jest Halmstad.
Geografia.
Region administracyjny Halland jest położony na zachodnim wybrzeżu Szwecji ("Västkusten"), w południowo-zachodniej części Götaland nad cieśniną Kattegat. Region obejmuje niemal całą prowincję historyczną ("landskap") Halland oraz niewielkie fragmenty Västergötlandu i Smalandii.
Graniczy z regionami administracyjnymi Västra Götaland, Jönköping, Kronoberg oraz Skania.
Demografia.
30 września 2016 roku Halland liczył 318 713 mieszkańców (7. pod względem zaludnienia z 21 regionów administracyjnych Szwecji), gęstość zaludnienia wynosiła 58,4 mieszkańców na km².
Historia.
W 1645 roku na mocy traktatu w Brömsebro Dania została zmuszona do oddania Szwecji prowincji Halland na okres 30 lat jako zastawu pod odszkodowania wojenne. W 1658 roku (traktat w Roskilde) Halland przeszedł definitywnie we władanie Szwecji.
Początkowo Halland był zarządzany przez szwedzkiego gubernatora. Pierwszym generałem-gubernatorem, którego kompetencje obejmowały także sprawy Hallandu, został Lennart Torstensson. W 1658 roku Bengt Christoffersson Lilliehöök objął funkcję "landshövdinga" Hallandu.
W 1683 roku w Halland wprowadzono prawo szwedzkie, a w 1719 roku prowincja otrzymała własny zarząd ("länstyrelsen") z siedzibą w Halmstad.
Gminy i miejscowości.
Gminy.
Region administracyjny Halland jest podzielony na 6 gmin:
"Uwagi: W nawiasie liczba mieszkańców; stan na 30 września 2016 roku".
Miejscowości.
10 największych miejscowości ("tätort") regionu administracyjnego Halland (2010):

</doc>
<doc id="192502" url="https://pl.wikipedia.org/wiki?curid=192502" title="Medal za Ofiarność i Odwagę">
Medal za Ofiarność i Odwagę

Medal za Ofiarność i Odwagę – polskie cywilne odznaczenie państwowe ustanowione ustawą z dnia 17 lutego 1960 roku o orderach i odznaczeniach. Nadawane w latach 1960–89 przez Radę Państwa, a od 1990 przez Prezydenta RP osobom, które niosły pomoc innym ludziom, narażając przy tym swoje życie. Medal zaprojektowany został w 1960 przez Józefa Gosławskiego.
Ustanowienie i zasady nadawania.
Medal ustanowiony został na mocy ustawy z 17 lutego 1960 roku. Zgodnie z treścią art. 18 ust. 1 mógł „być nadany osobie, która z narażeniem życia niosła ratunek tonącym, ofiarom katastrof żywiołowych, pożarów, wybuchów lub innych nieszczęśliwych wypadków albo w takich okolicznościach ratowała zagrożone mienie”. Ust. 2 tego samego artykułu dotyczył możliwości nadania tego odznaczenia wielokrotnie tej samej osobie. Organem, który decydował o przyznaniu medalu była Rada Państwa. Pierwszą osobą uhonorowaną medalem był kapral milicji Józef Dzida, który uratował dwuletnie dziecko spod kół pociągu 17 maja 1960 roku na stacji w Tawęcinie .
W związku z nowelizacją konstytucji od 8 kwietnia 1989 kompetencje Rady Państwa, także w zakresie nadawania odznaczeń przypisane zostały Prezydentowi PRL, zaś od 1 stycznia 1990 Prezydentowi RP (nowela grudniowa).
"Ustawa z dnia 16 października 1992 r. o orderach i odznaczeniach" uwzględniła medal w obecnym polskim systemie odznaczeń państwowych, określając w art. 18 ust. 1, że stanowi on „nagrodę dla osób, które z narażeniem życia lub zdrowia ratowały zagrożone życie ludzkie lub mienie”. Utrzymana została możliwość wielokrotnego odznaczenia dla tej samej osoby (art. 18 ust. 2 ustawy). Podobnie jak inne polskie ordery i odznaczenia, medal może być nadawany obywatelom innych państw (art. 4 ust. 2 ustawy), jak również może być nadany pośmiertnie (art. 7 ustawy).
Od 10 października 2007 roku, po wejściu w życie "Rozporządzenia Prezydenta Rzeczypospolitej Polskiej z dnia 31 lipca 2007 r. zmieniające rozporządzenie w sprawie opisu, materiału, wymiarów, wzorów rysunkowych oraz sposobu i okoliczności noszenia odznak orderów i odznaczeń" nazwa medalu zapisywana jest jako „Medal za Ofiarność i Odwagę”, a nie jak wcześniej „Medal Za Ofiarność i Odwagę”. W rozporządzeniu określono także, że Medal za Ofiarność i Odwagę, wedle precedencji polskich odznaczeń, nosi się po Wojskowym, Morskim i Lotniczym Krzyżu Zasługi.
Od lipca 2022 Medal za Ofiarność i Odwagę nosi się po Krzyżu Świętego Floriana.
Opis odznaki.
Odznaka zaprojektowana została w roku 1960 przez polskiego rzeźbiarza i medaliera Józefa Gosławskiego. Jej wygląd opisany jest w "Rozporządzeniu Prezydenta Rzeczypospolitej Polskiej z dnia 10 listopada 1992 r. w sprawie opisu, materiału, wymiarów wzorów rysunkowych oraz sposobu i okoliczności noszenia odznak orderów i odznaczeń". Zgodnie z jego treścią odznaką medalu „jest okrągły, srebrzony, oksydowany medal o średnicy 35 mm”. Na awersie wytłoczono trójkąt o ściętych wierzchołkach, w który wpisana jest płaskorzeźba kobiety i mężczyzny. Na rewersie medalu, także w wytłoczonym trójkącie o ściętych wierzchołkach, znajdują się trzy liście dębu, a pod nimi napis:
Rozporządzenie reguluje także wygląd wstążki – ma ona kolor zielony i szerokość 35 mm, a po jej bokach znajdują się czerwone paski o szerokości 4 mm.
Do 1992 r. odznaczani medalem po raz kolejny, otrzymywali kolejny egzemplarz odznaczenia (funkcjonariusze służb mundurowych nosili kolejną baretkę). Obecnie przy kolejnym nadaniu odznaczenia do wstążki dokłada się okucie „w kształcie srebrzonej, gładkiej, matowej listewki szerokości 5 mm z polerowanymi krawędziami”; podobnie do baretki medalu dopina się pionowe srebrzone okucie.
Informacje dodatkowe.
Medal za Ofiarność i Odwagę pojawił się m.in. w serii komiksów o Kapitanie Żbiku. Wydaniu towarzyszył jednostronicowy komiks prezentujący historię z daną osobą odznaczoną tym medalem. W 2008 Komenda Wojewódzka Policji w Bydgoszczy rozpoczęła kampanię mającą zachęcić do rekrutacji, w której nawiązano m.in. do cyklu "Za ofiarność i odwagę". Najmłodszą odznaczoną osobą jest sześcioletni Brajan Chlebowski.
Statystyka nadanych odznaczeń.
Łącznie, do 1992 r., tj. do końca obowiązywania ustawy z okresu PRL, przyznano 3875 Medali za Ofiarność i Odwagę. W latach 1992-2009 2349 osób zostało udekorowanych tym odznaczeniem.
Dane obejmują wyłącznie okres od stycznia 2006 roku ze względu na brak informacji na oficjalnej stronie Prezydenta RP o wcześniejszych nadaniach. Źródło: prezydent.pl

</doc>
<doc id="192503" url="https://pl.wikipedia.org/wiki?curid=192503" title="Medal za Długoletnie Pożycie Małżeńskie">
Medal za Długoletnie Pożycie Małżeńskie

Medal za Długoletnie Pożycie Małżeńskie – polskie cywilne odznaczenie państwowe.
Historia.
Medal za Długoletnie Pożycie Małżeńskie ustanowiono jako nagrodę dla osób, które przeżyły co najmniej 50 lat w jednym związku małżeńskim. Został ustanowiony ustawą z dnia 17 lutego 1960 o orderach i odznaczeniach, a włączony do obecnego systemu odznaczeń państwowych ustawą z 16 października 1992 o orderach i odznaczeniach ().
Przed 1992 nazwę pisano w formie: Medal „Za długoletnie pożycie małżeńskie”. Rozporządzeniem Prezydenta Rzeczypospolitej Polskiej z dnia 31 lipca 2007 r., które weszło w życie 10 października tegoż roku, nazwa została zmieniona na Medal za Długoletnie Pożycie Małżeńskie ().
Nadawany jest przez Prezydenta Rzeczypospolitej Polskiej obywatelom polskim (do 1989 roku przez Radę Państwa). Wnioski o nadanie Medalu za Długoletnie Pożycie Małżeńskie przedstawiają Prezydentowi wojewodowie.
Łącznie do 1992 (do końca obowiązywania ustawy z okresu PRL) przyznano 445 070 Medali za Długoletnie Pożycie Małżeńskie, a w latach 1992–2009 dalszych 772 044.
Opis odznaki.
Odznaką Medalu za Długoletnie Pożycie Małżeńskie jest medal w kształcie stylizowanej, sześciopromiennej, srebrzonej, oksydowanej gwiazdy o średnicy 35 mm z ornamentowanymi promieniami łączącymi jej ramiona. Na awersie w środku medalu, na okrągłej tarczy pokrytej różową emalią umieszczone są dwie srebrzone, oksydowane róże. Na odwrotnej stronie w środku umieszczony jest monogram "RP", a w otoku napis: "ZA DŁUGOLETNIE POŻYCIE MAŁŻEŃSKIE". Przed 1992 rokiem w miejsce monogramu RP był monogram "PRL".
Medal zawieszony jest na różowej wstążce szerokości 35 mm z pionowym białym paskiem pośrodku szerokości 4 mm.
Medal za Długoletnie Pożycie Małżeńskie w kolejności nosi się po Medalu za Długoletnią Służbę.

</doc>
<doc id="192504" url="https://pl.wikipedia.org/wiki?curid=192504" title="Khazad-dum">
Khazad-dum



</doc>
<doc id="192507" url="https://pl.wikipedia.org/wiki?curid=192507" title="(200) Dynamene">
(200) Dynamene

(200) Dynamene – planetoida z grupy pasa głównego asteroid.
Odkrycie.
Została odkryta 27 lipca 1879 roku w Clinton w stanie Nowy Jork przez Christiana Petersa. Nazwa planetoidy pochodzi od Dynamene, jednej z Nereid w mitologii greckiej.
Orbita.
(200) Dynamene okrąża Słońce w czasie 4 lat i 194 dni, w średniej odległości 2,74 j.a.
Jest jedną z większych planetoid pasa głównego, jej średnica wynosi ok. 128 km. Powierzchnia tej planetoidy odbija bardzo mało światła słonecznego (ok. 5%), zatem jest ona obiektem ciemnym. Na jej powierzchni znajdują się minerały zawierające dużo węgla.

</doc>
<doc id="192508" url="https://pl.wikipedia.org/wiki?curid=192508" title="Konstantyn III Lichudes">
Konstantyn III Lichudes

Konstantyn Lichudes, gr. Κωνσταντίνος Γ' Λειχούδης (zm. 9 sierpnia 1063) – duchowny bizantyjski, od 2 lutego 1059 do 9 sierpnia 1063 jako Konstantyn III sprawował funkcję patriarchy Konstantynopola.
Życiorys.
Konstantyn był uczniem Jana Mauropusa, późniejszego urzędnika cesarskiego za panowania Michała V. W 1059 r. cesarz Izaak I Komnen wybrał go następcą Michała Cerulariusza na tronie patriarszym w Konstantynopolu.
Konstantyn był bliskim przyjacielem historyka Michała Psellosa, który poświęcił mu sporo uwagi w swej "Kronice". Według Michała Konstantyn "był szlachetny (…), obdarzony niezwykłą elokwencją. Miał język zawsze gotowy do sprostania każdej potędze słów i posiadał gruntowną znajomość spraw publicznych" (według tłumaczenia O. Jurewicza). Po abdykacji cesarza Izaaka Konstantyn podczas uroczystego obrzędu przyjął go w poczet mnichów.

</doc>
<doc id="192510" url="https://pl.wikipedia.org/wiki?curid=192510" title="William Howard Taft">
William Howard Taft



</doc>
<doc id="192511" url="https://pl.wikipedia.org/wiki?curid=192511" title="Warren G. Harding">
Warren G. Harding



</doc>
<doc id="192512" url="https://pl.wikipedia.org/wiki?curid=192512" title="(3317) Parys">
(3317) Parys

(3317) Parys – planetoida z grupy trojańczyków Jowisza.
Odkrycie.
Planetoida ta została odkryta 26 maja 1984 roku w Obserwatorium Palomar przez małżeństwo amerykańskich astronomów Carolyn Shoemaker i Eugene’a Shoemakera. Nazwa asteroidy pochodzi od Parysa, syna króla Troi z mitologii greckiej. Przed nadaniem nazwy planetoida nosiła oznaczenie tymczasowe (3317) 1984 KF.
Orbita.
(3317) Parys krąży wokół Słońca w średniej odległości 5,22 j.a. w czasie 11 lat i 334 dni. Jest planetoidą trojańską Jowisza, znajdującą się w pobliżu punktu libracyjnego L5. W swym ruchu orbitalnym podąża zawsze ok. 60° za Jowiszem.
Sama orbita tej planetoidy nachylona jest pod kątem 27,88° względem ekliptyki, a jej mimośród ma wartość ok. 0,13.
Właściwości fizyczne.
Jest to obiekt posiadający najprawdopodobniej nieregularny kształt, którego wielkość określa się na ok. 116 km. Jego albedo jest niskie (jest ciałem niebieskim odbijającym niewiele światła) i wynosi 0,06, jasność absolutna zaś to 8,3.

</doc>
<doc id="192515" url="https://pl.wikipedia.org/wiki?curid=192515" title="Japońska Agencja Eksploracji Aerokosmicznej">
Japońska Agencja Eksploracji Aerokosmicznej

Japońska Agencja Eksploracji Aerokosmicznej, Japońska Agencja Aerokosmiczna (jap. 宇宙航空研究開発機構 Uchū-Kōkū-Kenkyū-Kaihatsu-Kikō, ang. "Japan Aerospace Exploration Agency"), skrótowiec: JAXA – japońska agencja kosmiczna. Została utworzona 1 października 2003 przez połączenie "National Space Development Agency" (NASDA), "National Aerospace Laboratory of Japan" (NAL) i "Institute of Space and Aeronautical Science" (ISAS). Główne biuro agencji mieści się w Tokio.
Pierwszą misją realizowaną przez agencję była zakończona niepowodzeniem próba wystrzelenia rakiety H-IIA w listopadzie 2003. Natomiast drugą misją było wystrzelenie próbnika Hayabusa, który we wrześniu 2005 roku wylądował na planetoidzie Itokawa i który w 2010 roku jako pierwszy na świecie dostarczył na Ziemię próbki planetoidy.
W 2012 roczny budżet JAXA wynosił 172 miliardy jenów (2,15 miliarda dolarów), a agencja zatrudniała 1550 osób.
Historia.
JAXA została utworzona 1 października 2003 przez połączenie National Space Development Agency (NASDA), National Aerospace Laboratory of Japan (NAL) i Institute of Space and Aeronautical Science (ISAS).
Przed połączeniem, ISAS był odpowiedzialny za prowadzenie badań kosmosu i planet, podczas gdy NAL skupiał się nad technologią lotniczą. NASDA, założona 1 października 1969 roku, zajmowała się rozwojem technologii satelitarnej i rakietowej, a także zbudowała Japoński Moduł Eksperymentalny Kibō, który został przyłączony do Międzynarodowej Stacji Kosmicznej w czasie trzech lotów wahadłowców kosmicznych w latach 2008 i 2009 (zobacz etapy montażu Międzynarodowej Stacji Kosmicznej). Stara kwatera główna NASDA była ulokowana w miejscu obecnego Centrum Lotów Kosmicznych Tanegashima na wyspie Tanegashima, 115 kilometrów na południe od Kiusiu. NASDA również trenowała japońskich astronautów, którzy odbywali misje kosmiczne na amerykańskich wahadłowcach.
Rakiety.
Do wynoszenia satelitów testowych, satelitów meteorologicznych itp. JAXA używa rakiet nośnych H-IIA z byłej agencji NASDA. Do misji naukowych takich jak np. astronomii rentgenowskiej JAXA używa rakiet na paliwo stałe M-5 produkcji dawnej ISAS. Dodatkowo, japońska agencja razem z IHI ("Ishikawajima-Harima Heavy Industries") i United Launch Alliance (formując spółkę o nazwie "Galaxy Express Corporation") pracowała nad projektem rakiety GX. Miała ona być pierwszą na świecie rakietą wykorzystującą jako materiał napędowy mieszaninę gazu ziemnego w postaci ciekłej (LNG) i ciekłego tlenu.
Do doświadczeń w górnych warstwach atmosfery JAXA stosuje rakiety SS-520, S-520 i S-310.
Program kosmicznych lotów załogowych.
Japonia nie skonstruowała jeszcze własnego załogowego statku kosmicznego i jego rakiety nośnej.
Poszukiwania kandydatów na astronautów rozpoczęto w roku 1984 w związku z ofertą współpracy ze strony NASA w ramach misji Spacelab. W sierpniu 1985 do pierwszego oddziału wybrano: inżyniera Takao Doi, chemika Mamoru Mōri oraz lekarkę Chiaki Mukai. Trening przygotowawczy członków NASDA 1 na terenie Japonii trwał pięć lat. Następnie w kwietniu 1990 rozpoczęły się przygotowania w amerykańskim ośrodku JSC w Houston, przy czym Mori został wybrany do lotu jako specjalista ładunku, a pozostali byli jego dublerami. Ostatecznie we wrześniu 1992 pierwszym profesjonalnym japońskim astronautą NASDA został Mamoru Mōri, który wziął udział w ośmiodniowej misji STS-47 (natomiast pierwszym japońskim kosmonautą jest Toyohiro Akiyama, nie związany z JAXA reporter sieci TBS, który wziął udział w locie radzieckiego Sojuza TM-11 - 2 grudnia 1990 na zasadach komercyjnych (TBS zapłaciła 14 milionów dolarów). Akiyama spędził osiem dni na pokładzie stacji kosmicznej Mir. Do jego obowiązków należało jedynie prowadzenie reportaży z pokładu statku transportowego i Mira).
W 1991 Japonia zgłosiła swój akces do projektu Międzynarodowej Stacji Kosmicznej. W związku z tym pojawiła się możliwość dołączenia do grona nowych kandydatów na specjalistów misji w ramach programu NASA. W marcu 1992 do składu 14 grupy astronautów wybrany został inżynier Koichi Wakata (cztery tygodnie później oficjalnie zaliczono go do grona astronautów NASDA 2), a w sierpniu 1992 rozpoczął przygotowania ogólne w JSC. Na podobnej zasadzie w maju 1996 do szesnastej grupy astronautów NASA dołączył Soichi Noguchi (NASDA 3) i Mamoru Mōri (NASDA 1). Wcześniej, bo już w grudniu 1994 przygotowania wraz z oddziałem numer 15 rozpoczął Takao Doi. Jedynie Chiaki Mukai, jako jedyna zrezygnowała z treningu jako specjalistka misji, niemniej jednak jako specjalistka ładunku dwukrotnie poleciała w kosmos (STS-65, STS-95), po czym zrezygnowała z dalszej kariery jako astronautka.
W marcu 1999 mianowano kolejną trójkę, przeznaczoną do pracy na ISS, ze szczególnym uwzględnieniem przyszłego japońskiego modułu Kibō. W jej składzie są: lekarz Satoshi Furukawa, inżynier Akihiko Hoshide i Naoko Sumino. Cała trójka przeszła przygotowanie ogólne i uzyskała w 2001 roku certyfikat. Potem szkoliła się we wszystkich czterech załogowych centrach przygotowań astronautów, związanych z programem ISS: japońskim Tsukuba, amerykańskim JSC, europejskim EAC oraz rosyjskim CPK (po tym ostatnim astronauci będą mogli pełnić funkcję inżyniera pokładowego statku kosmicznego Sojuz TMA oraz dokonywać wyjść na zewnątrz ISS).
JAXA planuje założenie załogowej bazy księżycowej w 2030 r. Astronauci mają być wysłani na Księżyc około roku 2020 i zakończyć budowę bazy do 2030.
Centra badawcze i biura.
JAXA posiada wiele ośrodków na terenie Japonii i parę biur poza granicami kraju. Centrala znajduje się w Chofu (Tokio). Ponadto ma:

</doc>
<doc id="192516" url="https://pl.wikipedia.org/wiki?curid=192516" title="Jaxa">
Jaxa



</doc>
<doc id="192517" url="https://pl.wikipedia.org/wiki?curid=192517" title="JAXA">
JAXA



</doc>
<doc id="192520" url="https://pl.wikipedia.org/wiki?curid=192520" title="Flaga Kenii">
Flaga Kenii

Flaga Kenii – oficjalnie przyjęta 12 grudnia 1963 roku.
Opis.
Składa się z trzech kolorowych pasów (od góry: czarny, bordowy, zielony), które oddzielają mniejsze, białe pasy. Na środku flagi przedstawiona jest tarcza masajskich wojowników. Za nią, skrzyżowane białe włócznie. Proporcje flagi to 2:3.

</doc>
<doc id="192521" url="https://pl.wikipedia.org/wiki?curid=192521" title="Flaga Indii">
Flaga Indii

Flaga Indii, Tiranga – jeden z symboli państwowych Indii.
Znaczenie heraldyczne.
Kolor szafranowy oznacza siłę i odwagę państwa, biały – prawdę i pokój, a zielony – płodność, wzrost i pomyślność ziemi. Według odmiennej interpretacji górny pas symbolizuje hinduizm, zaś dolny – islam, dwie najpopularniejsze religie subkontynentu. Biel oznacza w takim kontekście pokój i pojednanie pomiędzy wyznawcami zwaśnionych wyznań. Na środku flagi widnieje czakra Aśoki, forma buddyjskiej "dharma-czakry", przejętej z kapitelu – jest to koło prawa lub prawości i sprawiedliwości, będące pierwotnie emblematem buddyjskim. Proporcje długości boków flagi wynoszą 2:3.
Historia.
Pierwsza indyjska flaga narodowa () w barwach: czerwonej, żółtej i zielonej zawisła w Kalkucie na placu Parsi Bagan 7 sierpnia 1906 roku. Flagę zbliżoną do współczesnej w barwach czerwonej i zielonej zaprojektował w 1921 roku. Trójkolorowa flaga, zbliżona do obecnej, z kołowrotkiem Mahatmy Gandhiego pośrodku została uchwalona jako flaga narodowa w 1931 roku. Flaga Indii została przyjęta 22 lipca 1947 roku. Pierwszy raz została wywieszona 15 sierpnia 1947 roku. Obywatele Indii mogli wywieszać swoją flagę tylko w wyjątkowych wypadkach. Po 10-letniej batalii sądowej przemysłowca indyjski Sąd Najwyższy orzekł 3 stycznia 2004 roku, iż prawo do wywieszania flagi Indii stanowi fundamentalne prawo każdego obywatela Indii i wypływa z artykułu 19 (1) (a) konstytucji Indii. Po tym wyroku każdy obywatel i organizacja mogą wywieszać flagę Indii każdego dnia na dowolną okazję. W grudniu 2021 roku dopuścił stosowanie flag wykonanych z poliestru.

</doc>
<doc id="192522" url="https://pl.wikipedia.org/wiki?curid=192522" title="Flaga Bhutanu">
Flaga Bhutanu

Flaga Bhutanu – symbol narodowy Bhutanu, flaga dzielona w skos, której kolory reprezentują doczesną i duchową władzę w Bhutanie. 
Opis.
Kolor żółty górnego pola odnosi się do władzy monarszej dynastii Wangchuck, a kolor pomarańczowy pola dolnego jest symbolem klasztorów buddyjskich. Na fladze znajduje bezskrzydły smok, nazywający się Druk, który dał początek jednemu z najstarszych klasztorów w Bhutanie, a pośrednio także nazwie własnej państwa (Druk Jul); biały kolor symbolizuje czystość. Smok w łapach trzyma smocze jajka. Zgodnie z filozofią buddyjską i taoistyczna jest to symbol bogactwa, mądrości oraz wszechświata. Nazywane są „perłami doskonałości”. Proporcje flagi wynoszą 2:3.
Flaga została przyjęta w 1969 roku, jednak podobne flagi były w użyciu już od XIX wieku.

</doc>
<doc id="192523" url="https://pl.wikipedia.org/wiki?curid=192523" title="Flaga Bangladeszu">
Flaga Bangladeszu

Flaga Bangladeszu – przedstawia czerwony krąg symbolizujący walkę o niepodległość na zielonym tle symbolizuje ziemię. Proporcje flagi to 3:5.
Pierwsza flaga Bangladeszu została przyjęta w marcu 1971 roku i przetrwała tylko rok. Była podobna do obecnej flagi, ale w czerwonym kręgu był żółty kontur państwa. Obecna flaga została oficjalnie przyjęta 25 stycznia 1972 roku.

</doc>
<doc id="192524" url="https://pl.wikipedia.org/wiki?curid=192524" title="Flaga Nepalu">
Flaga Nepalu

Flaga Nepalu (nep. नेपालको झण्डा) – jeden z symboli państwowych Nepalu.
Historia i symbolika.
Jest to jedyna na świecie flaga państwowa, która nie jest czworokątem. Nawiązuje ona do tradycyjnych trójkątnych chorągwi azjatyckich. Dwa trójkąty symbolizują Himalaje oraz dwie religie – hinduizm i buddyzm. Karmin jest narodową barwą Nepalu. Księżyc i Słońce początkowo symbolizowały rody króla i premiera, a także życzenie, by naród mógł żyć tak długo jak te dwa ciała niebieskie.
Flaga została przyjęta 16 grudnia 1962 roku. Prostokąt opisujący flagę nepalską ma proporcję ok. 1:1,21901(…). Konstrukcja flagi jest dokładnie opisana w konstytucji nepalskiej.

</doc>
<doc id="192525" url="https://pl.wikipedia.org/wiki?curid=192525" title="Flaga Tajlandii">
Flaga Tajlandii

Flaga Tajlandii – składa się z pięciu poziomo ułożonych pasów w trzech kolorach: czerwonym, białym i niebieskim, które symbolizują kolejno naród tajski, religię (buddyzm) oraz monarchię. Ten trójbarwny wzór flagi, nazywanej przez Tajów ธงไตรรงค์ ("Thong Trairong"), co znaczy "trójbarwna flaga", został oficjalnie ustanowiony 28 września 1917 roku przez króla Vajiravudha (Ramę VI). Proporcje flagi wynoszą 2:3.
Historia flagi.
Pierwsza flaga Tajlandii była najprawdopodobniej jednobarwna (czerwona). W późniejszym czasie na środku został dodany wizerunek białego słonia, reprezentującego monarchię absolutną. Taki wzór był używany do 1915 r. Zgodnie z podaniami, w tym roku król Vajiravudh podczas podróży zauważył, że nad jednym z domów powiewała flaga zawieszona do góry nogami, więc aby zapobiec niewłaściwemu jej wieszaniu w przyszłości zaprojektował on nowy wzór flagi. Wzorem flag wielu krajów europejskich, stworzył wzór przedstawiający poziome pasy w dwóch kolorach: czerwonym i białym. W czasie I wojny światowej dodano niebieski pas, z wdzięczności wobec Francji za pomoc w wojnie.
Znaczenie.
Zarówno flaga, jak i hymn i godło, ma bardzo duże znaczenie dla Tajów. Codziennie o godzinie 8:00 flaga jest wznoszona w każdej tajskiej wiosce i miasteczku, a o godzinie 18:00 jest ona opuszczana, czemu towarzyszy odegranie hymnu państwowego.

</doc>
<doc id="192526" url="https://pl.wikipedia.org/wiki?curid=192526" title="Flaga Japonii">
Flaga Japonii

 – znany potocznie w Japonii jako "Hinomaru", czerwony dysk na białym tle, co symbolizuje wschodzące słońce i boginię Amaterasu.
Ustawa.
Flaga z symbolem słońca jest używana w Japonii od setek lat, ale dopiero 13 sierpnia 1999 roku parlament przyjął „Ustawę dotyczącą flagi państwowej i hymnu państwowego” (jap. 国旗及び国歌に関する法律, "Kokki oyobi kokka ni kansuru hōritsu"), nadając jej oficjalny charakter. 
Funkcjonowała oficjalnie już wcześniej dla statków jako bandera cywilna, określona 27 lutego 1870 roku (27 lutego 3 roku ery Meiji) przez Oświadczenie nr 57 cesarskiego urzędu Daijō-kan.
Opis.
Proporcja wysokości flagi do jej szerokości wynosi 2:3. Średnica tarczy słonecznej, umieszczonej dokładnie w centrum białego pola, wynosi 3/5 wysokości flagi. Słoneczna symbolika flagi ("hi-no-maru") jest wynikiem inspiracji wschodem słońca nad oceanem. Japonia leży bowiem na zachodnim krańcu Oceanu Spokojnego.
Mitologia.
Słońce ma istotne znaczenie religijne i mitologiczne w Japonii. Według rodzimych wierzeń składających się na shintō, bogini słońca, Amaterasu Ōmikami, jest bezpośrednim przodkiem cesarzy, co daje im legitymację do panowania. Ponadto Amaterasu uważana jest za nauczycielkę m.in. rolnictwa, tkactwa, norm etycznych.

</doc>
<doc id="192527" url="https://pl.wikipedia.org/wiki?curid=192527" title="Flaga Korei Południowej">
Flaga Korei Południowej

Flaga Korei Południowej – jeden z symboli Republiki Korei.
Flaga składa się z czerwono-niebieskiego symbolu taijitu, a wokół niego cztery trygramy, których symbolika została zaczerpnięta z filozofii chińskiej.
Wygląd i symbolika.
Biel jest narodową barwą Koreańczyków, która jest symbolem czystości, ducha pokoju i sprawiedliwości. W centrum flagi znajduje się taijitu, symbol ostatecznej jedności (kor. "taeguk"), i od niego pochodzi nazwa flagi – "Taegukgi" (). Niebieska, czerwona i biała barwa są symbolem czujności, wytrwałości i niewinności, a wokół symbolu umieszczono cztery z ośmiu trygramów: |||, |¦|, ¦|¦, i ¦¦¦, które symbolizują cztery żywioły: niebo, ogień, wodę, ziemię.
Historia.
Flagę ustanowiono w 1882. Przyjęto ją oficjalnie 12 lipca 1948, a ostatnie zmiany wprowadzono 21 lutego 1984.

</doc>
<doc id="192528" url="https://pl.wikipedia.org/wiki?curid=192528" title="Flaga Kiribati">
Flaga Kiribati

Flaga Kiribati - jeden z symboli narodowych Kiribati.
Symbolika i wygląd.
Flaga przedstawia w dolnej części białe i niebieskie fale Oceanu Spokojnego. Każdy z trzech podwójnych falujących pasów symbolizuje jeden z trzech głównych archipelagów Kiribati: Wyspy Gilberta, Feniks i Line Islands. Ponad falami nad zachodzącym złotym słońcem () przelatuje na czerwonym tle fregata (, ), często występujący w tych rejonach ptak morski. Siedemnaście promieni słonecznych symbolizuje 16 wysp Wysp Gilberta i wyspę Banaba.
Proporcje flagi wynoszą 1:2.
Historia.
Początkowo wzór ten został zaprojektowany w 1932 przez brytyjskiego oficera Arthura Grimble'a dla brytyjskiej kolonii Wyspy Gilberta i Lagunowe. Po uzyskaniu niepodległości został zaadaptowany na potrzeby flagi nowego państwa i przyjęty oficjalnie 12 lipca 1979.

</doc>
<doc id="192529" url="https://pl.wikipedia.org/wiki?curid=192529" title="Wyprawa Sycylijska">
Wyprawa Sycylijska



</doc>
<doc id="192530" url="https://pl.wikipedia.org/wiki?curid=192530" title="Flaga Indonezji">
Flaga Indonezji

Flaga Indonezji ("Sang Dwiwarna") – prostokąt podzielony na dwa poziome pasy o tej samej wielkości (górny czerwony, dolny biały). Proporcje wynoszą 2:3. Podobna jest do flagi Monako, różni je tylko format flagi (4:5 dla flagi Monako i 2:3 dla flagi Indonezji).
Wygląd i symbolika.
Nazwa "Sang Dwiwarna" oznacza żyjącą osobę. Kolor biały oznacza duszę i życie duchowe, a czerwony – ciało i życie fizyczne.
Historia.
Ta flaga liczy sobie 800 lat, ale stała się oficjalną flagą Indonezji 17 sierpnia 1945.

</doc>
<doc id="192531" url="https://pl.wikipedia.org/wiki?curid=192531" title="Flaga Malezji">
Flaga Malezji

Flaga Malezji składa się z biało-czerwonych pasów używanych od XVII wieku, przez Imperium Majapahit, obejmującego między innymi całą Malezję. Liczba 14 pasów oznaczających 13 stanów kraju i stolicę Malezji – Kuala Lumpur (podobnie jak flaga USA). Za czasów władzy Brytyjskiej, w rogu flagi umieszczono Union Jack, zaś po uzyskanie niepodległości, został on zastąpiony półksiężycem i gwiazdą – symbolami islamu, głównej religii państwa, a barwa niebieska tworzy wraz z bielą i czerwienią zestaw barw typowy dla wschodniej Azji. Proporcja flagi wynosi 1:2.
Flaga została przyjęta 16 września 1963 roku.

</doc>
<doc id="192532" url="https://pl.wikipedia.org/wiki?curid=192532" title="Flaga Brunei">
Flaga Brunei

Flaga Brunei składa się z trzech kolorów: żółci, bieli i czerni oraz herbu.
Historia.
Flaga taka bez emblematu państwowego była używana od 1906, kiedy to Brunei stał się protektorem brytyjskim. Obecna flaga została zatwierdzona 29 września 1959.
Symbolika.
Ma ona barwy dostojników którzy podpisali porozumienie z Wielką Brytanią – sułtana (żółta), Pengiran Bendahara (biała) i Pengiran Pemancha (czarna). Trzy części masztu w emblemacie symbolizują trzy poziomy władzy, a cztery pióra każdego skrzydła reprezentują sprawiedliwość, spokój, pokój i dobrobyt. Ręce oznaczają, że rząd utrzymuje i rozwija opiekę społeczną. Półksiężyc jest symbolem islamu, a wpisana na nim dewiza państwowa oznacza: "zawsze wykonuj służbę pod Bożym kierownictwem". Na wstędze widnieje nazwa państwa ("Brunei Siedziba Pokoju").

</doc>
<doc id="192533" url="https://pl.wikipedia.org/wiki?curid=192533" title="Flaga Nowej Zelandii">
Flaga Nowej Zelandii

Flaga Nowej Zelandii – jeden z symboli państwowych Nowej Zelandii.
W kantonie znajduje się Union Jack wskazujący na kolonialną przeszłość tego kraju, który był dawniej brytyjskim dominium. Cztery gwiazdy tworzące gwiazdozbiór Krzyża Południa, symbolizują położenie kraju na półkuli południowej. Proporcje flagi wynoszą 1:2.
Flaga została przyjęta 24 marca 1902 roku.
Ogólny wygląd flagi nawiązuje do flagi australijskiej.
Tocząca się przez wiele lat debata nad ewentualną zmianą wzoru flagi zaowocowała przeprowadzeniem dwóch referendów na przełomie 2015 i 2016 roku. W wyniku głosowania dotychczasowy wygląd flagi państwowej został utrzymany.

</doc>
<doc id="192534" url="https://pl.wikipedia.org/wiki?curid=192534" title="Flaga Meksyku">
Flaga Meksyku

Flaga Meksyku składa się z trzech pionowych pasów: zielonego, białego i czerwonego. Na środku umieszczony jest wizerunek orła siedzącego na opuncji i pożerającego grzechotnika, który symbolizuje Tenochtitlán – dawną stolicę Azteków. Proporcja flagi wynosi 4:7.
Ostatni wariant flagi został przyjęty 16 września 1968 roku.
Symbolika.
Według wykładni zgodnej z republikańskim charakterem państwa, kolor zielony symbolizuje nadzieję, biały – czystość i jedność, czerwony – poległych bohaterów narodowych.
Historia.
Barwy zielona, biała i czerwona pojawiły się w Meksyku po raz pierwszy w roku uzyskania niepodległości – 1821. Symbolizować wówczas miały: zielony – niepodległość, biały – religię katolicką, czerwony – jedność narodu złożonego z "Europejczyków" i "Amerykanów" tj. potomków białych Kreoli i potomków Indian. W dniu 2 listopada 1821 flaga w układzie pionowych pasów zielonego, białego i czerwonego i z godłem w postaci orła na opuncji została ustanowiona przez tymczasowego prezydenta Augustino de Itubride. W późniejszym okresie mimo przewrotów, rewolucji i zmian ustroju (cesarstwo 1821-1823, republika 1823-1864, cesarstwo 1864-1867 i ostatecznie republika od 1867) zasadnicza forma flagi pozostawała ta sama, zmieniały się jedynie wielokrotnie szczegóły godła (np. w okresach cesarstwa orzeł miał koronę, w okresach republikańskich – nie).
Od 1821 do 1968 była także używana odrębna bandera handlowa w postaci "czystej" trójkolorowej flagi bez godła, została ona jednak wycofana ostatecznie z powodu możliwości pomyłki z flagą Włoch.

</doc>
<doc id="192535" url="https://pl.wikipedia.org/wiki?curid=192535" title="PVR">
PVR



</doc>
<doc id="192538" url="https://pl.wikipedia.org/wiki?curid=192538" title="Backstreet Boys">
Backstreet Boys

Backstreet Boys – amerykański zespół muzyki pop założony w 1993 roku, uznawany za jeden z najpopularniejszych boysbandów kultury masowej.
Debiutancki album "Backstreet Boys" (1996), uzyskał status złota i platyny w 38 krajach, sprzedając się w liczbie 10 mln egzemplarzy na całym świecie. Album "Millennium" (1999), zdobył nagrodę Billboard Music Award dla najlepszego albumu, pokonując w tej kategorii m.in. krążek Britney Spears „…Baby One More Time” – uzyskując status platynowej płyty w 45 krajach.
Historia.
Backstreet Boys został oficjalnie założony 20 kwietnia 1993 roku z inicjatywy Lou Pearlmana – pierwsze występy odbywały się na Florydzie m.in. w Sea World w Orlando. W 1995 roku ukazał się pierwszy singiel „We've Got It Goin' On”, a następnie „I'll Never Break Your Heart”. Rok później w maju 1996 roku grupa wydała debiutancki album "Backstreet Boys" – z singlami „Get Down (You're the One for Me)” i „Quit Playing Games (With My Heart)”. W latach 1996–1997 zespół koncertował w Europie, Azji i Australii, w tym również w Polsce.
Singiel „Everybody (Backstreet’s Back)” promował kolejny album pt. "Backstreet’s Back" (1997). Po premierze albumu grupa wyruszyła w trasę koncertową, dając 60 występów w 20 krajach.
W 2006 roku z boysbandu postanowił odejść Kevin Richardson (powrócił w 2012 roku). Zespół w czteroosobowym składzie wydał album: "Unbreakable" (2007) i "This is Us" (2009).
W 2011 roku w kooperacji z boysbandem New Kids on the Block, utworzono grupę pod nazwą NKOTBSB.
W ramach trasy „In A World Like This Tour” (2014), zespół wystąpił w Warszawie (Hala Torwar) oraz w Gdańsku (Ergo Arena).

</doc>
