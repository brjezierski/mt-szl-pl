<doc id="192539" url="https://pl.wikipedia.org/wiki?curid=192539" title="Tatu">
Tatu

Tatu (ros. Тату, zapis stylizowany: t.A.T.u.) – rosyjski duet, założony w 1999, wykonujący muzykę z pogranicza popu, rocka, pop-rocka i elektroniki. W jego skład wchodzą Lena Katina i Julija Wołkowa.
Zespół zadebiutował pod koniec 2000 singlem „Ja soszła s uma”, który w początkowej wersji został nagrany w nurcie muzyki elektronicznej, jednak potem wypromowano jego bardziej znaną, rockową wersję. Singiel stał się przebojem w krajach Europy Środkowo-Wschodniej, podobnie jak kolejne single duetu – „Nas nie dogoniat” i „30 minut”, oba utrzymane w stylu elektroniki i popu. W 2001 ukazał się ich debiutancki album pt. "200 po wstriecznoj", którego obecna sprzedaż wynosi ok. 2,5 mln egzemplarzy, pozostając najlepiej sprzedającą się płytą na rosyjskim rynku muzycznym. W 2002 światową premierę miała anglojęzyczna wersja płyty – "200 km/h in the Wrong Lane", której sprzedaż szacuje się na ponad 12 mln egzemplarzy, co przyniosło duetowi certyfikat złotej płyty od Międzynarodowej Federacji Przemysłu Fonograficznego (IFPI). Wcześniej taki sam certyfikat otrzymała rosyjska wersja albumu, w związku z czym Tatu było pierwszym zespołem, który otrzymał taki sam status za album w dwóch różnych językach. Pierwszy utwór promujący album "200 km/h in the Wrong Lane", rockowy „All the Things She Said” (międzynarodowa wersja singla „Ja soszła s uma”), dzięki dotarciu do pierwszego miejsca list przebojów w ponad 20 krajach i sprzedaniu się w ok. 6 mln egzemplarzy, okazał się być jednym z najbardziej udanych singli XXI wieku. Kontrowersyjny teledysk do utworu przedstawiał namiętnie całujące się piosenkarki, co pokazać miało wykreowaną przez menedżera grupy – Iwana Szapowałowa, rzekomą miłość wokalistek do siebie, co stało się nieodłącznym elementem pierwszych lat kariery zespołu. 
W 2009 ogłosił zawieszenie działalności z powodów osobistych oraz planów rozpoczęcia przez członkinie solowych karier – od tego czasu wokalistki rzadko pokazywały się razem. Dwa lata później poinformowano o całkowitym zakończeniu działalności grupy. W grudniu 2012 wokalistki wystąpiły w finale programu "The Voice of Romania", w którym zaprezentowały przeboje „All the Things She Said” i „All About Us”, co było pierwszym od wielu lat wspólnym występem duetu. W 2013 okazjonalnie występowały razem na pojedynczych koncertach, a w 2014 miały zaśpiewać przebój podczas ceremonii otwarcia Zimowych Igrzysk Olimpijskich 2014 organizowanych w Soczi, jednak kilka dni później wycofano się z tej decyzji ze względu na brak porozumienia między wokalistkami.
Duet nagrał sześć albumów studyjnych: trzy anglo– i trzy rosyjskojęzyczne, a także sprzedał ponad 25 mln nagrań, co czyni go jedną z najlepiej sprzedających się żeńskich grup oraz najlepiej sprzedającą się grupę rosyjską. W 2003 duet, reprezentując Rosję z piosenką „Nie wier´, nie bojsia”, zajął trzecie miejsce w finale 48. Konkursu Piosenki Eurowizji organizowanego w Rydze. Prócz tego odebrał wiele nagród, m.in. po trzy MTV Russian Music Awards i NRJ Music Awards oraz nagrodę MTV Video Music Awards. Pozostaje jednym z zespołów, które osiągnęły największy sukces w krajach Europy Wschodniej oraz jednym z niewielu rosyjskich, którym udało się zaistnieć na arenie międzynarodowej.
Historia.
1999–2000: Formowanie się zespołu i nagrywanie pierwszego albumu.
W latach 1994-97 Jelena Katina stawiała swoje pierwsze muzyczne kroki w dziecięcym zespole popowym Avenue. W 1997 przeszła do formacji Nieposiedy (pol. "Wiercipięty"), gdzie po krótkim czasie dołączyła także Julija Wołkowa, z którą Lena zaprzyjaźniła się. W 1998 Julija została usunięta z grupy jakoby wskutek złego zachowania, tj. palenia papierosów, picia alkoholu i kłótni z pozostałymi członkami grupy. Nieposiedy zaprzeczyło doniesieniom twierdząc, że Julija odeszła z powodu wieku (Nieposiedy było formacją dziecięcą, zaś Julija w chwili przyjścia miała 12 lat). Lena odeszła z zespołu w 1999. W tym samym roku psychiatra Iwan Szapowałow oraz jego partner biznesowy i przyjaciel Aleksander Wojtyński planowali stworzyć projekt muzyczny w Rosji. W maju w Moskwie odbyły się przesłuchania, w których wzięły udział m.in. Julija i Lena, która zaśpiewała „It Must Have Been Love” szwedzkiego zespołu Roxette, zadziwiając wszystkich swoimi zdolnościami wokalnymi. Pod koniec przesłuchania Iwan i Aleksander zawęzili liczbę poszukiwanych osób do dziesięciu, aż w końcu wybrali Lenę i Julię. Iwan spędzał cały czas z Juliją, Aleksander z Leną. Koniec końców obaj stwierdzili, że rozpoczną pracę z Leną.
Równolegle na Bałkanach Jugosławia padła ofiarą bombardowań NATO. Aleksander Wojtyński wyznał wówczas: "W tym czasie Jugosławia została zbombardowana. Byli tam nasi bracia i nasze siostry. Oni byli na moście w Belgradzie i bomby zostały spuszczone właśnie na ten most. Umarli. Zdenerwowało mnie to bardzo. Pomyślałem wtedy żeby oddać hołd, zmarłym ludziom i Jugosławii, postanowiłem stworzyć piosenkę „Jugosławija”". Katina zaczęła nagrywać pierwsze dema, w tym utwór poświęcony tematowi ówczesnej wojny. Po krótkim czasie Iwan stwierdził jednak, że do projektu musi zostać dodana inna osoba, która byłaby przeciwieństwem Leny. 
Po ostatecznym zrezygnowaniu z pomysłu realizowania kompozycji przez jedną wokalistkę, pod koniec 1999 do projektu dołączyła odrzucona wcześniej Wołkowa. Szapowałow widząc jak bardzo dziewczyny są zaprzyjaźnione, postanowił to wykorzystać nadając grupie lesbijski wizerunek, wskutek czego z projektu wycofał się Wojtyński. Uznał pomysł za zbyt niemoralny i nie chciał mieć z nim wspólnego. Duetowi nadano nazwę "Тату", która jest skróconą formą rosyjskiej frazy „Э та девочка любит ту девочку” (pol. "Ta dziewczyna kocha tę dziewczynę"). Przez kolejny rok Katina i Wołkowa nagrywały utwory na swój pierwszy album. Jego współautorką została Elena Kiper, z którą Szapowałow podpisał umowę po zrezygnowaniu Wojtyńskiego z pracy nad projektem. Oprócz Kiper do współpracy zaproszony został również Walerij Polijenko i Siergiej Gałojan.
2000–2002: "200 po wstriecznoj".
Pierwszy singel zespołu – „Ja soszła s uma” – miał swoją premierę jesienią 2000 na kanale MTV Rossija. Wideoklip do utworu wywołał duże kontrowersje w ojczyźnie wokalistek, za sprawą swojego homoseksualnego wydźwięku – nastoletnie, ubrane w katolickie mundurki piosenkarki całowały się w klipie w strugach deszczu i śniegu, sam tekst utworu opisuje zamęt w duszy zakochanej w swojej rówieśniczce nastolatce, która obawia się reakcji swoich rodziców i społeczeństwa na to. Mimo aury skandalu jakim otoczony był utwór, dotarł on na szczyt oficjalnego rosyjskiego notowania Tophit, a klip otrzymał tytuł "Teledysk roku" od telewizji MTV Rossija. W marcu 2001 pojawił się drugi singiel zespołu „Nas nie dogoniat” który podobnie jak poprzednik, okazał się być sukcesem na listach przebojów (był to także debiutancki singiel grupy w Polsce). 21 maja 2001 nakładem wytwórni Szapowałowa (Neformat) oraz rosyjskiego oddziału wytwórni Universal, ukazał się debiutancki album zespołu pt. "200 po wstriecznoj", który jest najlepiej sprzedającą się płytą w Rosji (2,5 mln sprzedanych kopii). Trzecią i ostatnią kompozycją promującą album został utwór „30 minut”. Między majem, a grudniem duet wyruszył w swoją pierwszą trasę koncertową – 200 po wstriecznoj Tour koncertując w krajach Europy Wschodniej. We wrześniu odebrał prestiżową nagrodę MTV Video Music Awards w kategorii "Międzynarodowy wybór widzów", a w 2002 pojawiła się reedycja albumu. 
2002–2003: "200 km/h in the Wrong Lane", Eurowizja i kontrowersje.
Po dużym sukcesie, jaki zespół odniósł w krajach Europy Wschodniej oraz Japonii (gdzie "200 po wstriecznoj" ukazało się), na początku 2002 duet podpisał umowę z międzynarodową wytwórnią płytową Interscope podległą Universal Music Group, dla której nagrywali m.in. Eminem, The Black Eyed Peas czy U2. Nowa wytwórnia (z wytwórnią Neformat grupa nie zerwała kontraktu) umożliwiła pracę z nowymi producentami, tekściarzami i kompozytorami, wśród których znaleźli się Trevor Horn, Martin Kierszenbaum i Robert Orton którzy wraz z Szapowałowem, Kiper, Polijenko i Gałojanem stworzyli anglojęzyczną wersję debiutanckiego albumu, przeznaczoną na światowy rynek muzyczny. W sierpniu tego samego roku w rozgłośniach radiowych na całym świecie pojawił się pierwszy singiel z nowego albumu – „All the Things She Said” będący anglojęzyczną wersją utworu „Ja soszła s uma”. Utwór odniósł potężny sukces na całym świecie, będąc numerem 1 w ponad 20 krajach (między innymi w Wielkiej Brytanii, gdzie utwór spędził trzy tygodnie na szczycie UK Singles Chart). Do dziś sprzedano ok. 6 mln kopii utworu, co czyni go najlepiej sprzedającym się singlem Tatu, a także jednym z najbardziej sukcesywnych singli XXI wieku. Teledysk do utworu, będący kopią obrazu do „Ja soszła s uma” w którym dodano jedynie partie, gdzie wokalistki śpiewają po angielsku, wywołał na całym świecie skandal obyczajowy, ponieważ – według krytyków muzycznych oraz nadawców publicznych – został uznany za klip promujący działania homoseksualne oraz pedofilskie. W grudniu ukazał się album "200 km/h in the Wrong Lane", który zadebiutował w pierwszej dziesiątce sprzedaży płyt w Finlandii, Francji, Niemczech, Nowej Zelandii, Szwajcarii i we Włoszech, oraz na szczycie notowań w Austrii i Japonii. Na najważniejszych rynkach muzycznych – w UK i Stanach Zjednoczonych, album zajmował pozycje kolejno pozycje 12 i 13. Łączną sprzedaż krążka szacuje się obecnie na 12 mln, i jest tym samym najlepiej sprzedającym się albumem Tatu. Między lutym, a grudniem 2003 Tatu. dały 13 koncertów w ramach 200 km/h in the Wrong Lane Tour. Dwa koncerty w Wielkiej Brytanii zostały odwołane, z powodu słabych wyników sprzedaży biletów. Jak się okazało, małe zainteresowanie kupnem biletów było spowodowane negatywnymi opiniami rodziców, którzy uznali, że całujące się na scenie wokalistki to nieodpowiedni wizerunek dla nastolatków. Kolejny singel Tatu – „Not Gonna Get Us” – został wydany w maju 2003. W tym samym miesiącu Szapowałow został aresztowany za kręcenie teledysku do innego utworu zespołu – „Show Me Love” – na terenie moskiewskiego Placu Czerwonego, ponieważ nie miał na to pozwolenia od władz miasta. Wcześniej prace nad klipem zostały zakłócone w Wielkiej Brytanii, gdzie ekipa planowała nakręcić kilka scen pod siedzibą brytyjskiego parlamentu. Po otrzymaniu upomnienia od policji zespół wraz z około stoma statystkami, ubranymi w (charakterystyczne dla duetu) szkolne mundurki, przeniósł się na Tower Bridge. Nagrane fragmenty zostały wykorzystane w teledysku do singla „Show Me Love”, który w fizycznej formie ukazał się jedynie w Polsce. Niedługo potem na rynku ukazał się pierwszy singel promocyjny zespołu – „30 Minutes” oraz czwarty singel, którym okazał się cover utworu zespołu The Smiths – „How Soon Is Now?”.
W marcu 2003 duet został wybrany wewnętrznie przez rosyjskiego nadawcę publicznego na reprezentanta Rosji podczas 48. Konkursu Piosenki Eurowizji z utworem „Nie wier´, nie bojsia” autorstwa Marsa Łazara, Iwana Szapowałowa i Walerija Polijenki. Podczas tygodnia poprzedzającego koncert finałowy wokalistki wzbudzały kontrowersje swoim skandalicznym zachowaniem. Nie przestrzegały harmonogramu prób, przerywały występy (także podczas próby technicznej), niechętnie uczestniczyły na konferencjach prasowych. Organizatorzy zapowiedzieli, że jeżeli podczas występu na żywo wokalistki dopuszczą się kontrowersyjnych zachowań (np. homoseksualnego pocałunku), ich prezentacja zostanie zastąpiona zapisem z próby generalnej. Podczas nagrywania próby na scenie wystąpiła jednak tylko Katina, ponieważ Wołkowa została przewieziona do szpitala z powodu problemów z gardłem. Wołkową zastąpiła wówczas estońska wokalistka Katja Netajeva. Podczas drugiej próby generalnej występ zespołu spotkał się z pozytywnym odbiorem przez dziennikarzy, a same wokalistki nie wzbudzały kontrowersji na scenie.
Chociaż reprezentantki Rosji były faworytkami bukmacherów do wygrania konkursu, ostatecznie zajęły trzecie miejsce. Rosyjska telewizja nie zgodziła się z wynikiem, protestowała przeciw „skandalicznie niskim wynikom od niektórych państw”. Telewizja podała w wątpliwość wyniki głosowania irlandzkiego nadawcy Raidió Teilifís Éireann (RTÉ), który w ostatniej chwili zdecydował się na wykorzystanie punktacji komisji jurorskiej z powodu opóźnień w wysłaniu ostatecznych wyników głosowania telefonicznego, nadzorowanego przez firmę telekomunikacyjną Eircom. EBU przeprowadziła dochodzenie w sprawie, które wykazało prawidłowe zastosowanie przez stację zmiany metody głosowania. Nadawca opublikował wyniki głosowania telewidzów, z których wynikało, że w przypadku niewykorzystania punktacji jurorskiej Turcja i tak zajęłaby pierwsze miejsce w konkursie, jednak Belgia otrzymałaby jedynie dwa punkty (a nie dziesięć), co umożliwiłoby Rosji zakończenie udziału na drugim miejscu z trzypunktową stratą do zwycięzcy. Rosyjski nadawca miał zastrzeżenia także do ostatecznej punktacji w Wielkiej Brytanii, na co brytyjski nadawca BBC zareagował opublikowaniem oficjalnych wyników głosowania telewidzów.
Sześć lat po finale konkursu Jelena Katina udzieliła wywiadu w rosyjskim programie telewizyjnym, w którym przyznała, że kraj rzekomo otrzymał od łotewskiego nadawcy ofertę kupna pierwszego miejsca.
W tym samym miesiącu Tatu zmienił datę swojej niemieckiej trasy koncertowej z powodu gościnnego występu podczas ceremonii wręczenia nagród MTV Movie Awards 2003. Miesiąc później zespół odwołał koncert w Rydze oraz czerwcowy występ w Japonii, za co otrzymał karę grzywny w wysokości 180 tysięcy dolarów.
2003–2004: Koniec współpracy z Szapowałowem, ciąża Wołkowej.
Pod koniec września 2003 zespół wydał swój debiutancki album kompilacyjny pt. "Remixes", a dwa miesiące później – rozszerzoną wersję płyty, zawierającą dwa nowe utwory („Prostyje dwiżenija” i eurowizyjna propozycja „Nie wier´, nie bojsia”) oraz teledyski. Pierwszy album DVD grupy – "Screaming for More" – ukazał się 24 listopada 2003, a znalazły się na nim klipy do singli oraz materiały zakulisowe. 12 grudnia w rosyjskiej telewizji transmitowany był specjalny program poświęcony historii zespołu pt. "Anatomy of t. A. T. u.", podczas którego wokalistki przyznały się do bycia heteroseksualistkami. Pod koniec roku przedstawiciel wytwórni Neformat poinformował media o planach zebrania petycji popierających udział wokalistek w wyborach prezydenckich.
Na początku 2004 duet rozwiązał umowę z Szapowałowem oraz wytwórnią Neformat. Jak wyznały wokalistki, producent był bardziej zainteresowany skandalami wokół artystek niż nagrywaniem kolejnych utworów. Przed zakończeniem współpracy wokalistki nakręciły z Szapowałowem reality show pt. "Tatu w „Podniebiesnoj”", podczas którego pokazano m.in. duet podczas nagrań swojego drugiego albumu studyjnego. Dokument był emitowany w rosyjskiej telewizji od stycznia do marca 2004. W związku z zajściem w ciążę Wołkowej, zespół postanowił zawiesić działalność.
2005–2007: Udany powrót, "Ludi inwalidy", "Dangerous and Moving".
W połowie 2004 Wołkowa i Katina wyjechały do Londynu, gdzie rozpoczęły nagrywanie materiału na nowy album studyjny wraz z nowym menedżerem, Sergiejem Gałojanem. W sierpniu ogłoszono, że pierwszym singlem promującym angielską wersję płyty będzie utwór „All About Us”, a rosyjską wersję – „Ludi inwalidy”. Album pt. "Dangerous and Moving" został wydany 5 października przez Universal Music Group i Interscope Records. Rosyjska wersja albumu – "Ludi inwalidy" – została wydana dwa tygodnie później. Płyta została sprzedana w nakładzie ponad 2,5 milionach egzemplarzy. Drugim singlem promującym anglojęzyczne wydawnictwo został utwór „Friend or Foe”, w którym partie basowe nagrał brytyjski wokalista Sting. Niedługo po premierze teledysku do piosenki, perkusista grający z zespołem na koncertach – Roman Ratiej – został zastąpiony przez Steve’a „Boomsticka” Wilsona. Do składu grupy dołączył także basista Domen Vajevec. 25 marca 2006 Tatu otrzymał nagrodę TRL w kategorii "Najlepszy zespół". Miesiąc później zespół nakręcił kolejny program typu reality show pt. "t.A.T.u. Expedition", który transmitował rosyjski kanał muzyczny Muz TV. Podczas dokumentu pokazane zostały fragmenty przygotowań premiery drugiej płyty oraz nagrania teledysku do trzeciego singla – „Gomenasai”. W kwietniu grupa wyruszyła w trasę koncertową "Dangerous and Moving Tour", a sierpniu poinformowała o odejściu wokalistek z wytwórni Universal/Interscope z powodu różnicy zdań w sprawie wyboru poszczególnych utworów na single.
Przed rozwiązaniem kontraktu, ukazał się ostatni singel z drugiej płyty Tatu – „Loves Me Not”. Zakończył on ostatecznie współpracę z Universalem i promocję albumu "Dangerous and Moving". Wokalistki założyły wówczas swoją własną wytwórnię muzyczną – T.A. Music.
2007–2009: "Happy Smiles".
W 2007 pojawiły się pierwsze informacje o nowym albumie, zapowiedziano wydanie go własnym nakładem, bez odgórnych nacisków na zespół. Tworzenie materiału rozpoczęło się na przełomie 2006 i 2007, a pierwsze dema nagrano już w styczniu, w Niemczech. Kolejne partie zaczęto dogrywać wiosną – 13 kwietnia wokalistki wyleciały do Los Angeles, by kontynuować sesję nagraniową. W tym samym roku realizowany był film "You and I" (znany także jako "Finding t.A.T.u.") opowiadający historię dwóch fanek zespołu, które poznały się na jednym z koncertów grupy. Budżet filmu wynosił 12 milionów dolarów, a jedną z głównych ról zagrała w nim popularna amerykańska aktorka Mischa Barton, znana m.in. z serialu "Życie na fali". Premiera produkcji miała miejsce wiosną 2008 na Międzynarodowym Festiwalu Filmowym w Cannes, do rosyjskich kin film trafił trzy lata później. W sierpniu 2007 wydany został także koncertowy album zespołu pt. "Truth: Live in St. Petersburg".
Na początku października wokalistki po raz kolejny wyleciały do Los Angeles, aby nakręcić tam teledysk do singla „Biełyj płaszczik”, będącego pierwszym utworem promującym nowy album. Prace nad klipem, które odbyły się w Hyperion Treatment Plant, zakończono 10 października, a 29 listopada na rosyjskim kanale MTV odbyła się premiera teledysku. W tym samym czasie ogłoszono także datę wydania płyty pod wstępną nazwą "Uprawlenije otbrosami" – 25 grudnia 2007. Dwa dni później na świat przyszło drugie dziecko Wołkowej. Z tego powodu premierę płyty przesunięto najpierw na kwiecień 2008, a później na lato kolejnego roku. Ostatecznie ukazał się on po trzyletniej przerwie. Chociaż singel zdobył popularność w sieci, wiele stacji radiowych odmówiło emisji z powodu zbyt kontrowersyjnego tekstu, a stacje telewizyjne miały podobne zdanie o teledysku. Z tego powodu utwór dotarł jedynie na 97. miejsce krajowych list przebojów.
Na początku 2008 pojawiła się informacja, że dystrybucją nadchodzącego albumu w Rosji zajmie się wytwórnia T.A. Music. W marcu okazało się jednak, że przygotowany materiał – maxi-singel „Biełyj płaszczik” – będzie dystrybuowany przez rosyjską wytwórnię Soyuz. Na płycie znalazł się także utwór „220”, będący drugim singlem promującym płytę. Teledysk do utworu nagrano na początku miesiąca w Los Angeles, jego premiera zapowiedziana była na końcówkę kwietnia, ale została przesunięta na początek czerwca. Premiera odbyła się na oficjalnym kanale Tatu na YouTube, a klip został wysłany do wybranych stacji telewizyjnych w Rosji, Polsce, Ukrainie, Bułgarii i Grecji. W czerwcu 2008 management zespołu odwołał zaplanowane koncerty (m.in. w Stanach Zjednoczonych) i zawiesił promocję nowego albumu na czas nieokreślony z powodu złego stanu zdrowia Wołkowej. Nie podano szczegółów problemów wokalistki, jednak światowe media ogłosiły, że Wołkowa cierpi na depresję, prawdopodobnie poporodową.
Z początkiem września rosyjskie sklepy rozpoczęły przedsprzedaż nowego albumu Tatu. Kilka dni później na oficjalnej stronie Tatu pojawiła się oficjalna informacja o dacie premiery oraz nowej nazwie – "Wiesiołyje ułybki" – i wyglądzie okładki. Wytłumaczono, że ironiczna nazwa ma związek z faktem, iż rosyjskie media nie chciały grać singli Tatu uważając je za zbyt drastyczne i poważne. Międzynarodowa wersja płyty – "Happy Smiles" – trafiła do sprzedaży internetowej na iTunes, natomiast jego premiera odbyła się 21 października. Trzecim singlem został utwór „You and I”, a czwartym – „Sniegopady”, do którego teledysk ukazał się w kwietniu 2009. W 2008 wokalistki zostały także członkiniami komisji jurorskiej podczas konkursu muzycznego "Children’s New Wave", który rozegrano 28–29 listopada w moskiewskim Cosmos Concert Hall. Drugiego dnia koncertu wszyscy uczestnicy wykonali z zespołem utwór „Ne Zhaley (Nie Żałej)”. Tego samego dnia grupa otrzymała statuetkę "Legendy MTV" podczas ceremonii MTV Russian Music Awards.
2009–2011: Koniec Tatu.
21 marca 2009 na oficjalnym blogu zespołu pojawił się komunikat informujący, że po dziesięciu latach na scenie sprawy związane z projektem Tatu zostają zawieszone, a wokalistki skupią się w najbliższym czasie na solowych karierach.
10 maja zespół Tatu zaśpiewał podczas ceremonii otwarciu 54. Konkursu Piosenki Eurowizji, który odbywał się w Moskwie. Wokalistki zaprezentowały swój eurowizyjny utwór z 2003 – „Nie wier´, nie bojsia”. Dwa dni później duet wystąpił gościnnie podczas pierwszego koncertu półfinałowego konkursu, podczas którego zaśpiewał singel „Not Gonna Get Us” razem z Chórem Aleksandrowa. 31 maja projekt Tatu obchodził swoje dziesięciolecie, z tej okazji rosyjski miesięcznik "OK!" opublikował na swoich łamach okolicznościowy wywiad z wokalistkami oraz sesję zdjęciową.
W lipcu management Tatu niespodziewanie poinformował, że międzynarodowa wersja singla „Sniegopady” (wersja ang.: „Snowfalls”) odbędzie się 13 lipca na antenie MTV Baltic. Tego samego dnia utwór umieszczono na oficjalnych kanałach grupy w YouTube, MySpace oraz iLike. Pod koniec lata na oficjalnej stronie zespołu pojawiła się informacja, że album "Waste Management" zostanie wydany jako fizyczny krążek i będą go promowały trzy single: „Snowfalls”, „White Robe” (ros.: „Biełyj płaszczik”) oraz „Sparks”(ros.: „220”). Prawa do dystrybucji kupiła niezależna wytwórnia fonograficzna, która album wyda tylko na terenie Ameryki Południowej. Informacje o premierze długo wyczekiwanego albumu potwierdziła Katina w wywiadzie prasowym dla magazynu „Argumenty i Fakty”, w numerze wydanym na początku września.
W listopadzie 2009 na antenie MTV Brazil ukazał się teledysk do singla „White Robe”. W tym samym miesiącu poinformowano, że premiera albumu "Waste Management" odbędzie się 15 grudnia 2009 na terenie Brazylii, Argentyny i Chile. Album został też wydany w Rosji oraz w formie elektronicznej w Stanach Zjednoczonych i Europie (za pośrednictwem iTunes).
W 2011 Katina oraz były management Tatu ogłosili konkurs na remiksy z dwóch ostatnich albumów. Wybrane w drodze głosowania propozycje wydano na płycie "Waste Management Remixes". Oficjalna strona tatu.ru nazwała "Waste Management Remixes" ostatnim wydawnictwem w historii zespołu.
2012–2014: Po rozpadzie.
Wołkowa nie wykluczyła nagrywania w przyszłości pod szyldem Tatu, jednak zastrzegła koniec współpracy z obecnym menedżerem. Wokalistka pozostała w konflikcie z głównym producentem oraz menedżerem projektu – Borisem Renskim, który w wywiadzie w lipcu 2012 określił Wołkową jako „jedyne zło” w zespole Tatu i to ją oskarżył o winę za rozpad grupy oraz nieprofesjonalne zachowanie, powodujące opóźnienia w wydawaniu singli i albumów.
12 listopada 2012, czyli w dziesiątą rocznicę wydania debiutanckiego międzynarodowego albumu zespołu, ukazała się specjalna reedycja płyty "200 km/h in the Wrong Lane – 10th Anniversary Edition". Wydawnictwo zawierało nową okładkę, zremasterowane wersje wszystkich utworów, niepublikowany wcześniej utwór „A Simple Motion” oraz nowe remiksy singli „All the Things She Said” i „Show Me Love”. Album wydano nakładem wytwórni CherryTree Records w Stanach Zjednoczonych oraz Universal Music w Europie i Japonii. Pod koniec miesiąca poinformowano, że Katina zwolniła Borisa Renskiego z funkcji menedżera i producenta projektu.
W grudniu wokalistki wystąpiły gościnnie w finale programu "The Voice of Romania" w celu promocji reedycji swojego debiutanckiego albumu. Był to pierwszy ich wspólny występ od ponad czterech lat. Dwa utwory – „All the Things She Said” oraz „All About Us” – zespół zaprezentował na żywo, pomimo niedyspozycji zdrowotnej Wołkowej, która kilka tygodni wcześniej przeszła operację strun głosowych. W marcu kolejnego roku Lena Katina zwolniła po kilkunastu miesiącach współpracy kolejnego menedżera – Tristrama Buckleya, który w wywiadach wyznał, że „pracował w strasznych warunkach” oraz że nie otrzymywał od niej należnej mu pensji. Poinformował także, że swoich praw będzie domagał się przed sądem oraz zasugerował, że gdy Wołkowa zaproponowała Katinie odejście od Renskiego, ta wybrała menadżera ponad markę Tatu i rozpoczęła z nim solową karierę. Buckley poinformował również, że w ciągu kilku lat solowej kariery Katiny – przez niekompetencję Renskiego – zaprzepaszczono szanse na podpisanie kontraktu płytowego z dużymi wytwórniami Interscope Records oraz Warner Bros, a wokalistka przez cztery lata wydała zaledwie jeden oficjalny singel. Obecnie z wokalistką współpracuje tylko jedna osoba związana wcześniej z projektem Tatu – dyrektor muzyczny i klawiszowiec Sven Martin.
Ponad pół roku później, w październiku 2013, wokalistki znowu pojawiły się razem, występując w japońskiej reklamie batonów Snickers. Spot był utrzymany w konwencji „Nie jesteś sobą, gdy jesteś głodny” i w ciągu tygodnia od premiery na oficjalnym kanale YouTube firmy Snickers Japan obejrzano go ponad 2 miliony razy.
W lutym 2014 Jelena Katina i Julija Wołkowa potwierdziły powrót do współpracy po występie podczas ceremonii otwarcia Zimowych Igrzysk Olimpijskich 2014 organizowanych w Soczi. 14 lutego zaprezentowały swój singel „Lubow w każdom mgnowieniji” podczas walentynkowego koncertu "Big Love Show", a cztery dni później na oficjalnym fan page’u grupy na Facebooku Katina zamieściła wideo oraz oświadczenie mówiące o zakończeniu współpracy z Wołkową. Powodem ponownego rozpadu duetu było – według Katiny – niewłaściwe zachowanie ze strony Wołkowej w stosunku do niej, negatywne i krzywdzące ją wypowiedzi, odmowa współpracy przez Juliję w momencie niezgodności wokalistek w sprawach twórczego rozwoju grupy oraz zagrożenie wykorzystaniem bliskich relacji Wołkowej z telewizją rosyjską Pierwyj kanał w celu uniemożliwienia rozpoczęcia solowej kariery Katiny.
Od 2021: Wspólny powrót na scenę, jubileuszowa trasa koncertowa t.A.T.u oraz film dokumentalny.
2 października 2021 Lena Katina zapowiedziała na Instagramie koncert jubileuszowy Tatu z okazji 20-lecia premiery albumu "200 km/h in the Wrong Lane", który to ma odbyć się wiosną 2022 z udziałem obu wokalistek. Katina poinformowała również o planowanym filmie dokumentalnym o historii grupy, którego ma być bohaterką wraz z Juliją Wołkową.
Wizerunek.
Sceniczny wizerunek Tatu od początku opierał się na wywoływaniu skandalu. Największą sławę zespołowi przyniósł debiutancki album, którego tematyka obracała się w większości na homoseksualnej relacji łączącej artystki. Podczas promocji drugiej płyty, Katina i Wołkowa przyznały, że był to zabieg promocyjny, a w rzeczywistości nie są lesbijkami. Pomimo tego oświadczenia, nie zrezygnowały ze swojego homoseksualnego wizerunku, publicznie deklarując swoją miłość podczas koncertów oraz uważając się za siostry. W wywiadzie udzielonym podczas dziesiątej rocznicy istnienia projektu, Katina poruszyła tę kwestię, mówiąc:
Drugi album zespołu opowiadał o problemach międzyludzkich, a sam tytuł rosyjskiego wydania ("Ludi inwalidy") budził kontrowersje wśród organizacji broniących praw niepełnosprawnych. Według nich nazwa płyty sugerowała, że inwalidzi nie żyją, tylko funkcjonują oraz cechują się tylko głupotą, okrucieństwem, zachłannością i skąpstwem. Według wokalistek przedstawiciele tych organizacji nie zrozumieli sensu i przesłania zarówno nazwy, jak i treści tytułowego singla. Jak tłumaczyły artystki, poruszyły one temat moralnych inwalidów, do których zaliczają także członków fundacji, którzy donieśli na zespół do moskiewskiej prokuratury.

</doc>
<doc id="192543" url="https://pl.wikipedia.org/wiki?curid=192543" title="Destiny’s Child">
Destiny’s Child

Destiny’s Child – amerykańska grupa R&amp;B. Tworzyły ją Beyoncé Knowles, Kelly Rowland i Michelle Williams.
Beyoncé i Kelly poznały się, gdy były jeszcze dziećmi, na początku lat dziewięćdziesiątych. W pierwszej połowie tego okresu ćwiczyły taniec i śpiew pod nadzorem Beyoncé. Wystąpiły m.in. w telewizyjnym pojedynku muzycznym „Star Search”, gdzie jako jedyne, grupowo wykonały piosenkę hip-hopową w historii tego programu. W drugiej połowie lat 90. pod nadzorem menedżera Matthew Knowlesa, ojca Beyoncé, bez skutku próbowały podpisać kontrakt z wytwórnią. Jednak w 1997 roku poznały Wyclefa Jeana i z jego pomocą zaczęły odnosić sukcesy komercyjne.
W 2000 roku, tuż przed premierą singla „Say My Name”, grupę opuściły LaTavia Roberson i LeToya Luckett, a na ich miejsce przyszły Farrah Franklin oraz Michelle Williams. Farrah Franklin odeszła z zespołu po trzech miesiącach z myślą o solowej karierze.
W 2002 roku po wydaniu albumu "This is the Remix" grupa zawiesiła swoją działalność, tłumacząc to chęcią wydania solowych albumów. Grupa reaktywowała się w 2004 roku z sukcesem płyty "Destiny Fullfilled". W czerwcu 2005 roku po raz kolejny zespół ogłosił zakończenie działalności na rzecz solowych karier. Ostatnim albumem była wydana w październiku 2005 roku składanki największych przebojów "#1’s" promowaną singlem „Stand up for love”.

</doc>
<doc id="192544" url="https://pl.wikipedia.org/wiki?curid=192544" title="1172 Aeneas">
1172 Aeneas



</doc>
<doc id="192547" url="https://pl.wikipedia.org/wiki?curid=192547" title="Juneau">
Juneau

Juneau (ang. "Unified City and Borough of Juneau") – skonsolidowane miasto-okręg (ang. "consolidated city-borough"), stolica amerykańskiego stanu Alaska od 1906 roku. Obszar, jaki zajmuje Juneau jest niemalże równy łącznej powierzchni stanów Rhode Island i Delaware. Centrum miasta leży u podnóży masywu górskiego Mount Juneau, a od wyspy Douglas oddziela je kanał Gastineau. Zgodnie z danymi spisu powszechnego z 2010 roku, populacja Juneau wynosiła 31 275 mieszkańców.
Obecna nazwa miasta pochodzi od poszukiwacza złota, Joe Juneau; w przeszłości miasto określane było mianem Rockwell, a następnie Harrisburg (na cześć Richarda Harrisa, który wraz z Juneau poszukiwał na tych terenach złota). Lokalni Indianie nazywają Juneau w języku tlingit "Dzántik'i Héeni" („"rzeka, w której gromadzą się flądry"”). Rzeka Taku, leżąca na południe od miasta, zawdzięcza swoją nazwę chłodnym wiatrom "t'aakh", które wywodzą się z gór.
Centrum Juneau położone jest na wysokości poziomu morza, u podnóża stromych gór o wysokościach od 1 150 do 1 200 metrów. Na ich szczycie znajduje się Juneau Icefield, wielkie pole lodowe, z około trzydziestoma lodowcami; dwa z nich, Mendenhall i Lemon Creek, są widoczne z lokalnych dróg.
Alaska State Capitol został wybudowany w śródmieściu w 1931 roku. Nim Alaska stała się jednym z amerykańskich stanów, Capitol mieścił siedziby urzędów federalnych, sądu oraz organów legislacyjnych. Obecnie w obiekcie wciąż działa parlament lokalny i biura gubernatora oraz wicegubernatora Alaski. Pozostałe urzędy zostały przeniesione albo do innych budynków, albo do pozostałych miast stanu. W konsekwencji, jednym z dyskutowanych tematów jest relokacja siedziby władz stanowych poza Juneau lub budowa nowego kapitolu, jednakże dotychczas nie osiągnięto porozumienia w tej sprawie.
Historia.
Na długo przed zasiedleniem Ameryki przez Europejczyków, kanał Gastineau stanowił ulubione miejsce łowów dla lokalnych Indian Tlingit, reprezentujących plemiona Taku i Auke, zamieszkujących te obszary od setek lat. Rodzime kultury przepełnione były bogatymi tradycjami artystycznymi, w tym rzeźbą, tkactwem, śpiewem i tańcem, dlatego też Juneau stało się głównym ośrodkiem społecznym dla ludów Tlingit, Haidów oraz Tsimshian z południowo-wschodniej Alaski.
Pierwszym Europejczykiem, który dotarł do Juneau był Joseph Whidbey, nawigator okrętu "Discovery", biorącego udział w ekspedycji George’a Vancouvera z okresu 1791-95. Na początku sierpnia 1794 roku dostrzegł on małą wyspę w połowie długości mijanego kanału, płynąc z południa. Następnie, tym razem z zachodu, ponownie spostrzegł wysepkę; stwierdził wówczas, że musi być ona wypełniona lodem.
W 1880 roku George Pilz z pobliskiego miasteczka Sitka zaoferował nagrodę temu, kto doprowadzi go do złotonośnych rud. Przywódca ludu Auka, Kowee, zgłosił się do niego z kilkoma bryłkami złota; w odpowiedzi, Pilz wysłał do Juneau grupę poszukiwaczy, jednak podczas pierwszej wyprawy uznali oni te tereny za mało interesujące. W wyniku nalegań ze strony Kowee, Pilz ponownie skierował w okolice kanału Gastineau swoich ludzi, Joe Juneau i Richarda Harrisa, którzy znaleźli złoto wielkości „grochu i fasoli”.
18 października 1880 roku wyznaczyli oni zajmujący 650 tysięcy m² obszar, gdzie wkrótce utworzono obóz górniczy. W czasie niecałego roku, obóz przekształcił się w małe miasteczko–pierwsze na Alasce od czasu wykupu Alaski przez Stany Zjednoczone.
Pierwotnie miasteczko określane było mianem Harrisburg (po Richardzie Harrisie); jakiś czas później przydomek ten zmieniono na Rockwell, na cześć komandora podporucznika Charlesa Rockwella. W 1881 roku miasto zyskało swoją obecną nazwę, zaczerpniętą od nazwiska poszukiwacza złota Joe Juneau. W 1906 roku, po spadku zysków z wielorybnictwa i handlu futrami, znaczenie dotychczasowej stolicy Alaski, Sitka, zaczęło spadać i siedziba władz została przeniesiona do Juneau. W międzyczasie Juneau zyskało status największego miasta stanu.
W 1911 roku Kongres Stanów Zjednoczonych zatwierdził przyznanie funduszy na budowę kapitolu na Alasce. Jednakże z powodu wybuchu I wojny światowej jego konstrukcja została opóźniona; nastąpiły ponadto trudności w zakupie ziemi pod budowę obiektu. Lokalni mieszkańcy zebrali brakujące środki finansowe i prace konstrukcyjne rozpoczęły się 8 września 1929 roku. Budowa trwała niespełna dwa lata, bowiem obiekt został oddany do użytku 14 lutego 1931 roku. Za jego projekt, utrzymany w stylu art déco, odpowiadali architekci Departamentu Skarbu. 
Pierwotnie w kapitolu znajdowały się biura federalne i poczta, ale gdy Alaska zyskała status stanu amerykańskiego w 1959 roku, budynek poszerzono o siedziby urzędów stanowych.
W czerwcu 1923 roku doszło do pierwszej wizyty Prezydenta Stanów Zjednoczonych, czyli w tym przypadku Warrena G. Hardinga, na Alasce. Odwiedził on wówczas między innymi Juneau.
Robert Atwood, ówczesny wydawca gazety "Anchorage Times" i promotor tego miasta, podejmował działania mające na celu przeniesienie stolicy stanu z Juneau, jednakże jego starania nie przyniosły rezultatów. Jednym z wymogów, jakie musiała spełnić ewentualna nowa stolica była odległość co najmniej 48 kilometrów od miast Anchorage i Fairbanks, aby zapobiec osiągnięciu przez jedno z nich dominującej pozycji. W latach 70. XX wieku ludność odrzuciła pomysł przeniesienia stolicy stanu do Willow, położonego około 110 kilometrów na północ od Anchorage. Referenda w sprawie przeniesienia stolicy z lat 1984 i 1996 również zakończyły się niepowodzeniem.
Kiedy Alaska zyskała status stanu amerykańskiego, Juneau przeżyło wzrost związany z rozwojem administracji stanowej. Rozwój miasta przyspieszył znacząco po budowie ropociągu Trans-Alaska w 1977 roku, kiedy to budżet stanowy zaczęły zasilać wysokie zyski ze sprzedaży ropy naftowej. U progu XXI wieku odnotowano wzrost popularności turystyki w mieście; statki pasażerskie w 1990 roku dostarczyły do Juneau 230 tysięcy pasażerów, zaś w 2006 roku był to już niemalże milion osób.
Geografia.
Zgodnie z danymi US Census Bureau, "borough" zajmuje powierzchnię 8 430 km², co czyni je 3. pod względem wielkości okręgiem tego typu w Stanach Zjednoczonych. 7 036 km² powierzchni miasta to ląd, zaś 1 394 km² (16,54%) to wody.
Centrum Juneau położone jest na wysokości poziomu morza, u podnóża stromych gór o wysokościach od 1 150 do 1 200 metrów. Na ich szczycie znajduje się Juneau Icefield, wielkie pole lodowe, z około trzydziestoma lodowcami. Śródmieście leży u podnóży masywu górskiego Mount Juneau, a od wyspy Douglas oddziela je kanał Gastineau. Na wyspę Douglas można dostać się za pomocą Juneau-Douglas Bridge.
Powierzchnia Juneau jest większa od między innymi stanu Delaware i, przez wiele lat, Juneau uznawane było za największe pod tym względem miasto w Stanach Zjednoczonych. Juneau jest ponadto jedyną stolicą stanu amerykańskiego, która graniczy z innym państwem, w tym przypadku: na wschodzie z Kanadą.
Klimat.
Juneau leży w strefie wilgotnego klimatu kontynentalnego (klasyfikacja Köppena – "Dfb"), chociaż od strefy klimatu subarktycznego (klasyfikacja Köppena – "Dfc") miasto dzieli minimalny dystans. Lokalny klimat jest łagodniejszy, niż może sugerować jego klasyfikacja, głównie ze względu na oddziaływanie Oceanu Spokojnego. Zimy są wilgotne i długie, jednak nie mroźne; średnia temperatura w styczniu, najchłodniejszym miesiącu, wynosi –6 °C (21 °F). Okresy wiosenne, letnie i jesienne są chłodne/łagodne, ze średnią temperaturą w lipcu, najgorętszym miesiącu, na poziomie 18,3 °C (65 °F). Średnie roczne opady śniegu wynoszą 213 mm i występują od listopada od marca. Opady deszczu występują całorocznie i, w zależności od miejsca, wahają się średnio od 1 400 do 2 290 mm.
Demografia.
Zgodnie z danymi spisu powszechnego z 2000 roku, w mieście było 30 700 mieszkańców, 11 534 gospodarstw domowych i 7 600 rodzin. Gęstość zaludnienia wynosiła 4,4/km². Kompozycja rasowa prezentowała się następująco: ludność biała stanowiła 74,8% mieszkańców, Indianie 11,4%, Azjaci 4,7%, Latynosi lub osoby o pochodzeniu hiszpańskim 3,4%, Afroamerykanie 0,8%, zaś przybysze z wysp Pacyfiku 0,4%. 1,1% populacji miało inne pochodzenie, a 6,9% reprezentowało co najmniej dwie rasy. 2,6% mieszkańców zadeklarowało jako swój podstawowy język język tagalski, natomiast 2,4% wskazało hiszpański jako język, którym posługują się w domu.
36,7% gospodarstw domowych zamieszkiwanych było przez dzieci poniżej 18 roku życia, 51,2% gospodarstw zamieszkiwały małżeństwa, 10,5% kobiety (bez obecnego męża), zaś 33,8% nie-rodziny. 24,4% spośród wszystkich gospodarstw domowych złożonych było z osób samotnych, w tym 4,3% z osób samotnych powyżej 65 lat. Średni rozmiar gospodarstwa domowego wynosił 2,6, zaś rodziny 3,1.
Osoby poniżej 18 roku życia stanowiły 27,4% populacji miasta, 8,1% ludzie z przedziału 18-24, 32,8% przedstawiciele grupy 25-44, 25,7% osoby w wieku 45-64, natomiast ludzie powyżej 65 roku życia reprezentowali 6,1% populacji. Średnia wieku wynosiła 35 lat. Na każde 100 kobiet przypadało 101,1 mężczyzn, a na każde 100 kobiet powyżej 18 lat przypadało 100,2 mężczyzn.
Średni dochód gospodarstwa domowego w mieście wynosił 62 034 dolarów, zaś średni dochód rodziny 70 284 dolarów. Mężczyźni osiągali przychody w wysokości 46 774 dolarów, natomiast kobiety 33 168 dolarów. Dochód per capita oscylował wokół 26 tysięcy dolarów. 6% populacji i 3,7% rodzin żyło poniżej relatywnej granicy ubóstwa, włączając w to 6,7% osób poniżej 18 lat i 3,9% osób powyżej 65 lat.
Gospodarka.
Jako stolica Alaski, jednym z najważniejszych pracodawców w Juneau jest rząd. Dotyczy to władz federalnych, stanowych i miejskich (obejmujących lokalne lotnisko, szpitale, przystanie i szkoły), a także uczelni University of Alaska Southeast. Urzędy państwowe i pośrednie skutki ich oddziaływania na lokalną ekonomię stanowią około 1/4 gospodarki Juneau.
Kolejnym sektorem, który ma duży wkład w gospodarkę miasta jest turystyka. W 2005 roku, w okresie od maja do września, statki wycieczkowe dostarczyły do Juneau około miliona turystów. Pomimo korzyści płynących z turystyki, wyróżnić można również jej wady. Miejska biblioteka publiczna została zaprojektowana tak, by zapewniać widok na kanał Gastineau, jednakże cumujące w porcie statki zasłaniają panoramę. Bill Ray, który mieszkał w Juneau w latach 1938-2000 i reprezentował społeczność w lokalnym parlamencie, gdy ponownie odwiedził Juneau w 2003 roku, stwierdził: „Juneau nie idzie do przodu. [Miasto] sprzedało się turystyce.”
Ważnym elementem gospodarki miasta wciąż pozostaje rybołówstwo, mimo że jego znaczenie nie jest tak duże, jak w przeszłości. W 2004 roku Juneau uznane zostało za 49. najbardziej dochodowy port w Stanach Zjednoczonych pod względem objętości i 45. pod względem osiąganych zysków, jako że 15 milionów funtów wyłowionych ryb i skorupiaków wyceniono na ponad 21 milionów dolarów. Choć port w Juneau przetwarza stosunkowo niewiele owoców morza w porównaniu do miast tej wielkości na Alasce, istnieją setki komercyjnych kutrów rybackich, które sprzedają swoje ryby do zakładów w pobliskich Sitka, Hoonah, Petersburgu i Ketchikan.
Na pozarządowe gałęzie miejscowego przemysłu składa się ponadto między innymi górnictwo, agencje nieruchomości oraz finansowane przez władze federalne firmy konstrukcyjne, budujące drogi i autostrady.
Większość energii elektrycznej w Juneau jest generowana w elektrowni wodnej Snettisham, do której można dostać się wyłącznie za pośrednictwem statku lub samolotu. W mieście działa ponadto elektrownia Alaska Electric Light &amp; Power (AEL&amp;P).
W Juneau znajduje się siedziba główna linii lotniczych Wings of Alaska.
Kultura.
W Juneau znajduje się jedyny profesjonalny teatr na Alasce, Perseverance Theatre. Miasto organizuje doroczne festiwale: Alaska Folk Festival, Juneau Jazz &amp; Classics oraz Celebration. Ponadto, w Juneau działa półprofesjonalna orkiestra symfoniczna Juneau Symphony. W centrum miasta zlokalizowanych jest kilka galerii sztuki, które biorą udział w akcjach specjalnych First Friday Gallery Walk i December Gallery Walk. Za koordynację tych wydarzeń odpowiada Juneau Arts &amp; Humanities Council, podczas gdy za rozdział środków pieniężnych, dotacje oraz prowadzenie galerii odpowiedzialne jest Juneau Arts &amp; Culture Center. W letnie piątkowe wieczory w parku miejskim Marine Park odbywają się koncerty muzyczne oraz występy grup tanecznych. Rozrywkę tego typu oferuje ponadto University of Alaska Southeast Campus, organizując różnego rodzaju wydarzenia muzyczne i teatralne.
W mieście działają dwie opery, Juneau Lyric Opera oraz Opera to Go. JLO przygotowuje sztuki w języku angielskim oraz włoskim, sponsoruje dwa coroczne festiwale, a także posiada własną grupę, 3 Tenors from Juneau, która daje występy w innych miastach amerykańskich.
Edukacja.
Szkoły podstawowe i średnie.
Juneau obsługiwane jest przez system Juneau School District, w skład którego wchodzi 8 publicznych szkół podstawowych i 5 szkół średnich, a także program edukacji domowej HomeBRIDGE. Ponadto, w mieście działa 5 szkół prywatnych.
College i uniwersytety.
W Juneau zlokalizowana jest jedna uczelnia wyższa - "University of Alaska Southeast". Jej historia sięga powstałego w 1956 roku "Juneau-Douglas Community College" i założonego w 1972 roku "Southeastern Senior College". W 1980 roku obie szkoły zostały połączone w jeden uniwersytet - "University of Alaska Juneau". Następnie uczelnia została zrestrukturyzowana i przemianowana na "University of Alaska Southeast", kiedy to poszerzono ją o kampusy w miastach Ketchikan i Sitka. Uniwersytet znany jest z badań lasu "Tongass National Forest" i masywu Juneau Icefield.
Transport.
Morze.
Do Juneau można dostać się jedynie drogą morską lub powietrzną. Samochody i ciężarówki są transportowane do i z miasta barkami lub promem. 
Tym samym Juneau jest jedną z zaledwie pięciu stolic stanów amerykańskich, do których nie docierają autostrady międzystanowe (pozostałe to: Dover, Jefferson City, Carson City i Pierre). W mieście działa również system autobusów; kursują ponadto taksówki i busy wycieczkowe, jednakże są one nastawione przede wszystkim na obsługę turystów.
Powietrze.
Miasto obsługiwane jest przez port lotniczy Juneau International Airport, a od 2009 roku operatorem lotów pasażerskich pozostają linie lotnicze Alaska Airlines. Oferują one połączenia do miast Anchorage i Sitka, a także wielu mniejszych miejscowości na terenie Alaski. Linie Wings of Alaska, Alaska Seaplanes oraz Air Excursions umożliwiają loty do miasteczek lub nawet wsi w południowych częściach stanu.
Drogi.
Zagrożenia lawinowe, strome zbocza, niskie temperatury oraz ochrona środowiska sprawiają, że konstrukcja i późniejsze utrzymywanie dróg w regionie jest trudne oraz kosztowne.
Most Juneau-Douglas Bridge łączy Juneau z wyspą Douglas. Pierwotna wersja powstała w 1953 roku, jednakże w 1980 roku wybudowano nową strukturę, która zastąpiła oryginał.
Lodowiec Mendenhall.
Popularnym celem podróży, zwłaszcza wśród turystów, jest lodowiec Mendehall, który słynie z łatwej dostępności. Lodowiec zlokalizowany jest w odległości 12 mil od centrum Juneau i można go dostrzec z lokalnych dróg. Z tego powodu kilku operatorów oferuje wycieczki do lodowca, zaś latem możliwe jest oglądanie go z góry, poprzez wyprawy samolotowe i helikopterowe. Do lodowca docierają ponadto turystyczne psie zaprzęgi. Na miejscu działa centrum turystyczne, które za wstęp na lodowiec pobiera opłatę w wysokości 3 dolarów.
Miasta partnerskie.
Miasta partnerskie Juneau:

</doc>
<doc id="192552" url="https://pl.wikipedia.org/wiki?curid=192552" title="Związek Harcerstwa Rzeczypospolitej w Kanadzie">
Związek Harcerstwa Rzeczypospolitej w Kanadzie

Związek Harcerstwa Rzeczypospolitej w Kanadzie – organizacja kontynuująca tradycje polskiego harcerstwa powstała w 1996 roku na terenie Kanady.
Organizacja ta powstała w czerwcu 1996 roku i skupia obecnie około 50 członków w trzech szczepach: "Millenium" w Etobicoke, "Quo Vadis" w Scarborough (dzielnice Toronto), i "Zodiak" w Peterborough. Związek Harcerstwa Rzeczypospolitej w Kanadzie należy do Kongresu Polonii Kanadyjskiej (KPK) i Światowej Federacji Niezależnego Harcerstwa (WFIS)
Prawo i Przyrzeczenie.
Przyrzeczenie: „Mam szczerą wolę całym życiem pełnić służbę Bogu i Narodowi Polskiemu, nieść chętną pomoc bliźnim i być posłusznym Prawu Harcerskiemu. Przyrzekam lojalną służbę Kanadzie.”.
Złożenie przyrzeczenia harcerskiego jest potwierdzone słowami:
"Na słowie harcerza polegaj jak na Zawiszy"
Sztandar.
Znakiem zewnętrznym dojrzałości jednostki harcerskiej, symbolem jej wspólnoty i honoru oraz uznaniem jej dorobku i tradycji jest posiadanie sztandaru.
Tradycyjnie jednostka harcerska może starać się o posiadanie sztandaru dopiero w momencie, kiedy wychowa sobie we własnych szeregach instruktora, począwszy od skrzata. Zwyczaj ten jest przyjęty przez harcerstwo poza granicami kraju. Związek spełnił ten warunek w maju 2006 r.
Stanica Harcerska na Ontaryjskich Kaszubach.
Organizacja otrzymała w dzierżawie od księży Franciszkanów duży teren u stóp góry “Trzy Krzyże” i rozpoczęła jego zagospodarowywanie na wiosnę 1997 r. W 2009 r. Związek Harcerstwa Rzeczypospolitej w Kanadzie zaadoptował ulicę Old Barry’s Bay Road, znajdująca się w Madawaska Valley na Ontaryjskich Kaszubach. Harcerze i harcerki zobowiązali się sprzątać prawie 16-kilometrową drogę w każde Święto Dziękczynienia.

</doc>
<doc id="192553" url="https://pl.wikipedia.org/wiki?curid=192553" title="Krzysztof Kowalewski">
Krzysztof Kowalewski

Krzysztof Kowalewski (ur. 20 marca 1937 w Warszawie, zm. 6 lutego 2021 tamże) – polski aktor filmowy, telewizyjny, teatralny, kabaretowy i radiowy, pedagog.
Znany był głównie z licznych ról komediowych. Na filmowym ekranie zadebiutował w 1960 w filmie Aleksandra Forda "Krzyżacy", wystąpił w około 120 filmach i serialach telewizyjnych. Zagrał ponad tysiąc ról w Teatrze Polskiego Radia. Przez wiele lat był wykładowcą w Państwowej Wyższej Szkole Teatralnej im. Aleksandra Zelwerowicza w Warszawie.
Życiorys.
Jego ojcem był Cyprian Leon Kowalewski, ekonomista, dyrektor fabryki papieru w Jeziornie, weteran wojny polsko-bolszewickiej i III powstania śląskiego, zamordowany w 1940 r. w Charkowie. Matką była Elżbieta Kowalewska z d. Herszaft, aktorka pochodzenia żydowskiego, a wujem malarz Adam Herszaft.
Przez całą wojnę matka ukrywała przed Krzysztofem swoje żydowskie korzenie. Po upadku powstania warszawskiego przeprowadzili się ze zrujnowanej stolicy do Kielc. Wyjechali z nich w dzień po pogromie 4 lipca 1946 r. i wrócili do Warszawy. W 1955 r. ukończył stołeczne XIV Liceum Ogólnokształcące im. Stanisława Staszica, następnie dostał się do Państwowej Wyższej Szkoły Teatralnej, którą ukończył w 1960. Na dyplomie muzycznym wykonał utwór „Ach Ludwiko” do słów Juliana Tuwima.
W tym samym roku zadebiutował jako aktor epizodyczny w "Krzyżakach" Aleksandra Forda. W marcu 1961 r. wystąpił po raz pierwszy na deskach Teatru Dramatycznego, z którym był związany do 1962. W latach 70. i 80. wystąpił m.in. w filmach wojennych Witolda Lesiewicza "Kwiecień" (1961) oraz "Miejsce dla jednego" (1965), kryminale Janusza Nasfetera "Zbrodniarz i panna" (1963), filmach Janusza Majewskiego "Urząd" (1969), "Zbrodniarz, który ukradł zbrodnię" (1969) oraz "C.K. Dezerterzy" (1985), serialu wojennym Janusza Morgensterna „Kolumbowie” (1970) czy komedii Jerzego Stefana Stawińskiego "Godzina szczytu" (1973).
Kowalewski często występował w filmach Stanisława Barei. W filmie "Nie ma róży bez ognia" (1974) zagrał milicjanta. W 1976 zagrał główną rolę Michała Romana w "Brunecie wieczorową porą". W 1978 w "Co mi zrobisz, jak mnie złapiesz" grał Tadeusza Krzakoskiego, dyrektora „Pol-Pimu”, natomiast w "Misiu" (1980) – Jana Hochwandera, kierownika produkcji filmu "Ostatnia paróweczka hrabiego Barry Kenta".
Aktor teatrów: Klasycznego, Dramatycznego, Polskiego, Studenckiego Teatru Satyryków, Rozmaitości, Kwadrat oraz Teatru Współczesnego w Warszawie (od 1977).
Był związany przez wiele lat z Teatrem Polskiego Radia. Dyrektor tegoż, Janusz Kukuła, przyznaje, że Krzysztof Kowalewski jest jego ulubionym (radiowym) aktorem. Kowalewski znany jest radiosłuchaczom przede wszystkim za sprawą głównej roli w słuchowisku "Kocham pana, panie Sułku", emitowanym na antenie Programu Trzeciego Polskiego Radia. 29 lutego 2012, niedługo przed 75. urodzinami aktora, Program Trzeci Polskiego Radia zorganizował benefis Krzysztofa Kowalewskiego. Wydarzenie było emitowane na żywo na antenie rozgłośni. W latach 2004–2019 wspierał działania Fundacji Polsat rokrocznie wcielając się w rolę Świętego Mikołaja podczas Mikołajkowego Bloku Reklamowego.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015.
Zmarł 6 lutego 2021 w wieku 83 lat. 19 marca 2021 po mszy świętej w kościele św. Brata Alberta i św. Andrzeja Apostoła, został pochowany na cmentarzu Powązkowskim w Warszawie.
Życie prywatne.
Po raz pierwszy ożenił się w latach 60., z kubańską tancerką – Vivian Rodriguez, z którą rozwiódł się po 3 latach i jej wyjeździe do Paryża. Z tego związku miał syna Wiktora (ur. 1967), od 1981 stale przebywającego za granicą. Wiktor Kowalewski wraz z rodziną mieszka w Los Angeles, pracuje w branży komputerowej oraz jest trenerem żeńskiej drużyny piłkarskiej. Wnuczka Krzysztofa ze strony syna, Sacha Kowalewski kształciła się na Ruskin School of Acting oraz zagrała wraz z nim w filmie "Proceder" (2019). Przez wiele lat był związany z aktorką Ewą Wiśniewską. Od 2002 do śmierci był mężem aktorki Agnieszki Suchory, z którą miał córkę Gabrielę (ur. 2000).

</doc>
<doc id="192555" url="https://pl.wikipedia.org/wiki?curid=192555" title="Andrij Hryszczenko">
Andrij Hryszczenko

Andrij Wałentynowycz Hryszczenko (ukr. Андрій Валентинович Грищенко, ur. 3 października 1974 w Korosteniu, w obwodzie żytomierskim) – ukraiński piłkarz, grający na pozycji napastnika.
Kariera piłkarska.
Kariera klubowa.
Wychowanek klubu Łokomotyw Korosteń. Karierę piłkarską rozpoczął w amatorskim zespole Cementnyk Kamieniec Podolski, skąd w listopadzie 1993 przeszedł do Metalist Charków. Jeden raz zagrał w pierwszym składzie klubu, a już od wiosny następnego roku bronił barw SBTS Sumy. Latem przeniósł się klubu Jawir Krasnopole, a jesienią 1995 grał w Ahrotechserwisie Sumy. Na początku 1996 wyjechał za granicę, gdzie został piłkarzem FC Zlín. Następnie występował w klubach Górnik Zabrze, Chemik Police, Stomil Olsztyn, Aluminium Konin, NK Hrvatski Dragovoljac), Stal Stalowa Wola, Górnik Polkowice oraz Górnik Łęczna. Od sezonu 2004/05 w Arce Gdynia. W 2007 powrócił do Ukrainy, gdzie zakończył karierę piłkarską w klubie FK Korosteń.

</doc>
<doc id="192559" url="https://pl.wikipedia.org/wiki?curid=192559" title="Gravis Ultrasound">
Gravis Ultrasound

Gravis Ultrasound – karta dźwiękowa produkowana przez kanadyjską firmę Advanced Gravis od 1993 roku. Była to pierwsza na rynku karta dźwiękowa wyposażona w syntezator PCM posiadająca standardowo 256 kB pamięci RAM. 
Firma osiągnęła dość duży sukces rynkowy dlatego, że oferowała karty dźwiękowe o jakości dźwięku o wiele wyższej od popularnych w latach 90. kart Sound Blaster przy porównywalnej cenie. Advanced Gravis wyprodukowała potem inne karty z rodziny Gravis Ultrasound (Ultrasound MAX, Ultrasound pnp, Ultrasound Extreme oraz Ultrasound ACE). 
Problemem związanym z użytkowaniem kart z rodziny Gravis Ultrasound było niekompatybilne oprogramowanie i brak odpowiednich sterowników zwłaszcza do systemów z rodziny MS Windows na skutek czego firma Advanced Gravis straciła rynek kart dźwiękowych na rzecz konkurencji.

</doc>
<doc id="192566" url="https://pl.wikipedia.org/wiki?curid=192566" title="Wannabe">
Wannabe

Wannabe – debiutancki singiel brytyjskiej grupy Spice Girls wydany 8 lipca 1996. Piosenka należy do klasyków lat 90. XX wieku. Wyróżnia się melodyjnym refrenem i hip-hopowym intro, „wykrzyczanym” przed każdym refrenem. Singel został sprzedany w ponad 7 mln egzemplarzy na całym świecie. Autorami tego utworu są Spice Girls, M. Rowbottom i R.F. Stannard.
Teledysk.
Przedstawia on pięć członkiń zespołu, wdzierających się do ekskluzywnego hotelu zamieniając go w roztańczoną imprezę. Teledysk pozbawiony jest cięć montażowych (tzw. mastershot – film kręcony w jednym ujęciu) i trwa prawie cztery minuty. Został nakręcony w hotelu Midland Grand Hotel w Londynie. Jego reżyserem jest Johan Camitz.
Remiksy.
Utwór w wersji albumowej trwa zaledwie trzy minuty, zaś jego najdłuższy remix stworzony przez Juiora Vasqueza 9 minut 20 sekund. Do najlepszych remiksów tej piosenki należą „Dave Way Alternative Mix” i „Vocal Slam” (stworzony przez Motiv8).

</doc>
<doc id="192567" url="https://pl.wikipedia.org/wiki?curid=192567" title="Centralny Port Komunikacyjny">
Centralny Port Komunikacyjny

Centralny Port Komunikacyjny (CPK; , ) – planowany węzeł przesiadkowy między Warszawą i Łodzią, integrujący transport lotniczy (węzłowy port lotniczy), kolejowy i drogowy. W ramach tego projektu, w odległości około 37 km na zachód od Warszawy, na obszarze około 30 km² ma zostać wybudowany Port Lotniczy Solidarność, który w ramach pierwszego etapu ma być w stanie obsługiwać 45 mln pasażerów rocznie. W skład CPK mają wejść też inwestycje kolejowe: węzeł w bezpośredniej bliskości portu lotniczego i połączenia na terenie kraju, które umożliwią przejazd między Warszawą a największymi polskimi miastami w czasie nie dłuższym niż 2,5 godziny. Inwestycja powinna umożliwić stworzenie ponad 150 tys. nowych miejsc pracy. W rejonie CPK ma powstać także Airport City, w skład którego wejdą m.in. obiekty targowo-kongresowe, konferencyjne i biurowe.
Pełnomocnik rządu ds. CPK Mikołaj Wild zarekomendował wybudowanie portu w gminie Baranów, w powiecie grodziskim, w województwie mazowieckim.
7 listopada 2017 r. „Koncepcja przygotowania i realizacji inwestycji Port Solidarność – Centralny Port Komunikacyjny dla Rzeczypospolitej Polskiej” została przyjęta uchwałą Rady Ministrów, a 2 czerwca 2018 specjalną ustawę o Centralnym Porcie Komunikacyjnym (Dz.U. z 2018 roku, poz. 1089) podpisał ówczesny prezydent RP Andrzej Duda. 22 lipca 2022 Sejm uchwalił ustawę o usprawnieniu procesu inwestycyjnego Centralnego Portu Komunikacyjnego.
Plany.
Port Lotniczy Solidarność w ramach pierwszego etapu będzie w stanie obsługiwać 45 mln pasażerów rocznie. Przy budowie CPK zakłada się modułową i etapową koncepcję rozwoju i wyposażenia lotniska. W pierwszym etapie powstaną dwie równoległe drogi startowe o długości 4000 metrów każda i dwie kolejne w ramach następnych etapów. Według założeń, CPK ma być lotniskiem bazowym dla PLL LOT, dzięki któremu linia ta będzie mogła stać się integratorem rynku środkowoeuropejskiego i jedną z najważniejszych marek lotniczych na kontynencie.
Budowie lotniska będą towarzyszyły inwestycje w infrastrukturę kolejową. Jak wynika z rządowego planu i z ustaleń spółki CPK z PKP Polskimi Liniami Kolejowymi, przy okazji budowy Portu Lotniczego Solidarność powstanie ok. 1600 km nowych linii kolejowych. Założenia są takie, że w ramach tzw. etapu zero, czyli jednocześnie z lotniskiem, zostanie zbudowana m.in. 140-kilometrowa nowa linia kolejowa Warszawa – CPK – Łódź Fabryczna, czyli pierwszy odcinek Kolei Dużych Prędkości. Ta inwestycja umożliwi osiągnięcie czasu przejazdu z CPK do Warszawy w 15 minut, a z CPK do Łodzi ok. 25 minut.
Według założeń rządu Beaty Szydło prace przygotowawcze mają trwać do końca 2019 r., a sam port ma być budowany przez kolejne 8 lat – powinien być otwarty w 2027 r.. W sierpniu 2018 pełnomocnik rządu ds. Centralnego Portu Komunikacyjnego Mikołaj Wild poinformował, że pierwszy samolot powinien wystartować z gminy Baranów w sezonie zimowym 2027/2028
Lokalizacja.
Centralny Port Komunikacyjny ma być usytuowany między Łodzią a Warszawą. Pełnomocnik rządu zarekomendował wybudowanie portu w Stanisławowie, w gminie Baranów, w powiecie grodziskim, w województwie mazowieckim. Wskazane miejsce lokalizacji portu leży na Równinie Łowicko-Błońskiej.
Około 1,5 km na południe od wskazanej lokalizacji przebiega autostrada A2. Około 15 km na południe przebiega droga ekspresowa S8 (Wrocław – Warszawa – Białystok). Około 8 km na północ przebiega droga krajowa nr 92. Około 10 km na zachód przebiega droga krajowa nr 50. Około 6,5 km na południowy wschód rozwidlają się linia kolejowa nr 1 (Warszawa – Katowice) oraz linia nr 4, tj. Centralna Magistrala Kolejowa. Około 7 km na północ przebiega linia kolejowa nr 3 (europejska linia E 20 Berlin – Warszawa).
Przyjęta w 2017 r. koncepcja rekomenduje zabezpieczenie terenu o powierzchni nie mniejszej niż 3000 ha, natomiast obszar ograniczonego użytkowania o wielkości nie mniejszej niż 6000 ha. Rekomendowane zabezpieczenie terenu (30 km²) stanowiłoby 40% powierzchni gminy Baranów.
Komponent lotniskowy.
Port Lotniczy Solidarność w ramach pierwszego etapu będzie w stanie obsługiwać 45 mln pasażerów rocznie. Przy budowie CPK zakłada się modułową i etapową koncepcję rozwoju i wyposażenia lotniska. W pierwszym etapie powstaną dwie równoległe drogi startowe o długości 4000 metrów każda i dwie kolejne w ramach następnych etapów.
W połowie kwietnia 2019 r. spółka CPK rozpoczęła proces uzgodnień strategicznych z partnerami branżowymi. Podczas pierwszego spotkania, w którym wzięło udział ponad 60 przedstawicieli firm i instytucji zainteresowanych projektem, inwestor CPK przedstawił założenia koncepcji planowanego portu. Wśród uczestników Forum Interesariuszy CPK znalazły się m.in. Polskie Linie Lotnicze LOT, BARIP (Rada Przedstawicieli Linii Lotniczych w Polsce), Polska Agencja Żeglugi Powietrznej, Poczta Polska, Orlen, LOTOS, PERN, Straż Graniczna, LOT AMS, LS Airport Services, LS Technics, Welcome Airport Services, Krajowa Administracja Skarbowa, Polski Holding Hotelowy, Generalna Dyrekcja Dróg Krajowych i Autostrad, FedEx, DHL, UPS i TNT Express. Było to pierwsze w Polsce tak szerokie forum uczestników lotniskowego procesu inwestycyjnego.
W maju 2019 r. podczas Europejskiego Kongresu Gospodarczego CPK pokazała definicję portu lotniczego w ramach Programu CPK, czyli wstępny układ elementów infrastruktury Portu Lotniczego Solidarność. W definicji uwzględniony m.in. zakładany układ dróg startowych (dwóch w ramach etapu pierwszego na 45 mln pasażerów rocznie oraz czterech dróg startowych w układzie docelowym – w ramach etapowania inwestycji), dróg kołowania, płyt postojowych, terminali (pasażerskich, cargo i general aviation), stacji kolejowej zintegrowanej z terminalem pasażerskim, parkingów i dróg wewnętrznych. Definicja portu lotniczego uwzględnia też m.in. infrastrukturę utrzymania technicznego, paliwową, odladzania samolotów, Lotniskowej Straży Pożarnej, utrzymania pojazdów, a także energetyczne, gazowe, kanalizacyjne. Definicja będzie jeszcze w przyszłości doprecyzowana m.in. na etapie planu generalnego (masterplanu).
W czerwcu 2019 r. z inicjatywy Ambasady Wielkiej Brytanii i Irlandii Północnej oraz spółki Centralny Port Komunikacyjny odbyły się warsztaty architektoniczne. Opracowania posłużą jako inspiracja do przygotowywania master planu. Inwestor nie jest zobowiązany do wykorzystania żadnej z prac. Koncepcje terminala przygotowało sześć znanych pracowni projektowych: Foster+Partners, Grimshaw, Chapman Taylor, Zaha Hadid Architects, Benoy, Pascall+Watson.
Komponent kolejowy.
Przyjęta przez rząd nowelizacja rozporządzenia w sprawie wykazu linii kolejowych o znaczeniu państwowym z 17 kwietnia 2013 r. uwzględnia wszystkie połączenia, których budowa wynika z "Koncepcji przygotowania i realizacji CPK" przyjętej przez rząd 7 listopada 2017 r. Szczegóły Programu Kolejowego CPK przedstawił 29.04.2019 r. na konferencji na stacji Łódź Fabryczna premier RP Mateusz Morawiecki. Jak powiedział: "„Przystępujemy do realizacji bardzo konkretnych planów. Polska ma szanse stać się centrum gospodarczym środkowej Europy, a CPK jako największy hub w regionie biznesowym sercem tego obszaru. Nadszedł czas, żeby dać polskiej kolei nowy impuls do rozwoju. Zależy nam, żeby mieszkańcy wszystkich regionów w Polsce, z miast i wsi, mieli równy dostęp do kolei, żeby mogli wygodnie podróżować do każdego zakątka kraju. Te inwestycje zapewnią szkielet systemu transportowego państwa. Nie waham się powiedzieć, że CPK to projekt epokowy.”"
Kolejowa części Programu CPK zakłada budowę 1600 km nowych linii prowadzących z 10 kierunków do Portu Lotniczego Solidarność i Warszawy. Będą one łączyły miasta wojewódzkie ze stolicą Polski i CPK, a także wzajemnie między sobą. Będą również zapewniały spójność krajowej sieci kolejowej. Każda ze „szprych” składać się będzie z nowych odcinków sieci oraz z wyremontowanych lub zmodernizowanych fragmentów istniejącej infrastruktury. Na potrzeby budowy tego kolejowego systemu doszło do podziału zadań inwestycyjnych między spółki: CPK, odpowiedzialną za realizację zadań lotniskowych i kolejowych (budowę nowych linii), i PKP Polskie Linie Kolejowe, która jest zarządcą infrastruktury kolejowej w Polsce i zajmie się modernizacją linii istniejących.
W przypadku nowo budowanych linii dużych prędkości – w pierwszej kolejności między Warszawą i Łodzią, później m.in. do Wrocławia i Poznania – założonym standardem początkowym będzie ich przystosowanie do prędkości 250 km/h, z parametrami technicznymi umożliwiającymi ewentualne późniejsze podniesienie tych prędkości.
W ramach etapu zero, który powinien być gotowy przed uzyskaniem przez Port Solidarność zdolności operacyjnej, wybudowane zostanie 140 km nowych linii: głównie na trasie Warszawa – CPK – Łódź. Ta inwestycja umożliwi osiągnięcie czasu przejazdu z CPK do Warszawy 15 minut, a z CPK do Łodzi ok. 25 minut. W rejonie Baranowa powstanie również węzeł, którego częścią będą łączniki między CPK a istniejącymi liniami:
Docelowo na potrzeby Programu CPK zostanie zbudowana też m.in. linia CMK Północ, czyli przedłużenie Centralnej Magistrali Kolejowej z rejonu Żyrardowa do CPK, a dalej w kierunku Płocka, Włocławka, Grudziądza i Trójmiasta.
Kolejowa część Programu CPK, który jest podzielony na etapy do realizacji do 2040 r., to pajęczyna nowych linii prowadzących z 10 kierunków do CPK i Warszawy. W efekcie jej powstania dojazd pociągiem do centralnego lotniska ma zająć nie dłużej niż 2 godz. W zasięgu sieci znajdą się największe miasta w kraju (poza Szczecinem, do którego z racji odległości dojazd koleją wyniesie 3 godz. 15 minut). Dogodnym dojazdem do CPK objęte będą także przygraniczne obszary Czech, Słowacji, Ukrainy, Białorusi, Litwy i obwodu kaliningradzkiego.
Łączna długość linii kolejowych w Polsce wynosi dziś ponad 19 tys. km. Od początku lat 90. zostało rozebranych ponad 5 tys. km linii. Nowe inwestycje są potrzebne, ponieważ budowa szlaków kolejowych na dużą skalę nie odbywała się w Polsce od lat 80., kiedy zakończono realizację Linii Hutniczo-Siarkowej, a wcześniej Centralnej Magistrali Kolejowej.
W uchwalonej 7 listopada 2017 r. koncepcji zostały wskazane przedsięwzięcia kluczowe tj. budowa CPK wraz z dworcem i układem węzła kolejowego zawierającym łączniki pomiędzy liniami: nr 1, nr 3, nr 4 oraz przedłużenie do CPK linii nr 447 z wyjściami na Warszawę oraz na Sochaczew i Koluszki, a ponadto wyjściami w kierunku Płocka (w ciągu CMK Północ, Nowy Dwór, Grójec) oraz CMK (linii nr 4), jak również nową linię kolejową Warszawa – CPK – Łódź Fabryczna po wytrasowanej linii kolei dużych prędkości „Y”. W październiku 2017 r. Krzysztof Mamiński, prezes zarządu PKP stwierdził, że preferowanym przez PKP PLK rozwiązaniem są prędkości w zakresie 200–230 km/h.
Koszty i finansowanie.
Do 2011 r. koszt inwestycji samego portu lotniczego szacowano na 3,1 mld euro względnie 12 mld zł. W 2017 r. koszt inwestycji całego portu komunikacyjnego (komponenty: lotniczy, kolejowy, drogowy) w zależności od wariantu 30 lub 35 mld zł.
Uchwalona 7 listopada 2017 r. koncepcja rządu Beaty Szydło zakłada koszty komponentu lotniczego w wysokości 16–19 mld PLN, koszty komponentu kolejowego w wysokości 8–9 mld PLN, koszty komponentu drogowego to od 1,75 mld PLN do 6,87 mld PLN. Łącznie realizacja podstawowych założeń koncepcji wynosi między 30,9 a 34,9 mld PLN. Dla każdego z komponentów portu rozważana jest inna strategia pozyskania finansowania, co wynika ze względu na zróżnicowany ich charakter.
Towarzyszące inwestycje.
Przyjęta koncepcja zakłada przebudowę autostrady A2, budowę autostradowej obwodnicy Warszawy oraz 1600 km nowych linii kolejowych.
W Strategicznym Studium Lokalizacyjnym wyróżniono następujące ciągi transportowe zawierające planowane do budowy odcinki linii kolejowych:
Nazwa.
Przyjęta uchwałą rządu Beaty Szydło koncepcja zawiera nazwę "Port Solidarność – Centralny Port Komunikacyjny dla Rzeczypospolitej Polskiej". Wskazany w koncepcji patron został już wcześniej przyjęty dla Portu Lotniczego Szczecin-Goleniów im. NSZZ „Solidarność”.
Historia.
12 maja 2005 Urząd Lotnictwa Cywilnego podpisał umowę z hiszpańskim konsorcjum Ineco-Sener na wykonanie studium wykonalności centralnego portu lotniczego. Jednak w ciągu kolejnych 2 lat studium takie nie zostało wykonane, co zostało zinterpretowane jako odłożenie projektu nowego wielkiego lotniska na nieokreśloną przyszłość, a nawet zaniechanie tej inwestycji.
Pomimo tego nowy port lotniczy obsługujący Warszawę został zaproponowany w rządowej Strategii Rozwoju Infrastruktury Transportowej na lata 2010–2013. Przewidywano bowiem, że w tym okresie port lotniczy Warszawa-Okęcie obsługiwać będzie około 10 mln pasażerów, co wyczerpie jego przepustowość (12,5 mln pas. po uruchomieniu Terminalu 2 (nowa część Terminalu A)), a jednocześnie może spowodować utrudnienia w ruchu w tej części stolicy. Jednak już w lutym 2007 podsekretarz stanu ds. lotnictwa w Ministerstwie Transportu stwierdził, że wobec rozwoju lotnisk regionalnych brak jest przesłanek co do podejmowania decyzji o budowie nowego portu centralnego; wobec czego ewentualna realizacja tej inwestycji została przesunięta na lata 2025–2030. Jako najbardziej prawdopodobną lokalizację tego portu wskazywano obszar między Warszawą a Łodzią.
Jeszcze przed zleceniem studia wykonalności konsorcjum Ineco-Sener, 15 stycznia 2004 Ministerstwo Infrastruktury, kierując się opinią międzyresortowego zespołu ekspertów, po badaniach przeprowadzonych w 2003, wskazało dwie potencjalne lokalizacje CPL:
Poza powyższym, rozpatrywano także lokalizację Centralnego Portu Lotniczego w:
W 2005 r. niezależnie od losów koncepcji Centralnego Portu Lotniczego podjęto decyzję o modernizacji i otwarciu portu lotniczego w Modlinie dla samolotów tanich linii i czarterów. Prace przy modernizacji i dobudowie potrzebnej infrastruktury rozpoczęto 8 października 2010. Pierwsze rejsowe loty odbyły się 15 lipca 2012 r. Powstanie portu w Modlinie stało się w rezultacie jedynym zrealizowanym projektem odciążenia portu lotniczego im. F. Chopina.
W 2016 na potrzebę budowy Centralnego Portu Komunikacyjnego między Łodzią a Warszawą ponownie wskazał minister spraw zagranicznych Witold Waszczykowski. Pod koniec kwietnia 2017 rząd Beaty Szydło ustanowił Pełnomocnika Rządu ds. Centralnego Portu Komunikacyjnego dla RP. Pełnomocnik w formie decyzji powołał interdyscyplinarny Zespół Doradczy. 19 września 2017 pełnomocnik rządu Mikołaj Wild na konferencji prasowej wraz z premier Beatą Szydło ogłosił, że rekomendowaną lokalizacją Centralnego Portu Komunikacyjnego jest wieś Stanisławów, w gminie Baranów, w powiecie grodziskim. 3 października 2017 Mikołaj Wild złożył projekt uchwały przyjmującej koncepcję budowy CPK. 7 listopada 2017 koncepcja została przyjęta uchwałą Rady Ministrów. 10 maja 2018 Sejm przyjął ustawę, dzięki której będzie można rozpocząć budowę lotniska. 1 czerwca została ona podpisana przez prezydenta. Ustawa z dnia 10 maja 2018 o Centralnym Porcie Komunikacyjnym weszła w życie 21 czerwca 2018. 19 września 2018 podana została publicznie do wiadomości, przez wiceministra infrastruktury pełnomocnika rządu ds. budowy CPK Mikołaja Wilda, informacja o ustanowieniu prezesa spółki celowej ds. budowy Centralnego Portu Komunikacyjnego. Został nim Jacek Bartosiak. 19 lutego 2019 zrezygnował z pełnienia funkcji prezesa. 2 października 2022 weszła w życie ustawa z dnia 22 lipca 2022 r. o usprawnieniu procesu inwestycyjnego Centralnego Portu Komunikacyjnego.
Referendum w sprawie lokalizacji CPK w gminie Baranów.
W kwietniu 2018 Rada Gminy Baranów podjęła uchwałę o przeprowadzeniu 17 czerwca 2018 referendum gminnego w sprawie lokalizacji Centralnego Portu Komunikacyjnego na obszarze gminy Baranów i planowanych w związku z tą inwestycją regulacjach prawnych. Rada zadecydowała, że mieszkańcy udzielą odpowiedzi na dwa pytania o następującej treści, z dwoma wariantami odpowiedzi („Tak” i „Nie”):
W referendum wzięło udział 47% uprawnionych i zgodnie z art. 55 ust. 1 ustawy z dnia 15 września 2000 (wymóg wzięcia udziału w referendum przez co najmniej 30% uprawnionych do głosowania) jego wynik był wiążący.
Mieszkańcy opowiedzieli się przeciwko budowie Centralnego Portu Komunikacyjnego na terenie ich gminy oraz zaproponowanym przez rząd warunkom rozliczeń.
Na pierwsze pytanie oddano 1877 głosów ważnych, z tego 322 na „Tak” i 1555 na „Nie” (odpowiednio 17,2% i 82,8%).
Na drugie pytanie (1864 głosów ważnych) 113 osób zagłosowało na „Tak” a 1751 na „Nie” (odpowiednio 6,1% i 93,9%).

</doc>
<doc id="192569" url="https://pl.wikipedia.org/wiki?curid=192569" title="Tawerna">
Tawerna

Tawerna (wł. "taverna", z łac. "taberna") – słowo to w podanych językach oznacza ubogie mieszkanie, ubogą karczmę lub szopę. 
Opis.
Określenie to w ciągu lat przyjęło znaczenie odnoszące się do ubogiej karczmy portowej, przeznaczonej głównie dla rybaków i żeglarzy. Swoje pochodzenie wraz z nazwą wywodzi z państw południowej Europy położonych nad Morzem Śródziemnym, zwłaszcza z Włoch
Wyraz ten w języku polskim oznacza portową restaurację lub bar, których oferta (wystrój, atmosfera i menu) skierowane przede wszystkim do żeglarzy i rybaków, i kojarzą się z żeglarstwem.

</doc>
<doc id="192585" url="https://pl.wikipedia.org/wiki?curid=192585" title="Szafran siewny">
Szafran siewny



</doc>
<doc id="192586" url="https://pl.wikipedia.org/wiki?curid=192586" title="Córdoba (miasto w Argentynie)">
Córdoba (miasto w Argentynie)

Córdoba – miasto w środkowej Argentynie, położone u podnóża gór Sierra de Córdoba, nad rzeką Suquía (Río Primero), uchodzącą do jeziora Mar Chiquita. Ośrodek administracyjny prowincji Córdoba. Drugie co do wielkości miasto Argentyny po stolicy kraju Buenos Aires. Ludność: 1368,1 tys. mieszkańców (2001).
Historia.
Miasto zostało założone w 1573 przez Jerónimo Luis de Cabrera, który nadał mu nazwę hiszpańskiego miasta Córdoba. Było jednym z najstarszych ośrodków miejskich hiszpańskiego imperium kolonialnego w dzisiejszej Argentynie. Córdoba jest siedzibą najstarszego uniwersytetu w Ameryce Południowej – w 1613 zakon jezuitów założył tutaj Universidad Nacional de Córdoba. Z okresu kolonialnego zachowało się tutaj wiele cennych zabytków. Najbardziej interesującą częścią miasta jest tzw. "Manzana Jesuítica", w której znajduje się wiele XVII-wiecznych budynków związanych z działalnością zakonu jezuitów, m.in. budynki uniwersyteckie, szkoła Montserrat, kościół Towarzystwa Jezusowego ("Compañía de Jesús") oraz pięć pojezuickich gospodarstw rolnych tzw. "estancias". Dzielnica ta została w 2000 roku wpisana na listę światowego dziedzictwa UNESCO. Ważnym punktem na turystycznej mapie miasta jest katedra przy Plaza San Martín pochodząca z przełomu XVII i XVIII wieku.
Gospodarka.
Córdoba stanowi bardzo ważny ośrodek gospodarczy kraju. Rozwinął się tutaj zwłaszcza przemysł środków transportu, m.in. fabryki samochodów Renault, Volkswagen i Fiat Auto Argentina (w dzielnicy lub przedmieściu Ferreyra), fabryki traktorów i pociągów. Po II wojnie światowej Córdoba stała się głównym ośrodkiem argentyńskiego przemysłu lotniczego. Do założonego wówczas Instituto Aerotécnico in Córdoba rząd w Buenos Aires sprowadził wielu niemieckich inżynierów pracujących podczas wojny w wytwórni lotniczej Focke-Wulf Flugzeugbau GmbH, jak również polskich lotników, którzy otrzymali tu dobre warunki socjalne. Obecnie na jego miejscu działa fabryka samolotów wojskowych Fábrica Militar de Aviones, której udziały posiada rząd argentyński i amerykański producent Lockheed Martin. Ponadto Córdoba jest ważnym centrum rozwoju nowych technologii, działa tutaj m.in. centrum technologii kosmicznych Centro Espacial Teófilo Tabanera oraz producenci oprogramowania Motorola i Vates. Spośród tradycyjnych branży przemysłu rozwinął się tutaj przemysł chemiczny, włókienniczy i spożywczy.

</doc>
<doc id="192587" url="https://pl.wikipedia.org/wiki?curid=192587" title="Tall ships races">
Tall ships races



</doc>
<doc id="192590" url="https://pl.wikipedia.org/wiki?curid=192590" title="Slytherin">
Slytherin



</doc>
<doc id="192591" url="https://pl.wikipedia.org/wiki?curid=192591" title="Choroba Gravesa-Basedowa">
Choroba Gravesa-Basedowa

Choroba Gravesa-Basedowa, choroba Basedowa (łac. "struma diffusa toxica") – schorzenie autoimmunologiczne o cechach nadczynności tarczycy, w którym autoantygenem jest receptor TSH (TSHR) – jego pobudzenie przez przeciwciała anty-TSHR powoduje wzmożone wydzielanie hormonów tarczycy i objawy nadczynności tarczycy, a także stymuluje wzrost tarczycy i rozwój jej unaczynienia.
Historia.
Choroba wzięła swoją nazwę od nazwiska irlandzkiego lekarza Roberta Gravesa, który jako pierwszy opisał jej objawy w 1832, w 1840 niezależnie ten sam zespół objawów opisał Karl Adolph von Basedow.
Przyczyny.
Dokładnej, bezpośredniej przyczyny wywołującej chorobę Gravesa-Basedowa nie poznano. Przypuszcza się, że jest schorzeniem autoimmunologicznym, wywoływanym przez autoprzeciwciała skierowane przeciw receptorom TSH w błonie komórek pęcherzykowych tarczycy. Choroba występuje 10 razy częściej u kobiet, co może sugerować znaczenie estrogenów w jej powstawaniu. Wskazuje się także na wpływ stresu na ujawnienie choroby (może wystąpić po silnym urazie psychicznym). Palenie tytoniu zwiększa ryzyko orbitopatii i nadczynności tarczycy w przebiegu choroby.
Tej chorobie mogą niekiedy towarzyszyć inne schorzenia o tle autoimmunologicznym, takie jak:
Objawy.
W przebiegu występują objawy typowe dla każdego rodzaju nadczynności tarczycy, a także objawy charakterystyczne dla tej choroby. Choć zwykle stwierdza się nadprodukcję hormonów tarczycy (objawy nadczynności tarczycy), to niekiedy funkcja tarczycy jest osłabiona (niedoczynność) lub prawidłowa.
Wole.
W chorobie Gravesa-Basedowa dochodzi do powiększenia tarczycy, czyli powstania wola (w około 80% przypadków). Jest to spowodowane łączeniem się autoprzeciwciał z receptorem TSH, przeciwko któremu są skierowane. Kompleks ligand-receptor powoduje uruchomienie ścieżki sygnalizacyjnej pobudzającej rozrost i aktywność tarczycy. Wole jest miękkie, zwykle bez wyczuwalnych guzków, zwykle powiększone równomiernie, czasem wyczuwa się tętnienie. W trakcie skutecznego leczenia wole ustępuje.
Wytrzeszcz (oftalmopatia, orbitopatia).
Choroba Gravesa-Basedowa jest najczęstszą przyczyną powstawania naciekowego wytrzeszczu oczu, czyli oftalmopatii, która może występować w 10-30% przypadków tej choroby. Oftalmopatia może pojawiać się przed wystąpieniem objawów nadczynności, w pełni choroby lub nawet po pewnym czasie od skutecznego leczenia choroby. Nasilenie wytrzeszczu jest różne – od przypadków łagodnych do zaawansowanych. Każdy przypadek naciekowego wytrzeszczu powinien być leczony przez doświadczonego specjalistę z tego zakresu. Przyczyną oftalmopatii jest gromadzenie się wokół gałki ocznej i w pewnym stopniu w jej obrębie substancji śluzowatych i nacieków komórkowych. Poza defektem kosmetycznym może dochodzić do powikłań takich jak owrzodzenie rogówki, podwójne widzenie, jaskra, światłowstręt czy nawet trwałe uszkodzenie wzroku.
Obrzęk przedgoleniowy.
Pewien rodzaj substancji śluzowatych może gromadzić się w skórze. Najczęściej na przedniej powierzchni piszczeli (podudzi), ale rzadziej także w innych okolicach. Częstość tego objawu nie jest duża – występuje zaledwie u 1-2% pacjentów.
Akropachia tarczycowa.
Akropachia tarczycowa – obrzęk palców rąk lub niekiedy stóp z towarzyszącym podokostnowym zgrubieniem kości. Bardzo rzadki, lecz swoisty objaw choroby Graves-Basedowa.
Leczenie.
Metody lecznicze stosowane w chorobie Gravesa-Basedowa to:
Leczenie farmakologiczne.
W leczeniu stosowane są leki przeciwtarczycowe – tiamazol lub propylotiouracyl. Dąży się do uzyskania eutyrozy. Jeśli celem jest osiągnięcie remisji immunologicznej, to optymalny czas leczenia wynosi 18 miesięcy. Dawkę początkową stopniowo redukuje się do podtrzymującej. Możliwy schemat leczenia to stała dawka tiamazolu lub "zablokuj i zastąp" – początkowo tiamazol, po uzyskaniu eutyrozy i normalizacji stężenia TSH dodaje się tyroksynę, by kompensować rozwijającą się niedoczynność tarczycy.
Leczenie jodem promieniotwórczym I131.
Jest to metoda z wyboru w radykalnym leczeniu nadczynności tarczycy w przebiegu choroby Gravesa-Basedowa. W 75% przypadków wystarcza jednorazowe podanie niszczącej nadczynną tkankę tarczycy dawki promieniotwórczego jodu. 
Leczenie operacyjne.
Jest preferowane w ciężkiej orbitopatii. Zwykle wykonuje się subtotalne lub prawie całkowite wycięcie tarczycy. Nie zaleca się całkowitego usunięcia tarczycy, jeśli nie podejrzewa się raka tarczycy. Następstwem operacji jest powstanie niedoczynności tarczycy (przynajmniej subklinicznej), co wymaga stosowania substytucji indywidualnie ustalanej dawki hormonu L-tyroksyny.
Leczenie orbitopatii tarczycowej.
Do uzyskania trwałego efektu niezbędne jest uzyskania eutyrozy. Leczenie przeciwzapalne należy rozpocząć w fazie aktywnego zapalenia. Kortykoterapia jest leczeniem pierwszego rzutu w ciężkiej lub umiarkowanej orbitopatii. Metoda uzupełniającą jest napromieniowywanie oczodołów. Leczenie operacyjne jest jedynym sposobem leczenia trwałych następstw. Często jest wieloetapowe.
Leczenie fizykoterapeutyczne.
Jest to leczenie uzupełniające. Stosuje się kąpiele letnie (28-33 °C) przez 10-20 minut dziennie.

</doc>
<doc id="192592" url="https://pl.wikipedia.org/wiki?curid=192592" title="Piast Cieszyn">
Piast Cieszyn

Piast Cieszyn – polski klub sportowy, założony w 1909 roku w Cieszynie. Od sezonu 2020/2021 występuje w skoczowsko-żywieckiej klasie okręgowej. W Piaście, swoją karierę rozpoczynał m.in. wielokrotny reprezentant Polski Ireneusz Jeleń, który wrócił do tego klubu w 2014 roku.
Stadion.
Piast mecze rozgrywa na Stadionie Miejskim przy ul. Jana Łyska 21 w Cieszynie. Dane techniczne stadionu:

</doc>
<doc id="192600" url="https://pl.wikipedia.org/wiki?curid=192600" title="Mroga (rzeka)">
Mroga (rzeka)

Mroga – rzeka, prawy dopływ Bzury o długości 67,31 km i powierzchni dorzecza ok. 530 km².
Źródła rzeki znajdują się na wysokości 195 m n.p.m. w granicach wsi Gałkówek-Kolonia. Rzeka przepływa m.in. przez Bogdankę, Lisowice, Dmosin, Kołacin, Głowno i Bielawy. W Głownie na Mrodze znajdują się dwa zalewy: Mrożyczka i Huta Józefów.
W dolnym biegu Mroga płynie przez lekko pofałdowaną Równinę Łowicko-Błońską, w obrębie której uchodzi do Bzury, w rejonie wsi Sobota, na wysokości 91 m n.p.m. Głównym (lewym) dopływem Mrogi jest Mrożyca, która uchodzi do niej w Głownie. W miejscowości tej do Mrogi uchodzi także Brzuśnia.

</doc>
<doc id="192611" url="https://pl.wikipedia.org/wiki?curid=192611" title="Mila pruska">
Mila pruska

Mila pruska – miara odległości, równa 7532,48 metrom. Używana była w Prusach, również na ziemiach polskich pod zaborem pruskim, jako miara pocztowa, tzw. mila pocztowa.

</doc>
<doc id="192613" url="https://pl.wikipedia.org/wiki?curid=192613" title="SHL">
SHL

SHL – marka motocykli produkowanych początkowo w Hucie Ludwików, następnie KZWM Polmo-SHL w Kielcach od roku 1938 do 1970, przejściowo także w WFM w Warszawie.
Historia.
Pierwszy model motocykla SHL, produkowany w latach 1938–1939, opracowany został przez inż. Rafała Ekielskiego w oparciu o brytyjski silnik Villiers 98 cm³, którego produkcję uruchomiono na podstawie umowy licencyjnej. Podwozie SHL 98 skonstruowane było z kształtowników tłoczonych z blachy łączonych śrubami z elementami odlewanymi. Wyprodukowano kilkaset motocykli (być może ponad tysiąc), plan na 1939 rok obejmował 2 tysiące motocykli, lecz dalszą produkcję przerwał wybuch II wojny światowej w 1939 roku. Dostarczano też silniki dla motocykli Podkowa 98.
Po zakończeniu II wojny światowej postanowiono wznowić w Kielcach produkcję motocykli. W roku 1947 skonstruowano prototyp motocykla SHL 125 – M02 według własnego projektu, opartego na wzmocnionej konstrukcji ramy przedwojennej oraz krajowym silniku S01 o pojemności 125 cm³ (opracowanym w 1946 r. przez Centralne Biuro Techniczne na bazie niemieckiego DKW RT125 dla motocykla Sokół 125 – M01 produkowanego w Warszawie). Model ten wprowadzony został do seryjnej produkcji w 1948. Po wyprodukowaniu ok. 200 szt., w ramach unifikacji z Sokołem 125 zastąpiony został przez SHL M03 (350 szt.), a od roku 1949 przez SHL M04 (15,5 tys.szt.).
W tym okresie w Wydziale Doświadczalnym Kieleckich Zakładów Wyrobów Metalowych (od 1948 nowa nazwa Huty Ludwików) pod kierunkiem Jerzego Jankowskiego konstruowano również motocykle sportowe: wyścigowe i rajdowe. W jednym z modeli – RJ2 po raz pierwszy zastosowano w motocyklu polskiej konstrukcji widelec teleskopowy i tylne zawieszenie na suwakach. Do naszych czasów nie zachował się oficjalnie żaden z motocykli RJ2
W 1952 produkcja motocykli została przeniesiona z KZWM do Warszawskiej Fabryki Motocykli, gdzie do 1953/1954 r. pod znakiem SHL produkowano model przejściowy M05 wyposażony w w/w widelec. Motocykle z przełomu 1953/1954 roku wyposażone były w widelec teleskopowy lub trapezowy (wykorzystywano stare zapasy). Niektóre motocykle przejściowe mają nabite na tabliczce znamionowej M04 przekreślone na M05.
Produkcja motocykli powróciła do kieleckiej fabryki w 1958, wraz z modelem SHL M06U z silnikiem S06 o pojemności 150 cm³. Produkcję tej wersji zastąpiono w 1959 przez wersję M06T z nowocześniejszym zawieszeniem przednim na wahaczu pchanym, którą produkowano do 1961 r.
W maju 1961 do seryjnej produkcji wprowadzono model SHL M11, który był pierwszym polskim jednośladem z silnikiem klasy 175 cm³. Oprócz nowego silnika S32, wprowadzono takie nowości, jak: zamek kierownicy, tylny bagażnik, cygarowy tłumik, czy też sprzęgło z centralną sprężyną dociskową. Konstrukcja była cały czas modernizowana. W latach 1967-1968 produkowano ponadto ulepszoną wersję M11W, z nowym silnikiem W-2A Wiatr.
Modele M11 i M11W były produkowane także w wersji eksportowej – „Lux”. Sprzedawano ją m.in. w Stanach Zjednoczonych oraz w Indiach, które w 1963 zakupiły licencje na produkcję modelu M11 (produkcję zakończono w 2005). W Indiach motocykl produkowany był pod marką Rajdoot.
W sierpniu 1968 wprowadzono do produkcji całkowicie nową konstrukcję. Był to motocykl SHL M17 Gazela z silnikiem 175 cm³, powstały częściowo jako rozwinięcie prototypowych konstrukcji M14 i M16 opracowywanych w latach wcześniejszych kolejno przez SFM i WFM. Model ten był produkowany w latach 1968-1970 jako ostatni ze znakiem SHL.
Produkowane modele.
M02, M03, M04, RJ1, WJ1, RJ2, WJ2, M05, M06U, M06T, M11, M11S, M11LUX, M11LUX2, 175B, M11W, M11W LUX, M17 Gazela, 175R

</doc>
<doc id="192620" url="https://pl.wikipedia.org/wiki?curid=192620" title="(1143) Odyseusz">
(1143) Odyseusz

(1143) Odyseusz – planetoida z grupy Trojańczyków Jowisza z obozu greckiego. 
Odkrycie.
Została odkryta 28 stycznia 1930 r. w Landessternwarte Heidelberg-Königstuhl w Heidelbergu przez Karla Reinmutha. Nazwa planetoidy pochodzi od Odyseusza, bohatera "Odysei" Homera. Przed nadaniem nazwy planetoida nosiła oznaczenie tymczasowe (1143) 1930 BH.
Orbita.
(1143) Odyseusz obiega Słońce w podobnej odległości i podobnym czasie co Jowisz – ponad 5,2 au, około 12 lat. Jako planetoida trojańska znajduje się w punkcie równowagi Lagrange’a L4. Asteroida ta ma średnicę około 115 km i małe albedo.

</doc>
<doc id="192621" url="https://pl.wikipedia.org/wiki?curid=192621" title="Aporia (filozofia)">
Aporia (filozofia)

Aporia (z gr. "aporía" – "bezdroże, bezradność, trudność", od "áporos" – "nieprzebyty; trudny") – z pozoru niemożliwa do przezwyciężenia trudność w rozumowaniu logicznym, oferująca sprzeczne albo przeciwstawne rozwiązania. Typowymi aporiami są np. paradoksy. Termin ten stworzyli eleaci, stwierdzając: "zmysły mówią, że jest wielość i zmienność, a rozum, że jedność i stałość".

</doc>
<doc id="192623" url="https://pl.wikipedia.org/wiki?curid=192623" title="Michael Collins (irlandzki przywódca)">
Michael Collins (irlandzki przywódca)

Michael Collins, irl. Mícheál Eoin Ó Coileáin (ur. 16 października 1890 w pobliżu Clonakilty w hrabstwie Cork, zm. 22 sierpnia 1922 w Béal na mBláth w hrabstwie Cork) – irlandzki przywódca rewolucyjny i polityk, założyciel i przywódca IRA.
W kwietniu 1916 był uczestnikiem powstania wielkanocnego, następnie został internowany w brytyjskim obozie jenieckim Frongoch na terenie Walii.
Był członkiem delegacji irlandzkiej podczas anglo-irlandzkich negocjacji pokojowych w 1921 (Traktat angielsko-irlandzki), zaś od 1922 szefem rządu tymczasowego i naczelnym wodzem armii irlandzkiej. Collins był ministrem finansów Wolnego Państwa Irlandzkiego oraz twórcą zasad wojny partyzanckiej, która zmusiła Anglików do zawarcia rozejmu. Był to pierwszy w historii Irlandii rozejm w jej siedmiusetletnim okresie dominium brytyjskiego.
Collins zginął w zamachu 22 sierpnia 1922, we wsi Béal na mBláth, podczas irlandzkiej wojny domowej, w zasadzce przygotowanej przez odłam IRA przeciwny Traktatowi i proponowanemu w nim podziałowi Irlandii.
W 1996 Neil Jordan nakręcił o nim film biograficzny, a w rolę tytułowego bohatera wcielił się Liam Neeson.

</doc>
<doc id="192626" url="https://pl.wikipedia.org/wiki?curid=192626" title="Skalops">
Skalops



</doc>
<doc id="192627" url="https://pl.wikipedia.org/wiki?curid=192627" title="Laser Squad">
Laser Squad

Laser Squad – strategiczna gra turowa stworzona przez Juliana Gollopa. Gra oryginalnie napisana była dla komputerów ZX Spectrum i Commodore 64, później powstały wersje na Amigę i PC.
"Laser Squad" był jedną z pierwszych gier taktycznych. Postacie mają do dyspozycji szereg zbroi i broni (każda o wielu parametrach), mogą ulegać zmęczeniu, szałowi bojowemu i strachowi. W "Laser Squad" grać można z komputerem lub z żywym przeciwnikiem. Gracz obejmuje dowództwo nad grupą żołnierzy, jego celem jest wypełnienie jednej z misji (np. zniszczenie urządzeń atakowanej bazy lub likwidacja jednego, bądź wszystkich ludzi przeciwnika).
Istnieje siedem standardowych scenariuszy gry:
Dodatkowe scenariusze można było tworzyć za pomocą specjalnego edytora. Scenariusze te powstały znacznie później niż sama gra.
"Laser Squad" stał się inspiracją późniejszych serii gier "X-COM" i "".

</doc>
<doc id="192632" url="https://pl.wikipedia.org/wiki?curid=192632" title="Chorągiew Łódzka ZHP">
Chorągiew Łódzka ZHP

Chorągiew Łódzka ZHP im. Aleksandra Kamińskiego – jednostka terenowa Związku Harcerstwa Polskiego. Działa na terenie województwa łódzkiego. Siedzibą władz chorągwi jest miasto Łódź. Bohaterem chorągwi jest hm. Aleksander Kamiński – pedagog, wychowawca, twórca metody zuchowej, żołnierz AK w Szarych Szeregach.
Historia.
Początki działalności harcerskiej w Łódzkiem.
Łódzki skauting swe początki ma w roku 1910, kiedy przy organizacji „Zarzewie” powstał pierwszy oddział ćwiczebny. Z tego oddziału wyrosły pierwsze łódzkie drużyny harcerskie im. Emilii Plater i Tadeusza Kościuszki. Za sprawą Antoniego Ostrowskiego w lesie lutomierskim odbył się pierwszy kurs skautowy. Komendantem i późniejszym drużynowym I Łódzkiej Drużyny Harcerzy im. Tadeusza Kościuszki był Konstanty Zachert. Po nim kierownictwo nad tajnym skautingiem w Łodzi objął Tadeusz Kalusiński – uczestnik kursu instruktorskiego w Skolem.
W 1912 w Kutnie w ramach Polskiej Organizacji Wojskowej powstaje zastęp strzelców. Z biegiem czasu z inicjatywy Alojzego Olińskiego przekształcił się w I Drużynę im. T. Rejtana w Kutnie oficjalnie zarejestrowaną jako zastęp harcerski 8 lipca 1916, a jako drużyna rok później 26 lipca 1917 na czele z drużynowym Felicjanem Wiśniewskim.
We wrześniu 1913 roku prowadzenie drużyn skautowych w Łodzi z rąk Tadeusza Kalusińskiego przejmuje Jerzy Szletyński, stając się komendantem łódzkiego harcerstwa.
Pierwsza siedziba komendy łódzkiego skautingu (harcerstwa) mieściła się w mieszkaniu zasłużonej dla łódzkiego skautingu i harcerstwa rodziny Wocalewskich przy ul. Konstantynowskiej (dziś Legionów) 51.
W okresie międzywojennym Komenda Zarządu Okręgu łódzkiego Związku Harcerstwa Polskiego mieściła się przy ul. Ewangelickiej (od VII 1934 – B. Pierackiego; dziś F.D. Roosevelta) 9.
W okresie międzywojennym współtwórcami działalności ZHP na terenie Łodzi i województwa byli łódzcy wojewodowie i wicewojewodowie oraz w kilku przypadkach ich małżonki. Niektórzy z nich mieli rodowód harcerski z czasów młodości, szczególnie Aleksander Hauke-Nowak. Działalność na tym polu dodatkowo podnosiła prestiż danego wojewody oraz stwarzała pole kontaktu z tą częścią miejscowej społeczności, która działała na rzecz wychowania młodych obywateli Polski w kierunku uświadomienia im obowiązków wobec nowo powstałego Państwa Polskiego. Przewodniczącymi oddziału łódzkiego ZHP byli wojewodowie: Antoni Kamieński, Aleksander Hauke-Nowak, Marian Rembowski i Władysław Jaszczołt.
W tworzeniu podwalin działalności łódzkiego harcerstwa w tym okresie znaczącą rolę odegrał wojewoda Antoni Kamieński wraz z małżonką - Stanisławą Gajewską-Kamieńską jako przewodniczący 1. zarządu Koła Przyjaciół Harcerstwa w Łodzi powstałego 7 listopada 1921 r., które decyzją naczelnictwa ZHP z dnia 10 lutego 1921 r. – dotyczącej również podobnych Kół w całej Polsce – zostało przekształcone w zarząd oddziału łódzkiego Związku Harcerstwa Polskiego, któremu dalej przewodził. Z racji tych obowiązków i potrzeby chwili wojewoda Kamieński użyczył Kołu lokalu w siedzibie łódzkiego Urzędu Wojewódzkiego, który podówczas mieścił się w przejętym na ten cel hotelu „Bristol” przy ul. Zawadzkiej (przemianowana na A. Próchnika) 11. Prasa łódzka z okazji jego wizyty w Łodzi w kwietniu 1922 r. na zaproszenie łódzkich harcerzy, już jako minister spraw wewnętrznych, pisała: „"najdzielniejszy propagator idei harcerskich”". 
Jednym z aktywniejszych na polu budowy i rozwoju Chorągwi Łódzkiej był wojewoda Aleksander Hauke-Nowak, który m.in. miał duży udział w organizacji i przeprowadzeniu jubileuszowego, z okazji 25-lecia, Zlotu ZHP w Spale w lipcu 1935 roku. W uznaniu za wykonaną pracę, decyzją Komendy Łódzkiej ZHP, został mianowany w 1936 r. jej honorowym komendantem; decyzję tę w roku następnym zatwierdziło Naczelnictwo ZHP. 
Szare Szeregi w czasie II wojny światowej.
Harcerstwo łódzkie działało w okresie II wojny światowej w ścisłym związku z łódzkim ZWZ-AK. Harcerki i harcerze rozpoczęli swą działalność samorzutnie niemal od początku okupacji miasta. Organizowali pomoc dla ukrywających się żołnierzy polskich, działaczy politycznych i społecznych oraz innych osób dotkniętych prześladowaniami okupanta. Pomagano polskim jeńcom wojennym znajdującym się w przejściowych obozach jenieckich bądź w szpitalach. Starano się także zabezpieczyć harcerski sprzęt obozowy, polskie książki i inne przedmioty, które mogły ulec zniszczeniu przez okupanta.
Z dniem 2 XI 1939 w myśl instrukcji Głównej Kwatery Szarych Szeregów (konspiracyjny kryptonim ZHP) w Warszawie, rozwiązana została przedwojenna Komenda Chorągwi Łódzkiej Harcerzy i powołana nowa w składzie: Józef Pawliczak – komendant, Mieczysław Łętowski – zastępca komendanta, Dominik Patora – II zastępca komendanta. Harcerze wykonywali zadania zlecane im przez odpowiednie komórki SZP, a następnie ZWZ i AK. Działalnością harcerzy dla potrzeb ZWZ–AK kierował Mieczysław Łętowski, utrzymujący bezpośrednie kontakty z szefem sztabu łódzkiego okręgu. Natomiast pracę ideowo-wychowawczą harcerstwo prowadziło samodzielnie, za którą odpowiadał D. Patora. W połowie 1940 Józef Pawliczak opuścił Łódź, a Mieczysław Łętowski przeszedł do pracy w sztabie łódzkiego okręgu ZWZ. Odtąd do końca okupacji komendantem Chorągwi Łódzkiej był Dominik Patora.
Chorągiew Łódzka Harcerzy posiadała podczas okupacji kryptonim „Kominy”. Zasięgiem działania obejmowała początkowo całe województwo łódzkie. Później, ze względu na rosnące trudności w utrzymywaniu kontaktu z hufcami na terenie Generalnego Gubernatorstwa, ograniczyła swą działalność do terenów województwa włączonych do Rzeszy. W 1943 z polskich ziem wcielonych do Rzeszy utworzono odrębna jednostkę organizacyjną „Szarych Szeregów”. Jej działalnością kierował wizytator Głównej Kwatery.
W grudniu 1939 wyłoniono kierownictwo konspiracyjnej organizacji Harcerek Chorągwi Łódzkiej. Komendantką została Władysława Keniżanka–Olbromska. Nawiązała kontakt z Komendą Organizacji Harcerek w Warszawie i w myśl otrzymanych wytycznych zaczęła organizować pracę w Łodzi, W marcu 1942 Władysława Keniżanka–Olbromska zagrożona aresztowaniem opuściła Łódź, a jej funkcję przejęła Irena Chwiałkowska-Gembalska, do chwili aresztowania w 1944.
W końcu grudnia 1939 r. komendantka Chorągwi Łódzkiej zgłosiła dowódcy okręgu łódzkiego SZP gotowość współpracy. Odtąd łódzkie harcerki wykonywały zadania zlecane im przez kierownictwo łódzkiego okręgu ZWZ–AK.
Zarówno łódzka Organizacja Harcerek, jak i Szare Szeregi organizacyjnie w całości wchodziły w skład ZWZ–AK. Organizacja Harcerek stała się trzonem utworzonej w 1943 r. Wojskowej Służby Kobiet AK. Komendy łódzkie Szarych Szeregów i Organizacji Harcerek, ze względu na trudne warunki działalności konspiracyjnej, nie angażowały w zasadzie do niej młodzieży poniżej 16 roku życia. Niektórzy instruktorzy przyjmowali do organizacji jedynie osoby w wieku ponad 18 lat, stąd liczba harcerzy pracujących w podziemiu nie była zbyt duża i wahała się w granicach 200-400 osób. Z pewnością nie jest to pełna liczba, gdyż kilku instruktorów działało w mieście bez powiązania z chorągwią. Natomiast zupełnie brak jest danych o liczbie harcerek pracujących w konspiracji.
Harcerze i harcerki zaangażowani byli w służbie wywiadowczej i kurierskiej, prowadzili nasłuchy radiowe, organizowali punkty kontaktowe, brali udział w kolportażu prasy i w Akcji „N”.
Jedną z ważniejszych form ich konspiracyjnej działalności była również pomoc udzielana ludności okupowanego miasta. Szczególną opieką otaczano rodziny więźniów. Przekazywano im pieniądze, żywność i lekarstwa. Więźniom dostarczano paczki żywnościowe. Paczki z żywnością i odzieżą wysyłano takie jeńcom polskim przebywającym w obozach oraz sporadycznie osobom wywiezionym na przymusowe roboty. Starano się pomagać ludności żydowskiej przez dostarczanie do getta żywności i leków, a przed utworzeniem getta przez ułatwianie Żydom wyjazdów z miasta. W październiku 1944 r. udzielono pomocy, w postaci żywności i lekarstw, powstańcom warszawskim transportowanym przez Łódź do obozów jenieckich.
Harcerze prowadzili w Łodzi akcje tzw. małego sabotażu oraz w ograniczanym zakresie sabotażu gospodarczego. W ramach małego sabotażu, który w Łodzi można było rozwinąć jedynie na niewielką skalę, rozklejano w mieście ulotki o treści patriotycznej, zrywano plakaty i rozporządzenia okupanta, na drogach rozrzucano tzw. kolczatki do niszczenia opon pojazdów, na początku okupacji przystrajano w barwy narodowe groby polskich żołnierzy na cmentarzach.
Harcerze łódzcy szeroko włączyli się także do akcji tajnego nauczania. Sami niejednokrotnie ucząc się, organizowali dla młodszych dzieci zajęcia świetlicowe, wykonywali pomoce szkolne oraz nauczali w zakresie szkoły podstawowej. Rozprowadzali wśród uczestników tajnego nauczania podręczniki szkolne. Prowadzili działalność kulturalno-oświatową wśród młodzieży niezorganizowanej, by choć w części chronić ją przed destrukcyjnym wpływem polityki okupanta. Starano się rozbudzać u nich zainteresowania kulturalne, propagując czytelnictwo i organizując spotkania towarzyskie połączone z czytaniem książek, recytacją poezji i dyskusją. Urządzano także zabawy, gry i zajęcia sportowe.
Działalność Organizacji Harcerek i Szarych Szeregów w Łodzi prowadzona była z zachowaniem daleko idącej ostrożności, a jej formy dostosowane były do możliwości młodych ludzi, aby w warunkach ostrego terroru jak najmniej narażać ich na niebezpieczeństwo. Pomimo to wielu harcerzy zostało aresztowanych i zginęła za swą działalność. Jednakie obie organizacje harcerskie przetrwały i działały przez cały okres okupacji.
Działalność po II wojnie światowej.
Budowa powojennych struktur ZHP w całej Polsce, w tym w Łodzi, odbywała się według przedwojennych schematów organizacyjnych. Stąd powstała Chorągiew Łódzka Harcerzy (ChŁH) oraz Chorągiew Łódzka Harcerek (ChŁH-ek). Komenda Chorągwi Łódzkiej rozpoczęła działalność już w końcu stycznia 1945 roku. Pierwszym tymczasowym komendantem został Mieczysław Maliszewski, który pełnił tę funkcję do 8 II 1945 r., kiedy zastąpił go hm. Kazimierz Frankiewicz mianowany na to stanowisko rozkazem naczelnika ZHP, ale jeszcze jako „pełniący obowiązki”. Z dniem 30 czerwca 1945 r. rozkazem naczelnika harcerzy Romana Kierzkowskiego pełnym komendantem Chorągwi Łódzkiej został hm. Mieczysław Łętowski, który sprawował tę funkcję do stycznia 1949 r., kiedy to połączono ze sobą piony męski i żeński, w wyniku czego powstała jedna łódzka chorągiew (tego rodzaju scalenie zrealizowano na terenie całej Polski). W międzyczasie Mieczysław Łętowski sprawował także funkcje we władzach naczelnych ZHP.
Pierwszą powojenną siedzibą Chorągwi Łódzkiej była willa Józefa Richtera – jej ostatnim właścicielem był łódzki przemysłowiec Helmut Biedermann – przy ul. ks. Stanisława Skorupki 10/12. Harcerze wprowadzili się do niej, po szybko wykonanym remoncie dostosowawczym do nowej funkcji, już w połowie 1945.
Tragedia na jeziorze Gardno.
18 lipca 1948 r. na jeziorze Gardno doszło do tragicznego zdarzenia, w wyniku którego utonęło 22 harcerek z 15 ŁDH oraz komendantka ich obozu w Gardnie Wielkiej – Eugenia Leszewska. Przyczyną wypadku była nieodpowiedzialność miejscowego przewoźnika, który w dwóch łódkach (jedna z silnikiem a druga na holu), mogących w sumie pomieścić maksymalnie 21 osób, umieścił 40 osób. Harcerki miały przepłynąć do Rowów, by zobaczyć morze. W czasie rejsu zerwał się wiatr, a podniesiona nim fala spowodowała wywrócenie się obu łódek. Utonęła wówczas m.in. 13-letnia córka profesora Uniwersytetu Łódzkiego Stefanii Skwarczyńskiej – Joanna. Ofiary tego tragicznego wypadku w większości spoczywają w jednej kwaterze na cmentarzu św. Józefa przy ul. Ogrodowej w Łodzi, trzy ofiary na cmentarzu „Zarzew”, dwie na cmentarzu „Doły”.
Zaraz po tragedii ówczesny premier – Józef Cyrankiewicz – powołał międzyministerialną komisję dla wyjaśnienia jej przyczyny. Podobno głównemu sprawcy wypadku udało się zbiec za granicę i uniknąć w ten sposób odpowiedzialności. Brak jest informacji o jakiś innych procesach związanych z tym wydarzeniem.
W 2003 r., w 55. rocznicę tragedii, Szkoła Podstawowa w Gardnie Wielkiej otrzymała imię Joanny Skwarczyńskiej, jednej z harcerek, która wtedy utonęła, córki prof. Stefanii Skwarczyńskiej.
Na zachodniej stronie placu otaczającego gardeński kościół znajduje się kamień z tablicą pamiątkową poświęconą pamięci łódzkich harcerek ().
Chorągiew Łódzka ZHP współcześnie.
Chorągiew tworzą 22 hufce (2020), działających na terenie jednego lub więcej powiatów oraz dwie samodzielne jednostki: Ośrodek Szkoleniowo Wypoczynkowego ZHP „Nadwarciański Gród” w Załęczu Wielkim oraz „Centrum Dialogu Kostiuchnówka” na Ukrainie. Stan organizacyjny Chorągwi na dzień 1 stycznia 2018 roku wynosił 8728 osób.
W dniach 2–4 września 2005 roku w Spale odbył się Zlot Chorągwi Łódzkiej ZHP "Na Szlaku Harcerskiej Przygody", połączony z upamiętnieniem 70. rocznicy słynnego Jubileuszowego Zlotu ZHP, który miał miejsce w Spale w 1935, na terenach letniej rezydencji Prezydenta RP – Ignacego Mościckiego.
Od 2002 do 15 stycznia 2006 Komendantem Chorągwi Łódzkiej ZHP był hm. Adam Kocher. W związku z wyborem podczas XXXIII Zjazdu ZHP hm. Adama Kochera na funkcję członka GK ZHP i Zastępcy Naczelnika ZHP ds. programu i pracy z kadrą, na dzień 15 stycznia 2006 zwołany został nadzwyczajny Zjazd Chorągwi Łódzkiej, który wybrał nową Komendę Chorągwi Łódzkiej ZHP. Komendantką Chorągwi Łódzkiej ZHP została hm. Ewa Grabarczyk. W dniu 21 października 2006, V Zjazd Chorągwi powtórnie wybrał na funkcję komendantki chorągwi hm. Ewę Grabarczyk. 5 grudnia 2010 roku VI Zjazd Chorągwi ponownie wybrał hm. Ewę Grabarczyk na funkcję komendantki.
4 października 2014 odbył się VII Zjazd Chorągwi, podczas którego na nowego komendanta Chorągwi wybrano hm. Tomasza Ciepluchę.
5 marca 2016 odbył VIII Nadzwyczajny Zjazd Chorągwi, podczas którego hm. Tomasz Cieplucha wraz z komendą złożyli rezygnację. Zjazd wybrał nową komendantkę - hm. Natalię Patorską-Grzelewską oraz nowy skład komendy. 1 grudnia 2018 odbył się 9. Zjazd Chorągwi Łódzkiej ZHP, podczas którego na funkcję komendantki została wybrana ponownie hm. Natalia Patorska-Grzelewska. Wybrano także nową komendę, Radę Chorągwi, Chorągwianą Komisję Rewizyjną oraz Chorągwiany Sąd Harcerski.
Aktualne władze Chorągwi Łódzkiej ZHP.
Komenda Chorągwi Łódzkiej ZHP
Rada Chorągwi Łódzkiej ZHP
Komisja Rewizyjna Chorągwi Łódzkiej ZHP
Sąd Harcerski Chorągwi Łódzkiej ZHP

</doc>
<doc id="192635" url="https://pl.wikipedia.org/wiki?curid=192635" title="Edward Rittner">
Edward Rittner

Edward Rittner (ur. 26 grudnia 1845 w Bursztynie, zm. 27 września 1899 w Wiedniu) – polski prawnik, specjalista prawa kanonicznego i małżeńskiego, profesor i rektor Uniwersytetu Lwowskiego, minister dla Galicji. Poseł do Sejmu Krajowego Galicji V, VI, VII kadencji (1882–1901).
Życiorys.
Był synem Ignacego (felczera) i Karoliny z domu Kiesel. Uczęszczał do gimnazjów w Brzeżanach i Lwowie, w latach 1864–1868 studiował prawo na Uniwersytecie Lwowskim. Pracował w służbie rządowej i miejskiej Lwowa, m.in. jako suplent prawa kanonicznego w Wydziale Prawa magistratu miasta Lwowa (1872-1874). W 1870 obronił doktorat praw na Uniwersytecie Lwowskim, w 1873 habilitował się (na podstawie pracy "Ist der Kirchenpatron zur Kirchenbaulast verpflichtet"); został wówczas docentem w Katedrze Prawa Kanonicznego Uniwersytetu Lwowskiego, rok później profesorem nadzwyczajnym i kierownikiem tej katedry, w 1877 profesorem zwyczajnym. Był dwukrotnie dziekanem Wydziału Prawa (1879/1880, 1885), rektorem (1883/1884), prorektorem (1884/1885), występował na rzecz wprowadzenia języka polskiego jako głównego języka wykładowego. W 1886 przeniósł się do Wiednia, gdzie pełnił funkcję radcy w Ministerstwie Oświaty (1886-1893); następnie był członkiem Trybunału Stanu (1893-1895), ministrem oświaty (1895-1896) i ministrem dla Galicji (1896-1898).
Od 1881 był członkiem czynnym Akademii Umiejętności w Krakowie (późniejszej PAU), w 1892 został również członkiem czynnym Akademii Umiejętności w Pradze. Uniwersytet Franciszkański we Lwowie nadał mu doktorat "honoris causa" (1894). Edward Rittner posiadał wiele odznaczeń, m.in. Krzyż Kawalerski Orderu Leopolda, Order Żelaznej Korony III klasy, Krzyż Komandorski z Gwiazdą papieskiego Orderu Św. Grzegorza.
Jako specjalista prawa kanonicznego zajmował się m.in. zagadnieniami istoty władzy kościelnej, hierarchizacji urzędów i stanowisk kościelnych, rozdawnictwa urzędów. Badał stosunek prawa Kościoła katolickiego wobec państwa i innych wyznań. Opracował reformę wyborczą, w której zaproponował głosowanie powszechne w Galicji oraz rozporządzenie o obowiązku znajomości języka czeskiego przez urzędników na terenie Czech; akt ten spotkał się z opozycją posłów niemieckich i doprowadził w efekcie do upadku gabinetu Kazimierza Badeniego (1897). W ostatnich latach życia poważnie chorował na serce.
Był posłem do Sejmu Krajowego Galicji V, VI, VII kadencji (1882–1899). W trakcie VII kadencji Sejmu Krajowego (1895-1901) 1 czerwca 1896 Edward Rittner zastąpił zmarłego Feliksa Pohoreckiego, lecz nie dożył do końca kadencji, zmarł 27 września 1899. W jego miejsce 21 listopada 1899 obrano Emila Michałowskiego.
Synem Edwarda Rittnera był Tadeusz, dramaturg.

</doc>
<doc id="192636" url="https://pl.wikipedia.org/wiki?curid=192636" title="Karin Smirnoff">
Karin Smirnoff

Karin Smirnoff (ur. 26 lutego 1880, zm. 1973) – szwedzkojęzyczna pisarka fińska, dramaturg, najstarsza córka Augusta Strindberga.
W odpowiedzi na książkę swojego ojca "Spowiedź szaleńca", napisała w obronie matki (Siri von Essen) dwie książki: "Strindbergs fōrsta hustru" ("Pierwsza żona Strindberga", 1925) oraz "Så var det i verkligheten" ("Tak było w rzeczywistości", 1956). Napisała również trzecią książkę "Strindbergs finska familj" ("Rodzina Strindberga w Finlandii"), ale nie zdążyła jej wydać.

</doc>
<doc id="192637" url="https://pl.wikipedia.org/wiki?curid=192637" title="Sytuacja prawna i społeczna osób LGBT w Belgii">
Sytuacja prawna i społeczna osób LGBT w Belgii

Prawo wobec kontaktów homoseksualnych.
Kontakty homoseksualne zostały zalegalizowane w Belgii już w 1795 roku, jednak dopiero w 1985 roku zrównano ze sobą wiek osób legalnie dopuszczających się kontaktów homo- i heteroseksualnych, wynosi on 16 lat.
Ochrona prawna przed dyskryminacją.
Belgijskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia, w tym miejsce pracy. Przepisy te obowiązują w kraju od 2003 roku.
Obecnie do belgijskich szkół podstawowych i średnich wprowadza się podręcznik dla nauczycieli "Zwalczyć Homofobię", który ma wyeliminować szkolną homofobię.
Geje, lesbijki i biseksualiści nie są wykluczeni z służby wojskowej z powodu swojej orientacji seksualnej.
Belgijskie przepisy prawne przyznają prawo do ubiegania się o azyl polityczny z powodu prześladowań przez wzgląd na orientację seksualną we własnym kraju.
Uznanie związków osób tej samej płci.
W 2000 roku w Belgii zalegalizowano związki partnerskie par tej samej i przeciwnej płci. Przyznają one część praw z tych, jakie mają małżeństwa.
W rok 2003 Belgia stała się drugim krajem na świecie, w którym zalegalizowano małżeństwa homoseksualne. Ustawa ta została przyjęta w Senacie 46:15, a w Izbie Deputowanych stosunkiem głosów 91:22. W latach 2003-2006 takie małżeństwa nie miały prawa do adopcji dzieci. Od 2006 małżeństwa jednopłciowe mają taką możliwość. Mają także możliwość zawarcia związku małżeńskiego z osobą z kraju, który nie uznaje małżeństw homoseksualnych.
Życie osób LGBT w kraju.
Belgowie należą do społeczeństw bardzo tolerancyjnych wobec przedstawicieli LGBT. Według sondażu Eurobarometr, wykonanego na zlecenie UE w 2006 roku, 62% Belgów popiera małżeństwa homoseksualne, a 43% wprowadzone w tym samym roku prawo adopcyjne dla osób tej samej płci.
W Belgii istnieje duża scena gejowska. Jej centrum są Bruksela i Antwerpia. Miasta te dysponują dziesiątkami lokali gejowskich i gay-friendly.
Wydawane są tam publikacje, działają liczne organizacje zajmujące się niesieniem pomocy przedstawicielom LGBT o zasięgu ogólnokrajowym i regionalnym. Każdego roku ulicami stolicy maszerują parady mniejszości seksualnych ("gay pride parade"). Najliczniejszą tego typu manifestacją była parada z 2007 roku, która zgromadziła około 17,000 uczestników.

</doc>
<doc id="192639" url="https://pl.wikipedia.org/wiki?curid=192639" title="Szpital św. Tomasza w Londynie">
Szpital św. Tomasza w Londynie

Szpital św. Tomasza (ang. "St Thomas' Hospital") – duży szpital na południowym brzegu Tamizy naprzeciw brytyjskiego parlamentu w Lambeth, Londynie. Szpital św. Tomasza spełnia swoją funkcję jako ośrodek pomocy chorym od XII wieku. Początkowo znajdował się w Southwark.
Szpital powstał przed 1215. Prowadzili go mnisi i zakonnice z zakonu augustianów, których zgromadzenie zakonne od 1106 znajdowało się w Southwark, w okolicach, gdzie obecnie znajduje się katedra. Swoją nazwę zawdzięcza św. Tomaszowi Becketowi, co sugeruje, że albo powstał w 1173, kiedy Becket został kanonizowany, albo zmienił wtedy nazwę. Szpital przeniósł się do Kennington w 1862, a w 1871 do Lambeth. W Southwark zachowała się Stara Sala Operacyjna (Old Operating Theatre), która stanowi obecnie muzeum.

</doc>
<doc id="192640" url="https://pl.wikipedia.org/wiki?curid=192640" title="Revenge of the Selfish Shellfish">
Revenge of the Selfish Shellfish

Revenge of the Selfish Shellfish to wspólna płyta dwóch liderów zasłużonych dla brytyjskiej awangardy muzycznej grup: Tony'ego Wakeforda (Sol Invictus) i Steve'a Stapletona (Nurse With Wound). Płyta prezentuje zadziwiający miks stylów prezentowanych przez obie grupy: surrealistycznych eksperymentów Stapletona i neofolkowej wrażliwości Wakeforda – całość nie jest też pozbawiona poczucia humoru i nawiązań do własnych nagrań obu artystów.
Płyta wydana w 1992 roku we własnej wytwórni Wakeforda: Tursa.

</doc>
<doc id="192641" url="https://pl.wikipedia.org/wiki?curid=192641" title="Cieszynianka wiosenna">
Cieszynianka wiosenna

Cieszynianka wiosenna ("Sanicula epipactis" (Scop.) E. H. L. Krause) – gatunek rośliny z rodziny selerowatych ("Apiaceae"). Tradycyjnie zaliczany był do monotypowego rodzaju cieszynianka "Hacquetia", ale okazał się zagnieżdżony w obrębie rodzaju żankiel "Sanicula" i od początków XXI wieku jest już zaliczany do niego.
Rozmieszczenie geograficzne.
Występuje w dwu izolowanych od siebie regionach. Główny ośrodek jej występowania obejmuje północno-wschodnie Włochy, Słowenię, Chorwację i południowo-wschodnie Alpy austriackie, drugi, mniejszy występuje w Karpatach Zachodnich. Związane są z nim rozproszone i izolowane stanowiska na przyległym niżu.
W Polsce najliczniej występuje na Pogórzu Cieszyńskim, rzadziej na Pogórzu Śląskim, a w Beskidzie Śląskim tylko na pojedynczych stanowiskach. Poza tym gatunek ten podawano z rozproszonych stanowisk na przyległych wyżynach (Śląskiej i Lubelskiej), płaskowyżach (Rybnicki i Głubczycki) oraz w dolinie górnej Odry; część z tych stanowisk już nie istnieje.
Systematyka, taksonomia i nazewnictwo.
Gatunek należy do rodzaju żankiel "Sanicula", w obrębie którego jest blisko spokrewniony z żankielem zwyczajnym "S. europaea" (cieszynianka jest bliżej z nim spokrewniona niż większość innych gatunków z rodzaju żankiel). Rodzaj "Sanicula" jest w analizach filogenetycznych dobrze potwierdzony jako takson monofiletyczny tylko w sytuacji, gdy cieszynianka jest do niego włączona. Cieszynianka była wyodrębniana jako osobny, monotypowy rodzaj "Hacquetia" na podstawie takich cech morfologicznych jak brak kolców na owocach i obecność bardzo okazałych podsadek. Żadna z tych cech nie jest jednak nietypowa dla rodzaju "Sanicula" – kolce na owocach zanikają w trzech liniach rozwojowych w obrębie tego rodzaju, a silnie rozwinięte podsadki występują także u "Sanicula orthacantha" i "S. hacquetoides". Analizy molekularne wyraźnie potwierdzają zagnieżdżenie tego gatunku w rodzaju "Sanicula".
Nazwa łacińska tradycyjnie stosowana do końca XX wieku pochodzi od nazwiska podróżnika i przyrodnika Baltazara Hacqueta. Pierwsza nazwa polska ("hacquetia" lub "hakwetia") była zwykłym spolszczeniem nazwy łacińskiej. Później spopularyzowana nazwa polska łączy się z popularną na Śląsku Cieszyńskim legendą, że nasiona cieszynianki przyniósł tu w czasie wojny trzydziestoletniej szwedzki żołnierz: ciężko ranny, przed śmiercią prosił, by woreczek z ziemią, który mu zawiesiła u szyi matka, wysypać na jego grobie. Pierwsze rośliny nowego gatunku miały zakwitnąć właśnie na jego mogile. W rzeczywistości polską nazwę – cieszynianka wiosenna – zaproponował dla tego gatunku dopiero w 1924 r. profesor cieszyńskiej Wyższej Szkoły Gospodarstwa Wiejskiego Kazimierz Simm – dla zaznaczenia, że w okolicach Cieszyna ten gatunek rośliny występuje w Polsce najliczniej.
Zagrożenia i ochrona.
W Polsce podlega ścisłej ochronie. W celu ochrony stworzono w Cieszynie rezerwaty przyrody „Lasek Miejski nad Puńcówką” i „Lasek Miejski nad Olzą”. Poza tym w Cieszynie cieszyniankę spotkać można w rezerwacie „Kopce”. Chroni się ją także w Skoczowie – w rezerwacie „Skarpa wiślicka” i w Zamarskach na terenie lasu "„Lutnia”". Najbardziej na wschód wysunięte, wyspowe stanowiska cieszynianki wiosennej, są chronione w rezerwacie „Cieszynianka” w Mogilanach koło Krakowa i w sąsiadującym Radziszowie w rezerwacie „Kozie Kąty”. Jej obecność stwierdzona została również w województwie lubelskim, w okolicy Świdnika i Krasnegostawu, w rezerwacie przyrody „Wodny Dół”.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie na izolowanych stanowiskach, poza głównym obszarem występowania (kategoria zagrożenia [V]). W wydaniu z 2016 roku otrzymała kategorię NT (bliski zagrożenia).
Zastosowanie.
Bywa uprawiana jako roślina ozdobna, przeważnie w ogrodach skalnych i o charakterze leśnym. Powinna mieć przepuszczalne, żwirowate podłoże na częściowo zacienionym stanowisku. Nie można dopuścić do zasuszenia gleby; podłoże musi być stale wilgotne, w czasie całego okresu wegetacji należy podlewać, jeśli nie ma deszczu. Rozmnaża się przez wysiew nasion zaraz po ich dojrzeniu lub przez podział roślin, którego należy dokonać pod koniec zimy, przed pojawieniem się pąków kwiatowych.
Znaczenie w kulturze i symbolice.
Od 1997 r. Związek Komunalny Ziemi Cieszyńskiej osoby szczególnie zasłużone dla tutejszych gmin i lokalnej społeczności honoruje Laurami Ziemi Cieszyńskiej: „Srebrną Cieszynianką” oraz „Złotą Cieszynianką” (od 2001 r. – „Honorową Złotą Cieszynianką”). Laury te mają charakter statuetek przedstawiających kwiat cieszynianki, wykonanych według projektu cieszyńskiego plastyka Henryka Jasińskiego, który zaprojektował przestrzenny model statuetki oraz jej graficzny wizerunek.

</doc>
<doc id="192642" url="https://pl.wikipedia.org/wiki?curid=192642" title="Summer Ends">
Summer Ends

Summer Ends - limitowana 7-calowa płyta gramofonowa z zapisem paru utworów wykonanych na żywo przez Tony'ego Wakeforda. Wydany w 1994 (zob. 1994 w muzyce) przez francuską wytwórnię Adiaphora.

</doc>
<doc id="192644" url="https://pl.wikipedia.org/wiki?curid=192644" title="Szczaw">
Szczaw

Szczaw ("Rumex" L.) – rodzaj roślin z rodziny rdestowatych. Obejmuje około 200 gatunków szeroko rozprzestrzenionych na całym świecie, zwłaszcza w strefach klimatu umiarkowanego. Rośliny z tego rodzaju bywają kłopotliwe do identyfikacji, gatunki są bardzo zmienne, do cech diagnostycznych niezbędnych do prawidłowego oznaczenia gatunków należą detale budowy kwiatów. Występują na terenach ruderalnych, na brzegach wód, na terenach zalewowych zarówno nad rzekami, jak i wzdłuż wybrzeży morskich, na łąkach. 
Niektóre gatunki są jadalne i wykorzystywane jako warzywo, zwłaszcza szczaw zwyczajny, ogrodowy i tarczolistny, inne gatunki są chwastami w uprawach lub wykorzystywane są leczniczo (np. szczaw kędzierzawy). 
Rozmieszczenie.
Rośliny z tego rodzaju spotykane są niemal na całym świecie, ale największe ich zróżnicowanie występuje w strefie klimatu umiarkowanego w Europie i Azji. Większość przedstawicieli rośnie w strefie klimatu umiarkowanego półkuli północnej, nieliczne gatunki występują w analogicznych warunkach na półkuli południowej. Niektóre gatunki są szeroko rozpowszechnione jako gatunki zawlekane przez człowieka.
Do rodzimej flory Polski należy 15 gatunków szczawiu:
Gatunkami zawleczonymi i zadomowionymi są: 
Do gatunków uprawianych i przejściowo dziczejących lub przejściowo zawlekanych na teren Polski (efemerofitów) należą:
Systematyka.
Rodzaj z podrodziny "Polygonoideae", rodziny rdestowatych ("Polygonaceae"), rzędu goździkowców ("Caryophyllales") w obrębie dwuliściennych właściwych. W obrębie podrodziny reprezentuje plemię "Rumiceae", obejmujące trzy rodzaje, w obrębie których bazalnym jest szczawiór "Oxyria", a szczaw tworzy wspólny klad z siostrzanym rodzajem rabarbar "Rheum". Gatunki w obrębie rodzaju szczaw tworzą dwa główne klady – jeden stanowi podrodzaj subg. "Rumex", a drugi podrodzaj "Acetosa" (wraz z zagnieżdżonymi w nim i włączonymi do niego dawniej wyodrębnianymi podrodzajami "Acetosella" i "Platypodium") oraz siostrzany do niego podrodzaj "Emex".

</doc>
<doc id="192648" url="https://pl.wikipedia.org/wiki?curid=192648" title="Buchałowice">
Buchałowice

Buchałowice dawniej też Buchwałowice, jak i Boguchwałowice – wieś w Polsce położona w województwie lubelskim, w powiecie puławskim, w gminie Kurów, 5 km na południe od Kurowa. Liczy 281 mieszkańców, a powierzchnia wynosi 5 km². W miejscowości dominują gleby lessowe. Znajduje się tu jeden z najwyższych punktów na Lubelszczyźnie.
W latach 1975–1998 miejscowość administracyjnie należała do ówczesnego województwa lubelskiego.
Historia.
W roku 1380 „Boguchwalowicze” w roku 1409 n. „Bogufalouice”, dziś Buchałowice,
Wieś w powiecie lubelskim parafii Wąwolnica osadzona w wieku co najmniej XIV.
Średniowieczne kalendarium własności.
Własność szlachecka od roku 1380 → Bochotnica zamek.

</doc>
<doc id="192649" url="https://pl.wikipedia.org/wiki?curid=192649" title="Cieszynka (broń)">
Cieszynka (broń)

Cieszynka – lekka, małokalibrowa strzelba myśliwska przeznaczona do polowań na siedzące ptactwo (stąd zwana też "ptaszniczką"), produkowana w Cieszynie od drugiej połowy XVI wieku.
Charakteryzuje się ona bogatym zdobieniem łoża przy pomocy intarsji i inkrustacji masą perłową, rogiem i mosiądzem, kolbą w kształcie „sarniej nóżki”, gwintowaną lufą oraz specjalną konstrukcją zamka kołowego (zamek kurlandzki). Cieszynki produkowało kilkudziesięciu rusznikarzy zebranych w cech z przeznaczeniem dla bogatych odbiorców.
Dziś cieszynki są jednymi z najbardziej poszukiwanych przez kolekcjonerów obiektów dawnej broni. W muzeach i kolekcjach na całym świecie zachowało się ich około 300 sztuk. Muzeum Śląska Cieszyńskiego w Cieszynie posiada cztery egzemplarze.
Opis.
Cieszynka należy do małokalibrowych strzelb ptaszniczych wytwarzanych od XVI wieku w Cieszynie. Jest to ręczna broń palna, z której strzelano przykładając kolbę do twarzy. Była bardzo lekka, a pod względem celności i donośności pocisków nie ustępowała innym rodzajom broni. Wyróżnia ją nie tylko kolba w kształcie sarniej nóżki, ale też bogata dekoracja w tak zwanym stylu cieszyńskim. Polegała ona głównie na gęstej inkrustacji łóż oraz kolby kością (rzadziej kością słoniową), rogiem jelenim, masą perłową, drutem mosiężnym a czasem też małymi szkiełkami imitującymi drogie kamienie. Motywami zdobniczymi były zwierzęta, fantastyczne stwory, sceny myśliwskie, rzadziej sceny religijne na przykład walka Samsona z lwem. Zdobiono także lufy, poprzez rytowanie i złocenie lub rytowane nakładki mosiężne. Istnieją jednak cieszynki, których łoża lub kolby nie są zdobione. Były to egzemplarze dla biedniejszych odbiorców lub przeznaczone na broń wojskową. 
Cieszynka posiada specyficzny mechanizm zapalający – jest nim zamek kołowy. Proch zapala się przy pomocy koła z hartowanej stali, które kręcąc się dotyka do powierzchni pirytu powodując krzesanie iskier. Z powodu swojej skomplikowanej budowy zamek kołowy produkowany był przez cech ślusarzy-zameczników. Łoża często wykonywali i zdobili szyftarze, ale również sami rusznikarze. Nie ma w archiwaliach wzmianki na temat produkcji luf, które prawdopodobnie sprowadzano. Ostatnim rzemieślnikiem, który dopasowywał wszystkie części strzelby był rusznikarz. Korzystano też z pomocy złotników, grawerów, kowali, mosiężników czy stolarzy. W stylu cieszyńskim zdobiono również innego rodzaju broń to jest flinty, pistolety, arkebuzy, a także prochownice. Cech w Cieszynie założono w 1590 roku. Rzemieślnikami przebywającymi w tym czasie na terenie Cieszyna byli głównie Niemcy, Czesi oraz Polacy.

</doc>
<doc id="192653" url="https://pl.wikipedia.org/wiki?curid=192653" title="Drzewce (województwo lubelskie)">
Drzewce (województwo lubelskie)

Drzewce – wieś w Polsce położona w województwie lubelskim, w powiecie puławskim, w gminie Nałęczów około 5 km na północ od Nałęczowa.
W latach międzywojennych istniała gmina Drzewce.
W latach 1975–1998 miejscowość należała administracyjnie do ówczesnego województwa lubelskiego.
Wieś stanowi sołectwo gminy Nałęczów.
W Drzewcach znajdują się: stacja kolejowa PKP Nałęczów oraz biblioteka. Od 2002 roku istnieje występujący obecnie w A klasie klub piłkarski K.S. Drzewce, którego boisko położone jest obok remizy Ochotniczej Straży Pożarnej.
Historia.
Od początku założenia wsi Drzewce były związane z parafią Wąwolnica, powiatem lubelskim, a od roku 1474 województwem lubelskim. Przed 1863 rokiem wieś należała do gminy Buchałowice, ale siedziba tej gminy mieściła się w Drzewcach. Po upadku powstania styczniowego powołano nową gminę pod nazwą Drzewce z siedzibą w Drzewcach. W roku 1880 siedzibę gminy przeniesiono do Wąwolnicy. Od tego też roku powróciła nazwa gminy Drzewce, lecz siedziba jej pozostała w Wąwolnicy.
Atrakcje turystyczne.
Drzewce leżą na kilku turystycznych szlakach rowerowych. W centrum wsi znajduje się miejsce odpoczynku. W miejscowości znajduje się cmentarzyk wojenny z okresu I i II Wojny Światowej. Do rejestru zabytków wpisane są dwór, spichrz oraz park i aleje dojazdowe z końca XIX wieku.

</doc>
<doc id="192654" url="https://pl.wikipedia.org/wiki?curid=192654" title="Wyższa Szkoła Ekonomii, Prawa i Nauk Medycznych im. prof. Edwarda Lipińskiego w Kielcach">
Wyższa Szkoła Ekonomii, Prawa i Nauk Medycznych im. prof. Edwarda Lipińskiego w Kielcach

Wyższa Szkoła Ekonomii, Prawa i Nauk Medycznych im. prof. Edwarda Lipińskiego w Kielcach – niepubliczna uczelnia z siedzibą w Kielcach.
Uczelnia powstała z inicjatywy Kieleckiego Towarzystwa Edukacji Ekonomicznej. Jej założycielami byli dr Tadeusz Dziekan, dr Zdobysław Kuleszyński, mgr Andrzej Mroczek i mgr Zbigniew Szczepańczyk. Decyzję o utworzeniu Wyższej Szkoły Ekonomii i Administracji wydał 31 lipca 1997 roku minister edukacji narodowej. Ustalił on jednocześnie minimalną wielkość środków majątkowych w wysokości 50 tys. zł. W 2003 roku uczelnia otrzymała imię prof. Edwarda Lipińskiego, a w 2007 uruchomiono studia na kierunku prawo i zmieniono nazwę na Wyższą Szkołę Ekonomii i Prawa im. prof. Edwarda Lipińskiego. W 2013 roku utworzono Kolegium Medyczne – Wydział Nauk o Zdrowiu i przekształcono uczelnię w Wyższą Szkołę Ekonomii, Prawa i Nauk Medycznych im. prof. Edwarda Lipińskiego.
Siedziba uczelni mieści się w dziesięciokondygnacyjnym budynku przy ul. Jagiellońskiej (powierzchnia ok. 11 tys. m²), którego przebudowa i pełne wyposażenie zostało zakończone we wrześniu 2006 roku. Ponadto zajęcia dydaktyczne odbywają się w położonym nieopodal budynku przy ul. Karczówkowskiej (powierzchnia ok. 1,3 tys. m²).
Wyższa Szkoła Ekonomii, Prawa i Nauk Medycznych im. prof. Edwarda Lipińskiego w Kielcach dzieli się na cztery wydziały: Ekonomii i Zarządzania, Prawa i Bezpieczeństwa, Nauk Medycznych i Nauk o Zdrowiu. Uczelnia zatrudnia ponad 250 nauczycieli akademickich i kształci ok. 3 tys. studentów.
Uczelnia oferuje ponadto wiele kierunków studiów podyplomowych, w tym podyplomowe studia menedżerskie Master of Business Administration (MBA).
Od 1999 roku uczelnia wydaje rocznik pt. „Zeszyt Naukowy”.
Władze uczelni.
Opracowano na podstawie materiału źródłowego:

</doc>
<doc id="192662" url="https://pl.wikipedia.org/wiki?curid=192662" title="Zalesie (powiat bialski)">
Zalesie (powiat bialski)

Zalesie – wieś w Polsce położona w województwie lubelskim, w powiecie bialskim, w gminie Zalesie. Leży na międzynarodowej trasie E30, przy skrzyżowaniu z lokalną drogą do Chotyłowa i Piszczaca.
Wieś magnacka położona była w końcu XVIII wieku w hrabstwie bialskim w powiecie brzeskolitewskim województwa brzeskolitewskiego. W latach 1975–1998 miejscowość należała administracyjnie do województwa bialskopodlaskiego.
Miejscowość jest siedzibą gminy Zalesie.
Prawosławni mieszkańcy wsi należą do parafii Świętego Ducha w Kijowcu. Wierni Kościoła rzymskokatolickiego należą do parafii Przemienienia Pańskiego w Horbowie.
Nazwa.
Zalesie (nazwa wywodzi się od określenia miejsca położonego za lasem, za zagajnikiem) to jedna z bardziej powszechnych nazw miejscowości w II Rzeczypospolitej. Słownik Królestwa Polskiego wymienia około 268 miejscowości mających w nazwie Zalesie. Według opracowania „Województwo Lubelskie w XV tomach słownika ...” w liczbie tej 65 miejscowości znajdowało się w województwie lubelskim. Obecnie 113 miejscowości w Polsce nosi nazwę Zalesie.

</doc>
<doc id="192663" url="https://pl.wikipedia.org/wiki?curid=192663" title="Hażlach (gmina)">
Hażlach (gmina)

Hażlach (do 31 XII 1996 "gmina Haźlach") – gmina wiejska w województwie śląskim, w powiecie cieszyńskim. W latach 1975–1998 gmina położona była w województwie bielskim.
Siedziba gminy to Hażlach.
Według danych z 30 czerwca 2004 gminę zamieszkiwało 9708 osób. Natomiast według danych z 31 grudnia 2017 roku gminę zamieszkiwało 10802 osób.
Struktura powierzchni.
Według danych z roku 2002 gmina Hażlach ma obszar 49,02 km², w tym:
Gmina stanowi 6,71% powierzchni powiatu.
Demografia.
W 1910 roku obszar współczesnej gminy Hażlach stanowiło 5 ówczesnych gmin: Brzezówka, Hażlach, Kończyce Wielkie (w jej granicach położony był Rudnik), Pogwizdów (bez Marklowic) i Zamarski. Ich łączna powierzchnia wynosiła 4842 ha (48,42 km²), a liczba ludności – 4765 (gęstość zaludnienia 98,4 os./km²) zamieszkałych w 691 budynkach, z czego 4731 było zameldowanych na stałe, 4663 (97,9) było polsko-, 53 (1,1%) niemiecko-, 13 (0,3%) czeskojęzycznymi, a 2 posługiwały się jeszcze innym językiem, 3711 (77,9%) było katolikami, 1030 (21,6%) protestantami, 22 (0,5%) wyznawcami judaizmu, a 2 innej religii lub wyznania.
Dane z 30 czerwca 2004:
Sąsiednie gminy.
Cieszyn, Dębowiec, Strumień, Zebrzydowice. Gmina sąsiaduje z Czechami.
Administracja.
Hażlach jest członkiem stowarzyszenia Unia Miasteczek Polskich.

</doc>
<doc id="192665" url="https://pl.wikipedia.org/wiki?curid=192665" title="Jabłeczna">
Jabłeczna

Jabłeczna – wieś w Polsce położona w województwie lubelskim, w powiecie bialskim, w gminie Sławatycze. Położona na Równinie Kodeńskiej, nad Bugiem, 30 km na północ od Włodawy.
Wieś magnacka położona była w końcu XVIII wieku w powiecie brzeskolitewskim województwa brzeskolitewskiego Wielkiego Księstwa Litewskiego. W latach 1954–1959 wieś należała i była siedzibą władz gromady Jabłeczna, po jej zniesieniu w gromadzie Zabłocie. W latach 1975–1998 miejscowość administracyjnie należała do województwa bialskopodlaskiego. Według Narodowego Spisu Powszechnego (III 2011 r.) liczyła 276 mieszkańców i była trzecią co do wielkości miejscowością gminy Sławatycze.
Wieś leży na lewym brzegu Bugu, przy granicy z Białorusią. Przez wieś przebiega droga wojewódzka nr .
Szlaki turystyczne.
 Nadbużański szlak rowerowy

</doc>
<doc id="192668" url="https://pl.wikipedia.org/wiki?curid=192668" title="Sewar">
Sewar

Sewar – chan (chagan) protobułgarski, władający przypuszczalnie w latach 738–753. 
Jedyne informacje na jego temat pochodzą z imiennika chanów bułgarskich, średniowiecznego dokumentu, zestawiającego listę bułgarskich władców od najdawniejszych czasów. Sewar został w nim opisany jako pochodzący z arystokratycznego rodu Dulo. Przypuszcza się, iż prawdopodobnie był wnukiem chana Asparucha. Według dokumentu władał przez 15 lat. W zależności od przyjętej metody obliczeń historycy proponują różną datację jego panowania: T. Wasilewski i D. Lang: 725-740, G. Ostrogoski: 725-739, W. Złatarski: 724-739, I. Wenedikow: 722-738, M. Moskow: 721-737; najbardziej oryginalną datację proponują historycy J. Andrejew, I. Łazarow i P. Pawłow, którzy skracają okres panowania następcy Sewara – Kormisosza do 3 lat, co powoduje przesunięcie panowania Sewara na lata 738-753.
Rządy Sewara prawdopodobnie były bardzo spokojne, jako że kroniki bizantyjskie nie opisują żadnych wydarzeń na północnej granicy Cesarstwa w tamtym okresie. Jest bardzo prawdopodobne, że gdyby jakiekolwiek wydarzenia czy konflikty miały podówczas miejsce, zostałyby odnotowane w zapisach bizantyjskich.
Sewar był ostatnim władcą z rodu Dulo. Nie wiemy czy zmiana dynastii była wynikiem bezpotomności Sewara, czy efektem pierwszego z częstych w połowie VIII wieku w Bułgarii przewrotów politycznych.

</doc>
<doc id="192672" url="https://pl.wikipedia.org/wiki?curid=192672" title="Witonia">
Witonia

Witonia (dawniej miasto) – wieś w Polsce, położona w województwie łódzkim, w powiecie łęczyckim, w gminie Witonia. Siedziba gminy Witonia.
Historia.
W latach 1975–1998 wieś administracyjnie należała do województwa płockiego.
Wieś szlachecka "Witunia" położona była w drugiej połowie XVI wieku w powiecie łęczyckim województwa łęczyckiego. Witonia uzyskała lokację miejską przed 1728 rokiem, zdegradowana po 1764 roku. 
W XIII wieku w Witoni utworzona została rzymskokatolicka parafia św. Katarzyny.
W 1946 we wsi urodził się Marek Gawęcki – polski naukowiec, wschodoznawca, ambasador RP w Kazachstanie od 1994 do 2000.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:
Komunikacja.
Leży przy drodze krajowej nr 60 Łęczyca – Ostrów Mazowiecka i linii kolejowej nr 16 : Łódź Widzew – Kutno.

</doc>
<doc id="192673" url="https://pl.wikipedia.org/wiki?curid=192673" title="Grabów (powiat łęczycki)">
Grabów (powiat łęczycki)

Grabów "(dawniej Grabowo)" – wieś w Polsce, położona w województwie łódzkim, w powiecie łęczyckim, w gminie Grabów, w Kotlinie Kolskiej. Siedziba gminy Grabów. Dawniej miasto; uzyskał lokację miejską w 1372 roku, zdegradowany w 1870 roku. W XVI wieku lokowane jako miasto królewskie położone było w województwie łęczyckim. W latach 1975–1998 miejscowość należała administracyjnie do województwa konińskiego.
Grabów znany jest z uprawy cebuli, która jest w tej miejscowości główną rośliną hodowlaną i stąd pochodzi odmiana cebuli o nazwie "Grabowska".
Położenie.
Wieś położona ok. 13 km na północny zachód od Łęczycy, w zachodniej części powiatu łęczyckiego, przy lokalnej drodze z Łęczycy do Koła i Dąbia.
Historia.
Wieś wzmiankowana po raz pierwszy w 1232 r. jako uposażenie kościoła w Dobrowie. W końcu XIII wieku wieś podupadła. Ponownie występuje w źródłach historycznych w połowie XIV wieku, już jako własność szlachecka. W roku 1372 królowa regentka Elżbieta, na prośbę kasztelana łęczyckiego Mikołaja, pozwoliła na przekształcenie wsi w miasto. Pomyślny rozwój miasta przerwany został w pierwszej połowie XVI wieku. W tym okresie Grabów nazywany był niekiedy wsią. W 1552 r. król Zygmunt August wydał miastu przywilej na trzy jarmarki w ciągu roku i potwierdził prawo do odbywania targów. Nadal było to miasto niewielkie, w 1572 r. pracowało tu tylko 12 rzemieślników. W końcowym okresie XVIII wieku miejscowość zatraciła miejski charakter. Nowy przywilej lokacyjny Grabów uzyskał od władz pruskich w 1800 r. W pierwszej połowie XIX wieku powoli wzrastała liczba mieszkańców miasta. W 1809 r. żyło tu 350, a w 1857 r. już 918 osób. 29 października 1863 r. pod Grabowem wojska rosyjskie stoczyły bitwę z oddziałem powstańczym. W 1870 r. miejscowość utraciła prawa miejskie. W lutym 1941 r. hitlerowcy utworzyli we wsi getto dla Żydów z niedalekiej Łęczycy. Podczas jego likwidacji, w kwietniu 1942 r. wywieziono stąd 1200 osób do obozu zagłady Kulmhof w Chełmnie nad Nerem. Obecnie Grabów jest dużą wsią, posiadającą podstawowe placówki usługowe i handlowe.

</doc>
<doc id="192674" url="https://pl.wikipedia.org/wiki?curid=192674" title="Arkadiusz Gołaś">
Arkadiusz Gołaś

Arkadiusz Gołaś (ur. 10 maja 1981 w Przasnyszu, zm. 16 września 2005 w Griffen w Austrii) – polski siatkarz, olimpijczyk, reprezentant Polski w latach 2001–2005.
Życiorys.
Kariera sportowa.
Zaczął grać w siatkówkę w wieku 10 lat w Szkole Podstawowej nr 7 im. Janusza Kusocińskiego w Ostrołęce, do której uczęszczał. W 1996 trafił do MKS MOS Wola Warszawa, z którą – będąc w drużynie kadetów – zdobył tytuł wicemistrza Polski 1998. Jako zawodnik klubu zdobył z reprezentacją Polski kadetów brązowy medal mistrzostw świata w 1999.
W 2000 zdobył tytuł wicemistrza Polski juniorów oraz tytuł mistrza Polski juniorów. Również w 2000 rozpoczął karierę w klubie AZS Częstochowa, w którym grał do 2004. W sezonie 2004/2005 reprezentował włoski klub Sempre Volley Padwa. W kolejnym sezonie miał grać we włoskim klubie Lube Banca Macerata. 8 września 2005 zagrał ostatni mecz, wygrywając z reprezentacją Portugalii podczas mistrzostw Europy 2005.
Życie prywatne.
Był synem Danuty i Tomasza Gołasiów. Urodził się w Przasnyszu, lecz całą młodość spędził w Ostrołęce.
21 lipca 2005 w parafii św. Maksymiliana Marii Kolbego w Częstochowie poślubił Agnieszkę Dziewońską. Świadkiem ślubu był jego przyjaciel Krzysztof Ignaczak.
Śmierć.
Zginął 16 września 2005 w wypadku samochodowym na autostradzie A2 w Griffen koło Klagenfurtu w Austrii. Samochód prowadzony przez żonę siatkarza niespodziewanie zjechał na prawo i uderzył w betonową ścianę. Gołaś zmarł na miejscu, a jego żona trafiła do szpitala. 22 września 2005 został pochowany na cmentarzu parafialnym w Ostrołęce.
Agnieszka Gołaś została oskarżona o nieumyślne spowodowanie wypadku drogowego ze skutkiem śmiertelnym. Za zgodą prokuratora dobrowolnie poddała się karze. Wyrokiem wydanym przez Sąd Rejonowy w Częstochowie z dnia 18 grudnia 2007 została uznana za winną i skazana na karę pozbawienia wolności z warunkowym zawieszeniem wykonania kary na okres 3 lat, zakaz prowadzenia samochodu przez rok oraz grzywnę w wysokości 1000 zł.

</doc>
<doc id="192675" url="https://pl.wikipedia.org/wiki?curid=192675" title="Kuklik pospolity">
Kuklik pospolity

Kuklik pospolity ("Geum urbanum" L.) – gatunek rośliny wieloletniej należący do rodziny różowatych. Występuje w Afryce Północnej, Azji, Europie, a jako gatunek zawleczony również w Australii i na Nowej Zelandii. W Polsce jest pospolity na całym niżu i w niższych położeniach górskich.
Biologia i ekologia.
Bylina, hemikryptofit. Rośnie pospolicie w lasach liściastych i mieszanych, zaroślach, rowach, zrębach, śmietniskach. W ostatnich dziesięcioleciach obserwuje się duży wzrost liczebności i zajmowanie nowych stanowisk. Roślina azotolubna. Kwitnie od maja do września. W dojrzałych kwiatach pylniki pręcików są odchylone na zewnątrz, jednak mimo to czasami dochodzi do samozapylenia. Owoce rozsiewane są przez zwierzęta (epizoochoria). Haczyk, za pomocą którego nasiona przyczepiają się do sierści zwierząt i ubrań ludzi powstaje z szyjki słupka. W klasyfikacji zbiorowisk roślinnych gatunek charakterystyczny dla rzędu (O.) "Glechometalia".
Zmienność.
Tworzy mieszańce z kuklikiem sztywnym i k. zwisłym

</doc>
<doc id="192676" url="https://pl.wikipedia.org/wiki?curid=192676" title="Tum (województwo łódzkie)">
Tum (województwo łódzkie)

Tum – wieś w Polsce położona w województwie łódzkim, w powiecie łęczyckim, w gminie Góra Świętej Małgorzaty, na prawym brzegu Bzury, około 2,5 km na wschód od dzisiejszego centrum Łęczycy.
Do 1954 roku istniała gmina Tum. W latach 1975–1998 miejscowość administracyjnie należała do województwa płockiego.
W Tumie w 2012 i 2013 roku powstała rekonstrukcja grodu, muzeum oraz skansen etnograficzny ziemi łęczyckiej.
Historia.
Pomiędzy końcem VIII wieku do lat 60. IX wieku na południowy zachód od dzisiejszej wsi Tum istniał plemienny gród z wałami o konstrukcji skrzyniowej. Osada leżała na rzecznej wyspie nad Bzurą, wśród moczarów i trzęsawisk. Warownię otaczały dwie fosy; pierwszą, bliżej wału, wypełniała woda bezpośrednio z rzeki. Do grodu prowadził długi, wąski, drewniany pomost, stopniowo wznoszący się do bramy wbudowanej w wał na wysokości dwóch metrów od jego podstawy. Bramę wylepiono gliną, co powodowało, że trudno było ją spalić. Z bramy wiodło zejście w dół, do wnętrza grodu. 
Następnie na wałach zbudowano kolejne wyższe wały o konstrukcji przekładkowej, które istniały do początku X wieku. Na nich zbudowano kolejne jeszcze wyższe wały o wysokości do 5,5 m. Po pożarze w 2 połowie X wieku na ich miejscu powstał nowy gród z wałami do wysokości 8 metrów. Kolejny okres istnienia grodu to jego faza kasztelańska datowana pomiędzy około roku 1259 a 1 połową XIV wieku. Rola ośrodka grodowego była kluczowa ze względu na styk szlaków wodnych łączących tu zlewnie Wisły i Odry. Prawdopodobnie z fundacji Kazimierza Odnowiciela w II poł. XI w. powstało tu opactwo benedyktynów pod wezwaniem Najświętszej Marii Panny i św. Aleksego. Około roku 1140 opactwo zostało przeniesione do Mogilna, zaś klasztor rozebrany, co miało zapewne związek z budową w tym miejscu nowego założenia.
W średniowiecznym Tumie, czyli Łęczycy, powstała jedna z pierwszych szkół kolegiackich w Polsce, która przetrwała do XVIII w. Archikolegiata Łęczycka w Tumie posiada wspaniały romański tympanon i romańskie freski. Według legendy spoczął w niej Piotr Włost i arcybiskup gnieźnieński Jan Janik oraz kilku innych włodarzy Kościoła – biskupie groby znaleziono w trakcie wykopalisk. W podziemiach archikolegiaty zachowały się relikty opactwa NMP. W Tumie znajdują się obecnie relikwie Św. Wojciecha. Na ścianie jednej z wież można zobaczyć także "ślady diabła Boruty". W archikolegiacie odbyło się kilkadziesiąt synodów kościelnych, uznawanych za pierwsze polskie sejmy – kościół był siedzibą arcybiskupów do XVIII w. i pozostawał pod opieką królów polskich. W 1967 r. prymas Wyszyński i arcybiskup Wojtyła w Archikolegiacie Łęczyckiej w Tumie prowadzili uroczystości kończące Milenium Polski. Po przebudowie lub zniszczeniu innych świątyń romańskich, kolegiata w Tumie jest obecnie największym kościołem romańskim w Polsce. Wielokrotnie niszczona przez m.in. Litwinów, Tatarów i Krzyżaków oraz pożary. W XIV i XV wieku wnętrze przebudowano w stylu gotyckim, w XVI wieku dobudowano renesansową kruchtę. Duże zmiany w wyglądzie kolegiaty zaszły w XVIII wieku, gdy przebudowano ją w stylu klasycystycznym wg projektu Efraima Schroegera, zmieniając szczyty i dodając nowe hełmy na podwyższonych wieżach. Kolegiata w 1939 roku spłonęła podczas walk z hitlerowcami w czasie Bitwy nad Bzurą.
Po 1947 roku świątynia została odbudowana i przekształcona (m.in. strop żelbetowy) po 1947 wg architektonicznego projektu Jana Koszczyc-Witkiewicza i koncepcji formalnej Jana Zachwatowicza i M. Kuźmy. W pewnej części kolegiata jest rekonstrukcją, a prace trwały wiele lat. Prace przy wnętrzach rozpoczęto w 1952 roku, a poświęcenie nastąpiło w 1962 roku. Duży wkład w odbudowę świątyni wniósł ksiądz prałat Władysław Chmiel, który w czasie odbudowy był proboszczem parafii tumskiej. Po 2003 roku żelbetowy strop został osłonięty stropem drewnianym.
Dzisiejsza nazwa wsi, a także cała jej historia od połowy wieku XII, wiąże się ściśle z tumem, jak dawniej nazywano katedrę lub kolegiatę. Arcybiskup gnieźnieński Jakub ze Żnina w 1141 rozpoczął bowiem na miejscu dawnego opactwa budowę zachowanej do dziś kolegiaty łęczyckiej. Inne publikacje przypisują budowę monumentalnego kościoła będącego kopią katedry wawelskiej Władysławowi Hermanowi, bp Aleksandrowi z Mallonne lub księżnej Salomei, która miała w Łęczycy swoją siedzibę po śmierci Krzywoustego. Arcybiskup Janik konsekrował świątynię w 1161 r.
8 września 1939 wkraczający żołnierze Wehrmachtu we wsi Tum dokonali zbrodni na ludności cywilnej. 
Oprócz warownego dwunastowiecznego kościoła romańskiego we wsi znajduje się, tuż obok niego, mały drewniany kościół parafialny pod wezwaniem św. Mikołaja z XVIII wieku (powstał w czasie przebudowy kolegiaty przez architekta Efraima Szregera). Obok kościółka posadzono w 1999 dąb na pamiątkę sprowadzenia do Tumu relikwii św. Wojciecha. W pobliżu leży Szwedzka Góra – gród z VI w., będący stolicą plemiennego państwa Łęczycan i siedzibą Bolesława Krzywoustego w czasie wojny ze Zbigniewem. Cmentarz parafialny kryje groby miejscowej szlachty i duchowieństwa, a także kwatery żołnierzy poległych w 1914 r. oraz w czasie Bitwy nad Bzurą w 1939 r.

</doc>
<doc id="192677" url="https://pl.wikipedia.org/wiki?curid=192677" title="Paul Lafargue">
Paul Lafargue

Paul Lafargue (ur. 16 czerwca 1842 w Santiago de Cuba, zm. 26 listopada 1911 w Draveil) - lekarz, socjalista, pisarz, filozof marksistowski, działacz i teoretyk międzynarodowego ruchu robotniczego.
Życiorys.
Urodzony na Kubie w rodzinie francuskich plantatorów, nauki gimnazjalne pobierał w Bordeaux i Tuluzie. Medycynę studiował w Paryż. W czasie studiów rozpoczął działalność rewolucyjną w radykalnych kręgach młodzieży występującej przeciwko dyktaturze Napoleona III i początkowo pozostawał pod wpływem pozytywizmu szkoły Auguste Comte'a i proudhonowskiego anarchizmu.
W 1865 przebywając w Londynie jako wysłannik francuskiego oddziału I Międzynarodówki zetknął się z Karolem Marksem, co w istotny sposób zaważyło na jego dalszej drodze życiowej. W 1866 wszedł do Rady Generalnej I Międzynarodówki. Relegowany z uczelni, ukończył studia medyczne w Anglii w 1868. W tym samym roku poślubił średnią córkę Marksa, Laurę. 
W dniach Komuny agitował na jej rzecz w Bordeaux. Po jej upadku, zagrożony aresztowaniem, uciekł do Hiszpanii, gdzie działał przez rok w tamtejszym ruchu robotniczym. Następnie przeniósł się do Londynu i aktywnie uczestniczył w pracach I Międzynarodówki. W 1880 przygotował razem z Jules'em Guesde'em założenia organizacyjne i teoretyczne dla powstającej w tym czasie Francuskiej Partii Robotniczej. Zwalczał wrogie marksizmowi idee, w szczególności znajdujące pewien posłuch wśród robotników francuskich poglądy Proudhona, tzw. possybilistów, rewizjonizm Eduarda Bernsteina i przenikanie idei mieszczańskiej filozofii do ruchu robotniczego. I choć zasadnicza część jego poglądów politycznych i społecznych została ugruntowana przez naukę Marksa, silny wpływ miał nań anarchizm, z którym ponownie zetknął się na emigracji w Hiszpanii. 
Powróciwszy do Francji w 1882 działał odtąd do końca życia jako oddany partii teoretyk, publicysta, propagandysta i organizator. Brał udział w ówczesnych głośnych kampaniach politycznych, przemierzał Francję wzdłuż i wszerz jako niestrudzony prelegent i agitator. Dwukrotnie, w 1883 i w 1885, wtrącony na krótki czas do więzienia Sainte Pelagie, gdzie napisał swoją najsłynniejszą pracę, pamflet "Prawo do lenistwa". W 1891 został deputowanym do Zgromadzenia Narodowego. W 1911 wraz ze swoją żoną Laurą przu użyciu morphiny popełnił samobójstwo, by uniknąć starości.
Poglądy filozoficzne.
Włodzimierz Lenin uważał Lafargue’a za „jednego z najbardziej utalentowanych i głębokich krzewicieli idei marksizmu”. Szczególnie wiele uwagi poświęcał Lafargue krytyce neokantyzmu, który u schyłku XIX w. zyskał we Francji zwolenników wśród wybitnych przedstawicieli prawego skrzydła partii socjalistycznej, m.in. Jaurèsa. W pracach poświęconych zagadnieniom materializmu historycznego Lafargue stwierdza, że ludzkość rozwija się w środowisku naturalnym oraz w środowisku sztucznym, które powstaje w procesie życia społecznego. Środowisko sztuczne obejmuje ekonomiczne, społeczne, polityczne i ideologiczne stosunki społeczne. Decydującą siłą rozwoju społecznego jest .

</doc>
<doc id="192678" url="https://pl.wikipedia.org/wiki?curid=192678" title="Św. Sebastian">
Św. Sebastian



</doc>
<doc id="192680" url="https://pl.wikipedia.org/wiki?curid=192680" title="Mikołajek nadmorski">
Mikołajek nadmorski

Mikołajek nadmorski ("Eryngium maritimum") – gatunek rośliny z rodziny selerowatych, z podrodziny "Saniculoideae". Gatunek typowy rodzaju mikołajek "Eryngium". Występuje na wydmowych wybrzeżach Europy, Afryki Północnej i Bliskiego Wschodu. W północnej części zasięgu jest zagrożony i tak też jest w Polsce, gdzie gatunek ten podlega ochronie prawnej. Bywa uprawiany jako roślina ozdobna, poza tym ma długą tradycję wykorzystywania jako roślina jadalna, lecznicza i służąca do umacniania wydm.
Rozmieszczenie geograficzne.
Mikołajek nadmorski rośnie wzdłuż morskich brzegów wokół Europy, w Afryce Północnej i na bliskowschodnich wybrzeżach Morza Śródziemnego. Nad Bałtykiem spotykany jest w Danii i dalej na wschód wzdłuż brzegu południowego w Niemczech, Polsce, obwodzie kaliningradzkim, na Litwie, Łotwie i Estonii. Rośnie także nielicznie w Skanii, na Olandii i Gotlandii. Zasięg obejmuje wybrzeża Morza Północnego, przy czym w Norwegii rośnie tylko w południowej części, jest też rzadki w północnej części Wysp Brytyjskich oraz reszty Europy Zachodniej. Nad Morzem Śródziemnym spotykany wzdłuż wybrzeży europejskich, Azji Mniejszej i krajów bliskowschodnich po Izrael na południu. Rośnie także wzdłuż wybrzeży Morza Czarnego i Azowskiego. W Afryce Północnej rośnie od zachodniej części Libii, poprzez Tunezję, Algierię po Maroko.
Introdukowany został jako roślina ozdobna sadzona na wydmach lub wraz z sadzonkami piaskownicy zwyczajnej, sprowadzanej dla umacniania wydm, do Ameryki Północnej i Australii. W tej pierwszej rośnie wzdłuż wschodnich wybrzeży od Ontario w Kanadzie po Karolinę Północną, a w Australii na 5 stanowiskach w Nowej Południowej Walii między Taree i Budgewoi. Jako gatunek obcy występuje w podobnych siedliskach nadmorskich jak w zasięgu pierwotnym, nie rośnie też masowo i dlatego uznawany jest tylko za potencjalnie inwazyjny lub nie jest uznawany za taki w ogóle.
W Polsce spotykany był wzdłuż całego wybrzeża, choć na ogół jako gatunek rzadki. W latach 70. XX w. największe skupiska znajdowały się pomiędzy Mielnem i Ustką na wybrzeżu środkowym oraz na Mierzei Wiślanej na wybrzeżu wschodnim. Średnie zagęszczenie roślin wynosiło wówczas ok. 100 egzemplarzy na 1 km wybrzeża wydmowego. Z powodu erozji i zalesiania wydm oraz presji turystycznej nastąpiło znaczne zmniejszenie rozprzestrzenienia i zasobów gatunku. Stosunkowo liczny jest jeszcze tylko lokalnie na Mierzei Wiślanej, w rezerwacie Mechelińskie Łąki, między Helem i Jastarnią, na odcinku od Darłówka do Łazów, poza tym rośnie bardzo nielicznie w dużym rozproszeniu.
Biologia.
Bylina, hemikryptofit. Rośnie w bardzo zróżnicowanych liczebnie populacjach, od składających się z pojedynczych okazów po takie liczące tysiące roślin, przy czym wielkość populacji nie jest ściśle skorelowana z rzadkością występowania w danym obszarze – nawet na obszarach, gdzie gatunek ma nieliczne stanowiska – w odpowiednich warunkach tworzyć może bardzo liczne populacje. 
Rozwój.
Mikołajek nadmorski należy do bylin długowiecznych. Przeżywalność młodych roślin nie jest wielka (tylko 26–37% kontynuuje wzrost w kolejnym roku), ale już w przypadku okazów starszych, silniej rozrośniętych, szanse na przeżycie wynoszą 70–100%. Najstarsze rośliny w populacjach osiągają zwykle 10–15 lat, czasem nawet 30 lat i więcej. Większe zróżnicowanie wiekowe występuje w populacjach w południowej części zasięgu. Młode rośliny i siewki są tam częste, podczas gdy w północnej części zasięgu produkcja nasion i przeżywalność siewek jest wyraźnie mniejsza, a gatunek rozmnaża się tu głównie wegetatywnie. Dzieje się tak w wyniku rozwoju pędów na końcach rozłogów i z fragmentów korzeni, które mogą być także przenoszone przez morze. Rośliny potomne wyrastają zwykle do 2–3 m od rośliny macierzystej, z którą połączone są czasem głęboko pod powierzchnią terenu. W miarę przysypywania piaskiem i wzrostu roślin, usamodzielniają się one tracąc z czasem połączenie ze sobą. Ramety (ukorzenione pędy będące klonami tej samej rośliny) stwierdzono rosnące w odległości nawet kilkunastu metrów od siebie. Na niektórych stanowiskach wszystkie okazy mikołajka bywają w istocie pędami tej samej rośliny.
Roślina co roku wypuszcza najpierw jeden lub kilka liści odziomkowych. Po rozwinięciu liści odziomkowych spomiędzy nich wyrasta pęd kwiatostanowy, rozgałęziający się w górze. Część nadziemna rośliny co roku obumiera, przy czym nad Morzem Śródziemnym następować to może już w sierpniu, a w północnej części zasięgu – późną jesienią. 
Kwitnąć zaczynają rośliny czasem już w drugim roku życia, jednak na ogół dopiero po osiągnięciu wieku 4–6 lat. Im większa akumulacja piasku na stanowisku, tym bardziej opóźnione jest pierwsze kwitnienie. Kwitnienie następuje z różną intensywnością w różnych latach, na co wpływ ma dostępność biogenów, wystąpienie ekstremalnych temperatur i okresów suchej pogody w okresie wiosny i wczesnego lata. Zdarzają się rośliny, które kwitną tylko jeden raz, inne zakwitają regularnie.
Mikołajek nadmorski zaczyna kwitnąć, gdy średnie temperatury maksymalne dnia zaczynają przekraczać 18 °C. W Europie Północno-Zachodniej i Środkowej kwitnie w efekcie od czerwca do sierpnia (rzadko nawet do października), podczas gdy w basenie Morza Śródziemnego już od kwietnia i maja. Tu też kwitnienie trwa w efekcie dłużej niż w północnej części zasięgu. Kwitnienie zaczynają kwiaty w dolnej części kwiatostanów, następnie sukcesywnie rozwijają się kolejne, na końcu kwitną kwiaty szczytowe. Kwiaty są protandryczne – najpierw dojrzewają pylniki, a słupki są gotowe na przyjęcie pyłku 3–5 dni później. Dzięki temu kwiaty zapylane są zwykle krzyżowo, ale samozapylenie też jest możliwe. Rośliny wabią zapylaczy barwnymi kwiatami skupionymi w główki, zabarwionymi przysadkami oraz nektarem wydzielanym w miodnikach, cechującym się dużą zawartością glukozy (ponad 2%). Produkcja pyłku jest stosunkowo niewielka. Zapylenia dokonują owady różnych grup systematycznych, z reguły stosunkowo duże lub średniej wielkości, ponieważ by dostać się do wnętrza kwiatu muszą rozchylić zagięte do wnętrza płatki korony. Zapylaczami są: błonkoskrzydłe (kwiaty mikołajka są preferowane przez "Colletes floralis", ale odwiedzają je różne pszczołowate, grzebaczowate, otrętwiaczowate, miesierkowate, smuklikowate), muchówki, motyle, chrząszcze (kwiaty mikołajka preferowane są zwłaszcza przez "Notoxus monoceros" i "Macrosiagon tricuspidatum") i pluskwiaki różnoskrzydłe. 
Nasiona dojrzewają w ciągu średnio 79 dni od rozpoczęcia kwitnienia, nad Bałtykiem następuje to w końcu września i w październiku. Owoce rozsiewane są głównie przez wiatr. Pozostają one długo na roślinie, której pęd nadziemny z końcem sezonu zasycha, łatwo się odłamuje i może być toczony przez ruchy powietrza (gatunek należy do biegaczy wydmowych, chamaechorów). Przystosowanie to jest typowe dla roślin zasiedlających rozległe obszary wydmowe i pustynne, w przypadku gdy niezalesione wydmy stanowią bardzo wąskie pasmo terenu (np. nad Bałtykiem w wyniku ich zalesiania) pędy mikołajka z owocami często wwiewane są do lasów, gdzie rośliny nie mogą się rozwijać. Nasiona rozprzestrzeniane są także przez morze. Mogą one unosić się w wodzie do dwóch tygodni (przechłodzone nasiona toną szybciej) dzięki luźnej budowie tkanek i obecności ciałek olejowych oraz zwiększeniu powierzchni owocu za pomocą haczyków, łusek i trwałych działek kielicha. Najczęściej jednak pływają przez 2 do 4 dni. Ponad połowa nasion zachowuje wciąż zdolność do kiełkowania po 36–40 dniach pobytu w wodzie morskiej. Z powodu haczyków na owocach prawdopodobne jest także przenoszenie owoców przez zwierzęta (drobne ssaki i ptaki), ale nie zostało to udokumentowane. 
Stosunkowo dużo nasion jest płonnych – od ok. 11 do 34%, czasem nawet 60%. Stosunkowo też mały jest udział nasion kiełkujących, który wynosi czasem tylko 5 do 11%. Tak mały udział nasion kiełkujących tłumaczy silnie sklerenchymatyczna owocnia, która w suchym piasku często nie jest w stanie zwilgotnieć na tyle by umożliwić jej rozerwanie. W warunkach kontrolowanej uprawy udział nasion kiełkujących jest zwiększany dzięki ich stratyfikacji. Gatunek tworzy glebowy bank nasion zachowujący zdolność do kiełkowania przez co najmniej trzy lata. 36% nasion kiełkuje w pierwszym roku, 11% w drugim i 1,5% w trzecim. W środowisku naturalnym w północnej części zasięgu (m.in. w Polsce) mikołajek rozmnaża się głównie wegetatywnie, większość bowiem siewek tego gatunku ginie w pierwszym roku. 
Kiełkowanie jest epigeiczne i następuje późną wiosną oraz na początku lata. Tempo tego procesu jest bardzo zmienne, prawdopodobnie ze względu na wpływ warunków termicznych. Liścienie rozwijają się po 1–3 miesiącach po rozpoczęciu kiełkowania. Mają pochwowatą, zbiegającą nasadę, kształt eliptycznolancetowaty i zaokrąglony koniec. Osiągają 7,5 do 9 mm długości, są nagie i nieco skórzaste. Pierwszy liść rozwija się po 1,5–4 miesiącach, a drugi po 2–5 miesiącach. W ciągu 4–7 miesięcy po kiełkowaniu rozwijają się zwykle 3–4 liście odziomkowe, rzadko 5–6. U rocznej rośliny międzywęźla są bardzo ścieśnione, a liście niewielkie. Pierwsze liście osadzone są na nagich ogonkach o długości 3–10 mm, ich blaszka jest naga, skórzasta i jajowata, z nasadą zbiegająco-zaokręgloną i trójklapowym szczytem (końce klap ostre). Korzeń pierwotny grubieje i zmienia się w korzeń palowy w ciągu kilku tygodni. Rozwinięcie w pierwszym sezonie wegetacyjnym odpowiednio dużego, spichrzowego korzenia jest kluczowym czynnikiem dla przetrwania młodej rośliny. Większość roślin kiełkujących późno, a zwłaszcza kiełkujących jesienią – obumiera. 
Genetyka.
Gatunek ma liczbę chromosomów wynoszącą 2n = 16. Duży stopień heterozygotyczności tłumaczony jest tym, że prawdopodobnie jest to tetraploid z podstawową haploidalną liczbą chromosomów wynoszącą x = 4. Najbardziej zróżnicowane genetycznie są populacje z basenu Morza Śródziemnego, co interpretowane jest jako dowód na funkcjonowanie tego obszaru jako refugium gatunku w okresie zlodowacenia północnopolskiego (115–15 tys. lat temu). Populacje z wybrzeży atlantyckich i bałtyckich cechują się niewielkim i malejącym zróżnicowaniem genetycznym im dalej od Gibraltaru; w obrębie wybrzeży bałtyckich jest ono szczególnie małe. Dystans genetyczny między tutejszymi populacjami potwierdza ich dyspersję z zachodu wraz z dominującymi wiatrami i prądami morskimi.
Cechy fitochemiczne.
Podobnie jak inni przedstawiciele rodzaju mikołajek ("Eryngium") także ten gatunek zawiera szereg aktywnych biologicznie metabolitów wtórnych. W części nadziemnej są nimi flawonoidy, poliacetyleny i olejek eteryczny, a w korzeniach saponiny triterpenowe i glikozydy monoterpenowe. W całej roślinie obecne są kwasy fenolowe, a kumaryny w owocach i korzeniach, poza tym roślina zawiera betainy i taniny.
Saponiny występują w kompleksach z estrami glikozydów triterpenowych i kwasów fenolowych, takich jak kwas rozmarynowy, chlorogenowy i kawowy. Spośród flawonoidów zidentyfikowano flawonole (kwercetynę i kemferol) oraz poliacetyleny (falkarinol, falkarinon i falkarinolon). O ile generalnie w rodzinie selerowatych (baldaszkowatych) olejki eteryczne występują często i w dużych ilościach, o tyle w roślinach z podrodziny "Saniculoideae" występują niezbyt obficie. U mikołajka nadmorskiego najwięcej jest olejku w nasionach – 31%. Zawiera on dziesiątki zidentyfikowanych związków i ma bardzo zróżnicowany skład w zależności od organu.
Ekologia.
Wymagania klimatyczne.
Roślina światłolubna, chroniona jest przed silnym nasłonecznieniem przez wielowarstwową tkankę miękiszową po obu stronach liścia, pokrycie liści woskami i ich jasną, srebrzystoniebieskawą barwę.
Ze względu na mięsistą budowę jest to nieco gruboszowaty kserofit. Gruba warstwa wosków chroni roślinę przed nadmierną utratą wody. Zarówno na górnej, jak i dolnej stronie liścia znajduje się dwuwarstwowa epiderma z komórkami o grubych ścianach. Sięgający głęboko korzeń palowy starszych roślin pozwala sięgnąć do lustra słodkiej wody gruntowej, a przy tym jest organem pozwalającym na magazynowanie wody, z której roślina korzysta w okresach suszy. Młode rośliny są bardziej wrażliwe na okresy suszy, a ponadto zasolenie wód w górnej części profilu, typowe dla obszarów nadmorskich, utrudnia im pobieranie wody. 
Mikołajek związany jest z obszarami o łagodnych zimach. Jego północną granicę wyznacza izoterma stycznia wynosząca 8 °C i lipca wynosząca 14 °C, ale też izoterma stycznia o wysokości 0 °C w południowej Skandynawii i 4,7 °C na Wyspach Brytyjskich. O ile pędy nadziemne starszych roślin najwyraźniej tolerują mrozy, o tyle siewki i młode pędy są na nie wrażliwe i jest to najwyraźniej jeden z głównych czynników ograniczających zasięg gatunku, obok długości okresu wegetacyjnego. Niższe temperatury i wyższe opady na wyższych szerokościach geograficznych skutkują niższą aktywnością fizjologiczną roślin tego gatunku i odpowiadają także za większą rolę rozmnażania wegetatywnego niż generatywnego. 
Wymagania glebowe.
Mikołajek nadmorski jest gatunkiem związanym z wybrzeżem wydmowym, z siedliskami piaszczystymi (jest psammofitem) – rośnie na wydmach nadmorskich, zarówno inicjalnych, białych, jak i szarych, także na plażach i w suchych, wywianych (deflacyjnych) zagłębieniach międzywydmowych. Długie korzenie i kłącza przyczyniają się do stabilizacji wydm.
Wymaga gleby piaszczystej, ale rośnie też na żwirach, jeśli przemieszane są z piaskami. Na wybrzeżach skalistych notowany jest rzadko i tylko w miejscach, gdzie lokalnie następuje akumulacja piasku. Odczyn gleby na stanowiskach mikołajka waha się zwykle w granicach 6,9 do 8,5 pH, ale wyjątkowo osiąga nawet do 4,5 pH. Zawartość węglanu wapnia jest zmienna – wynosi od 2,7 do 18%. Zawartość materii organicznej w glebie jest z reguły niska i waha się od 0 do 1,3%. Gleby te są ubogie, choć czasem wzbogacane bywają warstwami osadów kidziny i zawartość potasu, azotu i fosforu może być bardzo duża (w ostatnim przypadku nawet do 1000 mg kg-1). Silne zasilenie w substancje odżywcze powoduje jednak zanikanie gatunku. Zarejestrowano np. ustępowanie tego gatunku w przypadku obecności na stanowisku kolonii mew i w efekcie dużej ilości ich odchodów. Zmienna jest zawartość chlorków na stanowiskach mikołajka – od kilkunastu do blisko 7 tys. mg kg-1. Stałą cechą na stanowiskach jest natomiast duża przepuszczalność gleby. Roślina dzięki sztywności pędów znosi ekspozycję na silne wiatry i przysypywanie piaskiem – na przysypanie reaguje silniejszym wzrostem ku górze. W przeciwieństwie jednak do wielu gatunków wydmowych mikołajek nie toleruje zasypania grubszą warstwą piasku i rośnie w miejscach o stosunkowo niezbyt intensywnej jego akumulacji (do 19–20 cm). W przypadku erozji nie toleruje odsłonięcia nasady pędu i korzenia na większą głębokość niż 18 cm.
Fitosocjologia i interakcje międzygatunkowe.
W klasyfikacji zbiorowisk roślinnych Europy Środkowej gatunek charakterystyczny dla związku zespołów (All.) "Ammophilion borealis". Występuje jednak w bardzo różnych zbiorowiskach roślinnych związanych z wybrzeżem wydmowym z klas "Cakiletea maritimae", "Honckenyo-Elymetea", "Koelerio-Corynephoretea", "Saginetea maritimae" i "Crithmo-Staticetea". Na plaży poza zasięgiem fal rośnie w zbiorowisku rukwieli nadmorskiej "Cakile maritima" i honkenii piaskowej "Honckenya peploides". Na wydmach inicjalnych i białych mikołajek rośnie w zbiorowiskach z dominacją perzu sitowego "Elymus farctus" i wydmuchrzycy piaskowej "Ammophila arenaria". Na wydmach szarych, w różnym stopniu ustabilizowanych, rośnie w bogatszych florystycznie zbiorowiskach murawowych w towarzystwie takich roślin jak: kostrzewa czerwona "Festuca rubra", turzyca piaskowa "Carex arenaria", fiołek trójbarwny "Viola tricolor" i in. W obszarach o łagodniejszym i cieplejszym klimacie mikołajek towarzyszy zbiorowiskom wydmowym z "Calystegia soldanella", "Euphorbia paralias" i "E. portlandica". Nad Morzem Śródziemnym poza ww. mikołajkowi towarzyszą zwykle: pankracjum nadmorskie "Pancratium maritimum", "Medicago marina", "Achillea maritima", "Echinophora spinosa". W części zachodniej Morza Śródziemnego i wokół Półwyspu Iberyjskiego częste w zbiorowiskach z mikołajkiem są takie gatunki jak: "Aetheorhiza bulbosa", "Helichrysum stocheas", "Malcolmia littorea" i "Lotus creticus". Nad Morzem Czarnym najczęściej mikołajek towarzyszy takim gatunkom jak: "Artemisia tchernieviana", "Crambe maritima", "Lactuca tatarica" i "Xanthium strumarium".
Mikołajek nadmorski źle znosi konkurencję innych roślin z powodu zacienienia. Wypierany jest przez gatunki zielne tworzące gęste darnie, np. w Europie Północno-Zachodniej i Środkowej przez turzycę piaskową, przez krzewy – wierzbę płożącą "Salix repens" i rokitnika zwyczajnego "Hippophae rhamnoides" oraz sosny "Pinus" sp. Wypierany jest także przez obce gatunki inwazyjne np. w Europie Północno-Zachodniej i Środkowej przez różę pomarszczoną "Rosa rugosa", oliwnika wąskolistnego "Elaeagnus angustifolia", wierzbę ostrolistną "Salix acutifolia", w Europie Południowej przez "Acacia longifolia" (Portugalia), "Carpobrotus edulis" (zwłaszcza południowa Francja) i "C. acinaciformis" (Włochy), a nad Morzem Czarnym przez amorfę krzewiastą "Amorpha fruticosa".
 
Mikołajek nadmorski skutecznie broni się przed roślinożercami swymi sztywnymi i silnie kolczastymi pędami oraz zawartością w nich terpenów. Żerowanie roślinożerców może wręcz sprzyjać mikołajkowi, ponieważ usuwa lub osłabia wzrost gatunków konkurencyjnych wobec niego. Uszkodzenia roślin spowodowane przez zwierzęta mogą też skutkować rozwojem nowych pędów mikołajka. Podobnie oddziałuje niezbyt intensywne wydeptywanie – ogranicza wzrost roślin konkurencyjnych, przerywa darń, tworzy przejścia wolne od pokrywy roślinnej, których krawędzie są kolonizowane przez mikołajka. W warunkach silnej presji dużych zwierząt i wydeptywania przez ludzi rośliny mogą ponieść jednak znaczne uszkodzenia z powodu kruchości pędów, a w przypadku uszkodzenia szyi korzeniowej rośliny giną. Bardzo silna presja związana z wydeptywaniem, np. przez wypoczywających w rejonie popularnych ośrodków letniskowych, skutkuje eliminacją mikołajka.
Korzenie bogate w węglowodany są spożywane przez dziki. Owocami mikołajka żywią się szczygły i gryzonie. Stosunkowo niewiele bezkręgowców żywi się tym gatunkiem, co tłumaczone jest skuteczną obroną biochemiczną (głównie olejkiem eterycznym). Odporne są na niego gąsienice niektórych motyli, takich jak paź królowej "Papilio machaon", "Aethes williana" i "A. margarotana", "Agonopterix cnicella" i "Agrotis ripae". Na korzeniach mikołajka stwierdzono żerowanie larw chrząszcza wałkarza lipczyka "Polyphylla fullo", a na pędach nadziemnych pluskwiaka – mszycy wierzbowo-marchwiowej "Cavariella aegopodii". Z powodu sztywnych i kolczastych liści mikołajek jest też rzadko pożywieniem dla ślimaków, choć w Portugalii stwierdzono na tym gatunku ślimaki "Theba pisana".
Boczniak mikołajkowy "Pleurotus eryngii" związany jest głównie z mikołajkiem polnym "Eryngium campestre", ale w warunkach eksperymentalnych rośnie także na mikołajku nadmorskim. Innym podstawczakiem, już obserwowanym w naturze na mikołajku nadmorskim, jest "Entyloma eryngii". Bardziej niż podstawczaki z mikołajkiem tym związany jest workowiec "Mycosphaerella eryngii". Poza tym z tego samego typu grzybów na martwych organach mikołajka stwierdzano różne gatunki, m.in.: "Pleospora herbarum", "Diaporthopsis anglicae", "Phomopsis eryngicola".
Mikoryza arbuskularna jest fakultatywna u tego gatunku – stwierdzona została u 33% badanych roślin. Grzybnia występuje zwykle na 3–18%, ale czasem nawet do 90% długości korzeni. Kolonizacja korzeni przez grzyby mikoryzowe zmienia się w ciągu roku – najwyższa jest między końcem zimy i początkiem kwitnienia, wyraźny spadek następuje w czasie kwitnienia i utrzymuje się na niskim poziomie jesienią i zimą. Wśród grzybów mikoryzowych stwierdzono przedstawicieli rodzaju "Glomus" i "Gigaspora".
Na Wyspach Brytyjskich na mikołajku nadmorskim pasożytuje zaraza drobnokwiatowa "Orobanche minor". Na Minorce stwierdzono pasożytowanie na tym gatunku także "Orobanche iammonensis", a w północnej Afryce – "Orobanche amethystea".
Taksonomia i mieszaniec.
"Eryngium maritimum" jest jednym z ok. 220–250 gatunków rodzaju "Eryngium", który jest największym i najbardziej skomplikowanym taksonomicznie rodzajem w obrębie rodziny selerowatych (baldaszkowatych). "E. maritimum" jest gatunkiem typowym rodzaju i reprezentuje podrodzaj "Eryngium" subg. "Eryngium" (jeden z dwóch współcześnie wyróżnianych). Podrodzaj ten skupia gatunki występujące w Starym Świecie i w jego obrębie do najbliżej spokrewnionych gatunków należy mikołajek płaskolistny "Eryngium planum". Tradycyjne podziały oparte na budowie morfologicznej roślin grupujące rośliny w taksonach rangi pośredniej między rodzajem i gatunkiem okazały się nie być monofiletycznymi. W 1913 w monografii podrodziny "Saniculoideae" mikołajek nadmorski razem z "Eryngium macrocalyx" włączony został do sekcji "Halobia".
Znany jest jeden mieszaniec "E. maritimum" – z mikołajkiem polnym "E. campestre" określany jako "Eryngium × rocheri" Corb. ex Guérot, występujący w hiszpańskiej Walencji oraz we Francji.
Nazewnictwo.
Naukowa nazwa rodzaju pochodzi od dawnych greckich nazw roślin zapisanych przez Teofrasta z Eresos ("eryngion") i Nikandra ("eryngos"), a odnoszących się do jakiejś rośliny stosowanej prawdopodobnie przeciw wzdęciom (gr. "ereugomai" = bekam, odbija mi się) lub odnoszących się do rośliny podobnej do ostu ("eryngion"). Na mikołajka przeniesiona została przez Josepha Pittona de Tourneforta. Epitet gatunkowy "maritimum" ustalił Karol Linneusz. Słowo to oznacza „nadmorski, związany z morzem” i pochodzi od łacińskiego słowa "mare" = morze.
Polska nazwa „mikołajek” zarejestrowana została w szeregu publikacji z XVI wieku (np. przez Marcina z Urzędowa, Stefana Falimirza), a najwcześniej w rękopisie "Vocabula" z 1468. Polska nazwa dla gatunku „mikołajek nadmorski” pojawia się w publikacjach już w XX wieku. Wcześniej zarejestrowana została nazwa „oset morski”, ale pochodząca tylko z odręcznych dopisków Zygmunta Zdzitowieckiego z początków XIX wieku na egzemplarzu "Historia Plantarum" Du Pineta (1561).
Zagrożenia i ochrona.
Mikołajek nadmorski nie jest zagrożony w całym swoim zasięgu – ma status gatunku najmniejszej troski ("least concern – LC") w czerwonej liście gatunków zagrożonych Międzynarodowej Unii Ochrony Przyrody (IUCN). Uważany jest jednak za gatunek zagrożony na znacznej części swego północnego zasięgu i dobrze udokumentowane jest tutaj zanikanie wielu jego populacji, zwłaszcza wzdłuż wybrzeży bałtyckich i nad Morzem Północnym. Wymieniany jest w czerwonych księgach lub listach roślin zagrożonych w Norwegii, Estonii, na Litwie, w Niemczech, a także nad Morzem Śródziemnym w Izraelu i na Malcie oraz nad Morzem Czarnym – w Bułgarii i na Ukrainie. Na polskiej czerwonej liście gatunek zaliczony został do kategorii VU (narażony). Lokalnie gatunek wymiera, status wymarłego ma w Słowenii.
Gatunek nie jest chroniony wprost przepisami unijnymi, ale wszystkie siedliska w jakich występuje chronione są jako siedliska przyrodnicze w sieci Natura 2000 (wydmy inicjalne 2110, wydmy białe 2120 i wydmy szare 2130). W Polsce objęty jest ścisłą ochroną gatunkową od 1946. Najwcześniej w Europie mikołajek nadmorski został objęty ochroną nad Zatoką Gdańską, na mocy zarządzenia policyjnego obowiązującego od 1902 roku.
Istnieje cały szereg zagrożeń dla gatunku. Jego okazy są niszczone bezpośrednio z powodu zrywania kwitnących pędów dla celów dekoracyjnych i przesadzania roślin do ogródków przydomowych. Populacje i ich siedliska są niszczone, dziesiątkowane i fragmentowane ze względu na intensywne użytkowanie rekreacyjne wybrzeża wydmowego, jego przekształcanie hydrotechniczne, zalesianie i zakrzaczanie wydm, pozyskanie piasku i żwiru, erozję wybrzeża, podnoszenie poziomu mórz, zanieczyszczenia i eksurbanizację skutkującą zabudową wybrzeży. W północnej części zasięgu (nad Morzem Bałtyckim i w Norwegii) problemem jest także niska skuteczność rozmnażania generatywnego. 
Intensywne użytkowanie rekreacyjne wiąże się z rozwojem infrastruktury turystycznej na siedliskach mikołajka oraz ich penetracją, zwiększającą ryzyko intensywnego wydeptywania i zrywania pędów tego gatunku. Stabilizacja wydm w ramach działań związanych z ochroną wybrzeża zwiększa zwarcie roślinności wydmowej i tym samym eliminację mikołajka. W ramach tych działań na wydmy wprowadzono szereg gatunków inwazyjnych (np. różę pomarszczoną, oliwnika wąskolistnego), które wypierają gatunki rodzime, w tym mikołajka. Podobnie niszczy siedliska tego gatunku zwiększanie powierzchni wydmowej zalesianej różnymi gatunkami sosen. Zanieczyszczenie opadów, w szczególności związkami azotu i fosforu, sprzyja rozwojowi pokrywy trawiastej na wydmach w Europie i przyczynia się do ustępowania mikołajka.
Dla zachowania mikołajka konieczna jest systemowa ochrona siedlisk wydmowych z ich naturalną dynamiką i systematyczną, choć niezbyt intensywną, akumulacją piasku. W celu nie dopuszczenia do powstania zwartej pokrywy roślinnej rekomendowane jest dopuszczanie na wydmach wypasu zwierząt przy niskiej obsadzie, tak by nie spowodować z kolei zagrożenia nadmiernym wydeptywaniem. W przypadku odtwarzania wcześniej zniszczonych lub zalesionych wydm rzadko, ale dochodziło do spontanicznego ich zasiedlania przez mikołajka. Najbardziej skuteczną metodą odtwarzania populacji tego gatunku jest wysadzanie na docelowych stanowiskach młodych roślin namnożonych w warunkach kontrolowanych. Działania takie z powodzeniem realizowane były w Wielkiej Brytanii, Hiszpanii i Niemczech. W Polsce namnożono mikołajka nadmorskiego (z 5 egzemplarzy uzyskano za pomocą kultur "in vitro" ok. tysiąca dwuletnich sadzonek) i zasilono lub odtworzono stanowiska gatunku w rejonie Mechelinek i na Mierzei Helskiej po Władysławowo. W przypadku realizacji przedsięwzięć ingerujących w siedliska i populacje mikołajka nadmorskiego rekomendowane jest zabezpieczenie nasion i wykorzystanie ich do odtworzenia siedliska i populacji po zakończeniu przedsięwzięcia. Jest to możliwe nawet w przypadku długotrwałych inwestycji – w Wielkiej Brytanii przechowano skutecznie nasiona zdolne do kiełkowania przez 6 lat. 
W Polsce dla ochrony mikołajka postulowano objęcie ochroną rezerwatową najważniejszych dla gatunku fragmentów wybrzeża wydmowego jednak nie zostało to zrealizowane. Istotna populacja tego gatunku znajduje się w granicach rezerwatu Mechelińskie Łąki nad Zatoką Pucką. Niewielkie populacje zachowały się także w Słowińskim i Wolińskim Parku Narodowym. W przypadku tego ostatniego mikołajek znajduje się także w logo Parku. 
Obecność w kulturze i symbolice.
Ze względu na znaczną rolę jaką odgrywał mikołajek nadmorski w ziołolecznictwie, jako roślina jadalna oraz ozdobna w wiekach średnich i później – pojawia się on w licznych utworach z tego okresu, w szczególności w "Wesołych kumoszkach z Windsoru" (ang. "The Merry Wives of Windsor") – komedii autorstwa Williama Szekspira oraz w "Podróży włoskiej" (niem. "Italienische Reise") autorstwa Johanna Wolfganga von Goethe. W Polsce wierzenia i praktyki lecznicze dotyczyły innych gatunków mikołajka (polnego i płaskolistnego). Na Kaszubach jednak mikołajek odgrywał istotną rolę jako charakterystyczny dla tego obszaru. Według legendy efektowna roślina ma być chłopcem (o imieniu Mikołajek) zamienionym przez władcę mórz za swe psoty (ukrył ubrania kąpiącej się małżonki władcy mórz...), a dodatkową karą ma być ból odczuwany przy zrywaniu kwiatów. Czar ma zniknąć, gdy przez cały rok nikt nie zerwie nad morzem żadnego mikołajka. Mikołajek nadmorski jest jednym z ulubionych motywów haftu kaszubskiego szkoły puckiej, dla której jest wyróżnikiem obok motywu fal morskich i sieci. Powstać miał podczas kursów haftu prowadzonych w okresie międzywojennym w Swarzewie w 1935 roku. W 1977 założony został zresztą klub hafciarski pod nazwą „Mikołajek nadmorski”.
Gatunek ten znajduje się w herbach nadmorskich miejscowości: Dziwnów, Żelistrzewo i Ustronie Morskie.
Przedstawiany był także na znaczkach pocztowych belgijskich, NRD i Litwy.
Zastosowanie.
Gatunek jest uprawiany podobnie jak szereg innych przedstawicieli rodzaju mikołajek "Eryngium". Walorem ozdobnym tych roślin są sztywne, głęboko wcinane i metalicznie niebieskawo lub srebrzyście zabarwione liście i podsadki kwiatostanowe. Rośliny są ozdobą przez całe lato długo kwitnąc. Historia uprawy tego gatunku w ogrodach sięga co najmniej średniowiecza. Mikołajki polecane są do ogrodów skalnych oraz na rabaty bylinowe. Są atrakcyjne dla motyli i pszczół, dlatego też nadają się do ogródków zakładanych z myślą o owadach. Roślina wygląda też efektownie sadzona jako eksponowana bylina parkowa w miejscach słonecznych i jałowych. Dobrze komponuje się zwłaszcza na tle żółtych piaskowców lub niskich, żółto kwitnących roślin. Kwiatostany ścięte przed kwitnieniem długo się zachowują zasuszone stanowiąc ceniony dodatek florystyczny zarówno do żywych kwiatów jak i suchych kompozycji.
Gatunek szeroko w swoim zasięgu wykorzystywany był, w mniejszym stopniu jest nadal, w ziołolecznictwie oficjalnym i ludowym. Popularny był zwłaszcza w okresie średniowiecza i do XVII wieku, kiedy to stosowano go zarówno w leczeniu ludzi, jak i zwierząt. Surowcem zielarskim są zarówno pędy nadziemne ("Herba Eryngii maritimi"), jak i korzenie ("Radix Eryngii maritimi"). Korzenie do celów leczniczych pozyskuje się jesienią z roślin co najmniej dwuletnich. Ekstrakty z nich wykazują działanie przeciwzapalne (zwłaszcza w przypadku stanów zapalnych układu moczowo-płciowego, w tym prostaty), zmniejszają wrażliwość na ból i działają antyseptycznie. W badaniach "in vitro" różne frakcje ekstraktów (w metanolu, butanolu, acetonie i octanie etylu) wykazały działanie antybakteryjne wobec: "Listeria monocytogenes", "Escherichia coli", "Staphylococcus aureus" i "Bacillus cereus". Ekstrakt w metanolu i butanolu był skuteczny wobec "Pseudomonas aeruginosa", a ekstrakt w octanie etylu działał najsilniej przeciw grzybom, zwłaszcza "Aspergillus flavus". Za działanie przeciwzapalne odpowiadają niektóre saponiny, w przypadku których stwierdzono w warunkach "in vitro" działanie cytotoksycznie na linie komórek nowotworowych i inhibitujące na proteazę HIV-1. W lecznictwie ludowym ekstrakty z mikołajka wykorzystywane były jako środek przeciwkaszlowy, przeciwbólowy, moczopędny, pobudzający apetyt, stymulujący i afrodyzjak. Najbardziej popularnym zastosowaniem było używanie korzeni jako afrodyzjaku, przy czym były one spożywane w formie kandyzowanej. W basenie Morza Śródziemnego używano mikołajka do ochrony przed ukąszeniami żmij i skorpionów. Preparaty z mikołajka nadmorskiego wykorzystywano także do wyrobu leków homeopatycznych.
Mikołajek nadmorski jest rośliną jadalną o długiej tradycji spożywania. Najbardziej cenione były mięsiste korzenie spożywane gotowane lub kandyzowane. Przepis na kandyzowane korzenie (zwane "eryngo") zawarł John Gerard w dziele "Herball" z 1597. Korzenie gotowano najpierw przez cztery godziny, następnie obierano, usuwano z nich rdzeń, a następnie długo duszono w słodkim syropie. Korzenie po obraniu białe, są pożywne i smaczne, mają słodkawy smak i aromat porównywany do marchwi, a po obróbce cieplnej do pasternaku i kasztanów jadalnych. Popularne były zwłaszcza w Anglii, a szczególnie często je spożywano w wieku XVII i XVIII, przy czym np. w rejonie Morza Śródziemnego mikołajek bywa spożywany także współcześnie. Jadalne są jako warzywo także młode pędy i liście (nadające się do sałatek), ale z powodu silnej goryczy wymagają długiego gotowania lub etiolowania przed zbiorem.
Ze względu na sięgające głęboko korzenie gatunek jest wykorzystywany do stabilizacji piaszczystych stoków i wydm.
Wysuszone pędy powieszone w domostwach były wykorzystywane ze względu na swą higroskopijność do przewidywania pogody.
Uprawa.
Gatunek może być uprawiany w strefach mrozoodporności 5–10, czyli w całej Polsce. Wymaga słonecznego stanowiska (nie toleruje ocienienia) oraz najlepiej umiarkowanie wilgotnej i piaszczystej lub piaszczysto-żwirowej, przepuszczalnej i raczej ubogiej gleby. Starsze rośliny są bardzo odporne na susze.
Rozmnaża się przez nasiona, które wysiewać można zaraz po ich zbiorze, oraz przez sadzonki korzeniowe (odcinki głównego korzenia długości ok. 6 do 10 cm i średnicy co najmniej 2 mm sadzone poziomo na głębokości 4–40 cm), które pobiera się z rozrośniętych roślin jesienią lub zimą. Stare i rozrośnięte kępy można też dzielić wiosną na mniejsze.
W celu zwiększenia udziału kiełkujących nasion poddaje się je stratyfikacji. Chłodna stratyfikacja (przetrzymanie nasion przez 8 tygodni w temperaturze 5–6 °C lub przez 6 tygodni w 2 °C) pozwala na zmiękczenie owocni i zwiększenie udziału kiełkujących nasion z 5–11% w warunkach naturalnych do ok. 25%. Lepsze wyniki uzyskiwano także wydłużając chłodną stratyfikację do 4 miesięcy. Jeśli przed chłodną stratyfikacją podda się nasiona ciepłej stratyfikacji (2 tygodnie w 24 °C) i dodatkowo usunie owocnię – udział nasion kiełkujących rośnie do 50%. Zwiększa udział roślin kiełkujących także zróżnicowanie temperatur między dniem i nocą, przy czym optymalna dla tego procesu jest temperatura 20 °C w dzień i 10 °C w nocy. Na kiełkowanie źle wpływa zwiększone zasolenie. Przechowywanie nasion przez 6 lat w ciemności, przy niskiej wilgotności i w temperaturze 5 °C nie wpłynęło istotnie na ich zdolność do kiełkowania.
Kiełkowanie może być długotrwałe i rozciągnięte w czasie. Siewki zaleca się rozsadzać do indywidualnych pojemników i uprawiać pod osłoną w czasie pierwszej zimy. Na stanowisko docelowe powinny być wysadzane późną wiosną lub wczesnym latem (dla uniknięcia mrozów). Sadzić należy je ostrożnie, z nienaruszoną bryłą ziemi, ponieważ rośliny źle znoszą ingerencje w korzenie, bardzo źle znoszą przesadzanie (sadzone rośliny umieszczać należy w dołkach głębszych od ich systemu korzeniowego). 
Gatunek może być także skutecznie rozmnażany w kulturach in vitro, co pozwolić może na uzyskanie materiału roślinnego na potrzeby pozyskania metabolitów wtórnych wykorzystywanych w medycynie bez uszczuplania zasobów naturalnych gatunku. Mikrorozmnażanie było wykorzystane także do reintrodukcji gatunku na stanowiska, na których wymarł.
Mimo odporności na suszę zaleca się podlewanie mikołajka w przypadku długotrwałego braku opadów. Nie należy go zasilać nawozami, gdyż ich zastosowanie może spowodować wydłużenie się i pokładanie pędów, podczas gdy z natury rośliny mają efektowny, zwarty pokrój. Usuwanie przekwitłych kwiatostanów może stymulować roślinę do rozwoju kolejnych i przedłużania kwitnienia.

</doc>
<doc id="192682" url="https://pl.wikipedia.org/wiki?curid=192682" title="Karabinek StG45(M)">
Karabinek StG45(M)

Sturmgewehr 45(M), StG45(M) – prototypowy niemiecki karabinek automatyczny opracowany jako następca StG44
Historia.
Pomimo wprowadzenia do uzbrojenia karabinka automatycznego StG44 w III Rzeszy nie przerwano prac nad dalszym rozwojem tego rodzaju broni.
Pracami nad nowym, prostszym i tańszym karabinkiem automatycznym zajmowała się także firma Mauser-Werke z Oberndorfu. Pierwsze projekty w zakładach Mausera powstały jeszcze przed przyjęciem StG44 do uzbrojenia. Latem 1943 roku zbudowano pierwszy prototyp oznaczony jako Gerät 06. Był to skonstruowany przez Ernsta Altenburgera i Ludwiga Vorgrimlera karabinek automatyczny działający na kombinowanej zasadzie wykorzystania energii gazów prochowych odprowadzanych przez boczny otwór lufy wspomagających odrzut zamka półswobodnego. Próby wykazały, że taka zasada działania automatyki zmniejsza niezawodność broni. Dodatkowo przy strzelaniu seriami Gerät 06 wpadał w drgania zwiększające rozrzut.
Drugi prototyp Gerät 06 2 działał już na zasadzie odrzutu zamka półswobodnego. Jednak nadal nie udało się poprawić niezawodności broni. Dopiero zastosowanie skonstruowanego od nowa przez Vorgrimlera zamka w prototypie Gerät 06(H) przyniosło zdecydowaną poprawę.
W lecie 1944 roku odbyły się próby nowego karabinka przez Erprobungstelle Heer z Kummersdorfu. Próby wykazały, że nowy karabinek nie ustępuje StG44, a według obliczeń będzie znacznie mniej koszto- i materiałochłonny. W celu przeprowadzenia ostatecznych testów zamówiono w Mauser-Werke 30 karabinków (partia prototypowa) do dalszych prób. Gerät 06 H otrzymał także oficjalne wojskowe oznaczenie Sturmgewehr 45(M) (litera M oznaczała zakłady Mausera) w skrócie StG45(M).
Klęski III Rzeszy i alianckie bombardowania sprawiły, że do zajęcia Oberndorfu 20 kwietnia 1945 roku gotowych było tylko kilka egzemplarzy StG45(M). Po wojnie pojedyncze egzemplarze tego karabinka trafiły do USA i Wielkiej Brytanii.
Opis konstrukcji.
Karabinek StG45(M) był indywidualną bronią samoczynno-samopowtarzalną. Zasada działania oparta o odrzut zamka półswobodnego. Opóźnienie otwarcia zamka zapewniały dwie symetryczne rolki. Mechanizm spustowy kurkowy umożliwia strzelanie ogniem pojedynczym i seriami. Dźwignia przełącznika rodzaju ognia po lewej stronie broni pełniła także rolę bezpiecznika. Zasilanie z dwurzędowych magazynków łukowych o pojemności 30 naboi (magazynki zamienne z magazynkami StG44). Otwarte przyrządy celownicze składały się z muszki i celownika krzywkowego ze szczerbiną. Kolba drewniana stała.

</doc>
<doc id="192683" url="https://pl.wikipedia.org/wiki?curid=192683" title="Goregrind">
Goregrind

Goregrind – jeden z podgatunków muzyki grindcore, uchodzący za najbardziej brutalny i obsceniczny. 
Początki goregrindu to przełom lat 80. i 90. XX wieku. Zespołem, który zapoczątkował ten nurt, jest brytyjski Carcass. Płyty "Reek Of Putrefaction" i "Symphonies of Sickness" powszechnie uznawane są za klasykę gatunku.
Od strony muzycznej goregrind niewiele odbiega od klasycznego grindcore, jednak częściej występują tu wolne, przygniatające tempa. Partie wokalne (charakterystyczne dla tego gatunku tzw. gutturale) są jeszcze bardziej odhumanizowane (często elektronicznie przesterowane) co powoduje, że nie sposób zrozumieć tekstu utworów.
Tematyka tekstów w utworach goregrindowych to najczęściej śmierć, tortury, choroby, patologiczny seks, pornografia. Inspiracją są często najbardziej brutalne horrory z gatunku gore np. "August Underground", "Guinea Pig", "Aftermath" itp. Artyści z tego typu filmów często czerpią wizualizacje wykorzystywane w ich koncertach na żywo.
Gatunek reprezentują m.in.: Carcass (UK), Carnal Diafragma (CZ), Dead Infection (PL), Lymphatic Phlegm (BR), Anus Magulo (PL), Paracoccidioidomicosisproctitissarcomucosis (MEX), Childrenblacknight (PL), Nuclear Vomit (PL) Gutalax (CZ).
Odrębnym podgatunkiem grindcore jest gorenoise, mieszanka stylu goregrind z harsh noisem.

</doc>
<doc id="192688" url="https://pl.wikipedia.org/wiki?curid=192688" title="Zygmunt Działyński">
Zygmunt Działyński

Zygmunt Działyński herbu Ogończyk (ur. 1618, zm. 1685) – wojewoda kaliski, syn Pawła i Izabelli Grudzińskiej. Starosta inowrocławski w latach (1650–1685), w 1660 łowczy wielki koronny, został w 1661 wojewodą brzeskokujawskim, wojewodą kaliskim w 1678 r.
Był elektorem Michała Korybuta Wiśniowieckiego w 1669 roku z województwa brzeskokujawskiego, brał udział w konwokacji w 1674 i podpisał elekcję Jana III. Uczestniczył w sejmie koronacyjnym (1676) króla Jana, gdzie złożył podpis pod aktem "Confirmatio iurium". W 1678 roku posunięty został na województwo kaliskie. Był wicemarszałkiem Trybunału Głównego Koronnego w 1662 roku. Żonaty był z Katarzyną Franciszką z Witosławskich. Elektor Jana III Sobieskiego z województwa brzeskokujawskiego w 1674 roku. 
Właściciel Kórnika od 1676 r. oraz Pakości. Pochowany został w Pakości w kościele Reformatów.
Jego wnukiem był Aleksander Działyński.

</doc>
<doc id="192697" url="https://pl.wikipedia.org/wiki?curid=192697" title="Sznaucer średni">
Sznaucer średni

Sznaucer średni – rasa psów, należąca do grupy psów w typie pinczera i sznaucera, molosowatych, szwajcarskich psów pasterskich i innych ras. Zaklasyfikowana do sekcji psów w typie pinczera i sznaucera w podsekcji sznaucery. Zgodnie z klasyfikacją amerykańską, należy do grupy psów pracujących. Typ dogowaty. Nie podlega próbom pracy.
Rys historyczny.
Sznaucery pochodzą ze znanych z hodowli owiec i bydła obszarów Bawarii i Wirtembergii na południu Niemiec, gdzie można natrafić na wzmianki o średnim sznaucerowatym psie już w XVI w. Dawniej dotrzymując kroku koniom, towarzyszył dyliżansom w długich trasach, potrafił także zwalczać gryzonie w miastach.
Wygląd.
Szata i umaszczenie.
Okrywa włosowa jest szorstka, twarda i gęsta. Składa się z gęstego podszerstka i włosa okrywowego. Cechami charakterystycznymi są broda na kufie i krzaczaste brwi.
Umaszczenie jakie występuje to pieprz i sól oraz czarne. Wyraźne jasne znaczenia na głowie, piersi i kończynach są niepożądane.
Użytkowość.
Sznaucer średni jest psem stróżującym i towarzyszącym.
Zachowanie i charakter.
Zdecydowany temperament, nie wykluczający zimnej krwi i ostrożności, upodobanie do zabaw. Jest przywiązany do swego pana i akceptuje dzieci, jak najbardziej nadaje się na psa rodzinnego. Potrzebuje sporo ruchu, w innym wypadku może mieć skłonności do niszczenia w domu. Jest szczekliwy, ale czujny. Inteligentny i uważny, łatwo się uczy. Jest wytrzymały i odporny na wahania temperatury oraz choroby.
Zdrowie i pielęgnacja.
Istnieje konieczność systematycznego czesania, strzyżenia i trymowania sierści sznaucera średniego.

</doc>
<doc id="192700" url="https://pl.wikipedia.org/wiki?curid=192700" title="ARC">
ARC



</doc>
<doc id="192701" url="https://pl.wikipedia.org/wiki?curid=192701" title="Biorytmy">
Biorytmy



</doc>
<doc id="192702" url="https://pl.wikipedia.org/wiki?curid=192702" title="Krzysztof Ignaczak">
Krzysztof Ignaczak

Krzysztof Ignaczak (ur. 15 maja 1978 w Wałbrzychu) − polski siatkarz, grał na pozycji libero; reprezentant Polski (1998 − 2017); pracował jako komentator i ekspert Polsatu Sport.
Wiele lat występował w reprezentacji Polski w siatkówce. Zwieńczeniem jego reprezentacyjnej kariery było zdobycie 21 września 2014 złotego medalu Mistrzostw Świata 2014 i tego samego dnia ogłosił zakończenie kariery reprezentacyjnej. Po raz ostatni w biało-czerwonych barwach wystąpił 20 maja 2017 roku w towarzyskim spotkaniu z Iranem.
Od 2007 r. grał w Asseco Resovii Rzeszów. 2 maja 2016 roku skończył mu się kontrakt z Resovią. Tym samym po 9 latach odszedł z rzeszowskiego klubu. W 2017 postanowił jednak rozpowszechnić siatkówkę w Anglii podpisując kontrakt z drużyną IBB Polonia London.
5 grudnia 2018 został prezesem Asseco Resovii Rzeszów.
Życie prywatne.
Jest absolwentem Zespołu Szkół nr 4 w Wałbrzychu. Był przyjacielem oraz świadkiem na ślubie Arkadiusza Gołasia. Po tragicznej śmierci najlepszego przyjaciela przejął jego nr z reprezentacji – „16”. Jest autorem magazynu sportowego „Igłą szyte”, będącego kontynuacją programu „Kadziu Projekt” Łukasza Kadziewicza. Program przedstawia reprezentację piłki siatkowej mężczyzn „od kuchni”. Żonaty z Iwoną, mają syna Sebastiana i córkę Dominikę, która urodziła się tuż po zdobyciu przez reprezentację Polski mistrzostwa Europy w 2009 roku. Jego ojciec Janusz głównie grał w barwach Chełmca Wałbrzych, gdzie i potem był trenerem tego klubu. Przed sezonem 2022/2023 jego syn Sebastian podpisał kontrakt z amerykańskiem Uniwersytetem Jamestown w Dakocie Północnej. Również tak jak ojciec gra na pozycji libero.
Sukcesy klubowe.
Mistrzostwo Polski:
Puchar Top Teams:
Puchar Polski:
Pucharu CEV:
Superpuchar Polski:
Liga Mistrzów:
Puchar Anglii:
Mistrzostwo Anglii:
Sukcesy reprezentacyjne.
Mistrzostwa Europy Kadetów:
Mistrzostwa Europy Juniorów:
Mistrzostwa Świata Juniorów:
Mistrzostwa Europy:
Liga Światowa:
Puchar Świata:
Memoriał Huberta Jerzego Wagnera:
Mistrzostwa Świata:

</doc>
<doc id="192705" url="https://pl.wikipedia.org/wiki?curid=192705" title="Zamach w Londynie (21 lipca 2005)">
Zamach w Londynie (21 lipca 2005)

Zamach w Londynie 21 lipca 2005 – zamachy, które miały miejsce w Wielkiej Brytanii równo dwa tygodnie po eksplozjach w Londynie z 7 lipca, kiedy zginęły 52 osoby, a ponad 700 zostało rannych. W zamachu z 21 lipca nie było ofiar śmiertelnych, ranna była jedna osoba. Łącznie doszło do czterech wybuchów – trzy z nich na stacjach metra: "Oval", "Warren Street" oraz "Shepherd’s Bush". Czwarty wybuch miał miejsce w autobusie linii 26 na Hackney Road w północno-wschodnim Londynie.
Do zamachów przyznała się organizacja pod nazwą "Brygady Abu Hafsa al-Masriego", ściśle związana z Al-Ka’idą Osamy bin Ladena. Bomby zdetonowane przez zamachowców samobójców w Londynie 7 lipca oraz ładunki podłożone w londyńskim metrze i autobusie miejskim 21 lipca wykonała ta sama osoba.
Poszukiwania zamachowców.
Po tygodniu poszukiwań londyńskiej policji udało się zatrzymać pierwszego z czterech sprawców, Yasina Hassana Omara. Dwa dni później brytyjskie siły bezpieczeństwa zatrzymały dwóch kolejnych poszukiwanych: 27-letniego Muktara Saida Ibrahima, podejrzanego o pozostawienie bomby w autobusie, i Ramziego Mohammeda, który podłożył ładunek na stacji metra "Oval".
W tym samym dniu w Rzymie został zatrzymany czwarty sprawca zamachu. Włoska policja aresztowała obywatela Somalii Osmana Hussaina (znanego również pod nazwiskiem Hamdi Isaac), który pozostawił ładunek wybuchowy w metrze na stacji "Shepherd’s Bush".

</doc>
<doc id="192706" url="https://pl.wikipedia.org/wiki?curid=192706" title="Jules Guesde">
Jules Guesde

Jules Basile Guesde (ur. 12 listopada 1845 w Paryżu, zm. 28 lipca 1922, Saint-Mandé) – francuski polityk, socjalista, dziennikarz, założyciel (w 1877) socjalistycznego tygodnika l’Égalité.
W 1880 Guesde, razem z Paulem Lafargue, zięciem Karola Marksa, założył Francuską Partię Robotniczą, a w 1893 został wybrany deputowanym do Zgromadzenia Narodowego. Francuska Partia Robotnicza targana ciągłymi wewnętrznymi walkami frakcyjnymi i głęboko podzielona w 1895 rozpadła się na pięć różnych partii lewicowych.
W 1900 r. grupa socjalistów pod przywództwem Guesdego i Edouarda Vaillanta utworzyła Socjalistyczną Partię Francji. Partia Guesdego, dręczona sprzecznościami połączyła się ponownie z Francuską Partią Socjalistyczną, której przewodził Jean Jaurès.
Jules Guesde, w momencie wybuchu I wojny światowej wszedł do rządu jedności narodowej René Vivianiego jako minister bez teki i pełnił tę funkcję do końca 1916 r.

</doc>
<doc id="192708" url="https://pl.wikipedia.org/wiki?curid=192708" title="Łukasz Kadziewicz">
Łukasz Kadziewicz

Łukasz Kadziewicz (ur. 20 września 1980 w Dobrym Mieście) – polski siatkarz grający na pozycji środkowego.
Członek reprezentacji Polski w piłce siatkowej, z którą zdobył wicemistrzostwo świata (2006), a także uczestniczył w Letnich Igrzyskach Olimpijskich (2004 i 2008) oraz w Lidze Światowej (2001, 2003, 2004, 2005 i 2007).
Odznaczony Złotym Krzyżem Zasługi za „wybitne osiągnięcia sportowe”.
Życiorys.
Wykształcenie.
Studiował na Wydziale Pedagogiki Uniwersytetu Warmińsko-Mazurskiego w Olsztynie.
Kariera sportowa.
Pierwsze kroki w siatkówce stawiał w wieku 12 lat, trenował w miejscowych klubach Chemik Olsztyn (1996–1999) i Felgex Dobre Miasto (1999–2000). Profesjonalne treningi rozpoczął w AZS Olsztyn, w którym grał do 2004.
W 2001 został powołany do reprezentacji Polski i wystartował w Lidze Światowej, zajmując 7. miejsce. Dwa lata później drużyna zakończyła udział w zawodach na 9. miejscu. W 2004 wystąpił z reprezentacją podczas Letnich Igrzysk Olimpijskich w Atenach, kończąc udział na etapie ćwierćfinałowym, a także w Lidze Światowej, zajmując 7. miejsce. W 2005 w Lidze Światowej zajęli 4. miejsce. Od 25 kwietnia do 31 grudnia 2005 był zawieszony w prawach reprezentanta kadry narodowej za „niesportowy tryb życia” (razem z Krzysztofem Ignaczakiem i Andrzejem Stelmachem). W kwietniu 2006 powrócił do reprezentacji i wziął udział w mundialu, na którym z drużyną zdobył wicemistrzostwo świata. W rankingu najlepiej serwujących zawodników zajął 2. miejsce (0,36 pkt/set), a w rankingu najlepiej blokujących uplasował się na 7. miejscu (0,75 pkt/set). W 2007 wystartował w Lidze Światowej (4. miejsce) i mistrzostwach Europy (11. miejsce). Niedługo po udziale w zawodach doznał kontuzji (pęknięcie jednej z kości śródstopia), która wykluczyła go z kadry na turniej prekwalifikacyjny do Letnich Igrzysk Olimpijskich w Pekinie w 2008. Trafił jednak do reprezentacji Polski, kończąc zmagania na etapie ćwierćfinałowym. W 2009 zakończył karierę reprezentacyjną, występując łącznie w 178 spotkaniach.
Po odejściu z AZS Olsztyn, w 2004 dołączył do rosyjskiego Gazpromu Surgut, w którym grał do 2005. Następnie został graczem Jastrzębski Węgiel, a w 2007 dołączył do Sparklingu Mediolan. W 2008, w związku z bankructwem klubu, przeniósł się do beniaminka PlusLigi, Trefla Gdańsk. W 2009 podpisał jednoroczny kontrakt z Lokomotiwem Biełgorod. Z zespołem tym wywalczył srebrny medal rosyjskiej Superligi. Po pięcioletniej przerwie wrócił do Gazpromu Surgut. 2 października 2011 podpisał miesięczną umowę z klubem Al Arabi Ad-Dauha, z którym wystąpił m.in. w klubowych mistrzostwach świata. Po zakończeniu kontraktu powrócił do Polski, gdzie, pozostając bez drużyny, trenował razem z siatkarzami AZS-u Olsztyn. 17 października 2011 został oficjalnie zawodnikiem Akademików. 28 lutego 2012 rozwiązał kontrakt „za porozumieniem stron”. 23 marca podpisał kontrakt do końca sezonu z drużyną , dzięki czemu po czterech latach przerwy ponownie mógł zagrać we włoskiej Serie A1. 21 sierpnia podpisał kontrakt z białoruskim klubem Szachcior Soligorsk. W latach 2013–2015 był zawodnikiem Cuprum Lubin, z którym grał w pierwszej lidze i Pluslidze.
W kwietniu 2015 poinformował o zakończeniu kariery sportowej.
Działalność po zakończeniu kariery sportowej.
Po zakończeniu kariery sportowej w 2015 został komentatorem i ekspertem siatkarskim telewizji Polsat. Również w 2015 wraz z Pawłem Siezieniewskim i Maciejem Dobrowolskim założył Akademię Siatkówki.
Był autorem magazynu sportowego "Kadziu Project", powstałego we współpracy z telewizją Polsat Sport, w którym przedstawiał kulisy pracy reprezentacji piłki siatkowej mężczyzn. Od 2014 jego felietony były publikowane na łamach „Tempa”, cotygodniowego dodatku do „Przeglądu Sportowego”.
17 sierpnia 2017, nakładem Wydawnictwa Ringier Axel Springer Polska, ukazała się autobiografia Kadziewicza pt. "Kadziu. Siatkówka &amp; Rock’n’Roll".
Uczestniczył w czwartej edycji programu rozrywkowego Polsatu "Dancing with the Stars. Taniec z gwiazdami" (2015), w którym zajął drugie miejsce w finale. Wcześniej, w 2014 odmówił udziału w konkursie, tłumacząc decyzję brakiem możliwości pogodzenia treningów siatkarskich i tanecznych.
W 2015 wystąpił w spocie wizerunkowym z okazji 15. urodzin kanału Polsat Sport.
Brał udział w drugiej oraz trzeciej edycji reality show Polsatu "Ninja Warrior Polska" (lata 2020-2021).
W 2021 został dziennikarzem serwisu internetowego Onet Sport i „Przeglądu Sportowego”.
Życie prywatne.
Wychował się przy ul. Grudziądzkiej w Dobrym Mieście. Ma starszą siostrę, Monikę.
W 2004 poślubił Kamillę, z którą ma córkę Amelię (ur. 2006). Małżeństwo zakończyło się rozwodem w 2008. Następnie był związany z florecistką Magdaleną Mroczkiewicz. Od 2011 jest żonaty z Barbarą Gołąb-Kadziewicz.
Jest niewierzący.

</doc>
<doc id="192714" url="https://pl.wikipedia.org/wiki?curid=192714" title="Marduk">
Marduk

Marduk (sum. damar-dutu, tłum. „"Młody byczek boga Utu"”) – bóstwo opiekuńcze miasta Babilon, najważniejszy bóg panteonu babilońskiego, syn boga Enki/Ea, małżonek bogini Sarpanitu, utożsamiany z planetą Jowisz i Syriuszem
Ze względu na pozycję miasta, Marduk szybko stał się naczelnym bóstwem Mezopotamii. W szczytowym nasileniu kultu innych bogów uważano za jego sługi bądź jedynie inne aspekty jego osobowości. Jego kult stał się również popularny w Asyrii.
Symbolem Marduka było trójkątne narzędzie rolnicze – łopata lub motyka – zwane "marru" (ponieważ na początku był najprawdopodobniej, jak inni bogowie, jedynie lokalnym bóstwem rolniczym). Towarzyszył mu wąż-smok.
Kojarzy się go przede wszystkim z takimi dziedzinami, jak magia, mądrość, woda i sądownictwo – im bowiem patronował.

</doc>
<doc id="192715" url="https://pl.wikipedia.org/wiki?curid=192715" title="Oświata w Austrii">
Oświata w Austrii

W Austrii edukacja jest obowiązkowa od 6 do 15 roku życia. W tym kraju szkolnictwo podzielone jest na 3 etapy nauki:
Wakacje w Austrii trwają od 7 lipca do 7 września.

</doc>
<doc id="192717" url="https://pl.wikipedia.org/wiki?curid=192717" title="Droga krajowa nr 36 (Polska)">
Droga krajowa nr 36 (Polska)

Droga krajowa nr 36 (DK36) – droga krajowa klasy GP oraz klasy G o długości ok. 150 km leżąca na obszarze województw wielkopolskiego i dolnośląskiego. Mimo swej krótkiej trasy łączy zespoły miast: kalisko-ostrowski i legnicko-głogowski. Na odcinku Ostrów Wielkopolski – Lubin przebiega niemal równolegle do drogi krajowej nr 12, z którą ani razu się nie przecina. W Lubinie odbija od drogi wojewódzkiej nr 333 na południowy wschód w kierunku Wrocławia, lecz kończy swoją trasę już w Prochowicach krzyżując się z drogą krajową nr 94.
Klasa drogi.
Droga posiada parametry klasy GP na odcinkach:
oraz parametry klasy G na odcinkach:
Historia numeracji.
Na przestrzeni lat trasa posiadała różne oznaczenia:
Ograniczenia w ruchu.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony z wyjątkiem określonych miejsc oznaczonych znakiem zakazu B-19.
Do 13 marca 2021 r..
Wcześniej droga krajowa nr 36 była objęta ograniczeniami dopuszczalnego nacisku pojedynczej osi:

</doc>
<doc id="192719" url="https://pl.wikipedia.org/wiki?curid=192719" title="Hażlach">
Hażlach

Hażlach (do 31 XII 1996 "Haźlach"; cz. "Hazlach" lub "Hažlach", niem. "Haslach") – wieś w gminie Hażlach, w powiecie cieszyńskim, w województwie śląskim, w granicach historycznego regionu Śląska Cieszyńskiego, geograficznie zaś na Pogórzu Śląskim. Na obszarze 1233,19 ha zamieszkana jest przez 2263 mieszkańców (2009), co daje gęstość zaludnienia równą 183,5 os./km².
Nazwa.
Nazwa jest pochodzenia bawarskiego (Hasen-loch?). Inna interpretacja: od niem. Haslach (= niem. Haslach ‘leszczyna’)
Do 1996 roku obowiązywała nazwa "Haźlach". Mieszkańcy wsi chcieli zmienić nazwę na "Hażlach", ponieważ ustalona urzędowo postać Haźlach kojarzyła się ze słowem "haziel", oznaczającym w gwarze śląskiej "wychodek". Przychylono się do wniosku mieszkańców.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Hesleth debent esse viginti mansi". Zapis ten oznaczał, że wieś zobowiązana została do płacenia dziesięciny z 20 łanów mniejszych. Jej powstanie wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
Przez stulecia wieś pozostawała własnością szlachecką. Najstarszym znanym właścicielem był Emeryk z Hażlacha (prawdopodobnie potomek zasadźcy i pierwszego właściciela), który za rządów księcia Przemysława I Noszaka sprzedał połowę Hażlacha i Parchowa szlachcicowi Jeszkowi. W latach 40. XV wieku wśród lokalnej szlachty przewijali się bracia Mikołaj i Jan z Małych Kończyc i Hażlacha. Z kolei w 1450 Hażlach został zakupiony przez marszałka księstwa, Mikołaja z Dębowca. Od 1482 świadkiem w kancelaryjnych dokumentach bywał Łazarz piszący się z Pstrążnej i Hażlacha. Miejscowość została w 1532 zakupiona przez jednego z pierwszych przedstawicieli rodu Bludowskich, którzy pozostawali jej właścicielami przez następnych kilkaset lat. W 1793 Hażlach został zakupiony przez Komorę Cieszyńską od Mönnichów.
Według austriackiego spisu ludności z 1900 w 175 budynkach w Hażlachu na obszarze 1233 hektarów mieszkało 1282 osób, co dawało gęstość zaludnienia równą 104 os./km², z tego 807 (62,9%) mieszkańców było katolikami, 469 (36,6%) ewangelikami a 6 (0,5%) wyznawcami judaizmu, 1255 (97,9%) było polsko-, 19 (1,5%) niemiecko- a 1 (0,1%) czeskojęzycznymi. Do 1910 liczba budynków wzrosła do 183 a mieszkańców do 1342, z czego 1336 było zameldowanych na stałe, 1327 (99,3%) było polsko-, 8 (0,6%) niemieckojęzycznymi a 1 osoba (0,1%) była czeskojęzyczna, 840 (62,6%) było katolikami, 494 (36,8%) ewangelikami a 8 (0,6%) żydami.
W lipcu 1920 roku miejscowość decyzją Rady Ambasadorów znalazła się w granicach Polski.
W latach 1954–1972 wieś należała i była siedzibą władz gromady Haźlach. W latach 1975–1998 miejscowość położona była w województwie bielskim.
Turystyka.
Przez miejscowość przechodzi trasa rowerowa:
Według Narodowego Instytutu Dziedzictwa, w miejscowości znajduje się jeden obiekt zabytkowy, a są to piwnice dworskie z XIX wieku (nr rej.: 937/68 z 5.12.1968 oraz A-370/78 z 17.10.1978).
Religia.
Na terenie wsi działalność duszpasterską prowadzą następujące kościoły:
Komunikacja.
Przez miejscowość kursują autobusy prywatnych przewoźników: TRANSKOM Skoczów do Drogomyśla, Chybia i Strumienia oraz Cieszyna; busy firmy LINEA TRANS do Jastrzębia-Zdroju, Marklowic Górnych, Strumienia, Chybia i Zarzecza oraz Cieszyna. Do pęli „Hażlach Dęby” i dalej do Kończyc Wielkich docierają busy firmy TRANS-BUS. Przez Hażlach przejeżdżają także busy dalekobieżne: do Katowic (Bus Brothers) oraz Gliwic i Wrocławia (Trans-Bus). Do ronda przy skrzyżowaniu DW 937 z DW938 dojeżdżają autobusy komunikacji podmiejskiej linii nr 22 obsługującej przez ZGK Cieszyn. Mieszkańcy ulic, znajdujących się blisko ronda, korzystają głównie z komunikacji podmiejskiej ZGK Cieszyn.

</doc>
<doc id="192724" url="https://pl.wikipedia.org/wiki?curid=192724" title="Oświata w Grecji">
Oświata w Grecji

W Grecji edukacja jest obowiązkowa od 6. do 16. roku życia.
Oświata w tym państwie podzielona jest na 4 etapy nauki:

</doc>
<doc id="192725" url="https://pl.wikipedia.org/wiki?curid=192725" title="Droga krajowa nr 13 (Polska)">
Droga krajowa nr 13 (Polska)

Droga krajowa nr 13 – droga krajowa klasy GP o długości około 17 km łącząca Szczecin z granicą z Niemcami w Rosówku. Leży w całości na obszarze województwa zachodniopomorskiego (powiat grodzki - Szczecin i powiat policki).
Historia.
Od 1962 roku do lat 70. na odcinku Szczecin – węzeł z autostradą w Kołbaskowie była częścią drogi międzynarodowej E74, łączącej Szczecin z Berlinem.
1998-2005: Modernizacja.
Gruntowna modernizacja drogi nr 13 miała miejsce w latach 1998-2005. Na jej miejskim odcinku w Szczecinie do profilu 2 x 2 przebudowano ulice Mieszka I, Południową oraz częściowo ul. Autostrada Poznańska. Zmodernizowano także odcinek ul. Cukrowej. W ciągu ul. Południowej zbudowano ronda: Uniwersyteckie (o średnicy 100 m) i Hakena (o średnicy 120 m) oraz węzeł komunikacyjny na pl. Szyrockiego. Ostatnim jej etapem było oddanie w sierpniu 2005 nowego wiaduktu kolejowego nad ul. Południową, którym prowadzą linie kolejowe nr 408, 409 oraz 433 do stacji Szczecin Gumieńce. Ponadto zmodernizowano drogę od rogatek Szczecina do Kołbaskowa.
od 2015: Budowa obwodnicy Przecławia i Warzymic.
12 października 2015 GDDKiA ogłosiła przetarg na obwodnicę Przecławia i Warzymic. Obwodnica, której początek to rondo imienia Hermanna Hakena w Szczecinie, miałaby mieć dwie jezdnie po dwa pasy ruchu. W ramach tej inwestycji miałby zostać wybudowany węzeł "Przecław", węzeł "Smętowice" łączący DK13 z planowaną Zachodnią Obwodnicą Szczecina w ciągu S6 oraz nowy węzeł zespolony "Kołbaskowo" na autostradzie A6, który miałby być również początkiem dla zachodniej obwodnicy Szczecina. Stary węzeł "Kołbaskowo" miałby być zlikwidowany. 13 października rząd zmienił rozporządzenie o autostradach i drogach ekspresowych w Polsce, wydłużając drogę ekspresową S6 o odcinek Kołbaskowo-Police-Goleniów, czyli o zachodnią obwodnicę Szczecina, która to miałaby mieć początek od nowego węzła "Szczecin Zachód".
Głównym wykonawcą budowy obwodnicy została wybrana firma Energopol Szczecin S.A., z którą 9 marca 2018 podpisano stosowną umowę. Na początku lipca 2019 Energopol złożył w szczecińskim sądzie rejonowym wniosek o ogłoszenie upadłości likwidacyjnej. Zdolność firmy do dokończenia jeszcze nie rozpoczętego kontraktu miała stać się przedmiotem pogłębionej analizy prawnej GDDKiA sama zaś firma zadeklarowała chęć kontynuacji prac.
W ramach Programu 100 obwodnic planowana jest budowa obwodnicy Kołbaskowa. 
Historia numeracji.
Na przestrzeni lat trasa posiadała różne oznaczenia i kategorie/klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi do 11,5 tony.
Do 13 marca 2021.
Wcześniej droga krajowa nr 13 była objęta ograniczeniami dopuszczalnego nacisku pojedynczej osi:
Bezpieczeństwo na drodze.
W obrębie miasta wzdłuż drogi 13 zbudowano drogę rowerową a w rejonie Przecławia i Kołbaskowa znajduje się droga pieszo-rowerowa i szerokie pobocza lecz na odcinku Kołbaskowo – Rosówek dotychczas brakuje udogodnień dla pieszych i rowerzystów.

</doc>
<doc id="192727" url="https://pl.wikipedia.org/wiki?curid=192727" title="Musała">
Musała

Musała (bułg. "Мусала") – najwyższy (2925 m n.p.m.) szczyt masywu Riła, zarazem najwyższy szczyt Bułgarii, Europy Wschodniej, jak i całego Półwyspu Bałkańskiego.
Istnieje duża trudność w określeniu wysokości względnej szczytu. Jeśli traktować Musałę jako jedną z gór Riła, to wysokość ta będzie liczona od dna doliny Jezior Musaleńskich (2389 m n.p.m.) i wynosiła nieznacznie ponad 500 m. Jeśli jednak potraktujemy całą Riłę jako jeden masyw górski, a Musałę jako jego najwyższy wierzchołek, to wysokość względna wyniesie około 1600 m. Istnieją sprzeczne oceny co do charakteru Riły, gdyż teren ten ma swoistą kaskadową rzeźbę i trudno wyróżnić podstawy konkretnych gór. 
Południowe zbocza Musały mają wysokość kilkuset metrów.
Według legendy pierwszym człowiekiem na szczycie był Filip II Macedoński w IV wieku p.n.e.

</doc>
<doc id="192729" url="https://pl.wikipedia.org/wiki?curid=192729" title="Marduk (zespół muzyczny)">
Marduk (zespół muzyczny)

Marduk – szwedzki zespół muzyczny wykonujący black metal. Powstał w 1990 roku w Norrköping z inicjatywy gitarzysty Morgana Håkanssona, który pozostaje jednym członkiem oryginalnego składu. Od 2014 roku grupę współtworzą ponadto wokalista Daniel „Mortuus” Rostén, basista Magnus „Devo” Andersson oraz perkusista Fredrik Widigs. Do 2015 roku grupa nagrała m.in. trzynaście albumów studyjnych, ciesząc się znaczną popularnością w podziemiu artystycznym. Ostatni, wydany w 2015 roku album zatytułowany "Frontschwein" odniósł, prawdopodobnie największy sukces komercyjny w historii działalności zespołu. Nagrania trafiły na liczne listy przebojów, m.in. w Szwecji, Francji, Niemczech i Holandii.
Od 2000 roku Håkansson prowadzi oficynę Blooddawn Productions, nakładem której ukazało się szereg nagrań Marduka. Do 2011 roku firma działała jako oddział Regain Records. Następnie muzyk podpisał kontrakt partnerski z wytwórnią Century Media Records.
Historia.
Zespół powstał w 1990 roku w Norrköping z inicjatywy gitarzysty Morgana Håkanssona, byłego członka punkrockowego zespołu Moses. Pierwszy skład utworzyli ponadto basista Rikard Kalm, związany z zespołem Darkified perkusista Joakim Av Grav oraz wokalista Andreas Axelsson, grający wówczas na gitarze w grupie Edge of Sanity. W tym składzie zespół zarejestrował demo zatytułowane "Fuck Me Jesus", które ukazało się w czerwcu 1991 roku. Rok później skład uzupełnił drugi gitarzysta Magnus „Devo” Andersson. Jako kwintet, w przeciągu czterech dni zespół zarejestrował debiutancki album studyjny. Płyta zatytułowała "Dark Endless" ukazała się w grudniu 1992 roku nakładem wytwórni muzycznej No Fashion Records. Tego samego roku skład opuścił Rikard Kalm, w miejsce którego zespół zatrudnił Rogera „B.War” Svenssona z grupy Allegiance. Rok później z zespołu odszedł także wokalista Andreas Axelsson, którego funkcję przejął Joakim Av Grav, łącząc z obowiązkami perkusisty. W nowym składzie muzycy zarejestrowali drugi album pt. "Those of the Unlight", który trafił do sprzedaży w październiku 1993 roku nakładem francuskiej oficyny Osmose Productions.
Także w 1993 roku skład uzupełnił kolega Svenssona z zespołu Allegiance – perkusista Fredrik Andersson, który przejął stanowisko Joakima Av Grava nadal pełniącego funkcję wokalisty w grupie. W 1994 roku z zespołu odszedł Magnus „Devo” Andersson i ponownie jako kwartet muzycy zarejestrowali trzeci album długogrający. Wydawnictwo zatytułowane "Opus Nocturne" ukazało się w grudniu tego samego roku. W 1995 roku z grupy odszedł Joakim Av Grav, którego zastąpił Erik „Legion” Hagstedt. Do składu zespołu został zaangażowany ponadto drugi gitarzysta Kim Osara, którego członkiem pozostał do następnego roku. Czwarty album Marduk pt."Heaven Shall Burn... When We Are Gathered" ukazał się czerwcu 1996 roku. W 1997 roku na potrzeby trasy koncertowej muzycy zatrudnili Petera Tägtgrena, członka Hypocrisy, by w latach późniejszych ostatecznie porzucić zamysł dwóch gitarzystów w składzie. 4 sierpnia 1998 roku odbyła się premiera piątej długogrającej płyty zespołu pt. "Nightwing". W czerwcu 1999 roku do sprzedaży trafił szósty album formacji zatytułowany "Panzer Division Marduk". Odwołujący się w swej treści do II wojny światowej materiał przysporzył zespołowi krytyki i oskarżeń o pochwałę zbrodni nazistowskich. Wydawnictwo było promowane podczas europejskiej trasy koncertowej wraz z Angelcorpse. Ponadto, rok później grupa wzięła udział w objazdowym festiwalu No Mercy, m.in. u boku Immortal, Cannibal Corpse oraz Dark Funeral. 17 kwietnia 2001 roku został wydany siódmy album długogrający zespołu pt. "La Grande Danse Macabre". Rok później grupę opuścił perkusista Fredrik Andersson, którego zastąpił Emil Dragutinović, muzyk związany poprzednio z zespołem Nominon.
W marcu 2003 roku ukazał się ósmy album studyjny grupy pt. "World Funeral". Nagrania były promowane teledyskami do utworów „Hearse” i „World Funeral”. Wkrótce potem, po ośmiu latach współpracy z zespołu odszedł wokalista Erik „Legion” Hagstedt. Zastąpił go lider formacji Funeral Mist – Daniel „Arioch” Rostén, w Marduk posługujący się pseudonimem Mortuus. W ślad za nim w 2004 roku skład opuścił także basista Roger „B.War” Svensson, którego zastąpił Magnus „Devo” Andersson, występujący w zespole poprzednio jako gitarzysta. W nowym składzie zespół nagrał swój dziewiąty album studyjny pt. "Plague Angel", na którym znalazł się między innymi utwór o powstaniu warszawskim, zatytułowany "Warschau". Po jego wydaniu w 2004 roku, zespół udał się w ogólnoświatową, ponadroczną trasę koncertową "Deathmarch 2004/2005". W ramach tej trasy zespół zagrał również koncert w Warszawie, uwieczniony na trzeciej po "Live In Germania" (1997) i "Infernal Eternal" (2000) płycie koncertowej, pt. "Warschau" (2005).
Jesienią 2006 roku ukazało się dwupłytowe DVD "Blood Puke Salvation", dokumentujące przebieg trasy "Deathmarch 2004/2005" i zawierające dodatkowe materiały, w tym wywiady i teledyski. W listopadzie 2006 nastąpiła zmiana składu, z zespołu odszedł perkusista Emil Dragutinović, którego na początku 2007 roku zastąpił, członek formacji Absurdeity – Lars Broddesson. Dragutinović zagrał jednak jako muzyk sesyjny na dziesiątej studyjnej płycie zespołu, zatytułowanej "", która ukazała się w roku 2007. Partie perkusji na trzech z dziesięciu utworów na płycie („Imago Mortis”, „Accuser/Opposer” oraz „Womb of Perishableness”) zagrał J. Gustaffson. Na płycie gościnnie pojawili się wokalista irlandzkiego Primordial, Alan „Nemtheanga” Averill, w utworze „Accuser/Opposer” oraz były wokalista Marduk, Joakim Gothberg, w utworze „Cold Mouth Prayer”. Po wydaniu płyty zespół udał się na kilka tras koncertowych po całym świecie. Jesienią 2009 roku wydany został jedenasty album zespołu – "Wormwood". Nagrania były promowane podczas trasy koncertowej "Funeral Nation 2009/2010". Zespół wziął także udział w ogólnopolskiej trasie Blitzkrieg 5, poprzedzając formację Vader.
W maju 2011 roku do sprzedaży trafił minialbum formacji zatytułowany "Iron Dawn". Następnie na przełomie maja i czerwca grupa odbyła krótkie tournée w USA. 25 maja 2012 roku ukazał się dwunasty album grupy pt. "Serpent Sermon". Do pochodzącego z płyty utworu pt. „Souls for Belial” zrealizowano teledysk, który wyreżyserował Håkan Sjödin. Singel uzyskał ponadto status złotej płyty w Szwecji sprzedając się w nakładzie 10 tys. egzemplarzy. W tym samym roku zespół rozpoczął serię koncertów promujących najnowszy album. Trasa pt. "Serpent Sermon Tour 2012" obejmowała szereg występów w Europie w tym dwa koncerty w Polsce, które zespół zagrał w Krakowie oraz Łodzi. W 2013 roku grupa kontynuowała koncerty w Ameryce Północnej, Ameryce Południowej, Australii, Azji oraz Europie.
19 stycznia 2015 roku ukazał się trzynasty album studyjny kwartetu zatytułowany "Frontschwein". Pod względem aranżacji artystycznej album silnie nawiązywał do motywów II wojny światowej, której wątki przewijają się zarówno w warstwie tekstowej, muzycznej, jak i wizualnej albumu. Do tytułowego utworu „Frontschwein” zrealizowano teledysk inspirowany tematyką wojenną. Wydawnictwo zostało nagrane z nowym perkusistą Fredrikiem Widigsem, który zastąpił Larsa Broddessona, pełniącego dotychczas obowiązki perkusisty grupy. Powodem tej zmiany były kwestie zdrowotne Larsa, który w wyniku problemów z kręgosłupem nie mógł kontynuować swojego udziału w dalszej działalności muzycznej zespołu. W 2015 oraz 2016 roku Marduk odbył zakrojoną na szeroką skalę trasę promującą nowy album, obejmującą koncerty w Europie, Azji, Australii, Ameryce Południowej oraz Ameryce Północnej.
W 2018 roku grupa ogłosiła swój kolejny album o nazwie "Viktoria", którego premiera miała miejsce 22 czerwca. Wydawnictwo promowane było utworami "Werwolf" oraz "Viktoria" do których zrealizowano teledyski. Koncepcja albumu podążała szlakiem wytyczonym przez płytę "Frontschwein", stanowiąc kontynuację motywów II wojny światowej zapoczątkowanych w 2015 roku. Jak podkreśla gitarzysta zespołu Morgan: „Jest to kontynuacja albumu "Frontschwein", choć muzycznie stanowi inną podróż. Oczywiście główny temat pozostaje niezmienny, ale jak zawsze w przypadku kolejnej odsłony Marduk jest to odmienna koncepcja muzyczna, która zawiera w sobie wiele różnic, mocy, agresji, oddania oraz uczuć.”

</doc>
<doc id="192733" url="https://pl.wikipedia.org/wiki?curid=192733" title="Michał Winiarski">
Michał Winiarski

Michał Jerzy Winiarski (ur. 28 września 1983 w Bydgoszczy) – polski siatkarz i trener siatkarski, grający na pozycji przyjmującego, w latach 2004–2014 reprezentant Polski.
Życiorys.
Już jako junior był kapitanem reprezentacji, która w 2003 sięgnęła po tytuł mistrza świata juniorów. W kadrze seniorskiej zadebiutował 7 stycznia 2004 w meczu z Rosją (0:3) podczas turnieju kwalifikacyjnego do igrzysk w Atenach. W reprezentacji Polski rozegrał 240 spotkań. Stephane Antiga mianował go kapitanem kadry. Pod koniec sierpnia 2009 rozwiązał kontrakt z klubem Itas Diatec Trentino Volley, z którym wygrał Ligę Mistrzów (2009) oraz zdobył mistrzostwo Włoch (2008) – i podpisał trzyletni kontrakt z mistrzem Polski – Skrą Bełchatów. 3 maja 2013 podpisał dwuletni kontrakt z rosyjskim klubem Fakieł Nowy Urengoj, opuszczając po czterech latach PGE Skrę. Po rocznej grze w klubie Fakieł Nowy Urengoj, powrócił do Skry Bełchatów.
21 września 2014, wraz z reprezentacją Polski, wywalczył złoty medal Mistrzostw Świata 2014. Tego samego dnia ogłosił zakończenie kariery reprezentacyjnej. W 2017 w związku z kontuzją kręgosłupa ogłosił zakończenie kariery.
Po zakończeniu kariery jako zawodnik, został drugim trenerem PGE Skry Bełchatów. 4 czerwca 2019 roku został oficjalnie zaprezentowany jako nowy trener Trefla Gdańsk, w którym był trenerem do sezonu 2021/2022. W 2022 został trenerem reprezentacji Niemiec .
Żonaty z Dagmarą Stęplewską. Ma dwóch synów.
Reprezentacja Polski.
Powołania do reprezentacji Polski
Osiągnięcia.
Sukcesy klubowe.
Mistrzostwo Polski:
Puchar Polski:
Mistrzostwo Włoch:
Liga Mistrzów:
Klubowe Mistrzostwa Świata:
Superpuchar Polski:
Sukcesy reprezentacyjne.
Mistrzostwa Świata Juniorów:
Mistrzostwa Świata:
Memoriał Huberta Jerzego Wagnera:
Puchar Świata:
Liga Światowa:

</doc>
<doc id="192734" url="https://pl.wikipedia.org/wiki?curid=192734" title="Droga krajowa nr 31 (Polska)">
Droga krajowa nr 31 (Polska)

Droga krajowa nr 31 (DK31) – droga krajowa klasy GP o długości ok. 138 km. Przebiega południkowo wzdłuż Odry przez obszar województw zachodniopomorskiego i lubuskiego, niemalże równolegle do granicy polsko-niemieckiej. Stanowi alternatywne dla drogi nr 13 połączenie Szczecina z autostradą A6 a także łączy go, wraz z drogą krajową nr 29, z granicą z Niemcami w Słubicach.
W 2004 decyzją GDDKiA zmieniono przebieg DK 31 na terenie Szczecina. Dawniej prowadziła ona od skrzyżowania z ul. Struga (DK10), przez Zdroje i Podjuchy (ulicami Gryfińską, Batalionów Chłopskich, Granitową). Obecny przebieg to: rondo Hakena (DK13) – ul. Floriana Krygiera – ul. Granitowa.
Pomiędzy Mieszkowicami a Boleszkowicami na DK31 zlokalizowany jest Drogowy Odcinek Lotniskowy „Mieszkowice” o długości 2000 metrów.
Historia numeracji.
Na przestrzeni lat arteria posiadała różne oznaczenia i klasyfikacje:
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021 r..
We wcześniejszych latach droga krajowa nr 31 była objęta ograniczeniami dopuszczalnego nacisku pojedynczej osi:

</doc>
<doc id="192735" url="https://pl.wikipedia.org/wiki?curid=192735" title="Requiem (msza)">
Requiem (msza)

Requiem (łac. "requiem" znaczy "odpoczynek"), rekwiem – nazwa mszy lub nabożeństwa luterańskiego z formularzem przeznaczonym na okazję modlitwy za zmarłego w dniu jego pogrzebu, w kilka dni po nim, lub w kolejne rocznice jego śmierci.
Nazwa tej mszy pochodzi od pierwszego słowa introitu:
"Requiem aeternam dona eis Domine et lux perpetua luceat eis"
co według utrwalonego w tradycji tłumaczenia znaczy:
"Wieczny odpoczynek racz im dać Panie, a światłość wiekuista niechaj im świeci."

</doc>
<doc id="192739" url="https://pl.wikipedia.org/wiki?curid=192739" title="Cowichan">
Cowichan

Cowichan (czytaj "Koo-łi-czan") – plemię Indian kanadyjskich, należące do grupy Saliszów, zamieszkujące nadmorskie tereny Kolumbii Brytyjskiej – obecnie Dolinę Cowichan na wyspie Vancouver. Liczebność plemienia (zarejestrowana) wynosi 3800 osób, z czego połowa zamieszkuje w rezerwacie Cowichan. Plemię zarządzane jest przez wodza wspomaganaego przez dwunastosobową radę plemienną. Wódz i rada mają delegację do podejmowania decyzji z zakresu prawa rodzinnego, edukacji, zdrowia, spraw mieszkaniowych i socjalnych. Stosunki pomiędzy plemieniem a władzami regulują postanowienia Traktatu Hul'qumi'num (faza 4.) Plemię posiada i zarządza holdingiem "Khowutzun Development Corporation" obejmującym pięć spółek, między innymi winnice i winiarnie, tartak i firmę budowlaną. Wszystkie spółki zatrudniają ponad 800 pracowników i wytwarzają 57 milionów dolarów obrotu. Propagowanie wiedzy na temat plemienia, turystyki i produktów rękodzieła plemiennego (między innymi znanych z jakości robionych na drutach swetrów wełnianych) zajmuje się przedsiębiorstwo "Quw'utsun Cultural and Conference Centre".
Historia plemienia.
Prehistoria i mitologia.
Niewiele jest wiadomo o historii plemienia sprzed przybycia Europejczyków. Badania archeologiczne wskazują, że plemię zamieszkiwało swe tereny od co najmniej 4.5 tysiąca lat. Brak historii pisanej zastępują mity. Według nich przodkiem wszystkich Cowichan był Syalutsa, który spadł z nieba. W ten sam sposób przybyli na ziemię inni przodkowie plemienia. Syalutsa był obdarzony szczególną mocą i umiejętnościami. On nauczył pozostałych całej wiedzy potrzebnej do życia. Obejmowało to umiejętność polowań, rybołówstwa, wytwarzania broni i narzędzi, budowania domostw itp. Pierwsi Cowichanie ustalili też zwyczaje plemienne, które przestrzegane były przez kolejne pokolenia. Do czasów współczesnych przekazywane są z pokolenia na pokolenie informacje genealogiczne, tak że wiele rodzin wywodzi swe początki od poszczególnych osobników przybyłych wraz z Syalutsem.
Podstawą gospodarki plemienia, oraz głównym źródłem pożywienia było rybołówstwo. Polowano na łososia ożywając do tego specjalnie budowanych tam na rzekach. Corocznie flotylla setek łodzi udawała się na stały ląd w górę Rzeki Frezier, gdzie dokonywano połowów. Zdobyte mięso konserwowano. Cowichanie nigdy nie spowodowali wyniszczenia populacji łososia, rozumiejąc zasady równowagi naturalnej. Sporadycznie polowano także na zwierzęta leśne, najczęściej jelenie. Dietę uzupełniano zbieractwem.
Cowitchanie uprawiali rodzaj prymitywnego kultu ziemi i lasów.
Kolonizacja.
Cowitchanie pierwszy raz na szerszą skalę weszli w kontakty z Europejczykami w początkach XIX wieku. Początkowo były to wyłącznie stosunki handlowe. W zamian za produkty, takie jak mięso łososia i skóry, Indianie nabywali nieznane im dotychczas produkty przemysłowe, takie jak stalowe narzędzia, garnki, broń palną. Niestety wraz z nadejściem białych przyszły nieznane przedtem choroby, na które Cowitchanei byli całkowicie nieodporni. Epidemia ospy dosłownie zdziesiątkowała populację. Z ocenianych 16 tysięcy zmniejszyła się do niespełna tysiąca. Dewastującym dla plemienia było, że wymarła praktycznie cała starszyzna, tradycyjnie odpowiedzialna za zachowanie tradycji. Wiele z tradycyjnej wiedzy zostało w ten sposób utracone na zawsze.
W połowie XIX wieku zmienił się charakter brytyjskiego zaangażowania w rejonie. Wraz z powstaniem kolonii Wyspa Vancouver, na tereny Cowitchan zaczęli napływać rolniczy osadnicy. Choć teoretycznie władze brytyjskie uznawały prawo Indian do zajmowanych ziem, praktycznie gubernatorzy kolonialni w sporach z kolonistami zawsze stawali po ich stronie. Z czasem, Cowitchanie zostali wyzuci ze swych tradycyjnych posiadłości. Nie odbyło się to bez przemocy. Do aktów samoobrony i gwałtu dochodziło wielokrotnie. Do największych w latach 1853, 1856 i 1862. Szczególnie rok 1862 przeszedł do historii jako pogrom plemienia. Osadnicy wydali otwartą wojnę zbrojnie najeżdżając tereny plemienne. Wynik tych starć, korzystny dla osadników, został zalegalizowany przez władze reprezentowane przez gubernatora Douglasa. Indianie zostali osadzeni w niewielkim rezerwacie wydzielonym z terenów poprzednio przez nich zajmowanych.
Współczesność.
Nowe prawa jaki przyznała konstytucja Kanady rzdennym Kanadyjczykom pozwoliła na odrodzenie plemienia. Szereg przedsięwzięć o charakterze gospodarczym, edukacyjnym i kulturowym pozwolił na zmniejszenie dystansu dzielącego Indian od reszty populacji. Ciągle jednak poziom wykształcenia, stopa życiowa jest niższa, a bezrobocie wśród Indian wyższe.
Podjęte negocjacje Traktat Hul'qumi'num (w 2005 negocjowany etap 4) pozwolił Cowichanom (oraz innym pokrewnym plemionom) zrekompensowanie niektórych krzywd. Negocjacje traktatu dotyczą spraw własności ziemi i lasów; spraw podatkowych, samorządu, rybołówstwa i spraw socjalnych.

</doc>
<doc id="192740" url="https://pl.wikipedia.org/wiki?curid=192740" title="Ocelot chilijski">
Ocelot chilijski

Ocelot chilijski, kot górski, kodkod, kot chilijski ("Leopardus guigna") – gatunek drapieżnego ssaka z podrodziny kotów (Felinae) w obrębie rodziny kotowatych (Felidae). Jest najmniejszym kotowatym półkuli zachodniej.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1782 roku hiszpańsko-chilijski przyrodnik Juan Ignacio Molina nadając mu nazwę "Felis guigna". Holotyp pochodził z Valdivia, w Chile. 
Czasami umieszczany w rodzaju "Oncifelis". Dane molekularne i morfologiczne wykazują, że "L. guigna" i "L. geoffroyi" są taksonami siostrzanymi; analizy linii genetycznych mtDNA pokazują, że ich ostatni wspólny przodek występował około 2-3 mln lat temu. Autorzy "Illustrated Checklist of the Mammals of the World" rozpoznają dwa podgatunki.
Zasięg występowania.
Ocelot chilijski występuje w południowo-zachodniej Ameryce Południowej zamieszkując w zależności od podgatunku:
Morfologia.
Długość ciała 39–51 cm, ogona 19,5–25 cm; masa ciała dorosłych samców 1,7–3 kg, dorosłych samic 1,3–2,1 kg. Mają sierść szarobrązową lub rdzawobrązową pokrytą małymi ciemnymi plamkami. 
Ekologia.
Odżywiają się drobnymi gryzoniami, ptakami i gadami. Prowadzą nocny i okazjonalnie nadrzewny tryb życia.
Rozwój i życie kodkodów nie są do końca znane, jednak przypuszcza się, że w jednym miocie rodzi się od jednego do trzech młodych, a przeciętny osobnik żyje około 11 lat. Niewiele wiadomo o liczebności populacji tego gatunku, jednak przypuszcza się, że ze względu na karczowanie lasów może być gatunkiem zagrożonym. Jest chroniony zarówno w Chile jak i w Argentynie.

</doc>
<doc id="192745" url="https://pl.wikipedia.org/wiki?curid=192745" title="Kotek kusy">
Kotek kusy

Kotek kusy, kot kusy ("Prionailurus planiceps") – słabo poznany gatunek drapieżnego ssaka z podrodziny kotów (Felinae) w obrębie rodziny kotowatych (Felidae). Był uważany za gatunek wymarły w 1985 roku, ale został ponownie odkryty w 1995.
Taksonomia.
Gatunek po raz pierwszy zgodnie z zasadami nazewnictwa binominalnego opisali w 1827 roku irlandzki zoolog Nicholas Aylward Vigors i amerykański przyrodnik Thomas Horsfield nadając mu nazwę "Felis planiceps". Jako miejsce typowe odłowu holotypu Vigors i Horsfield wskazali Sumatrę.
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Kotek kusy występuje w Brunei, w Indonezji (Kalimantan, Sumatra) i w Malezji (Półwysep Malajski, Sabah i Sarawak).
Morfologia.
Długość ciała (bez ogona) 44,6–52,1 cm, długość ogona 12,8–16,9 cm; masa ciała 1,5–2,5 kg. Wielkości kota domowego, przypomina nieco wyglądem łasicę z uwagi na wydłużony kształt ciała i krótkie łapy. Posiada krótki ogon oraz małe, okrągłe, nisko osadzone uszy. Futro jest gęste, długie i puszyste, barwy brązoworudej z ciemnymi cętkami na gardle i wewnętrznej stronie kończyn. Głowa i klatka piersiowa są jaśniejsze, rudawe, z jasnymi znaczeniami. Samce są trochę większe od samic. Kot kusy jest jednym z czterech kotów, które nie potrafią schować swoich pazurów (tak jak gepard grzywiasty, kotek wyspowy i kotek cętkowany). Posiadają również dobrze wykształcone błony pławne.
Ekologia.
Siedlisko.
Koty kuse żyją w lasach deszczowych, blisko wody oraz plantacji palm olejowych.
Tryb życia.
Prawdopodobnie samotniczy. Prowadzi nocny tryb życia, ale niektóre osobniki są najbardziej aktywne o świcie i zmierzchu. W niewoli często obserwuje się je w wodzie, gdzie chętnie spędzają czas. Podobnie jak inne koty znaczą swój teren, jednak w przeciwieństwie do nich zostawiają ślad zapachowy czołgając się po ziemi. 
Kot kusy jest bardzo rzadko spotykany, prawie nie ma informacji o reprodukcji tego gatunku. Odnotowano tylko trzy mioty w niewoli, przy czym w jednym były 2 kocięta, a w pozostałych 1. Prawdopodobnie najczęściej rodzi się 1–4 kociąt, ponieważ dorosłe samice kota kusego posiadają cztery sutki. Na wolności widziano kocię w styczniu, ciąża trwała około 56 dni.
Pokarm.
Poluje przede wszystkim na ryby, jak również płazy i raki. Obserwowano koty, które podobnie jak szopy pracze, „myły” swoje jedzenie w wodzie. W niewoli skaczą na swój posiłek i odciągają go na około dwa metry od miejsca, w którym go położono. Na wolności koty te najprawdopodobniej odciągają ryby i żaby od brzegu, by nie uciekły.

</doc>
<doc id="192746" url="https://pl.wikipedia.org/wiki?curid=192746" title="Andrzej Stelmach (siatkarz)">
Andrzej Stelmach (siatkarz)

Andrzej Stelmach (ur. 15 sierpnia 1972 w Strzegomiu) – polski siatkarz i trener siatkarski. Grał na pozycji rozgrywającego. 306-krotny reprezentant Polski w latach 1990–2005, m.in. dwukrotny olimpijczyk (Atlanta 1996, Ateny 2004), uczestnik mistrzostw świata (Japonia 1998), trzykrotny uczestnik mistrzostw Europy (Finlandia 1993, Grecja 1995, Czechy 2001).
W 2013 roku rozpoczął karierę trenerską jako asystent Damiana Dacewicza w klubie MKS Banimex Będzin. W sezonie 2015/2016 był II trenerem BBTS-u Bielsko-Biała w PlusLidze. Od października 2016 do czerwca 2017 był pierwszym szkoleniowcem pierwszoligowej drużyny kobiet AZS KU Politechniki Opolskiej. Od grudnia 2017 roku był trenerem Tauronu Banimex MKS Dąbrowa Górnicza. W latach 2019-2022 trener Częstochowianki Częstochowa.
Jest żonaty, ma córkę i syna Kacpra, który gra na pozycji przyjmującego. Jego starszym bratem jest siatkarz, a obecnie trener siatkarski – Krzysztof Stelmach.
Sukcesy reprezentacyjne.
Letnia Uniwersjada:

</doc>
<doc id="192750" url="https://pl.wikipedia.org/wiki?curid=192750" title="Szyfr Playfair">
Szyfr Playfair

Szyfr Playfair (czasem nazywany też szyfrem Playfaira) został wymyślony przez sir Charlesa Wheatstone'a w 1854, a spopularyzowany przez barona Lyona Playfaira.
Zasady budowy szyfru.
Polega on na zastąpieniu par liter tekstu jawnego inną parą liter. Użyjmy jako słowa-klucza słowa SZYFR. Zatem pierwszą czynnością będzie zapisanie liter alfabetu w kwadracie 5 x 5, zaczynając od słowa kluczowego i łącząc litery I oraz J.
 S Z Y F R 
 A B C D E 
 G H I/J K L 
 M N O P Q 
 T U V W X 
Jeżeli postanowisz używać innego słowa-klucza, w którym litery się powtarzają (dotyczy to szczególnie imion, np. "MAGDA"), pamiętaj że powtórzenia liter musisz pominąć (w tym przypadku słowem-kluczem będzie "MAGD").
Potem dzielimy tekst, który mamy zamiar zaszyfrować (nazywajmy go "tekstem jawnym") na digramy, czyli pary liter. Każda z par powinna się składać z dwóch różnych od siebie liter. W razie potrzeby możemy w tym celu wstawić np. x. Dodajemy je także na końcu wtedy, gdy tekst nie kończy się pełnym digramem.
Na przykład: 
tekst jawny wikipedia jest najlepsza
tekst jawny jako digramy wi-ki-pe-di-aj-es-tn-aj-le-ps-za
Teraz przystępujemy do właściwego szyfrowania. Pary liter możemy podzielić na trzy grupy:
Jeśli obie litery są w tym samym wierszu, zastępujemy je sąsiadującymi z nimi literami z prawej strony; na przykład ki zamienia się w LK. Jeżeli jedna z liter znajduje się na samym końcu wiersza, zastępujemy ją pierwszą literą w tym wierszu. Jeśli obie litery znajdują się w tej samej kolumnie, powinny zostać zastąpione przez litery leżące pod nimi; np. le zmienia się w QL. Jeżeli któraś litera znajduje się na końcu kolumny, zastępujemy ją pierwszą literą w kolumnie.
Zupełnie inna jest sytuacja, kiedy każda z liter digramu znajduje się w innym wierszu i innej kolumnie. W takim wypadku, aby zaszyfrować pierwszą literę, idziemy wzdłuż wiersza w którym się znajduje, aż dotrzemy do kolumny, która zawiera drugą literę. Litera na skrzyżowaniu wiersza litery pierwszej z kolumną litery drugiej zastępuje pierwszą literę. W celu zaszyfrowania drugiej z liter, idziemy wzdłuż wiersza w którym się znajduje aż dotrzemy do kolumny w której znajduje się pierwsza litera. Znak ze skrzyżowania wiersza litery drugiej i kolumny litery pierwszej reprezentuje drugą literę. Zaszyfrowany tekst przykładowy brzmi zatem:
tekst jawny jako digramy wi ki pe di aj es tn aj le ps za
tekst zaszyfrowany (kryptogram) VK LK QD CK CG AR UM CG QL MF SB
Adresat znający słowo-klucz, może odczytać wiadomość odwracając opisaną procedurę.
Historia.
Playfair przez wiele lat dążył do tego, aby używać tego szyfru podczas wojny. Jego pomysłowi wielokrotnie się sprzeciwiano. Brytyjskie Ministerstwo Wojny zastosowało go w końcu w czasie wojny burskiej. Po pewnym czasie okazało się, że szyfr można złamać, odszukując najczęściej występujące w danym języku digramy.

</doc>
<doc id="192752" url="https://pl.wikipedia.org/wiki?curid=192752" title="Złotokot afrykański">
Złotokot afrykański

Złotokot afrykański, kot złoty ("Caracal aurata") – gatunek średniej wielkości drapieżnego ssaka z podrodziny kotów (Felinae) w obrębie rodziny kotowatych (Felidae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1827 roku holenderski zoolog Coenraad Jacob Temminck nadając mu nazwę "Felis aurata". Temminck nie potrafił określić skąd pochodzi holotyp; Van Mensch i Van Bree w 1969 roku ustalili miejsce typowe na „prawdopodobnie przybrzeżny region Dolnej Gwinei”, w Afryce Zachodniej. 
Pokrewieństwo wobec innych gatunków kotowatych kontrowersyjne. Tradycyjnie umieszczany w monotypowym rodzaju "Profelis" lecz badania molekularne pokazują, że złotokot afrykański jest najbliżej spokrewniony z karakalem stepowym ("Caracal caracal") i serwalem sawannowym ("Leptailurus serval"). Autorzy "Illustrated Checklist of the Mammals of the World" rozpoznają dwa podgatunków.
Zasięg występowania.
Złotokot afrykański występuje w Afryce zamieszkując w zależności od podgatunku:
Charakterystyka.
Długość ciała (bez ogona) 61,6–101 cm, długość ogona 16,3–34,9 cm; masa ciała samców 11–16 kg, samic 6–8 kg. Futro na grzbiecie jest rudo-brązowe lub szaro-brązowe, a na brzuchu białe z ciemnymi cętkami.
Ekologia.
Złotokot afrykański poluje na gryzonie, góralki, małpy, dujkery oraz ptaki. Samica rodzi 2-3 młode. Zamieszkuje wilgotne lasy tropikalne.

</doc>
<doc id="192753" url="https://pl.wikipedia.org/wiki?curid=192753" title="Tyglew">
Tyglew

Tyglew – mieszaniec samca tygrysa i samicy lwa (lwicy).
Historia.
Tyglewy są efektem celowego lub przypadkowego krzyżowania zwierząt żyjących w niewoli. Podobnie jak u legrysów, samce są bezpłodne, ale samice mogą mieć potomstwo (znany jest przypadek samicy o imieniu Noelle, która urodziła młodego „tytyglewa”).
Są one mniejsze niż legrysy i, w przeciwieństwie do nich, rzadko osiągają rozmiary większe niż rodzice. Prawdopodobnie jest to spowodowane obecnością hamującego wzrost genu obecnego u lwicy, co jest skutkiem rywalizacyjnej strategii reprodukcyjnej lwów.
Tyglewy, a także legrysy, często są podatne na choroby bardziej niż gatunki występujące naturalnie. Jest to jeden z powodów, dla których ludzie zajmujący się ochroną zagrożonych gatunków są przeciwni hodowaniu mieszańców. Oprócz tego zajmują one miejsce (klatki i wybiegi) i czas (ciąża i wychowanie młodych u samicy), w którym można by rozmnażać zwierzęta tego samego gatunku, przyczyniając się do jego ratowania.
Masa ciała: od 140 do 180 kg&lt;br&gt;
Ubarwienie: sierść zwykle płowa lub rudawa z delikatnymi prążkami (jak u tygrysów) i cętkami (jak u młodych lwów)&lt;br&gt;
Pożywienie: są drapieżnikami, jak inne kotowate&lt;br&gt;
Biotop: tylko w niewoli

</doc>
<doc id="192754" url="https://pl.wikipedia.org/wiki?curid=192754" title="Pływacz szary">
Pływacz szary

Pływacz szary, wal szary ("Eschrichtius robustus") – gatunek ssaka z rodziny płetwalowatych (Balaenopteridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1861 roku szwedzki zoolog Wilhelm Lilljeborg nadając mu nazwę "Balænoptera robusta". Holotyp pochodził z wyspy Gräsö, w Upplandzie, w Szwecji („på Gräsön i Roslagen”; „Benen lägo 840 fot frän hafsstranden, ungefär 12 à 15 fot öfver hafvets yta”). Jedyny żyjący przedstawiciel rodzaju pływacz ("Eschrichtius").
Niektóre ujęcia systematyczne umieszczają "E. robustus" w rodzinie Eschrichtiidae, ale dane molekularne dobitnie potwierdzają włączenie "Eschrichtus" do Balaenopteridae, w obrębie parafiletycznego rodzaju "Balaenoptera". Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Pływacz szary występuje w północnej części Oceanu Spokojnego, od Oceanu Arktycznego i Morza Beringa do Kalifornii Dolnej, Zatoki Kalifornijskiej i części wybrzeża Meksyku na wschodzie oraz wybrzeży Rosji, Japonii, Korei i południowo-wschodniej Chińskiej Republiki Ludowej na zachodzie. Wytępiony w północnej części Oceanu Atlantyckiego, ale niedawno zauważony w południowej części Oceanu Atlantyckiego (Namibia) i Morzu Śródziemnym (Izrael, Hiszpania).
Morfologia.
Długość ciała 1320–1420 cm; masa ciała 14000–35000 kg. Występuje dymorfizm płciowy – samice są nieco większe niż samce w każdym wieku. Noworodki osiągają długość ciała 450–500 cm przy ciężarze 800 kg lub więcej. Skóra jest szara, często silenie zaatakowana przez specyficzne dla pływacza pąkle ("Cryptolepas rhachianecti") i trzy gatunki Cyamidae ("Cyamus scammoni", "C. ceti" i "C. kessleri"). Zamiast płetwy grzbietowej pływacz ma serię zgrubień zaczynającą się od 1/3 długości ciała. Płetwa ogonowa jest wcięta i mierzy od czubka do czubka 3 m. Pływacz ma charakterystyczny, krótki i żółty fiszbin w ilości około 130–180 i długości 5–40 cm. 
Ekologia.
Żywi się obunogami, wieloszczetami i mięczakami. przewracając się na boki i wykonując ruchy głową w mule dla wypłoszenia skorupiaków i niewielkich ryb. Wsysa wodę do pyska, a następnie wypycha ją zachowując pokarm na fiszbinach. Lato spędza żerując w Arktyce, następnie migruje na południe do zatok i lagun przybrzeżnych w celu rozrodu. 
Od połowy jesieni aż do początków zimy przebywają odcinek dziewięciu tysięcy sześciuset kilometrów, który jest najdłuższym odcinkiem migracji tych ssaków. Przebywają około 160 kilometrów dziennie, a w podróży zawsze płyną w odległości kilku mil od wybrzeży. Samice docierają do Kalifornii Dolnej pod koniec grudnia aby po dwunastu, trzynastu miesiącach, w ciepłych i słonych wodach Lagun Ojo de Liebre, San Ignacio i w Zatoce Magdaleny, urodzić potomstwo.
Po ciąży trwającej około roku, w zimie, rodzi się jedno młode. Walenie te żyją około 70 lat. Jest to waleń fiszbinowy; odżywia się przez przecedzanie wody przez duże płaty fiszbinu długości do 45 cm, zwisające z górnej szczęki. Waleń zagrożony wyginięciem. Jego liczebność została obniżona drastycznie przez polowania w przeszłości, tak że populacja z zachodniej części Oceanu Spokojnego bliska jest obecnie wymarcia.
Status zagrożenia.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC ( „najmniejszej troski”).

</doc>
<doc id="192756" url="https://pl.wikipedia.org/wiki?curid=192756" title="Ireneusz Mazur">
Ireneusz Mazur

Ireneusz Mazur (ur. 13 lipca 1957 w Chrzanowie) – polski siatkarz, potem trener.
Życiorys.
Był uczniem Szkoły Podstawowej nr 2 i Liceum Zawodowego w Busku-Zdroju. Tam rozpoczął swoją życiową przygodę z siatkówką. Na sportowych parkietach występował od 1972 do 1989 roku nie odnosząc jednak żadnych spektakularnych sukcesów. W międzyczasie studiował na Akademii Wychowania Fizycznego w Krakowie, którą ukończył ze specjalizacją trenerską.
W latach 90. został trenerem reprezentacji Polski juniorów. Kadra pod jego wodzą zdobyła w 1996 roku złoty medal na Mistrzostwach Europy Juniorów, a rok później wywalczyła tytuł Mistrzów Świata Juniorów. Wśród zawodników, którzy zdobywali tytuły mistrzowskie w kategorii juniorów byli wówczas m.in. Paweł Zagumny, Piotr Gruszka, Sebastian Świderski, Grzegorz Szymański, Krzysztof Ignaczak i Dawid Murek.
W styczniu 1998 roku przejął po Hubercie Jerzym Wagnerze kadrę narodową seniorów. Kontynuował rządy twardej ręki, ale dokonał również rewolucji w ówczesnym składzie reprezentacji, stawiając na młodych graczy, z którymi wcześniej sięgał po złote medale mistrzostw Europy i mistrzostw świata juniorów. Pod jego wodzą w 1998 roku polscy siatkarze zadebiutowali w Lidze Światowej. W debiucie w tych rozgrywkach pokonali Rosję 3:2. Jednak w tych rozgrywkach zajęli dopiero 10. miejsce. Rok później w LŚ zajęli 8. miejsce. Na Mistrzostwach Świata w 1998 roku polscy siatkarze zajęli dopiero 17. miejsce. Nie zdołał awansować z reprezentacją na Mistrzostwa Europy w 1999 roku i na Igrzyska Olimpijskie w Sydney i przestał być trenerem reprezentacji Polski. Następnie był II trenerem AZS Częstochowa, a później I trenerem tego zespołu. Największe sukcesy jako trener klubowy odniósł w latach 2004–2006 jako trener Skry Bełchatów, zdobywając w obydwu sezonach mistrzostwo i Puchar Polski. Później został trenerem AZS Olsztyn, gdzie w pierwszym sezonie zdobył brązowy medal mistrzostw Polski. Po porażce z Jadarem Radom na zakończenie sezonu zasadniczego 2007/2008 podał się do dymisji. W 2009 roku prowadził AZS Politechnikę Warszawską, zastępując Krzysztofa Kowalczyka.
Obecnie jest ekspertem i komentatorem siatkówki w stacji Polsat Sport. Komentował m.in. mecze Mistrzostw Świata, mistrzostw europy, Ligi Światowej, World Grand Prix, Pucharu Świata, Ligi Mistrzów, Ligi Mistrzyń, PlusLigi i OrlenLigi.
Sukcesy trenerskie.
w kadrze:
w klubach:

</doc>
<doc id="192757" url="https://pl.wikipedia.org/wiki?curid=192757" title="Opór aero(hydro)dynamiczny">
Opór aero(hydro)dynamiczny

Opór aero(hydro)dynamiczny – składowa wektora siły aerodynamicznej lub hydrodynamicznej, równoległa do kierunku ruchu ciała względem płynu i skierowana zawsze przeciwnie do kierunku ruchu ciała. Siła aerodynamiczna powstaje podczas ruchu ciała w płynie; gdy ruch ciała ustaje, siła oporu zanika. Opór aero(hydro)dynamiczny traktować można jako rodzaj siły biernej, przyłożonej do poruszającego się ciała.
Powstawanie oporu aero(hydro)dynamicznego.
Siła aerodynamiczna jest sumą sił działających na małe elementy powierzchni ciała. Wynika z nierównomiernego rozkładu ciśnienia na powierzchni ciała, a także zjawisk hydrodynamicznych w sąsiedztwie jego powierzchni, gdy ciało to porusza się w płynie oraz z istnienia naprężeń stycznych i przejawiających się w postaci lepkości sił tarcia między poruszającymi się z różnymi prędkościami warstwami płynu. Siły lepkie dominują przy małych prędkościach (tj. dla niewielkich liczb Reynoldsa Re) i są one wprost proporcjonalne do prędkości ciała. Siły wywołane efektami hydrodynamicznymi (oderwanie warstwy granicznej) oraz asymetrią rozkładów prędkości i ciśnienia po stronie nadwietrznej i zawietrznej dominują przy dużych prędkościach i są generalnie proporcjonalne do kwadratu prędkości.
Opływ płynu wokół ciała powoduje zmiany rozkładu ciśnienia. W uproszczeniu – powstaje nadciśnienie na powierzchni natarcia (stronie nawietrznej) i podciśnienie na stronie przeciwnej (zawietrznej).
Dla prostych (w sensie geometrycznym) ciał poruszających się z niewielką prędkością (przepływ laminarny wokół ciała bez oderwania) istnieje kilka teorii opisujących opór aero(hydro)dynamiczny np. prawo Stokesa dla kuli czy formuła Oseena.
Formuły na wielkość oporu aero(hydro)dynamicznego.
Zgodnie z formułą Stokesa siła oporu formula_1 jakiej doznaje kula o promieniu formula_2 poruszająca się z prędkością formula_3 w płynie o lepkości formula_4 wynosi:
Formuła ta ma ograniczony zakres zastosowań, gdyż odnosi się jedynie do małych prędkości (ściślej obowiązuje dla liczb Reynoldsa Re &lt; 5), gdy przepływ po stronie zawietrznej ma charakter regularny.
Dla większych prędkości, obejmujących zdecydowaną większość przypadków praktycznych, wielkość siły oporu obliczyć można z zależności:
lub równoważnie
gdzie:
Współczynnik oporu.
Współczynnik oporu formula_10 wyznaczany jest empirycznie na podstawie badań w tunelach aerodynamicznych, bądź metodami CFD. Jest to bezwymiarowy współczynnik, zależny od kształtu, kątowej orientacji poruszającego się ciała względem kierunku ruchu, liczby Reynoldsa Re i liczby Macha Ma. W szerokim zakresie liczb Reynoldsa współczynnik formula_10 ten jest wartością stałą. Dla kuli formula_10 wynosi około 0,45, a dla współczesnych samochodów osobowych około 0,30. Dla bardzo dużych Re (rzędu formula_19) współczynnik formula_10 gwałtownie spada (tzw. kryzys oporu), po czym stopniowo łagodnie narasta. Współczynnik ten gwałtownie rośnie przy zbliżaniu się do prędkości dźwięku w płynie, co przyczyniło się do powstania określenia bariera dźwięku.
Opór a turbulencje.
Dla przepływów w zakresach dużych Re, w których warstwa graniczna jest turbulentna (od Re równego około 300 do 350 000 dla gładkiej kuli) współczynnik siły oporu jest stały. W przypadku przekroczenia krytycznej liczby Reynoldsa (350 000, a mniejszej dla chropowatych ciał) punkt oderwania warstwy przyściennej przesuwa się w kierunku przepływu. Obszar śladu aerodynamicznego za opływanym ciałem jest wówczas węższy, co powoduje spadek współczynnika oporu (wspomniany uprzednio kryzys oporu). Zwężenie się śladu aerodynamicznego spowodowane jest turbulizacją warstwy granicznej w płynie, która uzyskuje wówczas większą energię kinetyczną i nie ulega tak łatwo oderwaniu. Czasami stosowane jest celowe wymuszanie przejścia laminarno-turbulentnego: umieszcza się z przodu opływanego przedmiotu tzw. "turbulizatory". Stosuje się to czasem na łopatkach wirnika turbin oraz na skrzydłach samolotów. Turbulizatory mają kształt np. pofalowanych drutów przyklejonych wzdłuż skrzydła.
Z tego samego powodu piłki tenisowe i golfowe mają chropowatą powierzchnię. Dzięki zmniejszonemu oporowi wzrastają prędkości oraz nośność.
Opór indukowany.
Jeżeli poruszające się ciało jest niesymetryczne względem osi kierunku ruchu to opływ jest niesymetryczny i wytwarza różnicę ciśnień na powierzchniach. Zjawisko to wykorzystuje się do wytworzenia siły nośnej na skrzydle samolotu lub siły napędowej dla żagla. Przy takim niesymetrycznym opływie powstaje dodatkowo opór zwany oporem indukowanym. Jest to opór powstający w wyniku zawirowań na końcach płata spowodowany wyrównywaniem się ciśnień na górnej i dolnej powierzchni płata. Dla przykładu dla skrzydła samolotu o eliptycznym rozkładzie siły nośnej współczynnik oporu indukowanego wyraża się wzorem:
gdzie formula_22 nazywa się wydłużeniem skrzydła i określone jest zależnością:
przy czym
Uzasadnia to stosowanie długich wąskich skrzydeł u szybowców i innych samolotów latających z wykorzystaniem dużych współczynników siły nośnej, a także wskazuje przyczynę, dla której współczesny wyczynowy jacht żaglowy ma smukły kil, miecz i ster – a także wysokie i wąskie żagle.

</doc>
<doc id="192759" url="https://pl.wikipedia.org/wiki?curid=192759" title="Windows Vista">
Windows Vista

Windows Vista (wym. //, Windows NT 6.0, nazwa kodowa Longhorn) – system operacyjny z rodziny Windows wydany przez Microsoft 30 stycznia 2007 roku. Jest następcą systemu Windows XP. Kolejnym systemem Microsoftu jest Windows 7 wydany w 2009 roku. Wsparcie od Microsoft zakończyło się 11 kwietnia 2017 roku.
System został wydany w sześciu różnych edycjach, które różnią się dostępnymi aplikacjami. Windows Vista ma nowe lub ulepszone funkcje względem poprzednika, XP. Do najważniejszych należą nowy wygląd systemu Windows Aero, wyszukiwarka plików Windows Search, pasek boczny z gadżetami czy kontrola konta użytkownika. W Viście zawarto także nową wersję przeglądarki Internet Explorer 7, Windows Media Player 11 i Windows Media Center.
Podczas produkcji był znany pod nazwą kodową "Longhorn" który spowodował niedołężnąść Windows vista 
Został wydany w 2007 r.
Zakończono wsparcie w 2017 r.
. Microsoft reklamował swój system sloganem "Clear, Confident, Connected", czyli "Przejrzysty, Pewny, Połączony". Koszty produkcji Visty wyniosły łącznie sześć miliardów dolarów. W październiku 2013 roku Windows Vista był zainstalowany na 3,16% komputerów na świecie, natomiast w Polsce w okresie 21–27 października 2013 udział ten wynosił 7,57%.
Terminy premiery.
8 listopada 2006 roku ówczesny lider działu Microsoftu zajmującego się klienckim systemem operacyjnym, Jim Allchin, napisał na swym blogu, iż tworzenie Visty zostało zakończone i rozpoczęła się produkcja. Dla użytkowników licencji grupowych system Windows Vista był dostępny już od 30 listopada 2006, w wersji pudełkowej oraz preinstalowany w nowych komputerach jest dostępny od 30 stycznia 2007 w Polsce i 29 stycznia na świecie. Tego dnia były prezes Microsoftu, Bill Gates, o 16:45 (czasu lokalnego) uroczyście dokonał premiery nowego produktu. Oficjalna polska premiera systemu odbyła się 7 marca 2007 roku, jednakże zakup systemu Windows Vista był już możliwy od 25 stycznia 2007.
Nowe funkcje.
Do nowości w Viście należy między innymi całkowicie nowy wygląd, bazujący na silniku Aero. Została dodana obsługa nagrywania płyt DVD. Do graficznych nowości należy też nowy wygląd przycisku „Start”, który wygląda jak trójwymiarowa kula zawierająca logo Windows Vista, ale bez napisu start.
Znana z Windows XP Service Pack 2 Zapora systemu Windows została rozbudowana. W systemie Windows Vista, zapora obsługuje ruch wchodzący i wychodzący, umożliwia definiowanie reguł na warstwach transportowej i sieciowej z uwzględnieniem specyfiki protokołów IPSec oraz IPv6. Zapora systemu Windows Vista pozwala na pełne zarządzanie nie tylko przez GUI, ale i przez wiersz poleceń oraz Group Policy.
Do systemu dołączony został również program chroniący przed programami szpiegującymi (dostępny jako darmowy dodatek dla systemów XP i Server 2003) o nazwie "Windows Defender", tworzony na podstawie programu "GIANT AntiSpyware" firmy Giant Company Software Inc., wykupionej przez Microsoft 16 grudnia 2004.
Inną nowością są trójstopniowo (zamiast dwustopniowo) limitowane konta, dzięki którym można lepiej dopasować poziom uprawnień do użytkownika. Nowy rodzaj kont, "Least Privileged User Account (LUA)", który pozwala na trójstopniowe uprawnienia, jest najbardziej ograniczony i sprowadza się do jedynie podstawowych uprawnień, takich jak korzystanie z Internetu (jest możliwe odcięcie takiemu użytkownikowi dostępu do niektórych stron), czy eksploracja jego własnych folderów. Warto również wspomnieć o możliwości korzystania z kontroli rodzicielskiej, dzięki której można określić, w jakim zakresie czasu i jak długo dziecko może korzystać z komputera, a także w jakie gry może grać.
Został wprowadzony nowy model aktualizacji dzięki któremu w większości przypadków instalacja aktualizacji odbywa się w tle, bez restartowania komputera.
Kolejną nową funkcjonalnością jest wbudowane w edycję Ultimate rozwiązanie BitLocker pozwalające na szyfrowanie całych partycji. Szyfrowanie to może wykorzystywać między innymi sprzętowe moduły TPM.
Windows Vista był reklamowany przez Microsoft jako wydajniejszy, bezpieczniejszy i łatwiejszy w użyciu. Inne zmiany i usprawnienia w systemie to:
Edycje.
Windows Vista jest dostępny w sześciu edycjach, które są przeznaczone dla dwóch grup odbiorców: użytkowników domowych i pracowników biurowych. Na terenie Unii Europejskiej wydano specjalne edycje N nie zawierające programu Windows Media Player. Istnieje możliwość aktualizacji Windows Vista z edycji niższej do wyższej (np. edycję Home Basic można zaktualizować do wersji Home Premium lub Ultimate) w efekcie skorzystania z cech dostępnych w bardziej rozbudowanej edycji.
Poniższa tabela zawiera wszystkie edycje Windows Vista wraz z ich krótkim opisem.
Interfejs.
Windows Vista zawiera 4 rodzaje interfejsu: Windows Aero, Vista Basic, Vista Standard i interfejs klasyczny.
Windows Aero zawiera trójwymiarowe efekty, takie jak: przełączanie się między aplikacjami – Windows Flip 3D, następca klasycznego przełączania Alt+Tab, miniaturki oraz animacja minimalizacji i maksymalizacji otwartych okien podobna do tej znanej z OS X. Aero Glass dodatkowo sprawia wrażenie gładkości i przezroczystości interfejsu.
Na starszych komputerach, posiadających słabsze karty graficzne i procesory, tych efektów nie ma i system wygląda porównywalnie do poprzednich wersji. Aby w pełni wykorzystać efekty 3D nowego systemu, karta graficzna będzie musiała posiadać technologię Windows Display Driver Model (WDDM).
Windows Basic (porównywalny w stylu znanej z Windows XP Luny) jest uproszczoną wersją Windows Aero, zaprojektowaną dla komputerów, które nie spełniają wymagań sprzętowych Aero Glass (istnieje możliwość wyłączenia Windows Aero – system uruchomi wtedy Windows Basic).
Na najsłabszych komputerach zostanie użyty klasyczny szary interfejs, znany ze starszych wersji systemu (Windows 95, 98, 2000).
Nowością jest także Windows Sidebar. Można do niego „podpiąć” różne miniaplikacje (zwane gadżetami), takie jak odtwarzacz multimedialny, zegar, czytnik RSS, monitor wydajności czy kalendarz. Rozwiązanie to jest odpowiedzią na Dashboard zawarty w OS X oraz SuperKaramba w KDE (środowisku graficznym dostępnym dla systemów uniksowych takich jak GNU/Linux czy systemy z rodziny BSD).
Ważniejsze aktualizacje.
Service Pack 1.
Dodatek ten jest pierwszą większą aktualizacją dla Windows Vista i zawiera szereg udoskonaleń dotyczących bezpieczeństwa, wydajności, stabilności i funkcjonalności systemu, jak również wszystkie wydane dotychczasowo aktualizacje. Dnia 4 lutego 2008 roku zakończono prace nad dodatkiem SP1. 15 lutego 2008 roku Service Pack 1 został udostępniony dla płatnych subskrybentów MSDN-u. 18 marca 2008 roku została udostępniona finalna wersja dla wszystkich zainteresowanych użytkowników. Udostępniono dwa pliki – zbiorcze instalatory SP1 dla wersji x86 oraz x64. Oba zawierały 5 głównych języków (angielski, niemiecki, francuski, hiszpański i japoński). 15 kwietnia 2008 Service Pack 1 został udostępniony w polskiej wersji językowej dla systemu Windows Vista. 12 lipca 2011 wsparcie techniczne dla Service Pack’a 1 zakończyło się.
Większość udoskonaleń i poprawek pojawiła się przed wydaniem SP1 w postaci pojedynczych aktualizacji możliwych do zdobycia poprzez system Windows Update. Poniżej przedstawiono kilkanaście najważniejszych rozwiązanych problemów i udoskonaleń.
Service Pack 2.
Ostateczna wersja Service Pack 2 dla systemu Windows Vista została wydana 25 maja 2009. Wersja w języku polskim ukazała się 30 czerwca 2009. Wydając Service Pack 2, Microsoft zastosował podejście, w którym poprawki dostępne są najpierw dla subskrybentów TechNet, a kilka dni później – dla wszystkich pozostałych. 11 kwietnia 2017 zakończyło się wsparcie techniczne i aktualizacje dla SP2.
Krytyka.
System Windows Vista firmy Microsoft spotkał się z krytyką użytkowników. Wynika to w głównej mierze z wielu błędów, niedopracowań oraz znacznie zwiększonych wymagań sprzętowych w stosunku do poprzednika Windows XP. Steve Ballmer (CEO Microsoftu) powiedział, że system ten wymaga dalszych prac rozwojowych, a wsparcie dla wcześniejszego systemu Windows XP będzie wydłużone.
Broniąc się przed krytyką, producent systemu przeprowadził w lipcu 2008 kampanię marketingową o nazwie Mojave Experiment. Projekt ten miał dwie fazy. W pierwszej polegał na zebraniu od 120 użytkowników systemów Linux, Mac OS X, Windows XP oraz Windows 2000 ich najpoważniejszych zastrzeżeń wobec Windows Vista. W drugiej zaprezentowano tej samej grupie użytkowników nowy system „Mojave”, który w badaniu opinii uzyskał ponad 90% ocen pozytywnych. Po badaniu opinii ujawniono, że system „Mojave”, to po prostu Windows Vista, ewentualnie skonfigurowany stosownie do indywidualnych upodobań (informacje ze strony Microsoftu).
Problemy ze sterownikami.
Jednym z głównych problemów we wczesnej fazie obecności Windows Vista na rynku okazał się brak dedykowanych sterowników dla wielu elementów komputerów (takich jak karty graficzne i muzyczne) oraz urządzeń peryferyjnych. Wczesne wersje sterowników przeznaczonych dla systemów Windows Vista często oferowały niską wydajność, oraz były częstą przyczyną awarii systemu operacyjnego. Oprócz tego niektóre z nich (np. Creative Alchemy) był dostarczane odpłatnie. Również sterowniki wbudowane w system operacyjny były niewydajne, oraz oferowały bardzo ograniczoną funkcjonalność. W rezultacie wiele komputerów pracujących pod tym systemem operacyjnym oferowało nieporównywalnie niższą wydajność niż pod systemem Windows XP.
Wymagania sprzętowe.
Sam menedżer okien Aero również okazał się problematyczny, ponieważ jego wymagania sprzętowe są większe od otwartych i darmowych menedżerów Beryl, czy też Compiz (dostępnych pod otwartym systemem operacyjnym Linux), które przy mniejszych wymaganiach oferują znacznie więcej możliwości i efektów.
DRM.
Oprócz tego krytykowany był fakt zaimplementowania metod DRM w postaci mechanizmów Windows DRM. W efekcie, w sytuacji, kiedy zażyczy sobie tego twórca mediów, Windows Vista, wykrywając niezaufane elementy systemu, obniży jakość odtwarzania, aby uniknąć przechwycenia mediów w wysokiej jakości. Właściwość ta budzi często kontrowersje, tak jak niemal wszystkie technologie DRM.
Różne wersje systemu.
Dotychczas użytkownicy systemów operacyjnych Microsoft Windows byli przyzwyczajeni do równoległego istnienia dwóch wersji systemu operacyjnego (wersja do użytku domowego oraz korporacyjnego) i w momencie pojawienia się większej liczby systemów operacyjnych nie wiedzieli, jakie są rzeczywiste różnice między różnymi systemami o identycznym zastosowaniu, oraz który z nich wybrać.
Dostępność DirectX 10.
Innym krytykowanym rozwiązaniem jest fakt, że DirectX 10 jest dostępny od Windows Vista, ponieważ według oficjalnego stanowiska Microsoftu „DirectX 10 oferuje funkcje, którym nie podoła środowisko Windows XP”. Z tych powodów w pierwszej połowie 2008 roku jedynie około 8% programistów pisało programy wykorzystujące funkcje nieobecne w Windows XP.

</doc>
<doc id="192761" url="https://pl.wikipedia.org/wiki?curid=192761" title="Vista">
Vista

Miejsca:
Miejscowości w USA:

</doc>
<doc id="192762" url="https://pl.wikipedia.org/wiki?curid=192762" title="Świder (wiertnictwo)">
Świder (wiertnictwo)

Świder – narzędzie wiercące służące do zwiercania skał stosowane w wiertnictwie; narzędzie to połączone jest z przewodem wiertniczym i zapuszczane do otworu wiertniczego. Od doboru odpowiedniego świdra zależą w znacznym stopniu wartości wskaźników, charakteryzujące proces wiercenia, do których należą: mechaniczna prędkość wiercenia, marszowa prędkość wiercenia i uwiert narzędziem wiercącym.
W zależności od rodzaju wiercenia, rodzaju skały i głębokości używa się różnych typów narzędzi wiercących:
Kod IADC klasyfikacji narzędzi wiercących.
Świdry gryzowe.
W przypadku świdrów gryzowych frezowanych i słupkowych składa się z 3 cyfr i 1 litery.
PIERWSZY indeks od 1 do 8 określa typ narzędzia i odpowiada wzrostowi twardości skały:
od 1 do 3 charakteryzują świdry gryzowe ze stalowymi, frezowanymi zębami
od 4 do 8 charakteryzują świdry gryzowe ze słupkami z twardych spieków
DRUGI indeks od 1 do 4 określa klasyfikacje typu świdra w zależności od twardości skał:
1 – miękkie
2 – średnie
3 – twarde
4 – bardzo twarde
TRZECI indeks od 1 do 7 określa cechy konstrukcyjne: typ łożysk gryzów oraz wskazują na obecność lub brak utwardzeń zewnętrznej części gryzów kształtkami z twardego spieku:
1 – nieuszczelnione łożyska oraz brak utwardzenia zewnętrznej części gryzów
2 – nieuszczelnione łożyska oraz brak utwardzenia zewnętrznej części gryzów, świder przeznaczony do wiercenia z płuczką powietrzną
3 – nieuszczelnione łożyska oraz utwardzenia zewnętrznej części gryzów ze zbrojeniem skrajnych wieńców
4 – uszczelnione łożyska oraz brak utwardzenia zewnętrznej części gryzów
5 – uszczelnione łożyska oraz utwardzenia zewnętrznej części gryzów
6 – uszczelnione łożyska ślizgowe bez utwardzenia zewnętrznej części gryzów
7 – uszczelnione łożyska ślizgowe oraz utwardzenia zewnętrznej części gryzów
8 – specjalne do wierceń kierunkowych
9 – specjalne
CZWARTY indeks litera określa właściwości narzędzia
A – świdry przeznaczone do wiercenia z płuczką powietrzną
B – specjalne uszczelnienie łożyska
C – świdry ze środkowym płukaniem
D – świdry specjalne przeznaczone do wiercenia otworów kierunkowych
E – świdry dyszowe z wymiennymi nasadkami dyszowymi
F – świdry dyszowe ze wzmocnionym utwardzeniem zewnętrznej części gryzów
G – 
H – Świdry przeznaczone do wierceń otworów horyzontalnych
J – świdry dyszowe z nasadkami dyszowymi skierowanymi pod kątem względem dna otworu
L – 
M – przeznaczone do wierceń z silnikiem wgłębnym
S – świdry ze standardowymi stalowymi, frezowanymi zębami
T – świdry dwugryzowe
W – 
X – świdry ze słupkami z twardego spieku o zakończeniu w postaci klina
Y – 
Z – świdry ze słupkami z twardego spieku o różnych ich zakończeniu oprócz kształtu klinowego i stożkowego
Świdry diamentowe.
W przypadku świdrów diamentowych kod składa z litery i trzech cyfr.
Pierwszy indeks litera, określa typ elementów skrawających oraz materiał kadłuba
M – świdry z kadłubem matrycowym
S – świdry z kadłubem stalowym
D – świdry z diamentami
Drugi indeks od 1 do 9 określa typ formacji
1 – bardzo miękkie
2 – miękkie
3 – średnio miękkie
4 – średnie
5 – 
6 – średnio twarde
7 – twarde
8 – bardzo twarde
Trzeci indeks od 1 do 9 określa wielkość (PDC) i rodzaj(diamentowe) ostrzy
1 – Naturalne diamenty
2 – PDC 19 mm, sztuczne diamenty
3 – PDC 13 mm, mieszania diamentów naturalnych i sztucznych
4 – PDC 8 mm
Czwarty indeks od 0 do 9 określa profil świdra.

</doc>
<doc id="192763" url="https://pl.wikipedia.org/wiki?curid=192763" title="Lucy Liu">
Lucy Liu

Lucy Alexis Liu (; ur. 2 grudnia 1968 w Nowym Jorku) – amerykańska aktorka pochodzenia chińskiego. Czterokrotnie nominowana do nagrody MTV Movie Award; dwukrotnie została laureatką tejże nagrody.
Życiorys.
Młodość.
Najmłodsza córka emigrantów z Chin, biochemiczki oraz inżyniera. Ma brata Johna oraz siostrę Jenny. Urodziła się w Nowym Jorku, gdzie ukończyła liceum. Studiowała na wydziale Języków i Kultury Azji w University of Michigan. Równocześnie studiowała sztuki piękne oraz dramat.
Kariera aktorska.
Aktorstwem zainteresowała się, gdy Andre Gregory powierzył jej tytułową rolę w studenckiej inscenizacji "Alicji w krainie czarów". Zadebiutowała epizodyczną rolą w serialu "Beverly Hills, 90210" w 1991. Na dużym ekranie pojawiła się po raz pierwszy w "Bang" (1995).
Sławę przyniosła jej rola Ling Woo w serialu "Ally McBeal". Początkowo aktorka ubiegała się o rolę Nelle Porter, którą ostatecznie otrzymała Portia de Rossi. Twórca serialu, David E. Kelley do tego stopnia jednak był zachwycony lodowatą postawą Lucy Liu, że postać Ling Woo wymyślił specjalnie dla niej.
W 1999 partnerowała Melowi Gibsonowi w filmie sensacyjnym "Godzina zemsty". U boku Jackie Chana i Owena Wilsona zagrała księżniczkę Pei Pei w "Kowboju z Szanghaju" (2000). Wraz z Cameron Diaz i Drew Barrymore była też jednym z trzech tytułowych "Aniołków Charliego" (2000, 2003).
Charakterystyczną rolą była także postać pięknej i demonicznej mistrzyni miecza O-Ren Ishii w filmie sensacyjnym Quentina Tarantino "Kill Bill" (2003, 2004). Od 2012 występuje w serialu "Elementary" (), stworzonym na podstawie powieści Arthura Conana Doyle’a o Sherlocku Holmesie, w którym gra dr Joan Watson, u boku Jonny’ego Lee Millera.
Zajmuje się dubbingiem; podłożyła głos księżniczce Mei w "Mulan II" (2004), Żmii w "Kung-Fu Pandzie" (2008, 2011, 2016) oraz Mgiełce w "Dzwoneczku" (2008, 2009, 2010, 2011, 2012, 2014).
W 2019 roku, aktorka otrzymała gwiazdę na Hollywood Walk of Fame, zostając tym samym drugą w historii Amerykanką azjatyckiego pochodzenia, która tego dokonała.
Inne zainteresowania.
Biegle włada angielskim, mandaryńskim, hiszpańskim, włoskim i japońskim. Ponadto maluje i tworzy kolaże ze śmieci znalezionych na ulicach, rzeźbi, jeździ konno i na nartach, wspina się oraz fotografuje. Miała wystawy swoich dzieł plastycznych w wielu amerykańskich, angielskich i niemieckich galeriach. Potrafi też grać na akordeonie. Udziela się dobroczynnie. Od dziecka trenuje kali eskrima silat (filipińskie sztuki walki).
Aktorka studiowała różne religie, m.in. mistykę żydowską, buddyzm i taoizm.
Życie prywatne.
W 1991 przeszła operację piersi, w obawie przed rakiem.
27 sierpnia 2015 na świat przyszedł jej syn Rockwell Lloyd Liu, urodzony przez matkę zastępczą.

</doc>
<doc id="192764" url="https://pl.wikipedia.org/wiki?curid=192764" title="La Croix (album)">
La Croix (album)

La Croix to pierwszy solowy album Tony'ego Wakeforda, wydany w 1993 (zob. 1993 w muzyce) we własnej oficynie muzyka - Tursa.

</doc>
<doc id="192766" url="https://pl.wikipedia.org/wiki?curid=192766" title="Cupid &amp; Death">
Cupid &amp; Death

Cupid &amp; Death to tytuł drugiego solowego albumu Tony'ego Wakeforda, wydanego w 1996 we własnej oficynie muzyka – Tursa.

</doc>
<doc id="192768" url="https://pl.wikipedia.org/wiki?curid=192768" title="Hydrology">
Hydrology

Hydrology – drugi album Alana Wildera, klawiszowca Depeche Mode, który solowo zaczął tworzyć jako Recoil, wydany w roku 1988. "Hydrology" zawiera również utwory z pierwszego albumu, "1 + 2".

</doc>
<doc id="192771" url="https://pl.wikipedia.org/wiki?curid=192771" title="Czarny blok">
Czarny blok

Czarny blok () – taktyka demonstracji stosowana przez anarchistów i autonomistów, polegająca na ubieraniu się na czarno (kolor towarzyszący postulatom anarchizmu od momentu, gdy czarna flaga stała się symbolem anarchizmu w epoce Komuny Paryskiej) i maskowaniu się w celu utrudnienia identyfikacji przez policję. Od połowy lat 90. taktykę czarnego bloku zaadaptowało wiele grup ekstremistycznych - nacjonaliści i neofaszyści (głównie w krajach Europy Zachodniej). W Polsce taktykę czarnego bloku stosują tzw. Autonomiczni nacjonaliści.
Historia czarnego bloku.
W Polsce taktyka ta stosowana była kilkakrotnie, wydawano też pismo anarchistyczne pod tym samym tytułem. Sama nazwa jest często błędnie przypisywana rzekomo istniejącej grupie. Na świecie pierwsze "black blocs" kojarzone są z niemieckimi autonomistami z początku lat 80. ("Schwarzer Block"), chociaż taktyka jako taka stosowana była po raz pierwszy w USA, podczas protestów przeciwko ingerencji tychże w wojnie w Zatoce Perskiej (organizacja "Love and Rage").
Taktyka czarnego bloku.
Aspekty zewnętrzne.
Czarny blok ubiera się na czarno w sposób możliwie jednolity, ubrania nie powinny mieć na sobie żadnych charakterystycznych pasków, naszywek, napisów. Charakterystyczne są spodnie typu bojówki, wygodne buty lub tzw. glany, bluza z kapturem, czarne czapki z daszkiem (które zakrywają twarz przed kamerami umieszczonymi na wyższym poziomie). Używa się też czapek-kominiarek lub chust, oraz czasem okularów przeciwsłonecznych.
Sprzęt ochronny.
Wobec manifestantów, policja często używa gazu – w związku z tym chronią się oni maskami przeciwgazowymi, maseczkami lub chustami nasączonymi octem lub wodą, oraz okularami. W Niemczech wydano w związku z tym przepisy zabraniające w czasie demonstracji noszenia masek oraz wszelkich środków zmniejszających skuteczność przemocy stosowanej przez policję. Środki takie określane są jako „broń pasywna” ("passive Bewaffnung").
Sprzęt ofensywny.
Najpopularniejsza bronią czarnego bloku są kamienie, oraz – rzadziej – koktajle Mołotowa; sporadycznie petardy, świece dymne, pojemniki z farbą, proce, drewniane pałki, metalowe rurki.
Taktyka policji, odbijanie aresztowanych.
W czasie konfrontacji z czarnym blokiem, policja stosuje tzw. "snatch squads", czyli oddziały do wyłapywania osób z tłumu. Jest to niewielka, kilku- lub kilkunastoosobowa ekipa, która nagłym i ostrym atakiem rusza w tłum i wyciąga potrzebną im osobę, po czym wycofuje się.
Czarny blok stara się odbijać osoby aresztowane. Blok, według postulatów anarchistów, składać się powinien z tzw. komórek ("affinity groups"), czyli grup ludzi, którzy się znają i sobie ufają, a nie przypadkowej grupy aktywistów.

</doc>
<doc id="192778" url="https://pl.wikipedia.org/wiki?curid=192778" title="Indos">
Indos

Indos, żyro, indosament (z wł. "indosso" 'na grzbiecie' ze śrdw. łac. "indorsare" 'potwierdzać (uwagą, podpisem) na odwrocie’ od łac. "in" 'na' i "dorsum" 'grzbiet') – oświadczenie woli zbywającego o przeniesieniu własności weksla, czeku (lub innego zbywalnego papieru wartościowego, o ile ustawy przewidują taką możliwość, np. konosamentu na zlecenie).
Zgodnie z kodeksem cywilnym, indos jest pisemnym oświadczeniem umieszczonym na papierze wartościowym na zlecenie i zawierającym co najmniej podpis zbywającego, oznaczającym przeniesienie praw na inna osobę. Do przeniesienia praw wynikających z takiego dokumentu niezbędne jest jego wydanie oraz istnienie nieprzerwanego szeregu indosów.
Osoba przenosząca weksel (czek) przez indos to indosant, zaś osoba, na rzecz której następuje przeniesienie to indosatariusz.
Indos musi być bezwarunkowy (warunki, od których uzależniono indos, uważa się za nienapisane) i musi przenosić całość praw z weksla (czeku) – indos częściowy jest nieważny. Indos wywiera szersze skutki, niż przelew: indosatariusz może wykonywać wszystkie prawa z weksla, ale – w odróżnieniu od przelewu (patrz: art. 513 k.c.) – „osoby, przeciw którym dochodzi się praw z weksla, nie mogą wobec posiadacza zasłaniać się zarzutami, opartymi na swych stosunkach osobistych z wystawcą lub z posiadaczami poprzednimi” (art. 17 Prawa wekslowego).
Indos ma formę pisemnego oświadczenia na grzbiecie weksla (czeku) lub na przedłużku.
Indos "in blanco" zawiera jedynie podpis zbywającego, w odróżnieniu od indosu pełnego, który zawiera pełny tekst oświadczenia („Ustępuję/Ustępujemy na zlecenie...”). Takie same skutki, jak indos "in blanco", wywiera indos na okaziciela. Wyróżnia się również indos pełnomocniczy, którego istotą nie jest przeniesienie praw z weksla (czeku), lecz umocowanie innej osoby do ich wykonywania, oraz indos zastawniczy – indosatariusz może wtedy udzielić tylko indosu pełnomocniczego.
Indosant przenosząc weksel przez indos staje się żyrantem indosatariusza i każdego na kogo przeniesiono weksel przez indos i tak samo jak on odpowiada przed następującymi po nim indosatariuszami, wszyscy wpisani przed nim indosanci z kolei odpowiadają wekslowo za zapłatę i przyjęcie weksla przed nim.

</doc>
<doc id="192785" url="https://pl.wikipedia.org/wiki?curid=192785" title="Ken">
Ken



</doc>
<doc id="192786" url="https://pl.wikipedia.org/wiki?curid=192786" title="Tomas Transtromer">
Tomas Transtromer



</doc>
<doc id="192787" url="https://pl.wikipedia.org/wiki?curid=192787" title="Ciupaga">
Ciupaga

Ciupaga – laska góralska w formie siekierki o lekkim żeleźcu i wydłużonym stylisku. Ma mocno okute żeleźce, czasem z „wąsami”, pozwalające na podniesienie się na przykład w czasie wspinaczki albo zadanie ciosu.
Historia.
Ciupaga jest nieco podobna do czekana, który jest kategoryzowany jako drzewcowa biała broń obuchowo-sieczna. Etymologia nazwy wywodzi się od czasownika „ciupać” czyli rąbać. Zatem ciupaga to narzędzie do rąbania. Polski etnograf i historyk Zygmunt Gloger wywodził ciupagę od popularnej w średniowieczu siekiery bojowej.
Rodzaje ciupag.
Ciupagi górali podhalańskich charakteryzują się żeleźcem silnie zwężonym od strony obsady i również zwężającym się ku dołowi styliskiem.
Ciupagi huculskie posiadają żeleźce krótsze, bardziej zwarte, bez tak mocnego zwężenia, styliska natomiast mają zwykle jednakowy obwód na całej długości.
Oba typy ciupag bywają często zdobione, zarówno okuciami trzonka, jak i ornamentami na ostrzu (zwykle kutymi lub grawerowanymi).
Ciupaga stanowi element męskich strojów góralskich, zwłaszcza stroju podhalańskiego. Jest także ważnym elementem choreograficznym góralskich tańców ludowych.
Stylizowane cztery ciupagi, ułożone w kształcie swastyki, były w okresie II Rzeczypospolitej elementami odznak pułkowych większości polskich jednostek piechoty górskiej.
Popularne ciupagi dla turystów, wykonane całkowicie z drewna, nie nadają się do turystyki górskiej.
Ciupaga była także używana jako broń, walczono nią wręcz i rzucano na odległość, na przykład do zwierzyny. Korzystali z niej zbójnicy, między innymi Janosik, Ondraszek, Tatar Myśliwiec. Ciupagi obecnie można zakupić w sklepach z rękodziełem ludowym na terenie całej Polski. Głównym obszarem występowania tego wyrobu są obszary górskie.

</doc>
<doc id="192790" url="https://pl.wikipedia.org/wiki?curid=192790" title="Sznaucer miniaturowy">
Sznaucer miniaturowy

Sznaucer miniaturowy – rasa psów, należąca do grupy pinczera i sznaucera, molosowatych, szwajcarskich psów pasterskich i innych ras. Jest zaklasyfikowana do sekcji psów typu pinczera i sznaucera - w podsekcji sznaucery. Typ dogowaty. Nie podlega próbom pracy.
Pochodzenie rasy.
Sznaucer miniaturowy wywodzi się od małych psów o szorstkim owłosieniu, których używano do stróżowania przy gospodarstwach wiejskich na południu Niemiec i w Szwajcarii już w XIX wieku. Wówczas pies ten nazywany był szorstkowłosym pinczerem karłowatym. Ten typ psa odznaczał się dużą czujnością i skutecznością w tępieniu gryzoni. W XIX wieku sznaucery miniaturowe i affenpinczery były traktowane jako jedna rasa. Jednak affenpinczer ma cechy psa karłowatego, które u sznaucera miniaturowego nie powinny występować. Do rozdzielenia tych dwóch ras przyczynił się kynolog Josef Berta. Był on przeciwnikiem pinczerów małpich, o których mówił jako o "kreaturach o ułomnym ciele". Gdy w 1897 roku na wystawie w Erfurcie miał przystąpić do ich oceniania, po raz pierwszy zaświtała mu myśl, by - jak napisał w roku 1931 - "stworzyć miniaturową formę sznaucera" ze "zbieraniny, jaką określa się mianem pinczera małpiego". Ostatecznie wysiłki Berty doprowadziły jednak nie do wyeliminowania pinczerów małpich, lecz do powstania nowej rasy: od roku 1899 na wystawach osobno oceniano pinczera małpiego oraz miniaturowego pinczera szorstkowłosego, to jest dzisiejszego sznaucera miniaturowego.
Nazwa "sznaucer" pochodzi od zwycięzcy Trzeciej Międzynarodowej Niemieckiej Wystawy Psów w Hanowerze (1879), pinczera szorstkowłosego imieniem Schnauzer (w języku niemieckim S"chnauze" oznacza pysk).
Budowa i wygląd.
Sznaucery miniaturowe stanowią pomniejszenie większych sznaucerów. Miniatura nie powinna mieć defektów ras karłowatych (np. kulista czaszka, wyłupiaste oczy, cienka kość, krótka, spiczasta kufa). Sznaucer miniaturowy musi być zwartym, grubokościstym psem, o kwadratowej sylwetce. 
Szata sznaucera miniaturowego składa się z miękkiego podszerstka i twardego włosa pokrywowego. Włos pokrywowy powinien być twardy i gęsty na całym ciele, a nie kręcony i nie nastroszony. Przy dotyku powinien sprężynować. Na kufie i nad oczami jest dłuższy, tworzy typową brodę i krzaczaste brwi. Standard przewiduje cztery rodzaje umaszczenia sznaucerów miniaturowych: czarne, czarno-srebrne, "pieprz i sól" i białe.
Charakter.
Sznaucer miniaturowy ma temperament małego psa, charakterem natomiast jest zbliżony do sznaucera średniego. Psy tej rasy są wierne i mocno przywiązane do swojego właściciela. Główne cechy sznaucera miniaturowego to inteligencja, pewność siebie, wytrwałość i czujność. Jest psem do towarzystwa, nadaje się również na psa stróżującego, może startować w wielu dyscyplinach kynologicznych. Przyjazny wobec dzieci, może jednak ścigać koty. Wykazuje silny instynkt myśliwski, stanowiący nieraz zagrożenie dla małych zwierząt (ptaki, gryzonie). Dobrze znosi warunki miejskie, ale ze względu na energiczne usposobienie potrzebuje długich spacerów.
Zdrowie i pielęgnacja.
Sznaucery miniaturowe są odporne na warunki pogodowe i wiele chorób. Rzadko występują u nich także choroby wrodzone, mają jednak skłonność do alergii pokarmowych. Niewłaściwy sposób odżywiania może powodować dolegliwości skórne lub problemy z trzustką. Sznaucer miniaturowy wymaga regularnego szczotkowania i trymowania. Długość życia: 12 do 15 lat.

</doc>
<doc id="192791" url="https://pl.wikipedia.org/wiki?curid=192791" title="Ken (jednostka miary)">
Ken (jednostka miary)

 – japońska jednostka długości mająca znaczenie historyczne. Jest to wymiar przęsła pomiędzy dwoma kolumnami w budynkach japońskich. Wymiary budynków były wyrażane w ilościach przęseł wzdłuż fasady oraz w ścianie bocznej. w W różnych okresach historycznym miała różne wymiary. Zazwyczaj poniżej 2 m. 
W okresie panowania Hideyoshi Toyotomi (1537-1598), ken był równy 
In Toyotomi Hideyoshi's (豊臣秀吉) time (1536-98), one ken was equal to 6.5 shaku 尺,około 197cm. We wczesnym okresie Edo (około 1650) długość ken została zredukowana do 6.0 shaku, 181.8cm. Jeden ken równa 1/60 chō. Po okresie Edo jednostka ken została zastąpiona przez kyouma (京間). 

</doc>
<doc id="192792" url="https://pl.wikipedia.org/wiki?curid=192792" title="Zatoka Ryska">
Zatoka Ryska

Zatoka Ryska (łot. "Rīgas jūras līcis", est. "Liivi laht") – zatoka Morza Bałtyckiego pomiędzy Łotwą a Estonią.
Estońska wyspa "Sarema" (oraz znacznie od niej mniejsza – Muhu) odgradza zatokę od szerszych wód Morza Bałtyckiego. Zatoka z Morzem Bałtyckim połączona jest cieśninami Väinameri na północy i Irbe na północnym zachodzie. Oprócz wymienionych dwóch, w Zatoce Ryskiej znajduje się jeszcze wiele mniejszych wysepek należących do Estonii, a wśród nich najważniejsze: Kihnu, Ruhnu, Abruka i Manilaid. W północno-wschodniej części zatoki znajduje się mniejsza Zatoka Parnawska.
Najważniejsze miasta nad Zatoką to Ryga (Łotwa) i Parnawa (Estonia), a największe wpadające do niej rzeki to Dźwina, Lelupa i Gauja (Gauwa).
Międzynarodowa trasa E67 „Via Baltica” (Helsinki – Tallinn – Ryga – Kowno – Warszawa – Piotrków Trybunalski – Wrocław – Kłodzko – Hradec Králové – Praga) na swoim bałtyckim odcinku biegnie wzdłuż Zatoki i przecina łotewsko-estońską granicę w pobliżu łotewskiej miejscowości Ainaži.
W 1917 została stoczona bitwa w Zatoce Ryskiej pomiędzy flotą niemiecką a rosyjską.

</doc>
<doc id="192794" url="https://pl.wikipedia.org/wiki?curid=192794" title="Pokój w Hubertusburgu">
Pokój w Hubertusburgu

Pokój w Hubertusburgu – traktat pokojowy z 15 lutego 1763.
Zakończył wojnę siedmioletnią w Europie. Podpisany został na zamku myśliwskim Hubertusburg w Wermsdorfie w Saksonii przez cesarzową rzymsko-niemiecką Marię Teresę i króla Królestwa Prus Fryderyka II Wielkiego. Cesarzowa zrzekła się w nim ostatecznie na rzecz Prus praw do Śląska (poza Cieszyńskim i Opawskim) i ziemi kłodzkiej, natomiast Fryderyk II wyraził swoje poparcie dla jej syna Józefa II w jego staraniach o koronę cesarską.
Traktat nie wprowadzał zmian terytorialnych, lecz niósł ważne konsekwencje polityczne. Podpisano dwa traktaty pokojowe. Pierwszy, z 10 lutego 1763 roku, regulował spory Francji, Hiszpanii i Wielkiej Brytanii. 15 lutego 1763 roku traktat pokojowy podpisały również Austria, Saksonia i Królestwo Prus. Śląsk został trwale podzielony. Zdecydowana jego część pozostała pod pruskim panowaniem, natomiast jego część południowa, obejmująca ziemię cieszyńską oraz Śląsk Opawski z Karniowem pozostała w rękach Austrii tworząc tzw. Śląsk Austriacki. Traktat ten ugruntował 182-letnie panowanie Królestwa Prus nad ziemiami Śląska.

</doc>
<doc id="192795" url="https://pl.wikipedia.org/wiki?curid=192795" title="Relacja">
Relacja

Relacja – odzwierciedlenie oddziaływania między dwoma bądź większą liczbą podmiotów, przedmiotów, cech, obiektów matematycznych, itp.

</doc>
<doc id="192797" url="https://pl.wikipedia.org/wiki?curid=192797" title="Hradec Kralove">
Hradec Kralove



</doc>
<doc id="192799" url="https://pl.wikipedia.org/wiki?curid=192799" title="Papierosy">
Papierosy



</doc>
<doc id="192800" url="https://pl.wikipedia.org/wiki?curid=192800" title="Bismarck (Dakota Północna)">
Bismarck (Dakota Północna)

Bismarck – miasto w Stanach Zjednoczonych, nad rzeką Missouri, stolica stanu Dakota Północna.
Dane ogólne.
Nazwa miasta pochodzi od nazwiska niemieckiego kanclerza Ottona von Bismarcka.
Ośrodek przemysłowy m.in. rafinacja ropy naftowej, przemysł spożywczy, port lotniczy. Miasto pełni funkcje usługowe i administracyjne.
Historia.
Założone w 1872 pod nazwą Edwinton wraz z dotarciem linii kolejowej "North Pacific Railway". Rok później nazwa została zmieniona na obecną, by przyciągnąć imigrantów z Niemiec (Otto von Bismarck był wówczas kanclerzem Cesarstwa Niemieckiego). W 1883 miasto zostało stolicą terytorium (od 1889 stanu) Dakota Północna.

</doc>
<doc id="192801" url="https://pl.wikipedia.org/wiki?curid=192801" title="Atom Willard">
Atom Willard

Adam „Atom” Willard (ur. 15 sierpnia 1973) – perkusista amerykański, były członek zespołów The Offspring i Angels &amp; Airwaves, obecnie perkusista Against Me!.
Kariera muzyczna.
Jego kariera muzyczna rozpoczęła się w 1990 roku, kiedy dołączył do zespołu Rocket from the Crypt, w którym grał do 2000 roku. Następnie wstąpił do zespołu The Special Goodness. W 2003 roku został perkusistą The Offspring zastępując Rona Welty’ego. W 2005 roku założył zespół Angels &amp; Airwaves z Tomem DeLonge z Blink 182, Davidem Kennedym z Box Car Racer i Mattem Wachterem z 30 Seconds to Mars. W 2007 roku ogłosił swoje odejście z The Offspring, aby skoncentrować się na pracy w Angels &amp; Airwaves. W 2009 roku dołączył do zespołu Social Distortion, gdzie grał do marca 2010 roku. W lutym 2011 roku wraz z Mattem Skibą z Alkaline Trio stworzył projekt theHELL. Ich debiutancka EP ukazała się w styczniu 2012 roku. W październiku 2011 roku ogłosił „polubowne” odejście z Angels &amp; Airwaves. W latach 2011–2013 był perkusistą kanadyjskiej grupy Danko Jones. W 2013 roku grał z Against Me! podczas ich australijskiej trasy, a 31 lipca 2013 ogłosił, że został perkusistą grupy.

</doc>
<doc id="192802" url="https://pl.wikipedia.org/wiki?curid=192802" title="Benzopireny">
Benzopireny

Benzopireny, C20H12 – dwa organiczne związki chemiczne z grupy wielopierścieniowych węglowodorów aromatycznych.
Zbudowane są z pięciu skondensowanych pierścieni benzenowych. Zawierają czteropierścieniowy szkielet pirenu z dołączonym dodatkowym pierścieniem benzenowym. Możliwe są dwa izomery strukturalne, różniące się miejscem przyłączenia pierścienia benzenowego do pirenu.
Występują w dymie podczas spalania niecałkowitego, m.in. w dymie tytoniowym (dym z 1 papierosa zawiera 0,16 μg tej substancji), w smogu powstającym w wyniku niskiej emisji – przede wszystkim wskutek spalania węgla, w mniejszym stopniu – śmieci (najczęściej tworzyw sztucznych) oraz także częściowo jako emisje transportowe. Stężenie benzopirenów w powietrzu jest jednym z parametrów oceny jakości powietrza. Z powodu obecności w dymie, benzopireny dostają się do żywności podczas wędzenia potraw.
Duża ilość benzopirenów, ok. 1,5%, znajduje się w smole pogazowej.
Rakotwórczość.
Oba izomery są klasyfikowane jako mogące wywoływać raka u ludzi (zwrot H350).
Benzo["a"]piren.
Rakotwórczość benzo["a"]pirenu stwierdzono we wszystkich przeprowadzonych badaniach na zwierzętach (badane były: mysz, szczur, chomik, świnka morska, królik, kaczka, traszka i małpa) przy narażeniu na ten związek różnymi drogami (doustnie, skórnie, inhalacyjnie, dotchawiczo, dooskrzelowo, podskórnie, dootrzewnowo i dożylnie).
Wykazano, że benzo["a"]piren jest powiązany z mutacjami charakterystycznymi dla raka płuc.
Benzo["e"]piren.
Wg analiz doniesień literaturowych nt. szkodliwości benzo["e"]pirenu przeprowadzonej przez IARC, dane doświadczalne są niewystarczające do uznania tego związku za rakotwórczy dla zwierząt.

</doc>
<doc id="192803" url="https://pl.wikipedia.org/wiki?curid=192803" title="Marcos Serrano">
Marcos Serrano

Marcos Antonio Serrano Rodríguez (ur. 8 września 1972 w Pontevedrze) – hiszpański kolarz szosowy.
Od 1993 jest kolarzem zawodowym, startując w grupach Kelme (do 1998) i Once-Eroski (od 1999, później pod nazwą Liberty Seguros, a następnie Astana-Würth). Uważany za jednego ze specjalistów od jazdy w górach. Do jego największych sukcesów należą wygrane w Vuelta a Castilla-Leon (2001) i wyścigu klasycznym Mediolan-Turyn (2004). Wielokrotnie startował w wielkich tourach; był 8. w Giro d’Italia i Vuelta Espana (1997), 9. w Tour de France (2001), 12. w Vuelta a España (2004). Wygrał XVIII etap Tour de France 2005.

</doc>
<doc id="192813" url="https://pl.wikipedia.org/wiki?curid=192813" title="AFX">
AFX



</doc>
<doc id="192814" url="https://pl.wikipedia.org/wiki?curid=192814" title="Elsinore">
Elsinore

Elsinore – miasto w Stanach Zjednoczonych, w stanie Utah, w hrabstwie Sevier.

</doc>
<doc id="192818" url="https://pl.wikipedia.org/wiki?curid=192818" title="Issues (album Korn)">
Issues (album Korn)

Issues – czwarty album studyjny amerykańskiej grupy nu-metalowej Korn z 1999 roku. Była drugą co do najlepiej sprzedających się płyt zespołu. Premiera odbyła się na koncercie w nowojorskim klubie Apollo. Światowa premiera utworu „Falling Away From Me” miała miejsce w serialu South Park w odcinku, w którym zespół użyczył swoich głosów („Korn's Groovy Pirate Mystery”).
Według danych z kwietnia 2002 album sprzedał się w nakładzie 3 047 076 egzemplarzy na terenie Stanów Zjednoczonych. W Polsce nagrania uzyskały status złotej płyty.

</doc>
<doc id="192819" url="https://pl.wikipedia.org/wiki?curid=192819" title="Język maoryski">
Język maoryski

Język maoryski, język maori, język maoryjski () – język, którym posługują się Maorysi, jeden z trzech języków urzędowych Nowej Zelandii (pozostałe to język angielski i nowozelandzki język migowy). Posługuje się nim około 160 tysięcy osób. Wśród Maorysów powszechna jest dwujęzyczność, przy czym młodsze pokolenie preferuje angielski jako swój główny język.
Alfabet.
W dawnych czasach język maoryski nie miał alfabetu i był wyłącznie językiem mówionym. Piśmiennictwo w języku maoryskim zaczęło powstawać w XIX wieku, w miarę nawiązywania kontaktów z europejskimi misjonarzami, żeglarzami, wielorybnikami i kupcami.
Alfabet maoryski składa się z 13 liter oraz dwóch dwuznaków (ng wh).
Pięć samogłosek może być krótkich lub długich. Długość samogłoski oznacza się makronem (nadkreślnikiem): Aa Āā Ee Ēē Hh Ii Īī Kk Mm Nn Oo Ōō Pp Rr Tt Uu Ūū Ww.
Długość samogłoski może różnicować znaczenie wyrazów – to znaczy, że istnieją słowa różniące się wyłącznie długością samogłoski (lub samogłosek), na przykład:

</doc>
<doc id="192821" url="https://pl.wikipedia.org/wiki?curid=192821" title="Akcelerator graficzny">
Akcelerator graficzny



</doc>
<doc id="192822" url="https://pl.wikipedia.org/wiki?curid=192822" title="Tahar Djaout">
Tahar Djaout

Tahar Djaout (ur. 11 stycznia 1954, zm. 2 czerwca 1993 w Algierze) – algierski dziennikarz pochodzenia kabylskiego, pisarz i poeta, tworzący w języku francuskim. 
Djout urodził się w miejscowości Azeffoun. Pracował w piśmie "El Moudjahid" w którym redagował dział kulturalny. Jest autorem szeregu tomików poetyckich oraz czterech powieści, z których jedna, "Les Vigiles" otrzymała w 1991 r. francuską nagrodę Méditerranée. 
Został zamordowany 26 maja 1993 r. przez algierskich islamistów ze względu na otwarte popieranie idei świeckości państwa algierskiego oraz wypowiadanie się przeciwko temu, co nazywał fanatyzmem religijnym.

</doc>
<doc id="192823" url="https://pl.wikipedia.org/wiki?curid=192823" title="Vala Flosadottir">
Vala Flosadottir



</doc>
<doc id="192824" url="https://pl.wikipedia.org/wiki?curid=192824" title="Laski (powiat warszawski zachodni)">
Laski (powiat warszawski zachodni)

Laski – wieś w Polsce, położona w województwie mazowieckim, w powiecie warszawskim zachodnim, w gminie Izabelin, na skraju Puszczy Kampinoskiej.
W latach 1954–1959 wieś należała i była siedzibą władz gromady Laski, po jej zniesieniu w gromadzie Izabelin. W latach 1975–1998 wieś należała administracyjnie do województwa warszawskiego. Do Lasek można dojechać podwarszawskim autobusem 210 (do centrum handlowego)
Historia.
Nazwa wywodzi się od leszczyny (inaczej "laska"). Wieś powstała na terenie wyciętego lasu przy dworze rodziny Daszewskich na początku XVIII w. Na początku XX w. duży teren folwarku został przekazany przez spadkobierczynię majątku matkę Elżbietę Czacką Zakładowi dla Ociemniałych Dzieci, prowadzonym przez Towarzystwo Opieki nad Ociemniałymi i siostry franciszkanki służebnice Krzyża. Przed II wojną światową działał tu zakład dla sierot, dom Matki i Dziecka oraz świetlica wojskowa. W czasie wojny działał tu 2 razy szpital wojenny – dla żołnierzy września 1939 i powstania warszawskiego (Zgrupowanie AK Kampinos). W 1942 Niemcy zamordowali w pobliżu wsi 155 osób – w większości Żydów. W okresie wojny Laski były miejscem działania silnej konspiracji. W czasie powstania warszawskiego przebywał tu ks. Stefan Wyszyński, pełniąc funkcję kapelana Grupy AK Kampinos.
Znajdują się tu także cmentarz wojenny ofiar II wojny światowej i cmentarz leśny ludzi związanych z Zakładem dla Ociemniałych.
W Laskach znajdują się również dwa obiekty sakralne:

</doc>
<doc id="192828" url="https://pl.wikipedia.org/wiki?curid=192828" title="Waikato (rzeka)">
Waikato (rzeka)

Waikato – najdłuższa rzeka Nowej Zelandii, znajduje się na Wyspie Północnej. Jej długość wynosi 425 km. Swoje źródła ma na stokach wulkanu Ruapehu, następnie przepływa przez jezioro Taupo, po czy uchodzi estuarium do Morza Tasmana w pobliżu miejscowości Port Waikato. Głównym dopływem jest rzeka Waipa. Waikato przepływa między innymi przez Hamilton. 
Od 2002 rzeka jest również częścią sieci wodociągowej regionu Auckland, zapewniając średnio 37 000 m³ wody każdego dnia. Na Waikato znajdują się elektrownie wodne. Rzeka żeglowna jest do miasta Hamilton. 

</doc>
<doc id="192829" url="https://pl.wikipedia.org/wiki?curid=192829" title="Vala Flosadóttir">
Vala Flosadóttir

Vala Flosadóttir (ur. 16 lutego 1978 w Reykjavíku) – islandzka tyczkarka, olimpijka.
Do 9 roku życia mieszkała w Reykjavíku, później przeprowadziła się z rodziną do Bíldudalur (region Vestfirðir). Ostatecznie przeniosła się do Szwecji, gdzie mieszka nadal. W tym kraju trenowała pod opieką m.in. Stanisława Szczyrby.
Vala Flossadottir osiągnęła wiele sukcesów w okresie, gdy kobieca tyczka dopiero się rozwijała. Odniosła kilka sukcesów na halowych mistrzostwach Europy (złoto – 1996, brąz – 1998, 4. miejsce – 2000). W 1999 zdobyła srebrny medal na halowych mistrzostwach świata osiągając najlepszy wynik w hali – 4,45 m, w tym samym roku zdobyła złoty medal Młodzieżowych Mistrzostw Europy w Lekkoatletyce (Göteborg 1999). Jednak za jej największy sukces należy uznać brązowy medal podczas Igrzysk Olimpijskich w Sydney w 2000, gdzie uzyskała najlepszy wynik w karierze – 4,50 m. Był to przez rok rekord Islandii, pobity później przez Þórey Edda Elísdóttir o jeden centymetr, a obecnie wynosi 4,60 m.
Vala Flosadóttir po odejściu ze skoczni o tyczce nie rozstała się ze sportem. Startuje m.in. w pięcioboju. W tej konkurencji w 2003 pobiła rekord kraju wynikiem 3607 pkt, który jednak bardzo odbiega od światowej czołówki.
W 2005 zakończyła karierę.

</doc>
<doc id="192830" url="https://pl.wikipedia.org/wiki?curid=192830" title="Clutha">
Clutha

Clutha (maori "Matau") – druga co do długości rzeka w Nowej Zelandii, najdłuższa na Wyspie Południowej. Długość: 322 km. Powierzchnia dorzecza 22 tys. km². Rzeki źródłowe wypływają z jeziora Wanaka i Hawea. Clutha uchodzi do Oceanu Spokojnego. Średni przepływ 650 m³/s.

</doc>
<doc id="192831" url="https://pl.wikipedia.org/wiki?curid=192831" title="Anton Drexler">
Anton Drexler

Anton Drexler (ur. 13 czerwca 1884 w Monachium, zm. 24 lutego 1942 tamże) – niemiecki ślusarz i polityk, założyciel bawarskiej Niemieckiej Partii Robotniczej (DAP, przekształconej później w NSDAP) i jej drugi przewodniczący (1919-1921 po Karlu Harrerze).
Życiorys.
Pracował jako mechanik w czasie I wojny światowej, odmówiono mu możliwości wstąpienia do wojska. W 1919 wraz z Dietrichem Eckartem, Karlem Harrerem i Gottfriedem Federem założył nacjonalistyczną DAP. Wkrótce do partii przyłączył się Adolf Hitler. Niedługo potem Hitler przekonał Drexlera do zmiany nazwy partii na Narodowo-Socjalistyczną Niemiecką Partię Robotniczą (NSDAP). W lutym 1920 Drexler opublikował opracowany wraz z Hitlerem pierwszy program partii, po czym ustąpił z funkcji przewodniczącego na rzecz Hitlera w 1921. Po puczu monachijskim, w którym nie brał udziału, opuścił szeregi partii i w 1924 zasiadł w bawarskim parlamencie z ramienia innej centroprawicowej partii. Nie miał udziału w odbudowie partii po 1925. Powrócił do niej ponownie dopiero w 1933 po dojściu Hitlera do władzy. W partii zajmował się propagandą, jednak nigdy nie uzyskał znaczącej pozycji w strukturach partii. Zmarł w 1942.
Drexlera uważa się za osobę, która namówiła Hitlera do użycia swastyki jako symbolu NSDAP, a w konsekwencji III Rzeszy.

</doc>
<doc id="192832" url="https://pl.wikipedia.org/wiki?curid=192832" title="Waikato">
Waikato



</doc>
<doc id="192833" url="https://pl.wikipedia.org/wiki?curid=192833" title="Christchurch">
Christchurch

Christchurch () – drugie pod względem liczby ludności miasto w Nowej Zelandii, położone na wschodnim wybrzeżu Wyspy Południowej. Jest stolicą regionu Canterbury. Zajmuje powierzchnię 425 km², zamieszkuje je ponad 370 tys. osób.
Christchurch jest silnie rozwinięte gospodarczo. Posiada największy port morski na Wyspie Południowej oraz międzynarodowy port lotniczy. Jest również ważnym ośrodkiem kulturalnym i naukowym kraju. W mieście znajduje się znany ogród botaniczny.
Geografia.
Miasto leży w centralnej części wschodniego wybrzeża Wyspy Południowej nad Zatoką Pegaza, na wschód od Równiny Canterbury. Wulkaniczne wzgórza Port Hills oddzielają Christchurch od Półwyspu Banks. Naturalną północną granicę miasta stanowi ujście rzeki Waimakariri. Przez centrum przepływa nieduża rzeka Avon, nazwana tak na cześć rzeki o tej samej nazwie w szkockim hrabstwie Falkirk (nie mylić z innymi rzekami o tej nazwie, których jest wiele).
Christchurch jest najodleglejszym od Polski miastem powyżej 100 000 mieszkańców. Znajduje się w odległości 17 703 kilometrów od Warszawy.
Historia.
Badania archeologiczne w jaskiniach w dzielnicy Redcliffs wykazały, że pierwsi ludzie w tej okolicy pojawili się około roku 1250, były to plemiona polujące na ptaki moa. Pierwsi Europejczycy w regionie Canterbury pojawili się w roku 1815, 45 lat po tym jak kapitan James Cook odkrył „wyspę Banks” (później okazało się, że to półwysep Wyspy Południowej Nowej Zelandii).
Historia miasta rozpoczęła się jednak wraz z przybyciem pierwszych grup zorganizowanych osadników – 792 osób na czterech statkach do Lyttelton w roku 1850. Już dwa lata wcześniej w Anglii na pierwszym spotkaniu stowarzyszenia osadników zdecydowano o nazwaniu miasta Christchurch. W momencie przybycia osadników prosperowała już miejscowość portowa Lyttelton, jednak w roku 1854 Christchurch osiągnęło populację 900 mieszkańców, podczas gdy w Lyttelton w owym czasie mieszkało 550 osób. Christchurch otrzymało prawa miejskie 31 lipca 1856 stając się oficjalnie pierwszym miastem w Nowej Zelandii. Początkowo w miejscowości dominowało budownictwo drewniane z nielicznymi budowlami z gliny ze słomą oraz wyrastającymi ponad niską zabudowę kościołami, które aż do lat 70. XIX wieku były jednolicie neogotyckie. Również wczesna zabudowa drewniana nawiązywała do stylu neogotyckiego – większość budynków miała strome, spadziste dachy i lukarny. Po transformacji w kierunku budownictwa kamiennego miasto pozostało wierne stylowi neogotyckiemu, a wiele budynków budowano z szarego kamienia, który dominuje w starej architekturze do dziś.
Znakiem szybkiego rozwoju miasta było pojawienie się siedzib banków: Bank of New South Wales (1861), Bank of New Zealand (1862) oraz Bank of Australasia (1864). W roku 1874 Christchurch z populacją 14 270 osób było czwartym co do wielkości miastem w kraju, było jednak o połowę mniejsze od Dunedin, które w tym czasie zamieszkiwało 29 832 osób.
W momencie rozpoczęcia I wojny światowej Christchurch wyraźnie było już centralnym miastem regionu. Budynki przy głównych ulicach były 2-3-piętrowe, kamienne i ceglane, niektóre z nich tynkowane. Wiele z nich było zdobionych w różnych stylach architektonicznych.
W okresie międzywojennym dotarły do Nowej Zelandii silne wpływy amerykańskie, pojawiła się architektura żelbetowa. Ludność miasta w owym czasie była wciąż przeważająco brytyjska. Według spisu powszechnego z 1926 roku na około 100 000 mieszkańców przypadało 144 Maorysów, 235 Azjatów, 50 Hindusów i 13 Polinezyjczyków. Po II wojnie światowej zaczął się zwiększać odsetek ludności spoza brytyjskiego kręgu kulturowego.
Trzęsienia ziemi w Christchurch.
Trzęsienie ziemi w 2010 r..
Trzęsienie ziemi miało miejsce 4 września 2010 o godzinie 4:35 czasu miejscowego. Epicentrum trzęsienia o sile 7,1 w skali Richtera znajdowało się 40 km na zachód od Christchurch. W skali Mercallego intensywność wstrząsów w mieście wynosiła 4-8 stopni (stopień 4 oznacza ogólnoodczuwalne wstrząsy i przesuwanie się drobnych przedmiotów; stopień 8 oznacza rozległe zniszczenia i powstawanie szczelin w ziemi). Uszkodzona została kanalizacja, sieć wodociągowa i nastąpiły problemy z dostawą prądu w 75% miasta. W wielu miejscach odczuwalny był silny zapach siarki. Wiele budynków (również zabytkowych) zostało w pewnym stopniu uszkodzonych. Nie doniesiono o żadnych budowlach zniszczonych w całości, jednak w wyniku poważnych uszkodzeń miesiąc po trzęsieniu Rada Miasta zdecydowała o wyburzeniu zabytkowego biurowca Manchester Courts.
Tuż po trzęsieniu zamknięto Port Lotniczy Christchurch, a loty odwołano. Jednak po inspekcji pasa startowego już o 13:30 lotnisko wznowiło działanie.
Trzęsienie ziemi w 2011 r..
22 lutego 2011 o godz. 12:51 czasu miejscowego doszło do kolejnego trzęsienia ziemi, tym razem nieco słabszego, bo o sile 6,3 w skali Richtera. Epicentrum znajdowało się na głębokości 4 km w odległości ok. 100 km od miasta. Do tej pory odnaleziono ciała 145 ofiar.
Zamach na meczet.
15 marca 2019 o godz. 13.40 czasu miejscowego doszło do ataku terrorystycznego na meczet Masdżid Al-Nur. Zamachowcem był Brenton Tarrant, który transmitował na żywo relację z zamachu. Tego samego dnia przed godziną 14 doszło do kolejnej strzelaniny w meczecie Masdżid Linwood. W wyniku ataków na meczety zginęło 50 osób a co najmniej 50 osób odniosło obrażenia.
Przed zamachem Brenton Tarrant napisał manifest zatytułowany „Wielka wymiana: Maszerujemy naprzód w kierunku nowego społeczeństwa”. Tekst został napisany z pozycji rasisty wyznającego zasadę „białej supremacji”. Przywódcy wielu narodów potępili zamachy i wyrazili solidarność z Nową Zelandią.
Demografia.
Obszar zarządzany przez Radę Miasta Christchurch zamieszkuje 376 700 osób (szacunkowe dane z czerwca 2010), tym samym sprawiając, że jest to największe miasto na Wyspie Południowej i drugie co do wielkości w kraju. Przewiduje się, że do roku 2031 populacja miasta osiągnie około 422 000 osób, przy czym 75% tego wzrostu przypadnie na grupę wiekową powyżej 65 roku życia.
Pochodzenie etniczne.
Poniższe zestawienie przedstawia liczbę mieszkańców miasta Christchurch, którzy w spisach powszechnych 2001 i 2006 zadeklarowali swoją przynależność etniczną (istniała możliwość podania więcej niż jednej odpowiedzi). Opcje „Nowozelandczycy” oraz „Bliski Wschód/Ameryka Łacińska/Afryka” pojawiły się po raz pierwszy w 2006 roku.
Podział administracyjny.
Central City.
Sercem i geograficznym centrum miasta jest Central City – obszar wydzielony czterema alejami: Bealey Avenue, Fitzgerald Avenue, Moorhouse Avenue i Deans Avenue. Pozostałe ulice używają nazwy "street". Stała populacja Central City według spisu powszechnego z 2006 roku wynosi 7653 mieszkańców. Duża część dzielnicy to powierzchnia biurowa, w wyniku Central City to również centrum zatrudnienia oferujące około 26 000 etatów.
Central City określane jest także jako CBD (), typowo dla tego obszaru świata.
Dzielnice wewnętrzne.
Również typowe dla tej części świata (Australia, Nowa Zelandia) jest oddzielanie gęściej zaludnionych dzielnic bliżej centrum miasta (dzielnice wewnętrzne – ) od tych rzadziej zaludnionych i oddalonych od centrum, ale wciąż znajdujących się na terenie miasta (dzielnice zewnętrzne – ). Lista dzielnic liczonych zgodnie z wskazówkami zegara od tej znajdującej się na północ od centrum:
Dzielnice zewnętrzne.
Lista dzielnic liczonych zgodnie z wskazówkami zegara od tej znajdującej się na północ od centrum:
Transport.
Transport miejski.
Trzon transportu publicznego w mieście stanowi sieć linii autobusowych obsługiwanych przez trzech operatorów (Red Bus, Leopard Coachlines i Christchurch Bus Services) i promowanych pod wspólną nazwą "Metro". Red Bus zarządza również darmową linią autobusową "Shuttle" w ścisłym centrum miasta, obsługiwaną przez flotę autobusów hybrydowych.
Na kilkunastu liniach autobusowych jeżdżą autobusy z przednim bagażnikiem na dwa rowery. W cenie biletu pasażer może przewozić rower. Inicjatywa zapoczątkowana została w listopadzie 2007 i jest unikalna w skali kraju.
Również w ścisłym centrum Christchurch kursuje linia tramwajowa obsługiwana przez zabytkowe pojazdy i promowana głównie jako atrakcja turystyczna. 2,5-kilometrowa pętla jest jednokierunkowa i została zbudowana w 1995 roku. Wcześniej tramwaje elektryczne kursowały w mieście w latach 1905–1954, a konne i parowe już w 1882 roku.
Do sieci "Metro" należy również połączenie promowe między Lyttelton a Diamond Harbour.
Transport kolejowy.
W dzielnicy Addington krzyżują się dwie główne linie kolejowe Wyspy Południowej, "Main North Line" i "Main South Line", wspólnie znane jako "South Island Main Trunk Railway". Port w Lyttelton jest jedną z ważniejszych stacji ruchu towarowego na wyspie. W Christchurch aktualnie znajduje się jedna działająca stacja kolejowa obsługująca ruch pasażerski (zlokalizowana na wyżej wspomnianym skrzyżowaniu ważnych tras). Jest ona stacją początkową dwóch dalekobieżnych linii kolejowych: "TranzAlpine" do Greymouth (przecina Alpy Południowe) i "TranzCoastal" do Picton (wzdłuż wybrzeża na północ).
Do lat 70. XX wieku działało w mieście kilka linii kolei podmiejskiej, jednak aktualnie nie kursują, choć pomysł ponownego ich uruchomienia jest regularnie poruszany.
Transport lotniczy.
Międzynarodowy Port Lotniczy Christchurch został otwarty w roku 1953. Znajduje się w dzielnicy Harewood, 12 km na północny zachód od centrum miasta. W roku 2008 obsłużył 6 037 729 pasażerów, wykonano stąd 143 292 operacji. Jest to drugi co do wielkości port lotniczy w Nowej Zelandii i największy na Wyspie Południowej. Może obsługiwać samoloty wielkości Boeinga 767, a nawet 777 (te większe jednak nie mogą samodzielnie wymanewrować na drogę kołowania i muszą być na nią holowane).
Inne lotniska na terenie miasta to była baza wojskowa Wigram Aerodrome (NZWG), przy której aktualnie znajduje się Muzeum Sił Powietrznych Nowej Zelandii oraz prywatne lotnisko Forest Field Aerodrome (NZFF).
Sport.
Następujące wydarzenia sportowe światowej rangi miały miejsce w Christchurch:
Miasta partnerskie.
Christchurch ma siedem miast partnerskich:

</doc>
<doc id="192836" url="https://pl.wikipedia.org/wiki?curid=192836" title="CWL WZ-X">
CWL WZ-X

CWL WZ-X – polski samolot rozpoznawczy, skonstruowany w Centralnych Warsztatach Lotniczych (CWL) w połowie lat 20. XX wieku. Był to pierwszy zbudowany w Polsce samolot bojowy polskiej konstrukcji. Nie był produkowany seryjnie.
Historia.
Samolot został zaprojektowany przez inż. Władysława Zalewskiego, jako jego dziesiąta konstrukcja (Zalewski rozpoczął karierę projektując samoloty dla lotnictwa rosyjskiego podczas I wojny światowej). Od jego inicjałów wzięło się oznaczenie samolotu.
Prace konstrukcyjne rozpoczęły się w 1923. Budowę prototypu, oznaczonego WZ-X/I rozpoczęto w Centralnych Warsztatach Lotniczych jesienią 1925. W 1926 przeprowadzono testy statyczne drugiego egzemplarza płatowca, zbudowanego do prób naziemnych. Prototyp oblatano w sierpniu 1926 na lotnisku mokotowskim w Warszawie. Próby wykazały, że samolot stanowi całkiem udaną konstrukcję, ma dobre osiągi i własności pilotażowe. Oceniono, że WZ-X osiągami nie ustępował samolotom rozpoznawczym Breguet 19, a przewyższał Potez XXV. Miał jednak gorsze własności eksploatacyjne. Prototyp osiągnął prędkość 220 km/h.
W 1927 zbudowano trzy samoloty serii informacyjnej (oznaczone: WZ-X/II, WZ-X/III, WZ-X/IV). Prototyp i pierwsze dwa miały silniki rzędowe (w układzie W) Lorraine-Dietrich 12Eb, natomiast czwarty miał silnik gwiazdowy typu Gnome-Rhône 9A Jupiter. Dwa samoloty, w tym WZ-X/IV, wzięły w sierpniu 1928 udział w międzynarodowych zawodach – Locie Małej Ententy i Polski, z tego jeden pilotowany przez F. Żwirkę; nie ukończyły jednak zawodów (WZ-X/IV na skutek pęknięcia łoża silnika).
WZ-X nie wszedł do produkcji seryjnej, gdyż pomimo udanej konstrukcji, Polska zakupiła w tym okresie z francuskiej pożyczki dużą liczbę samolotów Breguet 19 oraz licencję na wytwarzanie samolotów Potez XXV tej samej klasy. Trzy WZ-X zostały przekazane następnie do szkół lotniczych, z czego jeden lub dwa były używane w Dęblinie aż do 1939 roku.
Opis techniczny.
CWL WZ-X był jednosilnikowym dwupłatem o konstrukcji drewnianej. Samolot miał kadłub półskorupowy, eliptyczny w przekroju, kryty sklejką. Osłona silnika była skonstruowana z blachy aluminiowej, a łoże silnika spawane z rur stalowych. Skrzydła dolne i górne były równej rozpiętości, prostokątne, dwudźwigarowe, kryte sklejką (do pierwszego dźwigara oraz baldachim) i płótnem. Baldachim oparty był na wspornikach nad kadłubem, płaty były usztywnione parą rozpórek i wykrzyżowanymi taśmami stalowymi. Samolot miał usterzenie klasyczne, stateczniki kryte sklejką, stery kryte płótnem.
Załogę stanowiły dwie osoby: pilot i obserwator. Kabiny załogi były odkryte, w układzie tandem, przednia była osłonięta wiatrochronem. Samolot miał podwozie klasyczne, stałe, z płozą ogonową, oś między kołami była oprofilowana w formie skrzydełka.
Uzbrojenie obronne stanowiły cztery karabiny maszynowe: dwa zsynchronizowane km-y pilota Vickers kal. 7,7 mm i dwa sprzężone karabiny maszynowe obserwatora Lewis kal. 7,7 mm na obrotnicy.
Napęd stanowił pojedynczy silnik tłokowy napędzający śmigło ciągnące. Trzy pierwsze samoloty miały silnik rzędowy typu Lorraine-Dietrich 12 Eb – chłodzony wodą, dwunastocylindrowy w układzie „W”, o mocy nominalnej 450 KM, mocy startowej 478 KM. Silnik chłodzony był dwoma chłodnicami Lamblina pod przednią częścią kadłuba. Czwarty samolot WZ-X/IV miał 9-cylindrowy silnik gwiazdowy Gnome-Rhône 9A Jupiter, chłodzony powietrzem, o mocy 480 KM (część źródeł podaje moc tego silnika 420 KM). Zbiornik paliwa w kadłubie. Śmigło dwułopatowe lub czterołopatowe (w WZ-X/IV).
Zobacz też.
Podobne samoloty:

</doc>
<doc id="192838" url="https://pl.wikipedia.org/wiki?curid=192838" title="KMŻ Lublin">
KMŻ Lublin

Stowarzyszenie Klub Motorowo-Żużlowy Lublin – polski klub żużlowy z Lublina. W latach 2009–2015 brał udział w rozgrywkach ligowych. W późniejszym czasie przestał funkcjonować.
Historia.
Po rozwiązaniu Motoru Lublin powstał Lubelski Klub Żużlowy. Następnie w lidze startowało Towarzystwo Żużlowe, które wspierane przez sponsora tytularnego, Sipma S.A., wywalczyło awans do I ligi. W roku 2004 lublinianie wystartowali w barażach o awans do ekstraligi, jednak przegrali z ZKŻ Zielona Góra. W 2007 TŻ Lublin spadł z I ligi, nie uzyskał licencji na start w rozgrywkach ligowych i zakończył swoją działalność. W roku 2008 w Lublinie nie było klubu startującego w lidze.
Od sezonu 2009 w rozgrywkach startował Klub Motorowo-Żużlowy Lublin. 31 sierpnia 2014 drużyna z Lublina przegrała w wyjazdowym meczu z Marmą Rzeszów 41:49 i spadła do II ligi. W lutym 2015 klub został zgłoszony do rozgrywek pod nazwą KMŻ Motor Lublin. 20 stycznia 2016 klub ogłosił upadłość.
Osiągnięcia.
Indywidualne mistrzostwa Europy

</doc>
<doc id="192840" url="https://pl.wikipedia.org/wiki?curid=192840" title="Amadou Hampâté Bâ">
Amadou Hampâté Bâ

Amadou Hampâté Bâ (w polskich publikacjach także jako Amadou Hampate Ba, ur. 1901, zm. 15 maja 1991 w Abidżanie, w Wybrzeżu Kości Słoniowej) – malijski pisarz i etnolog.
Urodził się w Bandiagara w Mali. W Bamako od 1942 r. pełnił funkcję dyrektora Francuskiego Instytutu Czarnej Afryki (fr. Institut Français d'Afrique Noir), następnie został ministrem pełnomocnym Mali na Wybrzeżu Kości Słoniowej.
Prowadził wieloletnie badania nad historią i kulturą Mali, czego efektem są poświęconej tej problematyce liczne publikacje.
Po uzyskaniu przez Mali niepodległości w 1960 r. założył w Bamako Instytut Nauk Humanistycznych, reprezentował także swój kraj na forum UNESCO. W 1962 r. został wybrany do rady wykonawczej UNESCO, zaś w 1966 r. pomagał przy ujednoliceniu systemu transkrypcji języków afrykańskich.
Po upływie swej kadencji w UNESCO poświęcił się pracy naukowej oraz pisaniu. Przeniósł się do Abidżanu (Wybrzeże Kości Słoniowej), gdzie zajmował się klasyfikacją zachodnioafrykańskiej literackiej tradycji ustnej.
W przekładzie na język polski ukazały się drobne dzieła pisarza, m.in. opowiadanie "Fulbej i Bozo", zamieszczone w antologii "Na południe od Sahary", Warszawa 1967.

</doc>
<doc id="192841" url="https://pl.wikipedia.org/wiki?curid=192841" title="Herb Ciechanowca">
Herb Ciechanowca

Herb Ciechanowca – jeden z symboli miasta Ciechanowiec i gminy Ciechanowiec w postaci herbu.
Wygląd i symbolika.
Herb przedstawia na błękitnej tarczy dwa skrzyżowane złote klucze z piórami do góry na zewnątrz i sześcioramienną złotą gwiazdą nad nimi.
Klucze nawiązują do świętego Piotra – patrona miasta.

</doc>
<doc id="192843" url="https://pl.wikipedia.org/wiki?curid=192843" title="BPD">
BPD



</doc>
<doc id="192845" url="https://pl.wikipedia.org/wiki?curid=192845" title="Hamilton (Nowa Zelandia)">
Hamilton (Nowa Zelandia)

Hamilton () – miasto w Nowej Zelandii, położone na Wyspie Północnej, nad rzeką Waikato. Ok. 153 tys. mieszkańców (czwarte co do wielkości miasto w tym kraju). 
Hamilton ma silnie rozwinięty przemysł spożywczy (znajduje się tam jedna z największych na świecie fabryk mleka sproszkowanego). Ponadto miasto jest znane z produkcji maszyn rolniczych. W mieście znajduje się Uniwersytet Waikato (zał. 1964) oraz politechnika (1986).

</doc>
<doc id="192846" url="https://pl.wikipedia.org/wiki?curid=192846" title="Michał Choromański">
Michał Choromański

Michał Choromański (ur. w Jelizawietgradzie, zm. 24 maja 1972 w Warszawie) – polski pisarz i dramaturg. Laureat Nagrody Młodych Polskiej Akademii Literatury.
Życiorys.
Urodził się w Jelizawietgradzie (obecnie Kropywnycki) jako syn Konstantego Choromańskiego, medyka (który w 1918 zginął w Kijowie od wybuchu bomby) i Aleksandry (z domu Rogasskiej). Po śmierci ojca zmuszony był pracować, by utrzymać siebie, matkę i siostrę. Był m.in. korepetytorem, nauczycielem rysunku, dziennikarzem oraz pomocnikiem piekarza. Interesował się również malarstwem i stworzył w tym czasie kilka portretów. W młodym wieku zapadł na gruźlicę kości i płuc. Wtedy zaczęła się jego tułaczka po szpitalach i sanatoriach. W 1924 wraz z matką i siostrą przybył do Polski. Studiował pedagogikę i psychologię.
Podczas pobytu w Zakopanem zainteresowali się nim Karol Szymanowski i Kazimierz Wierzyński. Ten ostatni przedstawił młodego pisarza (piszącego wówczas po rosyjsku) Marii Kasprowiczowej, wdowie po Janie Kasprowiczu na „Harendzie”. Tak zaczęła się błyskawiczna kariera Choromańskiego. Józef Wittlin pisał o "Białych braciach" – pierwszej powieści napisanej przez Choromańskiego po polsku: 
W latach trzydziestych XX wieku napisał "Zazdrość i medycynę", "Opowiadania dwuznaczne", "Skandal w Wesołych Bagniskach" oraz kilka dramatów. Wiosną 1933 wyjechał do Szwajcarii, gdzie w maju leczył gruźlicę w sanatorium w Leysin. Wynajął też część willi „Chimera” w Zakopanem. Tu spotykał się m.in. z Witkacym i Tadeuszem Dołęgą-Mostowiczem. W tym okresie dużo podróżował do Argentyny, Brazylii i Afryki Zachodniej.
Niedługo po wybuchu II wojny światowej poślubił tancerkę i choreografkę Ruth Sorel. Ze względu na jej żydowskie pochodzenie oboje zmuszeni byli opuścić okupowaną Polskę w 1940. Choromański spędził siedemnaście lat na emigracji – najpierw w Brazylii, potem w Kanadzie. W Montrealu Ruth prowadziła szkołę baletową, Choromański cierpiał jednak na niemoc twórczą. Po powrocie do kraju w 1957 zaczął pracować ze zdwojoną siłą. Niemalże co roku wydawał nową powieść, nie spotykał się jednak z zainteresowaniem krytyków. Czuł się osamotniony i odrzucony. Zmarł nagle 24 maja 1972. Pochowany na Cmentarzu Wojskowym na Powązkach w Warszawie (kwatera 17B-5-30).

</doc>
<doc id="192847" url="https://pl.wikipedia.org/wiki?curid=192847" title="Jakub Apostoł">
Jakub Apostoł



</doc>
<doc id="192851" url="https://pl.wikipedia.org/wiki?curid=192851" title="Personal video recorder">
Personal video recorder

Personal video recorder (PVR), zwany także digital video recorder (DVR) – elektroniczne urządzenie powszechnego użytku służące do nagrywania programów telewizyjnych na dysk twardy w formacie cyfrowym. PVR został po raz pierwszy zaprezentowany przez firmę TiVo w 1999 roku. Od tego czasu dodano do PVR wiele nowych funkcji, jak na przykład możliwość nagrywania programów na płytach DVD.
Korzystanie z funkcji jednoczesnego nagrywania i oglądania dwóch różnych programów na odbiornikach z PVR wymaga doprowadzenia do niego dwóch niezależnych sygnałów z anteny. Wykonywane kilka lub kilkanaście lat temu satelitarne instalacje indywidualne obejmujące konwerter typu SINGLE oraz jeden przewód antenowy są niewystarczające. W instalacjach tego typu pojedynczy konwerter musi być zastąpiony konwerterem typu TWIN. Konieczne jest również ułożenie drugiego przewodu od czaszy antenowej do odbiornika.
PVR rozpowszechnił się w XXI wieku, wraz z przejściem z telewizji analogowej na telewizję cyfrową. W praktyce nawet najtańsze dekodery, używane do podłączania do monitorów i TV nie posiadających odpowiedniego tunera cyfrowego, posiadają możliwość nagrywania filmów na zewnętrznych nośnikach, dzięki obsłudze USB.

</doc>
<doc id="192853" url="https://pl.wikipedia.org/wiki?curid=192853" title="Stacje kolejowe w Szczecinie">
Stacje kolejowe w Szczecinie



</doc>
<doc id="192855" url="https://pl.wikipedia.org/wiki?curid=192855" title="MeatballWiki">
MeatballWiki

MeatballWiki – serwis internetowy oparty na mechanizmie wiki, którego głównym założeniem jest stworzenie społeczności internautów zajmujących się wypracowywaniem różnych rozwiązań służących współpracy użytkowników online.
MeatballWiki i jej główny inicjator Sunir Shah mieli znaczący wpływ na rozwój wielu projektów Wiki. Społeczność tworząca MeatballWiki przyczyniła się do rozwoju oprogramowania wiki o nazwie UseModWiki. MeatballWiki ma znaczenie jako miejsce integracji szerzej pojmowanej społeczności wiki.

</doc>
<doc id="192858" url="https://pl.wikipedia.org/wiki?curid=192858" title="Św. Jan Ewangelista">
Św. Jan Ewangelista



</doc>
<doc id="192860" url="https://pl.wikipedia.org/wiki?curid=192860" title="Stanisław Dygat">
Stanisław Dygat

Stanisław Ludwik Dygat (ur. 5 grudnia 1914 w Warszawie, zm. 29 stycznia 1978 tamże) – polski autor powieści i opowiadań, felietonista, dramaturg oraz scenarzysta filmowy.
W swojej twórczości polemizował z polską tradycją romantyczną. Jest w polskiej prozie powojennej jednym z przedstawicieli nurtu prześmiewczo-rozrachunkowego.
Życiorys.
Był praprawnukiem Ludwika Mierosławskiego (jednego z najpopularniejszych Polaków w Europie połowy XIX w.), wnukiem powstańca 1863 Ludwika Dygata i synem architekta Antoniego Dygata. Ukończył Liceum Ogólnokształcące im. Mikołaja Reja. Studiował architekturę i filozofię. 
Współpracował z pismami: „Kuźnica”, „Twórczość” i „Przegląd Kulturalny”. Zadebiutował w 1946 powieścią "Jezioro Bodeńskie", w której można odnaleźć autobiograficzną inspirację (w 1939 Dygat z uwagi na francuskie obywatelstwo został internowany w obozie dla cudzoziemców nad Jeziorem Bodeńskim), a stanowiącą swoisty rozrachunek z Polską przedwojenną. Powieść ta została w 1986 przeniesiona na ekran przez Janusza Zaorskiego. Sfilmowano również kolejną powieść Dygata, której tematem są przemiany ustrojowe w powojennej Polsce – wydane w 1948 "Pożegnania" (1958, reż. Wojciech Jerzy Has). W 1967 Janusz Morgenstern nakręcił film "Jowita", ekranizację powieści Dygata pt. "Disneyland".
Był kierownikiem literackim w gdańskim Teatrze Wybrzeże.
Zajmował się twórczością przekładową, przetłumaczył na język polski m.in. "Wieczór Trzech Króli" Szekspira oraz "Króla Edypa" Sofoklesa.
Był członkiem Polskiej Zjednoczonej Partii Robotniczej, z której wystąpił w listopadzie 1957 w proteście przeciwko odmówieniu przez władze zgody na wydawanie miesięcznika „Europa”. W styczniu 1976 był jednym z sygnatariuszy Memoriału 101, skierowanego do Komisji Sejmowej przeciwko planowanym zmianom w konstytucji.
Jeden z parków warszawskiego Mokotowa nosi od 2009 imię Stanisława Dygata (Park Stanisława Dygata w Warszawie). Imię Dygata nosi również jedna z ulic warszawskiego Żoliborza i jedna z ulic w Malborku.
Życie prywatne.
Był w związku małżeńskim z Władysławą Nawrocką i Kaliną Jędrusik. Z pierwszą żoną miał córkę Magdę, która napisała wspomnienia o ojcu w książce "Rozstania". Jego siostra Maria Danuta Lutosławska (wcześniej Bogusławska), z domu Dygat, była żoną polskiego kompozytora Witolda Lutosławskiego.
Zmarł na atak serca. Pochowany na cmentarzu Powązkowskim w Warszawie (aleja zasłużonych, grób 100).

</doc>
<doc id="192865" url="https://pl.wikipedia.org/wiki?curid=192865" title="Atynganie">
Atynganie

Atynganie (gr. Αθίγγανοι / Athinganoi, dosłownie „niedotykalni”, inaczej Athingani, Atsinganoi, Atsingani, Adsingani, Adsincani itp.) – nazwa domniemanej judeochrześcijańskiej sekty heretyckiej, znanej z obszaru Cesarstwa Bizantyjskiego. Pierwsze nieliczne wzmianki o jej istnieniu pochodzą z VI wieku.
Atynganie według danych źródłowych.
Według informacji zawartych w źródłach członkowie sekty zajmowali się wędrownym wróżbiarstwem, magią, zaklinaniem węży, leczeniem ich ukąszeń, a także innymi rodzajami tradycyjnego znachorstwa oraz sporządzaniem trucizn. Jedynymi informacjami, jakie dotrwały na temat ich obrzędów, są przekazy, iż święcili szabat oraz Torę, lecz nie praktykowali obrzezania, zamiast którego przyjmowali chrzest. Wyznawali także zapewne poglądy ikonoklastyczne, odmawiając oddawania czci krzyżowi, świętym obrazom oraz relikwiom. Wielu atynganów służyło w bizantyjskiej armii, zaś z jednej z takich tradycyjnie wojskowych rodzin pochodził cesarz Michał II Amoryjczyk. Mimo to wydawano przeciw nim kilkakrotnie edykty potępiające, których wynikiem były prześladowania (np. w 812 roku). Atynganie są także wymienieni jako uczestnicy powstania Tomasza Słowianina (821-823).
Skąpa ilość informacji dotyczących tej sekty, jakie dotrwały do naszych czasów, może się jednak wiązać z faktem, iż wspomniane powyżej nazwy były jedynie epitetami, używanymi wobec paulicjan (lub nazwami ich odłamu), lub też innej (skądinąd również mało znanej) sekty melchizedekian, wyznającej monarchianizm. Około 600 roku Tymoteusz prezbiter Konstantynopola pisząc w swojej pracy „De receptione haereticorum” o heretykach, którzy wymagają ponownego ochrzczenia, na końcu tej listy wspomina bowiem właśnie melchizedekian, „obecnie zwanych atynganami ("athingani")”, którzy żyją we Frygii i nie są ani żydami, ani poganami.
Atynganie a Cyganie.
Według części naukowców atynganie w rzeczywistości nie byli grupą religijną, lecz etniczną pochodzenia indyjskiego, z której wywodzą się współcześni Romowie lub Domowie. Wniosek taki można wysnuć z faktu, iż w żadnym ze źródeł nie ma ani jednej bezpośredniej wzmianki o doktrynach sekty, jedynie ogólne stwierdzenia o uprawianiu przez jej członków magii. Z drugiej strony tego typu praktyki nie wspomina się w odniesieniu do innych grup heretyckich wymienianych razem z atynganami (np. paulicjan). Ponadto tradycyjne profesje wykonywane przez Romów oraz Domów zarówno dziś, jak i na wszystkich etapach ich historii (wróżbiarstwo, kuglarstwo, zaklinanie zwierząt, sztuki cyrkowe itp.) były często przywoływane jako zajęcia atynganów. Domniemane uprawianie magii dawało władzom bizantyjskim pretekst do stosowania wobec tych grup etnicznych nomenklatury i środków podobnych, jak w przypadku heretyckich sekt, których istnienie i działalność zakłócały porządek społeczny. Za utożsamieniem atynganów z przodkami dzisiejszych Romów lub Domów przemawia też fakt, iż z czasem nazwa ta zaczęła być w dokumentach stosowana wyłącznie w odniesieniu do tych właśnie grup etnicznych. Dziś "Athinganoi" jest powszechnie uznanym słownikowym egzoetnonimem Romów oraz Domów, używanym w języku nowogreckim.
Z drugiej strony część naukowców uważa, iż heretycka sekta atynganów rzeczywiście istniała, jednak jej nazwa została z czasem przypisana Romom oraz Domom przez otoczenie społeczne, w oczach którego obie grupy wykazywały pewne podobieństwo. Niezależnie od pierwotnego znaczenia terminu "athinganoi" większość badaczy jest jednak zgodna, iż to właśnie od niego pochodzi współczesny etnonim „Cyganie”, występujący w większości języków europejskich (np. gr. pospolity termin "Τσιγγάνοι" / "Tsinganoi", wł. "zingari" od pierwotnego łac. "Acingani" poprzez "Cingani", tur. "Çingeneler", węg. "cigányok" itd.). Mimo iż w przypadku Romów istnieją między naukowcami rozbieżności, dotyczące tego, czy zamieszkiwali oni Cesarstwo Bizantyjskie już w okresie, z którego pochodzą pierwsze przekazy o atynganach, wobec Domów podobnych wątpliwości nie ma i przyjmuje się, iż pochodzące z VIII wieku informacje mogły odnosić się do ich przodków. Niewykluczone więc, iż to właśnie przez nich pochodzący od "athinganoi" zbiorczy termin „Cyganie” został zgeneralizowany na wszystkie znane wówczas grupy indyjskiego pochodzenia.
Etymologia nazwy.
Znaczenie nazwy "athinganoi", „niedotykalni” w odniesieniu do Romów i Domów bywało często nadużywane, aby wykazać ich bezpośrednie pokrewieństwo z indyjskimi dalitami. Jednakże w świetle dokumentów z epoki oraz danych na temat kultury tych grup etnicznych właściwa interpretacja omawianego terminu nie powinna brzmieć „ci, których inni nie chcą dotykać”, lecz „ci, którzy nie chcą być dotykani przez innych”, lub „ci, którzy nie chcą dotykać innych”. Jak bowiem pisze nieznany autor dzieła „De synodis et haeresibus” z końca VIII wieku: „Samarytanie są podobni do atynganów w tym ohydnym zwyczaju nie dotykania nikogo”. Wspomniany wyżej Tymoteusz prezbiter Konstantynopola w dalszym ciągu swej pracy pisze ponadto, iż ludzie ci znani są z tego, że oferowanego jedzenia nie biorą bezpośrednio z rąk ofiarodawcy, lecz jedynie wówczas, gdy ten postawi je na ziemi i odejdzie.
Tezę tę zdaje się potwierdzać istniejące w ramach tradycji romskiej pojęcie rytualnego skalania, które dotyczy kontaktu z uważanymi za nieczyste kategoriami jedzenia, przedmiotów, ludzi, części ciała, substancji, stanów fizjologicznych itp. Najwyraźniej praktyka unikania tego typu kontaktów była dla Bizantyjczyków na tyle niecodzienna, że stosujących ją ludzi zaczęto powszechnie nazywać „niedotykalnymi”. Podobny proces mógł mieć miejsce także w przypadku rzeczywistej sekty religijnej atynganów, co mogło wiązać się z faktem popularności w owym okresie dualistycznych idei manicheizmu, często włączanych w doktryny rozmaitych ruchów heretyckich, lub judeochrześcijańskich korzeni sekty. Judaistyczne zasady czystości rytualnej opierają się bowiem na podobnych ideach.

</doc>
<doc id="192866" url="https://pl.wikipedia.org/wiki?curid=192866" title="Romanipen">
Romanipen

Romanipen (rom. „romskość”) – ogół tradycji romskiej, niepisany kodeks postępowania oraz wzajemnych relacji w tradycyjnej społeczności romskiej, nieobejmujący stosunków z gadziami.
Składają się nań wszystkie zwyczajowe prawa, tabu oraz sankcje grożące za ich złamanie. Jeden z centralnych elementów systemu romanipen stanowi pojęcie skalania. Sankcją za przekroczenie zasad romanipen jest bowiem uznanie winnego za osobę „skalaną” czyli rytualnie nieczystą, co wiąże się z różnym stopniem i formą wykluczenia jej z życia społecznego. Pojęcie romanipen, interpretowane jako „cygańskość”, implikuje często manifestowanie swej identyfikacji z etnosem romskim, uznawanie go za wartość najwyższą, używanie języka romani, solidarność z członkami własnej zbiorowości (często interpretowaną jako pewnego rodzaju „podwójna moralność”, w myśl której wiele czynów potępianych wobec „swoich” jest aprobowanych w stosunku do Romów z innej grupy bądź gadziów) oraz celebrowanie tradycyjnych obrzędów i rytuałów.
Wśród rozmaitych grup romskich istnieją różne instytucje stojące na straży przestrzegania tradycji, opiniujące i wydające wyroki: dla tzw. Polskich Cyganów Nizinnych jest to osoba Szero Roma, dla Lowarów i Kełderaszy rada szanowanych członków społeczności zwana Kris. Dla wielu grup, np. Romów węgierskich i słowackich czy grupy Bergitka w Polsce brak takiej instytucji, zaś przestrzeganie tradycyjnych zwyczajów zależy od jednostki, bądź reguluje je szerszy konsensus społeczny.

</doc>
<doc id="192867" url="https://pl.wikipedia.org/wiki?curid=192867" title="Antoni Zdrojewski">
Antoni Zdrojewski

Antoni Józef Zdrojewski, ps. „Daniel”, „Nestor”, „Junosza”, „Ojciec” (ur. 26 marca 1900 w Skorzewie na Kaszubach, zm. 13 maja 1989 w Paryżu) – oficer piechoty, artylerii i wojsk spadochronowych, komendant „pionu wojskowego” oraz spadochroniarz Akcji Kontynentalnej, jeden z organizatorów polskiej siatki we Francji, pułkownik wojsk polskich i generał brygady wojsk francuskich.
W 1964, dekretem Prezydenta RP na Uchodźstwie Augusta Zaleskiego został generałem brygady.
W okresie emigracji przystąpił do stronnictwa samozwańczego „Prezydenta Wolnej Polski na Wychodźstwie” Juliusza Nowina-Sokolnickiego, który w 1979 „nadał” mu rangę „Marszałka Polski”.
Życiorys.
W 1917 roku został wcielony do Armii Cesarstwa Niemieckiego, po kapitulacji II Rzeszy walczył w powstaniu wielkopolskim oraz w wojnie polsko-bolszewickiej. Od listopada 1919 roku do czerwca 1920 roku był oficerem 66 Kaszubskiego pułku piechoty. Od 14 lutego do 21 czerwca 1921 roku był słuchaczem 38. Klasy imienia księcia Józefa Poniatowskiego Szkoły Podchorążych Piechoty w Warszawie. 3 maja 1922 roku został zweryfikowany w stopniu podporucznika ze starszeństwem z dniem 1 lipca 1921 roku i 1549. lokatą w korpusie oficerów piechoty. Awansowany na porucznika ze starszeństwem z dniem 1 lipca 1921 roku w korpusie oficerów piechoty.
W latach 1923–1924 był oficerem 43 pułku piechoty Strzelców Kresowych stacjonującego w Dubnie i Brodach. Jako oficer tego pułku był odkomenderowany do batalionu szkolnego piechoty Okręgu Korpusu Nr II na stanowisko oficera broni. W listopadzie 1925 roku otrzymał przeniesienie do 16 pułku artylerii polowej w Grudziądzu, w celu przeszkolenia. Później został przeniesiony z korpusu oficerów piechoty do korpusu oficerów artylerii i mianowany dowódcą baterii w 16 pap. 27 stycznia 1930 roku został awansowany na kapitana ze starszeństwem z dniem 1 stycznia 1930 roku i 72. lokatą w korpusie oficerów artylerii. Od stycznia 1930 do grudnia 1937 dowodził III dywizjonem w macierzystym pułku. Do stopnia majora został awansowany ze starszeństwem z dniem 19 marca 1937 roku w korpusie oficerów artylerii. Od grudnia 1937 roku do września 1939 roku pełnił służbę w Departamencie Artylerii Ministerstwa Spraw Wojskowych na stanowisku szefa Wydziału Studiów.
Brał udział w kampanii wrześniowej i kampanii francuskiej, dowodził wówczas II dywizjonem 2 Warszawskiego pułku artylerii lekkiej. W 1940 został internowany w Szwajcarii, skąd uciekł w listopadzie tego samego roku uciekł do francuskiej wolnej strefy wstępując do organizowanej przez władze emigracyjne polskiej siatki. Do 1942 pełnił funkcję komendanta okręgu lyońskiego Polskiej Organizacji Walki o Niepodległość. Zagrożony aresztowaniem uciekł do Hiszpanii i przez Gibraltar dotarł do Wielkiej Brytanii. Po ukończeniu specjalnych kursów, w 1943 przerzucono go ponownie do okupowanej Francji, gdzie w stopniu podpułkownika, pod pseudonimami min. „Daniel” i „Nestor”, został komendantem Polskiej Organizacji Walki o Niepodległość. Wbrew dyrektywom rządu RP w Londynie, 29 maja 1944, podporządkował on POWN Francuskim Siłom Wewnętrznym na zasadach autonomii.
Od września do grudnia 1944, w stopniu pułkownika Polskich Sił Zbrojnych, był szefem Delegatury MON we Francji, a następnie członkiem Oddziału Likwidacyjnego we Francji. Po zdemobilizowaniu w 1947 pozostał w Europie Zachodniej, był prezesem Związku Uczestników Polskiego Ruchu Oporu we Francji. W 1964, dekretem Prezydent RP na Uchodźstwie Augusta Zaleskiego został generałem brygady. Od 1970 roku aż do śmierci był wielkim mistrzem reaktywowanego Zakonu Templariuszy. Na swojego następcę wyznaczył George’a Lamiranda.
W 1950 Antoni Zdrojewski ożenił się z Lilianą Lefevre, rodowitą Belgijką, która współdziałała z pionem wojskowym POWN w jej Ojczyźnie. Mieszkali w Paryżu przy Rue de Richelieu 25. Po swojej śmierci Zdrojewski spoczął na Cmentarzu Champeaux w Montmorency, jego imię nadano ulicom w rodzinnym Skorzewie oraz we francuskim Le Russey.
Kontrowersje.
5 lipca 1975 roku samozwańczy "„Prezydent Wolnej Polski na Wychodźstwie”" Juliusz Nowina-Sokolnicki mianował gen. bryg. Antoniego Zdrojewskiego "„Generalnym Inspektorem Sił Zbrojnych”" i awansował na "generała broni" ze starszeństwem z dniem 1 marca 1941 roku. 3 maja 1979 roku Juliusz Nowina-Sokolnicki mianował go "Marszałkiem Polski". Wszystkie awanse i nadania odznaczeń z ramienia Sokolnickiego nie były uznawane przez władze RP na uchodźstwie (podobnie nie uznały ich władze Polski Ludowej oraz współczesne) a gen. Zdrojewski, w przeciwieństwie np. do gen. Stanisława Maczka, nie potępił działalności samozwańczego „Prezydenta”, popierając go i nosząc mundur marszałkowski.
13 maja 1978 roku w Londynie prezesi i przedstawiciele organizacji skupiających byłych żołnierzy Polskich Sił Zbrojnych na Obczyźnie, zebrani w Instytucie Polskim im. gen. Sikorskiego pod przewodnictwem Generalnego Inspektora Sił Zbrojnych, gen. dyw. Zygmunta Bohusza-Szyszko uchwalili rezolucję potępiającą działalność Juliusza Nowina-Sokolnickiego, a jako przykład jego „szkodliwej i destrukcyjnej działalności” podali uczestnictwo Zdrojewskiego 13 września 1977 roku w oficjalnej uroczystości złożenia wieńca pod Łukiem Triumfalnym w Paryżu przez I sekretarza Komitetu Centralnego Polskiej Zjednoczonej Partii Robotniczej, Edwarda Gierka. Bezpośrednio po złożeniu wieńca Edward Gierek przywitał się z generałem Zdrojewskim i nawiązał z nim krótką, serdeczną rozmowę.
Awanse.
W grudniu 1944, w uznaniu zasług w walce o wolność Polski i Francji, Rząd Tymczasowy Charles’a de Gaulle’a nadał Antoniemu Zdrojewskiemu stopień generała brygady Francuskich Sił Zbrojnych.
Nadane przez samozwańczego „Prezydenta Wolnej Polski na Wychodźstwie” Juliusza Nowina-Sokolnickiego „awanse” do stopnia generała broni (5 lipca 1975) i na Marszałka Polski (3 maja 1979) nie zostały uznane zarówno przez rząd RP na uchodźstwie, jak i władze PRL oraz III RP.

</doc>
<doc id="192868" url="https://pl.wikipedia.org/wiki?curid=192868" title="Język romani">
Język romani



</doc>
<doc id="192870" url="https://pl.wikipedia.org/wiki?curid=192870" title="Saskatoon">
Saskatoon

Saskatoon – największe miasto Kanadyjskiej prowincji Saskatchewan, położone w środkowo-zachodniej Kanadzie, leżące na preriach kanadyjskich, nad rzeką Saskatchewan Południowy.
Założone w 1883. Prawa miejskie zostały nadane osadzie w 1906 roku.
Język angielski jest językiem ojczystym dla 85,2%, francuski dla 1,5% mieszkańców (2006).
W mieście rozwinął się przemysł spożywczy, chemiczny, metalowy, maszynowy, elektrotechniczny oraz drzewny.

</doc>
<doc id="192871" url="https://pl.wikipedia.org/wiki?curid=192871" title="Uniwersytet Kalifornijski">
Uniwersytet Kalifornijski

Uniwersytet Kalifornijski, Uniwersytet Kalifornii (, ) – amerykański uniwersytet publiczny w Oakland w stanie Kalifornia, złożony z dziesięciu uniwersytetów i stanowiący ich zespół. Wraz z zespołem uczelni wchodzących w skład Uniwersytetu Stanu Kalifornia oraz California Community Colleges tworzy trójgałęziowy system publicznego szkolnictwa wyższego w Kalifornii. Pierwszy kampus UC powołano w Oakland aktem z 23 marca 1868. Już w 1873 przeniesiono go do Berkeley. Najmłodszy kampus powstał w 2005 w Merced.
Podział organizacyjny.
Obecnie uniwersytet składa się z 10 samodzielnych kampusów:
Jednostki ogólnouczelniane i międzywydziałowe.
W skład UC wchodzi ponad 100 bibliotek z 34 mln książek, kilkadziesiąt muzeów i archiwów, kilkadziesiąt instytucji kulturalnych wraz z teatrem, kilkanaście ogrodów botanicznych, kilkoma akwariami, 5 obserwatoriami (w tym teleskopy Kecka na Hawajach) i 2 planetariami, 4 stacjami TV, 10 stacjami radiowymi, prasą i wydawnictwem. W 2002 kosztem 30 mln dolarów uruchomiono w Waszyngtonie centrum lobbingowo-edukacyjno-badawcze ("UC Washington Center"). Centra edukacyjne funkcjonują też w Londynie, Meksyku i Paryżu.
Uniwersytet Kalifornijski ma długą tradycję angażowania się w wiele przedsięwzięć, które są odległe geograficznie lub niezależne organizacyjnie od jego zasadniczych kampusów, na przykład laboratoria krajowe, pięć centrów medycznych (szpitali), programy kontynuowania edukacji, hotele, centra konferencyjne, lotnisko, port morski, instytut sztuki.
Badania naukowe.
Od 1943 uczestniczy w badaniach naukowych w trzech laboratoriach krajowych należących do Departamentu Energii Stanów Zjednoczonych:
Laureaci Nagrody Nobla.
Do 2021, 68 pracowników naukowych UC zostało nagrodzonych 69 Nagrodami Nobla (Linus Pauling został nagrodzony dwukrotnie – w 1954 i 1962). 

</doc>
<doc id="192875" url="https://pl.wikipedia.org/wiki?curid=192875" title="Związek Narodowy Polski">
Związek Narodowy Polski

Związek Narodowy Polski w Stanach Zjednoczonych (ang. "Polish National Alliance") – największa i jedna z najstarszych organizacji polonijnych w Stanach Zjednoczonych, założona 14 (lub 15) lutego 1880 roku w Filadelfii.
Historia.
ZNP powstał z inicjatywy Agatona Gillera, który z Rapperswilu rozesłał do kilku pism polskich wychodzących na Zachodzie list zwracający uwagę na uchodźców polskich w USA, którzy wprawdzie dość liczni, ale rozrzuceni na ogromnym obszarze, nie mieli żadnego wpływu na kształtowanie polityki w kwestii odrodzenia Polski. Myśl Gillera podjął Julian Andrzejkowicz, zamożny imigrant mieszkający w Filadelfii. Na apel Andrzejkowicza odpowiedział Władysław Dyniewicz, wydawca i redaktor ukazującej się w Chicago „Gazety Polskiej”, a jednocześnie czynny działacz organizacji „Gmina Polska” w tym mieście. Przy jego pomocy 18 podobnych organizacji nawiązało rozmowy zjednoczeniowe, w wyniku których powstał ZNP. Na jego czele stanął Julian Andrzejkowicz. 
Warunki bytowe imigrantów były ciężkie. Ciężka praca po 10–12 godzin dziennie wyniszczała ludzkie organizmy. Śmiertelność była duża. Gdy imigrant zmarł, krewni i znajomi zbierali datki na pokrycie kosztów pogrzebu. Nie istniały tanie ubezpieczenia zdrowotne ani zapomogi dla bezrobotnych. Dlatego też ZNP w pierwszym rzędzie stał się organizacją ubezpieczeniową, wspomagającą rodziny zmarłych; do dzisiaj warunkiem wstąpienia do ZNP jest wykupienie ubezpieczenia na życie. Obok tanich ubezpieczeń powstał również fundusz z dochodów z oprocentowania polis członkowskich. Po pokryciu wydatków na administrację pozostawała wciąż rosnąca kwota przeznaczana na cele społeczne. 
ZNP powołał do życia szereg instytucji wydawniczych i oświatowych. Od 1912 do 1987 roku był właścicielem wyższej uczelni - Alliance College – w Cambridge Springs. Związek założył Bibliotekę Polską w Chicago, Dom Emigranta w Nowym Jorku. W 1910 roku z inicjatywy Związku wzniesiono pomnik Tadeusza Kościuszki w Waszyngtonie. 
W latach 1912–1914 wspierał finansowo działalność Komisji Tymczasowej Skonfederowanych Stronnictw Niepodległościowych. W czasie I wojny światowej współpracował z Ligą Narodową i Komitetem Narodowym Polskim w Paryżu. W czasie II wojny światowej wspierał działania Rządu RP na uchodźstwie. W 1944 roku współtworzył Kongres Polonii Amerykańskiej. W 1968 roku wystąpił do Kongresu Stanów Zjednoczonych o uznanie granic na Odrze i Nysie Łużyckiej. W 1971 roku monitował o wszczęcie śledztwa w sprawie zbrodni katyńskiej. 
Od końca XIX wieku ZNP jest największą polską organizacją samopomocy w USA z majątkiem obliczanym na ponad 0,5 mld dolarów, zgromadzonym z działalności ubezpieczeniowej, wpływów z własnego banku oraz mediów, jak np. „Dziennik Związkowy”. 
Władzę prawodawczą w ZNP sprawuje Sejm Związkowy odbywany co 4 lata, wykonawczą zaś Zarząd z prezesem ZNP na czele oraz Rada Dyrektorów. Kontrolę w organizacji sprawuje cenzor ZNP, który odpowiada jedynie przed Sejmem Związkowym. ZNP posiada własne pismo – darmowy dwutygodnik „Zgoda”, docierający do wszystkich członków ZNP. Redaktorem naczelnym pisma w latach 1985–2008 był dr Wojciech Wierzewski. 
Po śmierci prezesa ZNP Edwarda Moskala w czerwcu 2005 roku w Filadelfii zebrał się nadzwyczajny Sejm Związkowy, który wybrał na pozostałą część kadencji dotychczasowego sekretarza Związku Franciszka Spulę.

</doc>
<doc id="192877" url="https://pl.wikipedia.org/wiki?curid=192877" title="Piotr Krystian Domaradzki">
Piotr Krystian Domaradzki

Piotr Krystian Domaradzki, pseudonim literacki z czasów PRL Piotr Krystian Równia, znany na emigracji także jako Peter K. Domaradzki (ur. 21 czerwca 1946 w Strzelcach Opolskich, zm. 4 listopada 2015 w Chicago) – polski pisarz, eseista, tłumacz i dziennikarz, z wykształcenia historyk, z zamiłowania grafik, muzyk i malarz, związany z Gdańskiem i Chicago, autor publikacji politycznych i historycznych. Od końca lat 70. XX wieku był działaczem opozycji antykomunistycznej, a następnie, po emigracji, działacz polonijny, od roku 2004 wikipedysta.
Życiorys.
Ukończył historię na Uniwersytecie Gdańskim ze specjalnością historia wojskowości w starożytności.
W drugiej połowie lat 70. działał w Wolnych Związkach Zawodowych na Wybrzeżu. W latach 1980–1981 był pracownikiem etatowym Komisji Krajowej NSZZ „Solidarność”, w 1981 roku odpowiedzialny za kombatantów oraz prasę i wydawnictwa „Solidarności”. Był represjonowany przez organy SB ze względu na działalność opozycyjną. W latach 1983–1990 rozpracowywał go Departament I MSW w ramach sprawy pod kryptonimem „Kojnos”. W styczniu 1984 roku z przyczyn politycznych wyemigrował z PRL.
Po dziesięciomiesięcznym pobycie we Francji uzyskał wraz z rodziną w listopadzie 1985 roku azyl polityczny w Stanach Zjednoczonych, zamieszkał w Chicago. W roku 1996 uzyskał amerykańskie obywatelstwo. W latach 1985–1987 i 1998–2009 był sekretarzem redakcji, a od 1 października 2009 do 15 marca 2013 roku pełnił obowiązki redaktora naczelnego „Dziennika Związkowego”, największej polskojęzycznej gazety codziennej w Chicago.
Wiosną 1996 roku wespół z Wojciechem Wierzewskim założył polonijny panel dyskusyjny Konwersatorium „Dialog 96”, poświęcony ważnym wydarzeniom artystycznym, kulturalnym i politycznym w kręgach amerykańskiej Polonii. Początkowo miejscem spotkań było Centrum Kopernikowskie w Chicago, a następnie kawiarnia przy Domu Polskiej Książki w Chicago. Była to próba ożywienia polonijnego środowiska.
20 października 2015 roku uległ zaczadzeniu w czasie pożaru w jego domu w Chicago, na skutek czego zmarł 4 listopada 2015 roku. Pozostawił żonę Janinę oraz dwoje dzieci: Krystiana (ur. 1979) i Sarę (ur. 1991). Uroczystości pogrzebowe odbyły się 8 listopada 2015 roku w Lawrence Funeral Home przy 4800 N. Austin Ave. w Chicago.
Od 25 września 2004 roku do śmierci był wikipedystą, wykonał na Wikipedii ponad 110 tysięcy edycji w około 11 tysiącach artykułów. Jego ulubionym tematem była historia wojskowości. Ponad 20 jego wikipedialnych artykułów zostało wyróżnionych medalem. Posługiwał się nickiem .
Działalność publicystyczna.
Jeszcze jako student współredagował magazyn „Student”. Jako dziennikarz zaczął pracować w 1974 roku. W latach 1974–1980 współpracował z pismami: „Politechnik”, „Dziennik Bałtycki”, „Morze”, „Wybrzeże”. Później ze względu na działalność opozycyjną miał mniejsze możliwości publikowania.
Jako działacz Solidarności przypomniał historię Towarzystwa Gimnastycznego „Sokół” i wzywał do odrodzenia jego idei. Odezwa była kolportowana wśród uczestników I Krajowego Zjazdu Delegatów NSZZ „Solidarność”. Był redaktorem pisma „Kombatant-Szaniec” oraz wydawnictwa „Bellona”, którego był założycielem. Podczas stanu wojennego był współwydawcą podziemnego pisma „Solidarność Gdańsk”. W latach 1981–1983 publikował w wydawnictwach podziemnych. Redagował w pismach konspiracyjnych „Nie” i „Oko”.
Po przybyciu do USA w swych publikacjach zachęcał amerykańską Polonię do udzielania pomocy materialnej Polsce. Po roku 1987 przez jedenaście lat jedynie „sporadycznie” publikował, ale działalności społeczno-politycznej nie zaniechał. W 1998 roku znów wrócił do aktywnej działalności publicystycznej. Jego eseje historyczne ukazywały się w latach 1999–2014 w „Kalejdoskopie”, cotygodniowym dodatku do „Dziennika Związkowego” w Chicago. Przez wiele lat współpracował z tygodnikiem „Gwiazda Polarna”.
Uważał, że „media polonijne nie powinny aktywnie mieszać się w wewnętrzne sprawy polskie, a to głównie ze względu na oddalenie w przestrzeni i czasie, które nie pozwala nam na obiektywną ocenę sytuacji”, a dziennikarze polonijnych mediów mają prawo do własnych poglądów politycznych, ale komentarze winni zostawiać swoim kolegom z kraju. Iwona Arent zarzuciła mu, że zakłada „kaganiec” na usta polonijnym dziennikarzom.
Powieściopisarz.
Jego jedyna opublikowana powieść "Wiórki kokosowe" (2003) ma zawiłą kompozycję, u podstawy tego dzieła leży postmodernistyczna teza: „Nie ma i nie było prawdy obiektywnej”. Książkę można uznać zarówno za cykl luźno splecionych z sobą opowiadań, jak i za powieść. Akcja toczy się w fikcyjnym archipelagu Matjan, który przypomina Indonezję. Akcja toczy się na jednej wyspie i może jej odpowiadać zarówno Timor Wschodni jak i Irian Zachodni. Mieszkańcy archipelagu prowadzą najpierw walkę narodowowyzwoleńczą przeciwko Japończykom i Holendrom. Jednak po odejściu kolonizatorów nie przychodzi pokój, a kraj pogrąża się w wojnie domowej prowadzonej przez oddziały partyzanckie. Walka zbrojna, pomimo iż jest prowadzona w imię wzniosłych ideałów, deprawuje jej uczestników, przywódców politycznych, dowódców wojskowych, niszczy społeczeństwo, w interesie którego jest prowadzona. Wojna domowa nie przeszkadza jednak międzynarodowym firmom w robieniu interesów ekonomicznych w rozdartym wojną kraju.
Przygotowywał inną powieść pod tytułem "Człekopodobni", lecz nigdy jej nie ukończył.

</doc>
<doc id="192878" url="https://pl.wikipedia.org/wiki?curid=192878" title="Piotr K. Domaradzki">
Piotr K. Domaradzki



</doc>
<doc id="192880" url="https://pl.wikipedia.org/wiki?curid=192880" title="Świerszcz">
Świerszcz



</doc>
<doc id="192883" url="https://pl.wikipedia.org/wiki?curid=192883" title="Sytuacja prawna i społeczna osób LGBT w Grecji">
Sytuacja prawna i społeczna osób LGBT w Grecji

Prawo a dyskryminacja osób homoseksualnych.
W greckim prawie kontakty homoseksualne są legalne od 1952 roku, a w 1987 zrównano ze sobą wiek osób legalnie dopuszczających się kontaktów homo- i heteroseksualnych, choć poczyniono wyjątek dla seksu analnego, który jest legalny od 17. roku życia dla mężczyzn. Pozostałe formy kontaktów seksualnych są legalne od ukończenia 15. roku życia. Drugim dyskryminującym prawem jest uchwalone w 1981 roku zezwolenie policji na zmuszanie mężczyzn homoseksualnych (lesbijki i heteroseksualistów nie) do robienia testów na obecność chorób przenoszonych drogą płciową. Geje są wykluczeni ze służby wojskowej z powodu swojej orientacji seksualnej.
Ochrona prawna przed dyskryminacją.
Grecka konstytucja nie wymienia orientacji seksualnej jako kategorii niemogącej podlegać dyskryminacji. Jedyny zakaz dyskryminacji ze względu na orientację seksualną został zawarty w kodeksie karnym i obejmuje różne dziedziny życia, w tym miejsce pracy. Przepisy te obowiązują w kraju od 2005. Grecja przyjęła obie dyrektywy Unii Europejskiej dotyczące przeciwdziałania dyskryminacji, między innymi przez wzgląd na orientację seksualną.
Uznanie związków osób tej samej płci.
Związki partnerskie w Grecji zostały wprowadzone w grudniu 2015. Grecki parlament przyjął ustawę stosunkiem głosów 193:56, przyjęto głosami rządzącej partii Syriza oraz części opozycji.
Przed gmachem parlamentu zgromadziło się przed głosowaniem kilkuset demonstrantów popierających nową ustawę. Demonstrowali pod dużym transparentem z napisem „Miłość jest prawem”.
Przeciwko legalizacji homoseksualnych związków partnerskich ostro protestował wpływowy grecki kościół prawosławny.
Krajowa Komisja Praw Człowieka zaproponowała w 2005 przygotowanie projektu ustawy legalizującej związki partnerskie dla par zarówno tej samej, jak i przeciwnej płci. Projekt ten ma dawać parom tylko część praw z tych, jakie mają małżeństwa i wykluczyć możliwość adopcji dzieci. Grecki minister sprawiedliwości – Anastassis Papaligouras – zapowiedział w grudniu 2005, że projekt będzie legalizował jedynie konkubinaty i tylko par heteroseksualnych. O ujęcie w nowym projekcie par homoseksualnych upominają się socjaliści.
Obecnie lesbijki i samotne kobiety mogą korzystać z najnowszych technologii sztucznego zapłodnienia. Również każdy obywatel może indywidualnie adoptować dzieci.
W 2005 lewicowa partia SYN oficjalnie opowiedziała się za legalizacją pełnych małżeństw homoseksualnych. Zdecydowanie przeciwny temu był wiceminister rządu – Costas Karamanlis (ND). W czerwcu 2008 r. podjęta została po raz pierwszy próba zawarcia małżeństwa przez dwie pary homoseksualne, wykorzystująca lukę w prawie greckim. W maju 2009 małżeństwa zostały anulowane przez sąd na wyspie Rodos. Obie pary zapowiedziały apelację..
Życie osób LGBT w kraju.
Według sondażu Eurobarometru, wykonanego na zlecenie Komisji Europejskiej w 2006 roku, 15% Greków popiera zalegalizowanie małżeństw homoseksualnych, a 11% nadanie praw adopcyjnych dla osób tej samej płci.
W Grecji istnieje duża scena gejowska, jej centrum są Ateny. W mieście znajduje się wiele lokali gejowskich i gay-friendly. Wydana wiosną 2009 r. broszura "LGBT map city of Athens" wymienia lokale zorientowane na klientów LGBT: 4 kawiarnie, 20 barów i restauracji, 8 klubów, 3 sauny, księgarnię i sexshop. Zrupowane są w sześciu rejonach miasta, przy czym największa ich liczba działa w rejonie Gazi-Keramikos. Informowano też o ukazujących się w Atenach czasopismach: „City Uncovered”, „Antivirus”, „Deon guide” i „Transexual vima”.
Nieco mniejszą, ale równie liczną sceną dysponuje turystyczna wyspa Mykonos. Ponadto praktycznie w każdym dużym (ponad 100 tys. mieszkańców) mieście i niektórych mniejszych, zwłaszcza turystycznych, istnieje przynajmniej jeden pub, w którym geje i lesbijki mogą czuć się w miarę swobodnie. W Atenach od 2007 r. pod koniec maja organizowany jest tygodniowy „Outview” Athens International Gay &amp; Lesbian Film Festival.
W Atenach wydawane są gejowskie publikacje i działa kilka organizacji zajmujących się niesieniem pomocy przedstawicielom LGBT, a także walką z dyskryminacją:
Pierwsza manifestacja CSD – Athens Pride – zorganizowana została w 2005 roku pod hasłem "Każde życie i miłość zasługuje na szacunek". Wzięło w niej udział według organizatorów około 1000 osób.
Grecki Kościół Prawosławny ma negatywne nastawienie wobec równouprawnienia mniejszości seksualnych. Propozycja legalizacji związków partnerskich w tym kraju spotkała się z jego silnym sprzeciwem.
Linki zewnętrzne.
Greckie media internetowe adresowane do LGBT:

</doc>
<doc id="192884" url="https://pl.wikipedia.org/wiki?curid=192884" title="Kąkol polny">
Kąkol polny

Kąkol polny ("Agrostemma githago" L.) – gatunek rośliny z rodziny goździkowatych. Pochodzi z zachodniej i środkowej Azji, południowej Europy i północnej Afryki. Został szeroko rozprzestrzeniony wraz z uprawami zbóż, w których rośnie jako chwast. W przeszłości był pospolity, stwarzał problemy jako roślina trująca (powodował masowe zatrucia). Współcześnie staje się coraz rzadszy i wymaga ochrony dla zachowania. Bywa uprawiany jako roślina ozdobna. W przeszłości wykorzystywany był także w ziołolecznictwie ludowym i odgrywał pewną rolę w obrzędowości ludowej.
Rozmieszczenie geograficzne.
Roślina nie występuje współcześnie nigdzie w naturze, ale przypisuje się jej pochodzenie z basenu Morza Śródziemnego i Azji. Jako gatunek rodzimy kąkol podawany jest z północnej Afryki (od Libii po Maroko), zachodniej i środkowej Azji (od Bliskiego Wschodu po Syberię, zachodnie Chiny i Afganistan) oraz południowej Europy. Jeszcze w czasach prehistorycznych, w neolicie, gatunek wraz z uprawami zbóż rozprzestrzeniony został na północ do Europy Środkowej i Północnej. Następnie już w czasach historycznych trafił na Wyspy Kanaryjskie, do południowej Afryki, Ameryki Północnej i Południowej, Australii i Nowej Zelandii.
Biologia.
Rozwój.
Roślina jednoroczna. Kwiaty są przedprątne – najpierw dojrzewają pylniki, które pękają i eksponują pyłek. Następnie pylniki te są odrzucane i znamię staje się gotowe na przyjęcie pyłku. W tym czasie kolejne pręciki wydłużają się, otwierają i jeśli wcześniej nie doszło do zapylenia krzyżowego dokonują samozapylenia. W zależności od obszaru występowania i populacji kąkole kwitną w różnych terminach. Populacje środkowoeuropejskie zakwitają od czerwca do lipca (rzadko kwitną do sierpnia). Kwiaty są owadopylne – zapylane są najczęściej przez bzygowate i inne muchówki, rzadziej przez motyle, pszczoły i inne błonkoskrzydłe. W czasie kwitnienia kwiaty są eksponowane zwykle ponad otaczającym zbożem. 
Nasiona dojrzewają w ciągu ok. 33 dni od zapylenia, równocześnie z nasionami zbóż, wśród których rośnie kąkol, tj. w sierpniu i wrześniu i wtedy torebki się otwierają. Na jednej roślinie powstać może do 2,5–3 tysięcy nasion. Po ich dojrzeniu rośliny zamierają. W glebie nasiona zachowują zdolność kiełkowania na ogół przez jeden rok. Według niektórych źródeł jeszcze po 5 latach przebywania w glebie zdolność do kiełkowania zachować jednak miało 10% nasion. Nasiona przechowywane bez gleby po 5 latach kiełkują w 62%. Nasiona rozprzestrzeniane są głównie w wyniku zebrania owocujących roślin wraz z rośliną uprawianą. Jeśli owoce nie zostaną zebrane, nasiona rozsiewają się zwykle w odległości do 1 m od rośliny macierzystej, wyrastając w takiej sytuacji w kolejnym roku w dużym zwarciu. Rzadko przenoszone bywają przez ptaki. Jeśli zebrane zostaną wraz ze zbożami – nasiona przedostają się do ziarniaków zbóż w czasie ich omłotu. 
W warunkach polowych kiełkuje z powodzeniem około 10% nasion. Duża śmiertelność młodych roślin wiązana jest z ich wrażliwością na przesuszenie. Gdy w warunkach kontrolowanych kiełkujące rośliny były podlewane dwa razy dziennie – rozwijało się 88–97% młodych roślin. Wschody pojawiają się jesienią (głównie i dlatego uznawany jest za roślinę ozimą), rzadziej wiosną i są stosunkowo obojętne na temperaturę kiełkowania. 
Kiełkowanie zaczyna się od spuchnięcia nasiona i wydłużenia korzonka pierwotnego. Dwa mięsiste liścienie wynoszone są na zielonawym hipokotylu osiągającym długość do 2–3 (czasem do 5) cm i średnicę ok. 1,5 mm. Liścienie są dwa, podługowate, na szczycie tępe, u nasady zwężone w krótkie i szerokie ogonki, które zrastają się nasadami. Jeden z liścieni jest większy – osiąga do 18–20 mm długości i 7–9 mm szerokości, podczas gdy drugi – 15–18 mm długości i 5–6 mm szerokości. Epikotyl osiąga 0,1–1,5 cm długości i jest owłosiony. Pierwsze liście wyrastają naprzeciwlegle, są równowąskie, zaostrzone i pokryte nierównymi, jednokomórkowymi włoskami. Liście z pierwszej pary osiągają 20–30 mm, drugie do 60 mm. 
Zimujące rozety są różnej wielkości. Pęd na wysokość zaczyna rosnąć w kwietniu.
Liczba chromosomów.
2n = 48. Gatunek mógł powstać w wyniku poliploidii kąkolu wysmukłego "Agrostemma brachyloba", który ma 2n = 24.
Właściwości biochemiczne.
Cała roślina jest trująca, zarówno dla ludzi, jak i koni, bydła i świń. Nasiona (zwłaszcza zarodek i liścienie) zawierają trującą, kwaśną saponinę trójterpenową – giteginę, której jest do 5–7% w suchej masie, czasem nawet do 14%. Zawartość ta jest zmienna w zależności od warunków środowiska. Mąka ze zmielonymi nasionami kąkolu jest szkodliwa dla zdrowia już przy domieszce sproszkowanych nasion w ilości 0,5%, a według niektórych źródeł już od 0,1%. Przy większych domieszkach kąkol nadaje mące sine zabarwienie i gorzki smak. Objawy zatrucia mogą wystąpić już po spożyciu 3–4 nasion kąkolu. Obróbka cieplna zmniejsza toksyczność saponin, rozkładających się częściowo w wyższych temperaturach. Po spożyciu niewielkiej ilości saponin pochodzących z kąkolu objawami zatrucia są: drapanie w przełyku, nudności i lekkie zaburzenia trawienne. Przy poważniejszych zatruciach objawami są: podrażnienie błon śluzowych (owrzodzenie śluzówki), bóle głowy i mdłości, przyspieszenie tętna i paraliż mięśni oddechowych, gorączka, majaczenie, zapalenie oskrzeli, zaburzenia rytmu serca, częściowa hemoliza krwi, rzadziej: zawroty głowy, kurcze, śpiączka. Śmierć następuje w wyniku ośrodkowego porażenia oddechu. W przeszłości przypisywano kąkolowi zwiększanie podatności na zachorowanie na trąd.
W przypadku zwierząt, obecność 2–5 nasion kąkolu na 1000 ziarniaków zboża stanowiących paszę spowodować może padnięcie bydła i drobiu, a w przypadku świń wystarczy nawet 1 nasiono na 1000 ziarniaków zbóż. 
Ekologia.
Siedlisko.
Chwast segetalny – gatunek występujący niemal wyłącznie w uprawach rolnych. Dawniej był pospolitym chwastem, głównie zbóż, najczęściej pszenicy i żyta, zwłaszcza w oziminach. Często rośnie też w uprawach wyki kosmatej (ozimej). Rzadko rośnie w uprawach innych roślin strączkowych i okopowych. Nigdzie już nie spotyka się go w środowisku naturalnym. Rzadko spotykany w sąsiedztwie pól – na przydrożach, w żywopłotach. W Szwecji obserwowany był na stromym, piaszczystym i erodującym stoku. 
Rośnie na wszelkich glebach, na których uprawiane są rośliny, którym towarzyszy. Mogą to być gleby piaszczyste, ilaste, gliniaste (według niektórych źródeł – te preferuje), wapienne i dobrze przewietrzone. Należy do gatunków obojętnych w stosunku do odczynu gleby i zawartości azotu, ale preferuje gleby słabsze, słabo próchniczne i nienawożone mineralnie. Nie rośnie na glebach zbitych, na których stagnuje woda. Siewki dobrze rozwinięte potrafią znieść mrozy do -15 °C, ale słabsze giną. Siewki kiełkujące na powierzchni gleby są wrażliwe na wysychanie.
Gatunek rośnie na terenach nizinnych. Najwyższe stanowiska w Alpach miał na 1140 m n.p.m. W Wielkiej Brytanii nie był notowany powyżej 600 m n.p.m. W Polsce na Gubałówce sięgał 1025 m n.p.m., poza tym w Karkonoszach do 650, w Tatrach do 930, a w Bieszczadach Zachodnich do 460 m n.p.m.
Fitosocjologia i relacje międzygatunkowe.
W klasyfikacji zbiorowisk roślinnych Europy Środkowej gatunek charakterystyczny dla rzędu (O.) "Centauretalia cyanii". Ze względu na znaczące zmiany w zbiorowiskach chwastów, jakie nastąpiły w ciągu minionego wieku, kompozycja gatunkowa zbiorowisk z udziałem kąkolu także uległa w tym czasie zmianie. Kąkol bardzo źle znosi konkurencję gorczycy białej i roślin uprawianych, jeśli rosną bardzo gęsto. 
Młode rośliny kąkolu zjadane są przez króliki i inne niewielkie ssaki, także przez ptaki i ślimaki, unikają natomiast kąkolu zwierzęta domowe. Na roślinach stwierdzono żerowanie przedstawiciela ryjkowcowatych – "Hypera arator". W kąkolu rozwijają się larwy minujące owadów z gatunków: "Amauromyza flavifrons", "Scaptomyza graminum", "Phorbia echinata", "Cnephasia incertana", "C. incerjectana" i "Noctua pronuba". Kąkol jest letnią rośliną żywicielską pluskwiaka "Macrosiphum agrostemnium". Deformacje kwiatów i całych roślin powodować może żerowanie wciornastka "Thrips atratus". Na owocach kąkolu stwierdzono także psotniki z rodzaju "Ectopsocus". 
Nie jest znana mikoryza u tego gatunku. Na pędach kąkolu rozwijają się jako pasożyty takie grzyby jak: "Septoria dianthi", "Marssonina delastrei", "Peronospora agrostemmatis", "Puccinia arenarinae", "Taphridium githaginis", "Ustilago superba" i "U. antherarum".
Zmienność.
Wyróżnia się trzy odmiany:
Poza tym populacje z różnych obszarów cechują się różnicami w terminach kwitnienia, średniej liczbie kwiatów i nasion powstających na roślinie, różnią się wzrostem, długością działek, kształtem i barwą płatków, kształtem torebki. Wszystkie te różnice mają niewielkie znaczenie taksonomiczne, choć były powodem opisywania ras sezonowych lub form. Wyróżnia się jedną formę o kwiatach białych.
Nie stwierdzono mieszańców międzygatunkowych, ale wyróżnione odmiany mieszają się i dają płodne potomstwo (var. "githago" × "linicolum").
Wyhodowano różne odmiany uprawne różniące się barwą kwiatów (np. 'Milas', 'Ocean Pearl', 'Purple Queen', 'Rose of Heaven').
Nazewnictwo.
Gatunek opisywany był od czasów średniowiecznych jako "kąkolica", "kąkolnica czarnucha żytnia", "czarny kąkol" (od barwy nasion), "czarnucha, firletka kąkol, kąkolnica polna, kąkolnica pospolita". W pierwszych wydaniach „Roślin polskich” (1924) opisany został jako "kąkolnica kąkol". Zwracano uwagę na powszechne mylenie "kąkolu", która to nazwa pierwotnie oznaczała życicę ("Lolium") z "kąkolnicą/kąkolicą" ("Agrostemma"). Kąkolem i kąkolnicą zwano też inny chwast – czarnuszkę ("Nigella").
W drugiej połowie XX wieku ustalona została jedna nazwa zwyczajowa gatunku – "kąkol polny". 
Naukowa nazwa rodzajowa "Agrostemma" utworzona została przez Karola Linneusza od greckich słów oznaczających w przenośni „roślinę polną nadającą się na wianki” ("agros" = pole i "stemma" = wianek, wieniec). Nazwa gatunkowa "githago" jest średniowieczną nazwą łacińską kąkolu, powstałą w wyniku złożenia łacińskiego słowa "gith" lub "git" odnoszącego się do czarnuszki i łacińskiego przyrostka "-ago". Nazwa ta zainspirowana mogła być podobieństwem kształtu i barwy nasion tych roślin.
Znaczenie użytkowe.
Jako chwast upraw zbóż przez wieki zatruwał mąkę z nich wytwarzaną. W średniowieczu typowe zanieczyszczenie mąki wynosiło 10 nasion kąkolu na 1 tysiąc ziarniaków zboża, ale zdarzały się i zanieczyszczenia 10-krotnie większe. Jeszcze na początku XX wieku nasiona kąkolu były jednym z najważniejszych zanieczyszczeń plonów zbóż. Gatunek stanowił też problem przy zbiorze czarnuszki siewnej ze względu na podobieństwo nasion i ich trujące właściwości. Rozwój technologii pozwalający na skuteczne czyszczenie ziarniaków zbóż praktycznie wyeliminował w ciągu XX wieku problem zanieczyszczenia plonu nasionami kąkolu, a w konsekwencji też spowodował ustępowanie gatunku. Nie ustalono dla gatunku progów szkodliwości ze względu na brak na ogół wpływu gatunku na wielkość plonu. Przy silnym zachwaszczeniu upraw utrudnia jednak zbiór i obniża jakość mąki (może być trująca i ciemniejsza, mąka zanieczyszczona kąkolem nadawała wypiekom gorzkiego i nieprzyjemnego smaku).
Dawniej zatrucia mąką, chlebem i kawą zbożową zanieczyszczonymi kąkolem zdarzały się i miały charakter masowy. Do częstych zatruć dochodziło jeszcze na początku XIX wieku. Dochodziło także do zatruć mięsem zwierząt, które spożyły kąkol. Współcześnie w krajach o wyższej kulturze rolnej zatrucia są rzadkie. Zdarzają się w przypadku zjedzenia nasion przez dzieci. Dochodziło do zatruć także w wyniku dodania kąkolu do wódki (saponiny zwiększają działanie (resorpcję) alkoholu). 
Kąkol polny uprawiany jest jako roślina ozdobna. Zalecany jest do uprawy w tradycyjnych ogrodach przydomowych i jako roślina na obwódki. Niezbyt nadaje się na kwiat cięty – szybko więdnie.
W ziołolecznictwie ludowym wykorzystywano gotowane liście kąkolu do czyszczenia i leczenia wrzodów i innych chorób skórnych. Dla powstrzymania krwawienia trzymano korzeń kąkolu pod językiem. Nasion używać miano jako środka moczopędnego i do „pędzenia miesięcznego”. Dawniej także przy żółtaczce i glistnicy. Kąkol stosowano także do leczenia kataru – po utłuczeniu nasion moczono je w occie, suszono i wąchano. Na Pokuciu kobiety piły napar z kąkolu przy białych upławach.
Nalewka z nasion stosowana jest w homeopatii. 
Podawane w niektórych źródłach informacje o wykorzystaniu silnie trującego kąkolu jako pokarmu głodowego tłumaczyć można omyłką wynikającą ze stosowania takiej samej lub podobnych nazw na określenie życicy i czarnuszki.
Zagrożenia i ochrona.
Gatunek niegdyś będący pospolitym chwastem upraw zaczął zanikać i stał się rzadki w Europie Zachodniej w latach 1910–1960. Także w Polsce dawniej pospolity kąkol zaczął być coraz rzadziej spotykany. W 2016 został umieszczony na polskiej czerwonej liście w kategorii NT ("near threatened") – gatunek bliski zagrożenia. Przyczyną ustępowania gatunku było przede wszystkim skuteczniejsze czyszczenie nasion siewnych, ale też powszechne nawożenie pól i stosowanie herbicydów.
W celu zachowania różnorodności gatunkowej siedlisk związanych z uprawami zakładane są dla ginących gatunków chwastów specjalne uprawy zachowawcze (ogródki chwastów). W Polsce zajmuje się tym np. Klub Przyrodników i Muzeum Wsi Opolskiej w Opolu. W niektórych krajach Europy Zachodniej (np. w Wielkiej Brytanii) kąkol występuje już wyłącznie jako gatunek uprawiany w ogrodach i w specjalnie tworzonych dla ochrony takich jak ten gatunków – polowych rezerwatach przyrody.
Zwalczanie.
Jeszcze do początku XX wieku zalecanym sposobem na ograniczenie występowanie kąkolu w uprawach było ręczne pielenie upraw, płodozmian i starannie wykonywane zabiegi agrotechniczne (uprawa pożniwna i przedsiewna niszczy siewki jesienne) oraz „chędożenie” ziarna zbóż od nasion chwastów. Usunięcie siewek kąkolu do lutego (w Europie Zachodniej) skutkowało wyeliminowaniem wpływu chwastu na plon gatunku uprawianego. Prace ręczne nie pozwalały jednak na skuteczne wyeliminowanie tego chwastu z upraw. Dopiero rozwój technik oczyszczania nasion przed siewem spowodował radykalny spadek udziału obecności kąkolu, a z czasem zagrożenie jego całkowitym zniknięciem. Urządzeniem skutecznie oddzielającym nasiona zbóż od kąkolu jest tryjer.
Kąkol jest odporny na działanie wielu herbicydów, w tym na 2,4-D. Skuteczne są preparaty zawierające bromoksynil i dikambę. Opryski zaleca się wykonywać od pojawienia się trzeciego liścia do końca krzewienia, w dni ciepłe (od 10 do 25 °C) i bezwietrzne. Ogranicza obecność kąkolu także duże zagęszczenie roślin uprawianych.
Uprawa.
Roślina jest łatwa w uprawie, może się sama rozsiewać i utrzymywać przez wiele lat w ogrodzie.
Kąkol w kulturze.
Tradycyjnie roślina uznawana była za diabelską – przyciągać miała pioruny, a rosnąc obficie na polach wskazywać miała gospodarzy nawiedzanych i nakłanianych do grzechu przez szatana. Z powodu diabelskich powiązań kąkol nie mógł znaleźć się w wiankach święconych w czasie Uroczystości Najświętszego Ciała i Krwi Chrystusa.
Specyficzne obrzędy miały uwolnić pola od kąkolu. We wspomnienie świętego Grzegorza w rejonie Mościsk obchodzono tzw. święto kąkolu – dzieci wychodziły wówczas w pole, wyrywały kąkol i śpiewały rozrzucając go na różne strony. W rejonie Brzozowa i Sanoka wcześniej suszone pęki kąkoli i bławatków zatykano na żerdziach dzień przed wspomnieniem świętego Jana i po ich podpaleniu obiegano z nimi pola. W okolicach Krosna i Jasła śpiewano przy tym „"Uciekaj śnieciu, bo cię będę świecił, uciekaj kąkolu, bo cię będę polił"”. W okolicach Tarnobrzega w Wielki Poniedziałek gospodarze rozrzucali w polu skorupki święconych jajek, co miało ich chronić przed kąkolem. W rejonie Nowego Targu i na Spiszu święcono kąkol na Święto Matki Boskiej Zielnej w celu ochrony przed nim upraw. Wierzono, że mróz w Wielki Piątek powoduje wyginięcie kąkolu na polach.
Kąkol traktowano też jako ziele ochronne – w dniu świętego Jana wtykano w strzechy i ściany domostw, na Kaszubach używano ich do plecenia wianków, które chronić miały krowy przed złem. W rejonie Tarnobrzega i Niska oczarowane krowy okadzano poświęconym kwiatem kąkolu.
Wspominany jest w ludowych pieśniach miłosnych – "Kąkolu, kąkolu, nie siej się po polu; Bo cię panny lubią, na wianki cię skubią".
Kąkol symbolizuje chwast w "Biblii Jakuba Wujka" (Mt 13,25) oraz w "Dialogach" Grzegorza I ("Gdy więc tego samego rodzaju grzesznicy są skazywani na tego samego rodzaju kary, to aniołowie, który im wyznaczają miejsce kaźni, jakby wiążą kąkol na spalenie").
Poczta Polska wyemitowała 5 września 1967 r. znaczek pocztowy przedstawiający kąkol polny o nominale 2,50 zł, w serii "Kwiaty polne". Autorem projektu znaczka był Tadeusz Michaluk. Znaczek pozostawał w obiegu do 31 grudnia 1994 r.
Onomastyka.
Nazwy pochodzące od kąkolu noszą wsie: Kąkolewice, Kąkolewice, Kąkolewnica, Kąkolewo, Kąkolewo, Kąkolewo, przysiółki Kąkol, Kąkole (przysiółek Zawoi), Kąkolewiczki (przysiółek Kąkolewic), osady Kąkolewo, Kąkolewo, Kąkolewo oraz wzgórze Kąkolnik (koło środy Śląskiej). W większości są to miejsca leżące w Wielkopolsce lub blisko tej krainy.
Na przełomie XX i XXI w. nazwisko Kąkol w Polsce nosiło ponad 4000 osób. Największą popularność ma na Pomorzu Gdańskim, Podbeskidziu i w rejonie od Warszawy do Siedlec i Łukowa. Nazwisko Kąkolewski nosiło ok. 1200 osób, głównie w zachodniej Polsce, zwłaszcza w Poznaniu. Nazwisko Konkol, popularne zwłaszcza na Pomorzu Gdańskim, nosiło około 3000 osób. Nazwisko Konkolewski nosiło niespełna 500 osób, zwłaszcza w rejonie Borów Tucholskich i jego okolic. Inne nazwiska pochodzące od słowa kąkol są rzadkie. Nazwisko Konkol występuje także w Stanach Zjednoczonych, gdzie jest bardzo rzadkie.

</doc>
<doc id="192885" url="https://pl.wikipedia.org/wiki?curid=192885" title="Agrostemma githago">
Agrostemma githago



</doc>
<doc id="192888" url="https://pl.wikipedia.org/wiki?curid=192888" title="Sytuacja prawna i społeczna osób LGBT w Liechtensteinie">
Sytuacja prawna i społeczna osób LGBT w Liechtensteinie

Prawo wobec kontaktów homoseksualnych.
Kontakty homoseksualne zostały zalegalizowane w Liechtensteinie w 1989 roku. W 2001 roku zrównano ze sobą próg wiekowy dla osób dopuszczających się kontaktów homo- i heteroseksualnych (obecnie takie kontakty są legalne od 14 roku życia).
Ochrona prawna przed dyskryminacją.
Prawo Liechtensteinu nie zawiera obecnie zapisów zakazujących dyskryminacji przez wzgląd na orientację seksualną.
Uznanie związków osób tej samej płci.
W Liechtensteinie można zawierać związki osób tej samej płci. W grudniu 2009 roku minister sprawiedliwości Aurelia Frick zapowiedziała, że rząd przygotuje projekt ustawy o rejestrowanych związkach partnerskich. W kwietniu 2010 roku rząd zaprezentował wstępny projekt i poddał go pod konsultacje społeczne, które zakończyły się 16 lipca 2010 roku.
W marcu 2011 odbyło się w Liechtensteinie referendum w którym 68,8 proc. głosujących opowiedziało się za legalizacją związków partnerskich. Ustawę o związkach partnerskich przyjął jednogłośnie Parlament Liechtensteinu.
Życie osób LGBT w kraju.
W Liechtensteinie istnieje jedno stowarzyszenie społeczności LGBT - "FLay" - założone w 1998 roku.

</doc>
<doc id="192890" url="https://pl.wikipedia.org/wiki?curid=192890" title="Hymn ludowy">
Hymn ludowy

Hymn ludowy, Hymn ludu () – hymn państwowy Austrii, a następnie Austro-Węgier. Słowa hymnu zmieniano wraz ze zmianą cesarza, a w praktyce nawet częściej.
Pierwsza wersja hymnu była autorstwa Lorenza Leopolda Haschki i zaczynała się od słów „Gott erhalte Franz den Kaiser” („Boże zachowaj cesarza Franciszka”), które odnosiły się do Franciszka I Habsburga. Pierwsze wykonanie miało miejsce w 1797 roku, a Austria stała się jednym z pierwszych państw posiadających hymn. W 1826 roku słowa (ale nie pierwszą linijkę) zmieniono. Kolejne słowa „Gott erhalte unsern Kaiser” („Boże zachowaj naszego cesarza”) powstały w 1835 roku, za czasów Ferdynanda I Habsburga, ale uznano je za nieudane i już w roku 1836 zmieniono na „Segen Östreichs hohem Sohne” („Błogosławieństwo wysokiemu synowi Austrii”).
Z okazji wstąpienia na tron Franciszka Józefa I w 1848 roku Franz Grillparzer napisał nowe słowa rozpoczynające się od „Gott erhalte unsern Kaiser”, które jednak nigdy nie stały się oficjalnym tekstem. Dopiero w 1854 roku Johann Gabriel Seidl napisał tekst rozpoczynający się od „Gott erhalte, Gott beschütze”, przetłumaczony później na wszystkie języki urzędowe monarchii. W wersji polskiej hymn rozpoczynał się od słów „Boże wspieraj, Boże ochroń”. Ze względu na to, że po wstąpieniu na tron Karola I nie wprowadzono już oficjalnie zmiany słów, tekst ten jest ostatnim hymnem Austro-Węgier i jako taki przetrwał w pamięci mieszkańców dawnej monarchii habsburskiej.
Melodię do hymnu skomponował Joseph Haydn w roku 1797. Inspiracją dla kompozytora była bez wątpienia poznana przez niego wcześniej na Wyspach angielska pieśń patriotyczna "God Save the King". Melodia „Hymnu ludowego” wykazuje pokrewieństwo z innymi popularnymi melodiami kompozytorów epoki klasycyzmu: Mozarta, Telemanna czy samego Haydna. Często zaznacza się też zbieżność początkowych kilku dźwięków – z pewnością przypadkową – z chorwacką pieśnią „V jutro rano se ja stanem”. Również w 1797 roku skomponował Haydn "Kwartet smyczkowy" op. 76 nr 3, w którym jedna z części (druga, "Poco adagio cantabile") to wariacje na temat tej melodii.
Do tej melodii August Heinrich Hoffmann von Fallersleben dopisał tekst Das Lied der Deutschen („Deutschland, Deutschland über alles”), która to pieśń stała się hymnem narodowym Niemiec w roku 1922. Po II wojnie światowej melodia została zakazana zarówno w Niemczech jak i Austrii, jako część hymnu kojarzącego się z rządami nazistów. Ostatecznie jednak przywrócono ją w Republice Federalnej Niemiec i pozostawiono w hymnie zjednoczonych Niemiec, mimo zastrzeżeń Austriaków uważających melodię za część austriackiego dziedzictwa. Natomiast Austria posiada obecnie hymn z inną melodią.
Poniższe teksty odpowiadają wersji z roku 1854. Jedynie wersja niemiecka posiada zwrotkę szóstą powstałą po ślubie Franciszka Józefa z Elżbietą Bawarską.
Polski.
Hymn ludowy
1. Boże wspieraj, Boże ochroń
Nam Cesarza i nasz kraj,
Tarczą wiary rządy osłoń,
Państwu Jego siłę daj.
Brońmy wiernie Jego tronu,
Zwróćmy wszelki wroga cios,
Bo z Habsburgów tronem złączon
Jest na wieki Austrii los.
2. Obowiązkom swoim wierni
Strzeżmy pilnie świętych praw
W ich obronie niech się spełni
powołanie do cnych spraw!
Pomni, jak to skroń żołnierza
Świetnie zdobi lauru krzew
Nieśmy chętnie za Monarchę,
Za Ojczyznę mienie, krew!
3. Ludu pilnej pracy zbiory
Niech osłania zbrojna moc
Niechaj kwitną ducha twory
Niech rozświetla światło noc!
Austrii Boże daj wsławienie
Na szczyt chwały racz ją wznieść
Słońca swego skłoń promienie
Ku jej chwale, na jej cześć!
4. Spólność, jedność powołania,
Niech przenika wszystkek lud,
Bo złączonych sił działania
Zdolne przemóc wszelki trud.
Dążąc społem ku celowi,
Chciejmy bratnio siły zlać,
Szczęść Monarsze, szczęść Krajowi,
Austria będzie wiecznie trwać!
5. Przy Cesarzu mile włada
Cesarzowa pełna łask,
Cały lud Jej hołdy składa,
Podziwiając cnót Jej blask.
Franciszkowi Józefowi
I Elżbiecie, Boże szczęść,
Habsburskiemu szczęść Domowi;
Sława Jemu, chwała, cześć!
Niemiecki.
Volkshymne
Czeski.
Lidová hymna
Ukraiński.
Народний гімн (Фольксгімн)
Słoweński.
Ljudska himna
Chorwacki.
Carevka
Węgierski.
Császri himnusz
1. Tartsa Isten, óvja Isten
Királyunk s a közhazát!
Erőt lelve a szent hitben
Ossza bölcs parancsszavát!
Hadd védnünk ős koronáját
Bárhonnét fenyítse vész!
Magyar honnal Habsburg trónját
Egyesíté égi kéz!
Rumuński.
1. Doamne sânte, întăreşce
Pră al nostru Împărat!
Să domnească ’nţelepţeşce
Pe dreptate răzimat!
Părintescule-i coroane
Credincios să-i aperăm:
De-a Habsburgei ’nalte troane
Soartea noastră s’o legăm!
Włoski.
Inno patriottico
1. Serbi Dio l'austriaco regno
Guardi il nostro imperator!
Nella fé che gli e sostegno
Regga noi con saggio amor!
Difendiamo il serto avito
Che gli adorna il regno crin
Sempre d'Austria il soglio unito
Sia d'Asburgo col destin.
2. Pia difesa e forte insieme
Siamo al dritto ed al dover;
E corriam con lieta speme
La battaglia a sostener!
Rammentando le ferite
Che di lauri ci coprir;
Noi daremo beni e vite
Alla patria, al nostro Sir.
3. Dell'industria a' bei tesori
Sia tutela il buon guerrier;
Incruenti e miti allori
Abbian l'arti ed il saper!
Benedica il Cielo e renda
Glorioso il patrio suol,
E pacifico risplenda
Sovra l'Austria ognora il sol!
4. Siam concordi, In forze unite
Del potere il nerbo sta;
Alte imprese fian compite,
Se concordia in noi sarà.
Siam fratelli, E un sol pensiero
Ne congiunga e un solo cor;
Duri eterno questo Impero,
Salvi Iddio l' Imperator!
5. Presso a Lui, sposa beata,
Del Suo cor l’Eletta sta,
Di quei vezzi inghirlandata,
Che non temono l’età.
Sulla Mite in trono assisa
Versi il Cielo ogni suo don:
Salve Augusto, salve Elisa,
E d’Asburgo la Magion!
Friulski.
Dio mantegni d'Austria il Regno,
Uardi il nostri Imperatôr!
Nela fede – a Lui sostegno -
Nus guviarni cun amôr.
Difindin chel diadema
che la front circonda al grant
ciarz, che l'Austria no trema
sin che Absburgo le al comant.

</doc>
<doc id="192891" url="https://pl.wikipedia.org/wiki?curid=192891" title="Wieloprocesorowy system komputerowy">
Wieloprocesorowy system komputerowy

Wieloprocesorowy system komputerowy jest systemem komputerowym, w którym do dyspozycji jest więcej niż jeden procesor. Obecnie wiele procesorów jest implementowane jako rdzenie jednego fizycznego procesora. Dodatkowo jeden rdzeń w zależności od architektury może równolegle wykonywać od jednego do nawet ośmiu równoległych wątków (w przypadku x86 do dwóch wątków), prezentując się do systemu operacyjnego jako procesory wirtualne. Z tego względu klasyczne podejście do systemu wieloprocesorowego nie ma już takiego znaczenia. Jedynym wyjątkiem są wysoko wydajne systemy komputerowe, które wymagają wykonywania dużej ilości równoległych wątków lub procesów.

</doc>
<doc id="192892" url="https://pl.wikipedia.org/wiki?curid=192892" title="Sytuacja prawna i społeczna osób LGBT na Słowacji">
Sytuacja prawna i społeczna osób LGBT na Słowacji

Lesbijki, geje, biseksualiści i osoby transpłciowe (LGBT) mogą się spotkać na Słowacji z trudnościami, których nie spotykają osoby nie-LGBT. Kontakty homoseksualne, zarówno kobiet, jak i mężczyzn, są legalne w tym kraju, jednakże rozwiązania prawne, na przykład dotyczące wspólnego gospodarstwa, nie sprzyjają osobom LGBT tak jak osobom heteroseksualnym. Katolicka Słowacja – w przeciwieństwie do sąsiednich, ateistycznych Czech – ma konserwatywne podejście do praw osób LGBT.
Prawo wobec kontaktów homoseksualnych.
Kontakty homoseksualne zostały zalegalizowane w ówczesnej Czechosłowacji w 1962. W 1990 roku zrównano ze sobą wiek osób legalnie dopuszczających się kontaktów homo- i heteroseksualnych - wynosi on piętnaście lat.
Ochrona prawna przed dyskryminacją.
Podczas projektowania czechosłowackiej konstytucji w 1991 zaproponowano ujęcie orientacji seksualnej jako jednej z kategorii chronionych. Ostatecznie zapis taki nie został zawarty w konstytucji. Ustawa zakazująca dyskryminacji została przyjęta w 2004 – zgodnie z wymogami Unii Europejskiej wobec państw członkowskich. Prawo zostało poszerzone w roku 2008. Zakazuje ono dyskryminacji z powodu orientacji seksualnej na wielu różnych płaszczyznach, w tym w zatrudnieniu, edukacji, warunkach mieszkaniowych, opieki socjalnej oraz dostępie do towarów i usług. Wcześniejsze próby wprowadzenia zakazu dyskryminacji przez wzgląd na orientację seksualną były odrzucane przez współrządzącą partię, Ruch Chrześcijańsko-Demokratyczny. Przedstawiciele partii twierdzili, że dyskryminacja ze względu na orientację seksualną nie istnieje oraz że orientacja seksualna to nie kwestia polityki.
W maju 2013 w kodeksie karnym uwzględniono orientację seksualną jako kategorię chronioną przed mową nienawiści, zwiększając wymiar kary za przestępstwa motywowane homofobią.
Służba wojskowa.
Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Uznanie związków osób tej samej płci.
W słowackim ustawodawstwie nie istnieje żadna prawna forma uznania związków jednopłciowych. Słowacki parlament odrzucił projekty ustaw o związkach partnerskich w 1997, 2000 i 2012. W styczniu 2014 lider opozycyjnego Ruchu Chrześcijańsko-Demokratycznego (KDH) Ján Figeľ zapowiedział zgłoszenie poprawki do słowackiej konstytucji mającej zdefiniować małżeństwo jako związek mężczyzny i kobiety. Nowelizacja została poparta przez rządzącą partię SMER i przyjęta w czerwcu 2014, głównie głosami SMER-u i KDH (102 głosów za, 18 przeciw, 3 wstrzymujące się, pięcioro posłów nie brało udziału w głosowaniu).
7 lutego 2015 odbyło się referendum w sprawie zdefiniowana małżeństwa jako związku mężczyzny i kobiety oraz zakazu adopcji dzieci przez pary tej samej płci. Za zdefiniowaniem małżeństwa jako związku kobiety i mężczyzny głosowało 95,5% osób. Za odmową adopcji dzieci przez pary jednopłciowe głosowało 92,43% osób. Referendum zostało jednak oficjalnie uznane za nieważne, z uwagi na zbyt niską frekwencję. By referendum miało konsekwencje prawne, frekwencja powinna była przekroczyć 50%, natomiast do urn wybrało się 21,41% osób uprawnionych do głosowania.
Adopcja dzieci przez pary jednopłciowe.
Pary jednopłciowe nie mają na Słowacji prawa do adopcji dzieci – zarówno tych z domu dziecka, jak i tych, których jedna z osób jest rodzicem biologicznym.
Prawa osób transpłciowych.
Osoby transpłciowe mają na Słowacji możliwość prawnej zmiany płci.
Życie osób LGBT w kraju.
Pierwszy raz zorganizowano gay pride w Bratysławie 22 maja 2010. Grupa złożona z około tysiąca osób została skonfrontowana z prawicowymi grupami mającymi podejście antyhomoseksualne. Choć stołeczne i narodowe siły policyjne próbowały rozdzielić obydwie grupy, kilku prawicowców przedarło się w stronę parady, rzucając kamienie w stronę osób przemawiających i rozpylając gaz łzawiący w stronę tłumu. Demonstranci LGBT musieli odwołać marsz przez centrum miasta, jednak ochrona policji umożliwiła im przejście nad Dunajem. Aresztowano dwadzieścia dziewięć osób.
Według sondażu "Pew Global Attitudes Project" z 2007 roku 68% Słowaków uważa, że homoseksualizm powinien być akceptowany przez społeczeństwo. Przeciwnego zdania jest 29% obywateli kraju.
Według sondażu Eurobarometr, wykonanego na zlecenie Komisji Europejskiej w 2006 roku, 19% Słowaków popiera legalizację małżeństw osób tej samej płci, a 12% nadanie praw adopcyjnych dla osób tej samej płci.
Na Słowacji istnieje średniej wielkości scena gejowska. Jej centrum jest Bratysława. W mieście znajduje się 10 lokali (puby, bary, dyskoteki itp.) gejowskich oraz gay-friendly.
Wydawane są tam publikacje, działa kilka organizacji zajmujących się niesieniem pomocy przedstawicielom mniejszości seksualnym, walką z homofobią i o prawa osób LGBT.

</doc>
<doc id="192893" url="https://pl.wikipedia.org/wiki?curid=192893" title="Współczynnik sprężystości objętościowej">
Współczynnik sprężystości objętościowej

Współczynnik sprężystości objętościowej, moduł Helmholtza, moduł odkształcalności objętościowej – wielkość uzależniająca odkształcenie objętościowe materiału od naprężenia jakie w nim występuje. Opisuje ona odporność ciała izotropowego na zmianę objętości, gdy jest ono poddane kompresji izometrycznej (jednolitej w każdym kierunku).
Moduł sprężystości objętościowej formula_1 formalnie określa wyrażenie:
gdzie:
Niektóre materiały mają ujemny współczynnik sprężystości objętościowej. Przyczyną tego jest przesuwanie się elementów kryształu pod wpływem ciśnienia lub zmiana wiązań chemicznych.
Zależności.
Przykładem niech będzie kula żelazna, jej współczynnik sprężystości 160 GPa (gigapaskali), co znaczy, że do zmniejszenia jej objętości o 0,5% potrzebne jest ciśnienie 0,005×160 GPa = 0,8 GPa. Jeżeli kulę tę natomiast poddamy ciśnieniu 100 MPa, jej objętość zmniejszy się 100 MPa/160 GPa razy = 0,000625 objętości początkowej, czyli 0,0625%.
W technice używa się także inne moduły do opisu deformacji materiału w wyniku różnych rodzajów nacisku: moduł Younga opisuje reakcję na liniowe naprężenie, moduł Kirchhoffa opisuje zachowanie się ciała przy ścinaniu. W cieczach współczynniki te nie mają zastosowania, tylko moduł ściśliwości jest miarodajny. Dla anizotropowych ciał stałych, jak drewno i papier, współczynniki te nie zawierają wystarczających informacji, aby opisać zachowanie tych ciał, i trzeba korzystać z pełnego prawa Hooke opisanego tensorami.
Proces zmiany objętości ciała jest procesem termodynamicznym, dlatego współczynnik sprężystości objętościowej jest wielkością z zakresu termodynamiki, co czyni niezbędnym wskazanie jak temperatura danego ciała zmienia się w wyniku wywierania nacisku: rozróżnia się np. współczynnik sprężystości objętościowej w stałej temperaturze formula_6 współczynnik sprężystości objętościowej w stałej entalpii (proces adiabatyczny formula_7), jak i dla innych procesów. W praktyce różnice między procesami mają znaczenie jedynie w przypadku gazów.
W przypadku gazów adiabatyczny współczynnik sprężystości objętościowej formula_7 jest przybliżony następującym wyrażeniem:
gdzie:
W przypadku cieczy i ciał stałych, współczynnik sprężystości objętościowej formula_1 i gęstość formula_13 określa prędkość dźwięku formula_14 (podłużnych fale ciśnienia), zgodnie z równaniem:
Substancje w stanie stałym oprócz fal podłużnych przenoszą też fale poprzeczne, ich prędkość zależy od modułu sprężystości postaciowej.
Związek z innymi współczynnikami.
Współczynnik sprężystości objętościowej formula_16 to odwrotność współczynnika ściśliwości formula_17:
gdzie:
Współczynnik sprężystości objętościowej związany jest z modułem Younga i współczynnikiem Poissona wzorem:
gdzie:

</doc>
<doc id="192894" url="https://pl.wikipedia.org/wiki?curid=192894" title="Eintracht Frankfurt">
Eintracht Frankfurt

Eintracht Frankfurt – niemiecki klub piłkarski z Frankfurtu nad Menem założony w 1899 roku.

</doc>
<doc id="192895" url="https://pl.wikipedia.org/wiki?curid=192895" title="Ściśliwość">
Ściśliwość

Ściśliwość — miara względnej zmiany objętości cieczy lub ciała stałego w odpowiedzi na zmianę ciśnienia (lub naprężenia) w termodynamice i mechanice płynów. 
gdzie V to objętość właściwa, p to ciśnienie.
Definicje.
Powyższe stwierdzenie jest niepełne, ponieważ dla każdego obiektu czy układu wielkość ściśliwości silnie zależy od tego czy proces jest adiabatyczny czy izotermiczny. Ściśliwość izotermiczna definiowana jest następująco:
gdzie indeks "T" wskazuje na to, że różniczkowanie cząstkowe należy wykonać przy stałej temperaturze.
Ściśliwość adiabatyczna definiowana jest następująco:
gdzie "S" to entropia. Dla ciał stałych, rozróżnienie między nimi jest zazwyczaj nieistotne.
Jednostką "β" jest [ m²/N ] lub [ Pa-1 ].
Własności.
Dla płynów (cieczy i gazów) ściśliwość określana jest przy pomocy współczynnika ściśliwości, będącego odwrotnością ściśliwości. Dla ciał stałych ściśliwość określana jest za pomocą modułu ściśliwości. Znaczna ściśliwość jest jedną z cech charakterystycznych gazów. Jeżeli substancja ma zerowy współczynnik ściśliwości, mówi się o niej, że jest nieściśliwa, a jeśli ma bardzo mały współczynnik ściśliwości, że jest prawie nieściśliwa. Nieściśliwe są niektóre ciała stałe np. skały. Ściśliwość cieczy jest również niewielka. 

</doc>
<doc id="192897" url="https://pl.wikipedia.org/wiki?curid=192897" title="Sytuacja prawna i społeczna osób LGBT w Finlandii">
Sytuacja prawna i społeczna osób LGBT w Finlandii

Prawa lesbijek, gejów, osób biseksualnych i transpłciowych (LGBT) w Finlandii należą do jednych z najbardziej postępowych na świecie. Zgodnie z corocznym raportem ILGA, fińskie przepisy prawne dotyczące LGBT należą do najbardziej wyczerpujących i najlepiej dopracowanych w Europie. W porównaniu z innymi krajami nordyckimi plasuje się ono na pierwszym miejscu, ustępując jedynie sąsiadującej Norwegii. Aktywność seksualna zarówno mężczyzn, jak i kobiet tej samej płci jest w Finlandii legalna od 1971 roku, a jej "promocja" została zdekryminalizowana i wiek przyzwolenia zrównany w 1999 roku, a homoseksualizm został zdeklasyfikowany jako choroba w 1981 roku. Dyskryminacja ze względu na orientację seksualną w takich dziedzinach jak zatrudnienie, dostarczanie towarów i usług itp. została uznana za przestępstwo w 1995 roku, a dyskryminacja ze względu na tożsamość płciową w 2005 roku.
Finlandia jest często określana jako jeden z najbardziej przyjaznych dla osób LGBT krajów na świecie, a akceptacja społeczna dla osób LGBT i związków między osobami tej samej płci jest znacząca.
Prawo wobec kontaktów homoseksualnych.
Kontakty homoseksualne zostały zalegalizowane w Finlandii w 1971, a w 1999 zrównano wiek osób legalnie dopuszczających się kontaktów homo- i heteroseksualnych, wynosi on 16 lat. W 2011 roku transwestytyzm został usunięty z klasyfikacji chorób.
Uznanie związków osób tej samej płci.
W 2002 w Finlandii zalegalizowano związki partnerskie par tej samej płci. Dają one większość praw z tych, jakie mają małżeństwa heteroseksualne. W 2009 Finlandia umożliwiła parom tej samej płci adopcję dzieci jednego z partnerów.
W 2014 fiński parlament przyjął ustawę dotyczącą małżeństw jednopłciowych. Był to pierwszy w historii Finlandii przypadek przyjęcia prawa w drodze obywatelskiej inicjatywy ustawodawczej. Prawo wejdzie w życie 1 marca 2017. Zarazem Finlandia przestanie rejestrować nowe związki partnerskie.
Nowe prawo małżeńskie wpłynie równie na sytuację osób transpłciowych. Od osób poddających się operacji korekty płci nie będzie już wymagane, aby były stanu wolnego.
Ochrona prawna przed dyskryminacją.
Fińskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia. Podobny zakaz został również zawarty w kodeksie pracy w 1995 roku. Geje, lesbijki i osoby biseksualne nie są również wykluczeni ze służby wojskowej z powodu swojej orientacji seksualnej.
W 2014 r. fiński parlament znowelizował ustawę, zapewniając dodatkową ochronę w zakresie zatrudnienia, zapewniania towarów i usług, edukacji i usług zdrowotnych. W art. 8 pkt 1 Ustawy o Równości Kobiet i Mężczyzn(w języku fińskim: Laki naisten ja meissen välisestä tasa-arvosta; w języku szwedzkim: Lag om jämställdhet zwischen kvinnor und män) stwierdza się, co następuje:
Życie osób LGBT w kraju.
Finowie należą do społeczeństw bardzo tolerancyjnych wobec przedstawicieli mniejszości seksualnych. Według sondażu Eurobarometr, wykonanego na zlecenie UE w 2006 roku, 45% Finów popiera zalegalizowanie małżeństw homoseksualnych, a 23% nadanie praw adopcyjnych dla osób tej samej płci.
W Finlandii istnieje średniej wielkości scena gejowska. Jej centrum są Helsinki. Miasto to dysponuje kilkoma lokalami (puby, bary, dyskoteki, sauny, hotele, restauracje itp.) gejowskimi i gay-friendly. Wydawane są tam publikacje, działa kilka organizacji zajmujących się niesieniem pomocy przedstawicielom LGBT i walką z homofobią. Każdego roku ulicami stolicy maszerują parady mniejszości seksualnych ("gay pride parade").

</doc>
<doc id="192898" url="https://pl.wikipedia.org/wiki?curid=192898" title="Benjamin Imeh">
Benjamin Imeh

Benjamin Imeh (ur. 20 lipca 1982 w Lagos) – nigeryjski piłkarz grający na pozycji napastnika.
W sezonie 2007/2008 strzelił 4 bramki i wystąpił w 27 meczach swojej drużyny. Wszystkie bramki zdobył w meczach, w których Śląsk Wrocław był gospodarzem.
W sezonie 2009/10 reprezentował barwy Dolcanu Ząbki. Swojego debiutanckiego gola zdobył już w 1. kolejce w meczu przeciwko Stali Stalowej Woli, wygranym przez Ząbkowian 4:1. Swój dorobek bramkowy powiększył w meczu Pucharu Polski przeciwko Ruchowi Zdzieszowice - na listę strzelców wpisał się dwukrotnie. Ostatniego gola w barwach Dolcanu strzelił w 7. kolejce I. ligi w spotkaniu przeciwko Wiśle Płock. Po odejściu trenera Marcina Sasala do Korony Kielce częściej pełnił funkcję rezerwowego, niż podstawowego gracza. Po jednym sezonie spędzonym w Dolcanie, klub postanowił rozwiązać z nim kontrakt. Od rundy wiosennej sezonu 2010/2011 zawodnik Zawiszy Bydgoszcz z którym potem wywalczył awans do zaplecza Ekstraklasy.
W sierpniu 2012 roku został zawodnikiem Lechii Zielona Góra. W debiutanckim meczu przeciwko Bielawiance Bielawa zdobył bramkę. W 2013 roku był zawodnikiem IV-ligowego ŁKS-u z Łęknicy.

</doc>
<doc id="192900" url="https://pl.wikipedia.org/wiki?curid=192900" title="Sytuacja prawna i społeczna osób LGBT na Węgrzech">
Sytuacja prawna i społeczna osób LGBT na Węgrzech

Prawo wobec kontaktów homoseksualnych.
Kontakty homoseksualne zostały zalegalizowane na Węgrzech w 1962 roku. W 2004 roku zrównano ze sobą wiek osób legalnie dopuszczających się kontaktów homo- i heteroseksualnych; wynosi on 14 lat. Był to wynik decyzji Trybunału Konstytucyjnego z 2002 roku, który uznał ówczesne przepisy za niezgodne z konstytucją. W czerwcu 2021 wprowadzono prawo kryminalizujące istnienie osób LGBT w przestrzeni publicznej. Węgierski parlament głosami rządzącej partii Fidesz i skrajnie prawicowej partii Jobbik przyjął (wzorowaną na rosyjskiej) ustawę, zakazującą udostępniania osobom nieletnim jakichkolwiek treści przedstawiających homoseksualizm i operacje korekty płci.
Ochrona prawna przed dyskryminacją.
Ogólnokrajowa.
Węgierskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w „Akcie o Równym Traktowaniu” i obejmuje różne dziedziny życia, między innymi miejsce pracy. Przepisy te obowiązują w kraju od 2004 roku.
Podobny zakaz został również zawarty w „Akcie o Zdrowiu Publicznym” z 1997 roku.
W 1995 roku sąd rozszerzająco zinterpretował konstytucję, orzekając, że chroni ona przed dyskryminacją również z powodu orientacji seksualnej, nawet jeśli taki zapis nie jest tam wyraźnie ujęty.
Geje nie są wykluczeni ze służby wojskowej z powodu swojej orientacji seksualnej.
Azyl.
Węgierskie przepisy prawne nie przyznają prawa do ubiegania się o azyl polityczny z powodu prześladowań przez wzgląd na orientację seksualną we własnym kraju.
Uznanie związków osób tej samej płci.
Ogólnokrajowe.
W 1996 roku Węgry zalegalizowały konkubinaty par tej samej płci. Było to następstwem decyzji sądu, która zapadła rok wcześniej. Przyznają one takie same prawa, jak w przypadku konkubinatów par heteroseksualnych. Konkubinaty dają tylko część praw z tych, jakie mają małżeństwa, m.in. wykluczają adopcję dzieci. Pary nie są oficjalnie rejestrowane w urzędzie, za każdym razem muszą zwracać się do sądu.
W grudniu 2007 roku Węgry zalegalizowały związki partnerskie między osobami tej samej i przeciwnej płci. Parom, które zawrą związek, będą przysługiwały niemal wszystkie prawa właściwe dla małżeństw. Istotnymi ograniczeniami, w porównaniu do małżeństw, będą: brak możliwości adopcji dzieci, przyjęcia nazwiska partnera oraz prawa do refundacji zapłodnienia in vitro. Prawo to zostało przyjęte przez węgierski parlament 185 głosami za, przy 154 głosach przeciw i dziewięciu wstrzymujących się i weszło w życie w 2009 roku. Projekt ten został zaproponowany przez węgierską partię socjalistyczną – MSzP.
Liberalna partia SzDSz wzywa rząd do legalizacji małżeństw homoseksualnych.
Życie osób LGBT w kraju.
Mieszkańcy Węgier są w większości przeciwnikami możliwości zawierania małżeństw homoseksualnych. Optują również za brakiem możliwości adopcji dzieci przez takie pary. Większa część badanych jest również przeciwna homoseksualnym związkom partnerskim.
Na Węgrzech istnieje duża scena gejowska. Jej centrum jest Budapeszt. Miasto to dysponuje dziesiątkami lokalów (puby, bary, dyskoteki, sauny, hotele, restauracje itp.) gejowskich i gay-friendly. Ponadto w każdym dużym (ponad 100 tys. mieszk.) mieście i w wielu mniejszych istnieje przynajmniej jeden lokal, w którym geje i lesbijki mogą czuć się w miarę swobodnie.
W kraju wydawane są publikacje, działają liczne organizacje o zasięgu ogólnokrajowym zajmujące się niesieniem pomocy przedstawicielom LGBT i walką z nietolerancją czy o równouprawnienie. Każdego roku ulicami stolicy maszerują parady mniejszości seksualnych ("gay pride parade"). Jedną z najliczniejszych tego typu imprez była parada w 2003 roku, która zgromadziła około 3 tys. uczestników.

</doc>
<doc id="192903" url="https://pl.wikipedia.org/wiki?curid=192903" title="Traktat brukselski">
Traktat brukselski

Traktat Brukselski (ang. "Treaty of Economic, Social, and Cultural Collaboration and Collective Self-defense") – składająca się z 10 artykułów umowa międzynarodowa, podpisana 17 marca 1948 przez Wielką Brytanię, Belgię, Francję, Holandię i Luksemburg. Traktat został zawarty na 50 lat. Po upływie tego czasu każda ze stron mogła go wypowiedzieć powiadamiając o tym z rocznym wyprzedzeniem. Spisany w językach angielskim i francuskim, depozytariuszem został rząd belgijski. Wszedł w życie 25 sierpnia 1948, z chwilą dostarczenia wszystkich ratyfikacji. Zarejestrowany przez Sekretariat ONZ 2 listopada 1948.
Był to drugi (po Traktacie z Dunkierki) pakt w Europie po 1945 dotyczący kwestii obronności – przetarł on ścieżki dla powstałej rok później Organizacji Paktu Północnoatlantyckiego (NATO). Oprócz spraw związanych z bezpieczeństwem traktat poruszał kwestie ekonomiczne oraz socjalne. Stanowił rozwinięcie traktatu z Dunkierki, podpisanego 4 marca 1947 między Francją a Wielką Brytanią wobec rosnącego zagrożenia ze strony ZSRR oraz odradzających się Niemiec. Po komunistycznym puczu w Pradze w lutym 1948 sygnatariusze Paktu Dunkierskiego uznali, że ich umowę należy rozszerzyć o kraje Beneluksu.
Zgodnie z art. 4 jeżeli którakolwiek ze stron będzie przedmiotem napaści zbrojnej w Europie, inne strony, zgodnie z postanowieniami artykułu 51 Karty Narodów Zjednoczonych, zapewnią stronie napadniętej wszelką wojskową i inną pomoc będącą w ich mocy.
Z uwagi na antyniemiecki charakter paktu, przypominający dyskryminujące Niemcy postanowienia traktatu wersalskiego, Włochy odmówiły w nim udziału.
Na mocy Traktatu brukselskiego powstała Unia Zachodnia.

</doc>
<doc id="192904" url="https://pl.wikipedia.org/wiki?curid=192904" title="Godło Brunei">
Godło Brunei

Godło Brunei – oficjalne godło państwowe Brunei.
Symbolika.
Parasol na godle przypomina, że Brunei jest monarchią, natomiast pozostałe symbole na fladze pokazują, że religią państwową jest islam.
Dwie ręce po bokach oznaczają ochronę roztaczaną przez rząd i wspieranie praw obywatelskich.
Na półksiężycu znajduje się napis po arabsku "الدائمون المحسنون بالهدى" (pol. "Zawsze wykonuj służbę pod kierownictwem Allaha").
Na dole jest dewiza państwa: "Brunei - Kraj Pokoju".
Godło Brunei zostało przyjęte w 1932 roku, w obecnej wersji od 29 września 1959 roku.

</doc>
<doc id="192909" url="https://pl.wikipedia.org/wiki?curid=192909" title="Hymn Korei Północnej">
Hymn Korei Północnej

Aegukka (kor. 애국가) zwana także, od pierwszych słów hymnu Ach'imŭn pinnara (kor. 아침은 빛나라) – narodowy hymn Koreańskiej Republiki Ludowo-Demokratycznej (Korei Północnej). Tytuł przetłumaczyć można jako „Pieśń Patriotyczna”, „Pieśń o Miłości do Ojczyzny” albo „Kochać Kraj”.
 
 
Przed podziałem Korei na dwa niezależne państwa, istniała tylko jedna wersja hymnu, obecnie odgrywana w Republice Korei (Korea Południowa). KRLD zdecydowała się na zmianę muzyki i słów i w roku 1947 powstała północnokoreańska Aegukka. Słowa napisał Pak Se-yong (hangul: 박세영; hancha: 朴世泳; 1902–1989), a muzykę skomponował Kim Wǒn-gyun (hangul: 김원균; hancha: 金元均; 1917–2002).

</doc>
<doc id="192912" url="https://pl.wikipedia.org/wiki?curid=192912" title="Sytuacja prawna i społeczna osób LGBT w Bułgarii">
Sytuacja prawna i społeczna osób LGBT w Bułgarii

Prawo a dyskryminacja osób homoseksualnych.
Kontakty homoseksualne zostały zalegalizowane w Bułgarii w 1968 roku. W 2002 roku wszelkie przepisy prawa dyskryminujące mniejszości seksualne zostały usunięte z systemu prawnego kraju oraz zrównano ze sobą wiek osób legalnie dopuszczających się kontaktów homo- i heteroseksualnych – wynosi on 14 lat. Był to jeden z warunków, bez spełnienia których Bułgaria nie zostałaby przyjęta do Unii Europejskiej. Geje nie są wykluczeni ze służby wojskowej z powodu swojej orientacji seksualnej.
Ochrona prawna przed dyskryminacją.
Bułgarskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia, w tym miejsce pracy. Przepisy te obowiązują w kraju od 2004 roku.
Uznanie związków osób tej samej płci.
W bułgarskim ustawodawstwie nie istnieje żadna forma uznania związków jednopłciowych.
W 2005 roku partia socjalistyczna zapowiedziała, że po wyborach będzie chciała zalegalizować związki partnerskie par homoseksualnych.
Życie osób LGBT w kraju.
Bułgaria jest krajem, w którym akceptacja dla mniejszości seksualnych szybko rośnie. Według sondażu "Pew Global Attitudes Project" z 2002 roku 37% obywateli kraju akceptuje homoseksualizm, a 36% uważa, że nie powinien być akceptowany przez społeczeństwo.
Według sondażu Eurobarometr, wykonanego na zlecenie UE w 2006 roku, 12% Bułgarów popiera zalegalizowanie małżeństw homoseksualnych, a 15% prawa adopcyjne dla osób tej samej płci.
W Bułgarii istnieje średniej wielkości scena gejowska. Jej centrum jest Sofia. Miasto to dysponuje kilkoma lokalami przyjaznymi gejom, tzw. "gay-friendly". Ponadto w każdym dużym mieście istnieje przynajmniej jeden lokal, w którym geje i lesbijki mogą czuć się w miarę swobodnie.
Wydawane są tu publikacje, działa kilka organizacji zajmujących się niesieniem pomocy osobom LGBT. Pierwsza bułgarska organizacja LGBT "Gemini" została oficjalnie zarejestrowana we wrześniu 1992 roku przez sąd w Sofii. Pierwsza manifestacja środowisk homoseksualnych ("gay pride parade") odbyła się w 2000 roku, gromadząc przeszło 1.000 uczestników.

</doc>
<doc id="192920" url="https://pl.wikipedia.org/wiki?curid=192920" title="Stevie Nicks">
Stevie Nicks

Stevie Nicks, właściwie Stephanie Lynn Nicks (ur. 26 maja 1948 w Phoenix) – amerykańska wokalistka rockowa i kompozytorka, znana głównie z działalności w zespole Fleetwood Mac i multiplatynowej kariery solowej. W całej swojej karierze napisała ponad czterdzieści singli, które znalazły się w szczytowej pięćdziesiątce list przebojów. Wokalistka została okrzyknięta „Królową Rock &amp; Rolla”, oraz znajduje się na listach 100 najlepszych wokalistów wszech czasów i 100 najlepszych kompozytorów wszech czasów według magazynu Rolling Stone. Do jej solowych hitów zaliczają się takie utwory jak „Edge of Seventeen”, „Leather and Lace”, „Stop Draggin’ My Heart Around”, „After the Glitter Fades”, „Stand Back” i „Rooms on Fire”. Oprócz wyraźnego wpływu artystki na muzykę pop od połowy lat 70. XX wieku do dziś, zauważalny jest także jej wkład w modę charakterystycznymi ubiorami, które inspirowane były kulturą cygańską. Jako członkini Fleetwood Mac, została wprowadzona do Rock and Roll Hall of Fame w 1998 oraz ponownie jako artystka solowa w 2019. Nicks została nominowana do siedmiu nagród Grammy jako artystka solowa, oraz pięć razy z Fleetwood Mac, z czego jedna nominacja stała się wygraną.
Wokalistka dołączyła do zespołu w 1975 roku razem ze swoim ówczesnym partnerem, gitarzystą Lindseyem Buckinghamem. Wkrótce grupa wydała krążek "Rumours" (1977), uważany za jeden z najlepszych w historii muzyki. Płyta osiągnęła pierwsze miejsce amerykańskiej listy przebojów na 31 tygodni i do dziś sprzedano ponad 40 milionów jej egzemplarzy, co czyni z niej piątą najlepiej sprzedającą się płytę wszech czasów. Główny singel z albumu, „Dreams”, który został napisany przez Nicks, stał się jedynym amerykańskim hitem numer 1. dla zespołu. Piosenkarka miała duży wkład w popularność zespołu, gdy inne utwory jej autorstwa („Rhiannon”, „Landslide”, „Angel”, „Sara”) osiągały wysokie miejsca na listach przebojów.
W 1981, nadal należąc do Fleetwood Mac, wokalistka rozpoczęła karierę solową z albumem "Bella Donna", który pojawił się na szczycie Billboard 200 i osiągnął status platynowej płyty mniej niż trzy miesiące po wydaniu krążka, oraz uzyskał tę certyfikację czterokrotnie. Nicks do tej pory nagrała osiem solowych albumów, a jej ostatnim wydawnictwem jest "" z października 2014. Nicks jest znana z jej wyjątkowego kontraltu, tajemniczego stylu scenicznego i mistycznych tekstów piosenek.
Wczesne lata.
Stephanie Lynn Nicks urodziła się w Szpitalu imienia Dobrego Samarytanina w Phoenix w stanie Arizona. Jej rodzicami byli Jess Nicks, pracujący w kompanii wyrobów mięsnych, oraz Barbara Nicks, gospodyni domowa. Dziadek Stephanie, Aaron Jess „A.J.” Nicks, Sr., zajmował się amatorsko muzyką country i nauczył wnuczkę śpiewać duety, gdy ta miała cztery lata. Matka Nicks bardzo obawiała się o swoją córkę i często zostawiała ją na długi czas w domu, opowiadając jej fantastyczne historie, które rozwinęły wyobraźnię Stephanie i jej zainteresowanie magią. Nicks jako niemowlę wymawiała swoje imię jako „tee-dee”, co później stało się podstawą do jej pseudonimu „Stevie”. Praca jej ojca powodowała częste przeprowadzanie się rodziny do takich miejscowości jak Albuquerque, El Paso, Salt Lake City, Los Angeles i San Francisco.
Pierwszą swoją piosenkę („I’ve Loved and I’ve Lost, and I’m Sad But Not Blue”) Stevie napisała około swoich szesnastych urodzin, kiedy w prezencie dostała gitarę. Okres dojrzewania Nicks spędziła, rozwijając się muzycznie i żyjąc w „swoim małym muzycznym świecie”. Podczas jej nauki w szkole średniej Arcadia w Kalifornii, dołączyła do swojej pierwszej grupy muzycznej, the Changing Times, grającej folk rock opierający się na silnych harmoniach wokalnych. Nicks poznała Lindseya Buckinghama podczas jej ostatniego roku w szkole średniej. Buckingham grał „California Dreamin’” na szkolnym przyjęciu, a Nicks dołączyła do niego, śpiewając razem z nim. Buckingham należał do psychodelicznej grupy rockowej Fritz. Dwaj członkowie zespołu opuścili go w 1967 ze względu na naukę, więc Lindsey zapytał Stevie, czy nie chciałaby dołączyć. Nicks ze swoimi kompozycjami włączyła country rock do stylu zespołu. Grupa stała się popularna na koncertach na żywo, gdy grała jako support Jimiego Hendriksa i Janis Joplin od 1968 do 1971.
Kariera.
W 1971 roku Fritz rozpadł się. Nicks i Buckingham, którzy w tym czasie zostali parą, zdecydowali się na nagranie płyty. Krążek "Buckingham Nicks" ukazał się w 1973, i mimo kontrowersyjnej okładki, ani modnego w tamtym okresie psychodeliczno-folk rockowego brzmienia, album nie uzyskał rozgłosu. Mimo tego krążek zwrócił uwagę brytyjskiej grupy bluesrockowej Fleetwood Mac. Założyciel i perkusista zespołu, Mick Fleetwood, szukał nowego gitarzysty i chciał, aby Buckingham objął tę funkcję. Lindsey zgodził się, ale pod warunkiem, że do zespołu dołączy także Stevie.
W 1975 roku ukazała się pierwsza płyta Fleetwood Mac w nowym składzie, która w samych tylko Stanach Zjednoczonych zyskała status multiplatynowego krążka i spopularyzowała skomponowane i zaśpiewane przez Nicks single „Rhiannon” i „Landslide”. Kompozycje wokalistki z kolejnych płyt ("Rumours" z 1977 i "Tusk" z 1979), takie jak „Dreams” i „Sara” umocniły pozycję zespołu na światowym rynku muzycznym. Szczególnie „Dreams” zyskał dużą popularność, stając się jedynym singlem grupy, który zajął pierwsze miejsce amerykańskiej listy przebojów.
Lata 80. XX wieku przyniosły wokalistce wielki sukces w karierze solowej. W 1981 roku, pomimo kontynuowania współpracy z Fleetwood Mac, Nicks zdecydowała się na wydanie pierwszej solowej płyty, "Bella Donna". Artystka powierzyła produkcję krążka Jimmy’emu Iovine. Album znalazł się na 1. miejscu amerykańskiej listy przebojów i wkrótce zyskał status multiplatynowej płyty, rozchodząc się w USA w ponad pięciu milionach egzemplarzy. Z albumu pochodzą single „Stop Draggin’ My Heart Around” (nagrane z Tomem Petty), „Leather and Lace” (duet z jej byłym partnerem, wokalistą Donem Henleyem) czy legendarny singel „Edge Of Seventeen”, zainspirowany śmiercią jej wujka oraz Johna Lennona w czasie zimy 1980. W okresie, kiedy Nicks zdobyła wielką popularność jako artystka solowa, wydano kolejną płytę Fleetwood Mac, "Mirage" (1982), który odniósł sukces dzięki utworowi wokalistki, „Gypsy”.
Po sukcesie obu krążków Nicks kontynuowała solową karierę. W 1983 roku Stevie wydała drugą solową płytę, "The Wild Heart". Z płyty tej pochodził singel „Stand Back” (w którym na keyboardzie zagrał Prince), który zajął 4. miejsce na amerykańskiej liście przebojów.
W 1985 roku artystka wydała trzeci album, "Rock a Little", który został bardzo chłodno przyjęty przez krytyków i zyskał raczej neutralne oceny. Pomimo tego płyta promowana przez popularny singel „Talk To Me” zyskała status platyny, a wokalistka odbyła kolejne tournée po Ameryce.
W tym samym czasie Nicks zmagała się ze swoimi uzależnieniami, które rozpoczęła jeszcze w połowie lat 70. W 1987 ukazał się album Fleetwood Mac pt. "Tango in the Night", który uzyskał kolejny komercyjny sukces z pomocą wokalistki.
Kolejne wydawnictwo solowe Stevie, "The Other Side of the Mirror" ukazało się w 1989 roku, a promował ją utwór „Rooms on Fire”. Płyta stylistycznie różniła się od poprzednich solowych dokonań piosenkarki i nie sprzedawała się tak dobrze jak poprzednie, ale ostatecznie z ponadmilionowym nakładem zyskała status platyny.
W 1991 roku Nicks wydała pierwszą składankę – "", na której obok największych przebojów z solowej kariery artystki znalazło się kilka premierowych utworów, z których „Sometimes It’s a Bitch” ukazał się na singlu. W 1993 Nicks opuściła zespół ze względu na kolejne problemy zdrowotne.
Następny studyjny krążek Stevie został wydany w 1994 roku i nosił tytuł "Street Angel". Album był artystycznym i komercyjnym niepowodzeniem. W 1997 artystka wróciła do zespołu.
Dopiero w 2001 roku wokalistka zdecydowała się na rozwinięcie kariery solowej. W tym właśnie roku ukazała się jej płyta "Trouble in Shangri-La", która zadebiutowała na 5. miejscu amerykańskiej listy przebojów i zdobyła uznanie krytyków na całym świecie. Kolejne albumy, takie jak "In Your Dreams" (2011) i "" (2014) również okazały się być bardzo popularne, zajmując pierwsze dziesiątki list przebojów tuż po wydaniu.

</doc>
<doc id="192921" url="https://pl.wikipedia.org/wiki?curid=192921" title="Biegi krótkie">
Biegi krótkie



</doc>
<doc id="192922" url="https://pl.wikipedia.org/wiki?curid=192922" title="Łopuszno">
Łopuszno

Łopuszno – miasto w Polsce, położone w województwie świętokrzyskim, w powiecie kieleckim, w gminie Łopuszno.
W latach 1975–1998 miejscowość administracyjnie należała do województwa kieleckiego.
Miasto jest siedzibą gminy Łopuszno.
W Łopusznie znajduje się miejsce stacjonowania Zespołu Ratownictwa Medycznego Świętokrzyskiego Centrum Ratownictwa Medycznego i Transportu Sanitarnego o symbolu W-5.
Przez Łopuszno przebiegają drogi wojewódzkie: 728 i 786.
W 2023 r. Łopuszno otrzymał prawa miejskie.
Położenie.
Miejscowość znajduje się w północno-zachodniej części województwa świętokrzyskiego, 31 km od Kielc. Łopuszno położone jest na Wzgórzach Łopuszańskich, wchodzących w skład Wyżyny Przedborskiej. Znajdują się tu liczne wzniesienia zbudowane ze skał jurajskich i górnotriasowych. Na północny wschód od miejscowości rozciąga się Pasmo Dobrzeszowskie Gór Świętokrzyskich.
Historia.
Nazwa miejscowości pochodzi prawdopodobnie od łopianu (łopucha) – rośliny, która licznie występowała w tych okolicach. Pierwsze wzmianki o miejscowości pochodzą z XIV w. W dokumencie z 1355 wieś zapisana została pod nazwą "Łopuszna", w 1367 już jako "Łopuszno". W XV w. wieś była własnością rodziny Łopuszańskich. Pod koniec XIV, lub na początku XV w. powstał tu pierwszy drewniany kościół. W XVII w. Łopuszno nabył Zygmunt Łącki. Kolejnymi właścicielami miejscowości byli Derszniakowie herbu Korczak.
W 1732 po ślubie Anny Derszniakównej z Janem Dobieckim herbu Ostoja dobra Łopuszna stały się własnością rodu Dobieckich. Majątek składał się z zabudowań dworskich otoczonych parkiem i czterech folwarków: "Łopuszno", "Jasień", "Sady" (bądź "Chucisko") i "Zarębieńce".
Pod koniec XIX w. w Łopusznie znajdowały się 62 domy. Wśród mieszkańców przeważała ludność żydowska. Na 828 osób zamieszkujących Łopuszno – 587 było narodowości żydowskiej. We wsi koncentrował się okoliczny handel, Łopuszno było zamieszkiwane przez dużą liczbę rzemieślników. Znajdował się tu kościół parafialny, sąd gminny, kancelaria gminna oraz bożnica. Jurysdykcji miejscowego sądu gminnego podlegały gminy: Łopuszno, Snochowice, Piekoszów i Zajączków.
Otrzymanie statusu miasta (2023).
W 2022 roku Rada Gminy Łopuszno przyjęła uchwałę XXXVI/315/2022 o przeprowadzeniu z mieszkańcami gminy konsultacji w sprawie nadania Łopusznu statusu miasta. Termin przeprowadzenia głosowania: 14-19 marca 2022. W konsultacjach udział wzięło 336 mieszkańców gminy, z czego 317 osób oddało ważne głosy. Z tej liczby 251 osób było za nadaniem Łopusznu statusu miasta (79,18% ważnych głosów), 50 uczestników było przeciw (15,77%), a 16 osób wstrzymało się od zajęcia jednoznacznego stanowiska (5,05%). W Łopusznie oddano 59 głosów, z czego 48 było za (81,36%), 9 przeciw (15,25%), a dwa głosy były wstrzymujące się (3,39%). 25.03.2022 Rada Gminy podjęła uchwałę XXXVII/319/2022 o wystąpieniu z wnioskiem o nadanie statusu miasta miejscowości Łopuszno. Za głosowało 10 radnych, 3 było przeciw, a 2 wstrzymało się od głosu. 1 stycznia 2023 doszło do nadania statusu miasta.

</doc>
<doc id="192923" url="https://pl.wikipedia.org/wiki?curid=192923" title="Strawczyn">
Strawczyn

Strawczyn – wieś w Polsce, położona w województwie świętokrzyskim, w powiecie kieleckim, w gminie Strawczyn.
W latach 1975–1998 miejscowość administracyjnie należała do województwa kieleckiego.
Miejscowość jest siedzibą gminy Strawczyn. Położona jest przy drodze wojewódzkiej nr 748 Miedziana Góra – Ruda Strawczyńska.
Rodzinna wieś Stefana Żeromskiego i Grzegorza Wawrzeńczyka.
W 1784 r. miejscowość należąca do powiatu Chęciny w województwie sandomierskim była własnością Gosławskiego.
Strawczyn jest punktem początkowym zielonej ścieżki rowerowej.
W Strawczynie odbywa się latem coroczne święto gminy – „Strawczynada”.
Zabytki.
Kościół pw. Wniebowzięcia NMP, wzniesiony w 1629 r. dzięki staraniom Krzysztofa Gawrońskiego. Został konsekrowany w 1685 r. 1 listopada 1864 r. ochrzczony był tutaj Stefan Żeromski, dowodem czego jest przechowywana w parafii metryka jego chrztu.
Kościół został wpisany do rejestru zabytków nieruchomych (nr rej.: A.467 z 3.12.1956 i z 15.02.1967).

</doc>
<doc id="192925" url="https://pl.wikipedia.org/wiki?curid=192925" title="Benjamin Briggs">
Benjamin Briggs

Benjamin Spooner Briggs (ur. 24 kwietnia 1835, zm. 1872) – amerykański żeglarz, kapitan statku "Mary Celeste" w momencie znalezienia opuszczonej jednostki w grudniu 1872 r. przez bryg "Dei Gratia". Briggs, jego żona i córka wraz z całą załogą (łącznie 10 osób) zostali uznani za zaginionych.
Życiorys.
Benjamin Briggs był kapitanem brygantyny "Sea Foam" oraz trzymasztowego szkunera "Forest King" w 1862 r., kiedy to ożenił się z Sarah E. Cobb, córką wielebnego Leandera Cobba. Na tym statku przeżyli wraz z Sarah miodowy miesiąc podczas podróży do Europy. W 1865 r. Benjamin objął dowodzenie nad barkiem "Arthur", zaś kapitanem "Forrest Kinga" został jego brat, Oliver.
Syn Benjamina, Arthur S. Briggs urodził się w 1865 r. w Rose Cottage, Marion, stan Massachusetts. W ciągu następnego roku, cała rodzina odbyła wycieczkę do Marsylii we Francji, po czym powróciła do USA, gdy urodzić się miało kolejne dziecko – 31 października 1870 r. w Rose Cottage na świat przyszła Sophia Matilda Briggs. W 1871 r. Benjamin i jego brat rozważali porzucenie morza i założenie sklepu z wyrobami żelaznymi w New Bedford, jednak pod wpływem przykrych doświadczeń ich ojca zrezygnowali z tego pomysłu. W 1872 r. Benjamin wykupił udział w brygantynie "Mary Celeste" i po dokonaniu pewnych modyfikacji kabin, aby stworzyć komfortowe warunki dla swojej rodziny, wraz z Sarah i Sophią wyruszył w rejs z Nowego Jorku do Genui z ładunkiem 1701 beczek alkoholu, podczas gdy Arthur został pod opieką babci w Rose Cottage, ponieważ musiał uczęszczać do szkoły.

</doc>
<doc id="192926" url="https://pl.wikipedia.org/wiki?curid=192926" title="Ustrój polityczny Korei Południowej">
Ustrój polityczny Korei Południowej

Republika Korei jest republiką, w której władza dzielona jest pomiędzy prezydentem a ciałem ustawodawczym, zwanym Zgromadzeniem Narodowym. Głową państwa jest prezydent wybierany na okres pięciu lat, może być wybrany tylko raz. Mianuje on premiera, który tworzy rząd. Zgromadzenie Narodowe składa się z 299 posłów wybieranych na cztery lata. System sądowniczy zawiera Sąd Najwyższy, sądy apelacyjne oraz Sąd Konstytucyjny. Państwo dzieli się na dziewięć prowincji i sześć miast administrowanych oddzielnie – Seul, Pusan, Inczon, Daegu, Gwangju oraz Taejŏn.
Ustrój.
Republika
Stolica: Seul
Podział administracyjny.
"(Zob.: Podział administracyjny Korei Południowej, Miasta specjalne w Korei)"
1 Miasto Specjalne ("Teukbyeolsi"), 6 Miast Metropolii ("Gwangyeoksi") oraz 9 prowincji ("Do").
Niepodległość.
15 sierpnia 1945 – wyzwolenie spod okupacji japońskiej
Konstytucja.
25 lutego 1988
System prawny.
Zawiera elementy systemów prawa cywilnego Europy, angloamerykańskiego oraz klasycznej filozofii chińskiej.
Wiek wyborczy.
20 lat
Flaga.
Flaga Korei Południowej jest biała z czerwono-niebieskim symbolem yin i yang umieszczonym w centrum. W każdym rogu umieszczony jest czarny trigram z chińskiej księgi "Yijing" ("Księga Przemian").

</doc>
<doc id="192927" url="https://pl.wikipedia.org/wiki?curid=192927" title="Sytuacja prawna i społeczna osób LGBT na Ukrainie">
Sytuacja prawna i społeczna osób LGBT na Ukrainie

Sytuacja prawna i społeczna osób LGBT na Ukrainie – kontakty homoseksualne zostały zalegalizowane na Ukrainie w 1991 roku. W tym samym roku zrównano ze sobą wiek osób legalnie dopuszczających się kontaktów homo- i heteroseksualnych – wynosi on 16 lat. Mężczyźni homoseksualni nie są wykluczeni ze służby wojskowej z powodu swojej orientacji seksualnej.
Ochrona prawna przed dyskryminacją.
Ukraińska konstytucja gwarantuje wszystkim obywatelom równość wobec prawa i zakazuje dyskryminacji z jakiejkolwiek przyczyny. Nie ujmuje ona wprost orientacji seksualnej jako jednej z chronionych kategorii, jednak odpowiednia interpretacja tej ustawy zasadniczej pozwala na ochronę mniejszości seksualnych. Nie było jednak jeszcze takiej interpretacji konstytucji przez sąd.
W 2003 roku zaproponowano poprawkę do obowiązującego kodeksu pracy zakazującą między innymi dyskryminacji z powodu orientacji seksualnej.
Uznanie związków osób tej samej płci.
W ukraińskim ustawodawstwie nie istnieje żadna prawna forma uznania związków jednopłciowych, jednakże 2 sierpnia 2022 roku prezydent Ukrainy Wołodymyr Zełenski zaproponował rządowi uznanie ich przy wprowadzeniu niezbędnych zmian w konstytucji.
Życie osób LGBT w kraju.
Ukraińcy należą do społeczeństw nietolerancyjnych wobec osób homoseksualnych. Według sondażu "Pew Global Attitudes Project" z 2002 roku tylko 17% Ukraińców uważa, że homoseksualizm powinien być akceptowany przez społeczeństwo. O zauważalnym wzroście tolerancji można mówić jedynie w odniesieniu do dużych miast. Około 15% mieszkańców Ukrainy popiera wprowadzenie związków partnerskich.
Na Ukrainie istnieje średniej wielkości scena gejowska. Jej centrum jest Kijów. Miasto to dysponuje kilkoma lokalami, w których osoby LGBT mogą czuć się swobodnie. Podobne miejsca istnieją niemal w każdym większym mieście.
W kraju wydawane są publikacje, działa kilka organizacji zajmujących się walką o prawa społeczności LGBT. W pierwszej manifestacji LGBT w Dniepropietrowsku, a następnie w Kijowie, wzięło udział kilkaset osób.

</doc>
<doc id="192928" url="https://pl.wikipedia.org/wiki?curid=192928" title="Oblęgorek">
Oblęgorek

Oblęgorek – wieś w Polsce, położona w województwie świętokrzyskim, w powiecie kieleckim, w gminie Strawczyn, 18 km na północny zachód od Kielc.
W XVI w. wieś należała do H. Odrowąża.
W latach 1954–1972 wieś należała i była siedzibą władz gromady Oblęgorek. W latach 1975–1998 miejscowość administracyjnie należała do województwa kieleckiego.
Oblęgorek jest punktem początkowym czarnego szlaku turystycznego prowadzącego na Baranią Górę. Przez wieś przechodzi zielona ścieżka rowerowa do Strawczyna.
Muzeum Henryka Sienkiewicza.
We wsi znajduje się Muzeum Henryka Sienkiewicza – oddział Muzeum Narodowego w Kielcach.
W 1900 r. społeczeństwo polskie ufundowało ze składek majątek w Oblęgorku dla Henryka Sienkiewicza, z okazji 25-lecia pracy literackiej (akt notarialny wręczono mu 22 grudnia 1900 r.). Dworek zaprojektował Hugon Kuder, a urządzeniem parku zajął się projektant Franciszek Szanior. Od maja 1902 do sierpnia 1914 r. Sienkiewicz mieszkał w Oblęgorku, używając go głównie jako letniej rezydencji. Po śmierci pisarza osiadła tu jego żona Maria i syn Henryk Józef, zamieszkując majątek do 1944 r. W 1958 r. dzieci Henryka Sienkiewicza podarowały państwu dworek, w którym niebawem powstało Muzeum Henryka Sienkiewicza (jego pierwszym kustoszem była żona Henryka Józefa, Zuzanna Sienkiewiczowa). Na parterze muzeum odtworzony jest wygląd i wystrój pomieszczeń z czasów pisarza, a na piętrze wyeksponowana jest poświęcona mu wystawa.
Zespół pałacyku Henryka Sienkiewicza, obejmujący pałacyk oraz park z przełomu XIX/XX w., został wpisany do rejestru zabytków nieruchomych (nr rej.: A.465/1-2 z 17.12.1957, z 24.04.1958, z 28.10.1971 i z 30.05.1972).

</doc>
<doc id="192929" url="https://pl.wikipedia.org/wiki?curid=192929" title="Tokarnia (województwo świętokrzyskie)">
Tokarnia (województwo świętokrzyskie)

Tokarnia – wieś w Polsce, położona w województwie świętokrzyskim, w powiecie kieleckim, w gminie Chęciny. Leży na południe od Chęcin, na trasie z Warszawy do Krakowa (DK7).
W latach 1975–1998 miejscowość położona była w województwie kieleckim.
We wsi znajduje się Park Etnograficzny, skansen będący oddziałem Muzeum Wsi Kieleckiej. Jego teren został wpisany do rejestru zabytków nieruchomych (nr rej.: A.269 z 17.07.1995).

</doc>
<doc id="192931" url="https://pl.wikipedia.org/wiki?curid=192931" title="Sharm el Sheikh">
Sharm el Sheikh



</doc>
<doc id="192933" url="https://pl.wikipedia.org/wiki?curid=192933" title="Chotyłów">
Chotyłów

Chotyłów – wieś w Polsce położona w województwie lubelskim, w powiecie bialskim, w gminie Piszczac. Leży nad rzeką Lutnią.
W latach 1975–1998 miejscowość położona była w województwie bialskopodlaskim. Według Narodowego Spisu Powszechnego (III 2011 r.) liczyła 941 mieszkańców i była drugą co do wielkości miejscowością gminy Piszczac.
Historia.
Od XVIII wieku folwark należący do klucza kijowieckiego.
Słownik Geograficzny Królestwa Polskiego wskazuje Chotyłów jako folwark w powiecie bialskim, gminie Piszczac, parafii Piszczac. Pod koniec XIX wieku było w nim 13 domostw i 137 mieszkańców, a obszar liczył 1055 morg o położeniu płaskim z glebami pierwszej klasy. Od XIX wieku Chotyłów przejściowo posiadali: Antoni Nieprzecki, Jan Granatowicz, Erazm Mańkowski, Andrzej Ruttié, Jan Wernera, Ajzyk Czarny, zaś od 1905 r. – Józef Bosiacki.
29 maja 1943 roku oddział Gwardii Ludowej „Alka” – Jakuba Aleksandrowicza – opanował na pewien czas miejscowość.
Zabytki.
Dworzec.
We wsi znajduje się dworzec z 1867 r., gruntownie przebudowany w latach 20. XX w. (projektował Władysław Kwapiszewski), w tzw. stylu dworkowym. Murowany, otynkowany. Frontem zwrócony na północ. Na planie prostokąta, z węższymi dobudówkami po bokach. Parterowy, z mieszkalnym poddaszem. Elewacje siedmioosiowe, boczne trójosiowe, rozczłonkowane uproszczonymi pilastrami, zwieńczone uproszczonym belkowaniem; we frontowej trójboczny centralny ryzalit, mieszczący przedsionek. Okna zamknięte półkoliście. Dach wysoki, czterospadowy, łamany, z facjatkami w dolnej połaci, kryty blachą, nad przedsionkiem pagodowy.
Dom dróżnika.
Na zachód od dworca znajduje się dom dróżnika z ok. 1867 r. Murowany z cegły, otynkowany. Frontem zwrócony na północ, parterowy, siedmioosiowy. Elewacje boniowane na narożach, otwory prostokątne, w szerokich opaskach. Dach dwuspadowy, kryty blachą.
Transport.
Chotyłów leży na trasie otwartej w 1867 roku linii kolejowej Warszawa – Brześć, będącej częścią szlaku Berlin – Warszawa – Moskwa. 5 km na północ od Chotyłowa przebiega trasa europejska E30 (droga krajowa nr 2).
Turystyka.
Główną atrakcją turystyczną Chotyłowa są sztuczne zbiorniki wodne tzw. "kubiki". W sezonie letnim "kubiki" są częstym celem weekendowych wypadów mieszkańców Białej Podlaskiej i okolic.
Oświata.
W Chotyłowie funkcjonują trzy placówki oświatowe:
Religia.
Wierni Kościoła rzymskokatolickiego należą do parafii Podwyższenia Krzyża Świętego w Piszczacu.
Sport.
We wsi działał powstały w 1972 roku klub piłkarski Lutnia Chotyłów, który pod koniec lat dziewięćdziesiątych został przemianowany na Lutnia Piszczac. Od roku 2009 funkcjonuje Fan Club AZS Podlasie Biała Podlaska. W Chotyłowie znajduje się siłownia z pełnym wyposażeniem (urządzenia do ćwiczeń siłowych, stoły pingpongowe, TV, bieżnie).
Lutnia Chotyłów.
Klub GLKS Lutnia, do roku 1998 LPKS (Ludowy Pożarniczy Klub Sportowy) Lutnia Chotyłów, powstał w 1972 roku. Jego założycielami byli: Marian Kapyś, Zofia i Józef Czapigowie oraz Stefan Mrozowski. Po śmierci Mariana Kapysia, pełniącego przez wiele lat funkcje prezesa klubu, corocznie rozgrywany jest memoriał jego imienia. Największym osiągnięciem piłkarzy z Chotyłowa były występy w bialskopodlasko – chełmskiej klasie międzywojewódzkiej w sezonie 1982/83.

</doc>
<doc id="192934" url="https://pl.wikipedia.org/wiki?curid=192934" title="TSV 1860 Monachium">
TSV 1860 Monachium

TSV 1860 Monachium () – niemiecki klub sportowy z siedzibą w Monachium w Bawarii. Klub był jednym z członków założycieli Bundesligi w 1963 i łącznie rozegrał 20 sezonów w niemieckiej ekstraklasie.
Historia.
Powstanie klubu.
Korzeni powstania "TSV" jako stowarzyszenia gimnastycznego i promującego ogólną kulturę fizyczną, należy szukać w spotkaniu, które miało miejsce 15 lipca 1848 w lokalnym pubie "Buttleschen Brauerei zum Bayerischen Löwen". W 1849 działalność klubu została zawieszona przez bawarską monarchię pod pretekstem "republikańskich poglądów", jednak 17 maja 1860 klub został oficjalnie reaktywowany. W 1862 do stowarzyszenia włączyło się kilka mniejszych, miejscowych klubów pod wspólną nazwą "Turnverein München". Sekcja piłki nożnej powstała 6 marca 1899, a swoje pierwsze mecze przeciwko innym zespołom rozgrywała trzy lata później.
Z przełomu wieków do wielkiej wojny.
W 1911 drużyna piłkarska za swój symbol przyjęła wizerunek lwa, a w 1919 zmieniła swą nazwę na używaną do dziś – "TSV München 1860". Lata 20. XX wieku to dla "TSV" okres gry w narodowych rozgrywkach, takich jak Bezirksliga Bayern, a największy sukces tych czasów to półfinał narodowych mistrzostw w 1927. "Die Löwen", czyli "Lwy", do niemieckiego czempionatu awansowały także w 1931, jednak przegrali z zespołem Herthy w stosunku 2:3. Dwa lata później powtórzyli swój udział w półfinale, jednak piłkarze z Monachium uznali wyższość rywali z FC Schalke 04. Drużyna spod znaku lwa nie mogła nawiązać walki z ekipą z Gelsenkirchen, która w latach 30. i 40. miała stać się główną siłą niemieckiego futbolu.
Na skutek objęcia władzy przez nazistów i nastaniu Trzecią Rzeszy, w 1933 reformom organizacyjnym uległ także niemiecki futbol. Duży obszar Rzeszy został podzielony na szesnaście równych dywizji regionalnych pod nazwą Gauliga. "TSV" przypadła w udziale Gauliga Bayern, której wicemistrzostwa wywalczyło w 1934, 1938 i 1939, aby w roku 1941 sięgnąć po mistrzostwo regionu. Zgodnie z zasadami rozgrywek, jako mistrzowie swojej Gauligi monachijczycy awansowali do narodowej fazy play-off, w której lepsi okazali się tylko finaliści z Rapidu Wiedeń. W następnym sezonie "TSV" nie zdołało awansować do rozgrywek pucharowych, ale dzięki pokonaniu Schalke 04 sięgnęło po protoplastę pucharu Niemiec – Tschammerpokal. W 1943 drużyna zakończyła udział w play-offach na ćwierćfinałach.
Po wojnie.
Po zakończeniu II wojny światowej, "1860" brało udział w rozgrywkach Oberligi Süd, w której początkowo pełniło rolę zespołu środka tabeli. Zespół spędził jednak trzy lata poza najwyższą klasą rozgrywkową w latach 50. Drużyna zaczęła się jednak liczyć w najważniejszym momencie, kiedy to mistrzostwo w roku 1963 dało piłkarzom "Lwów" bezpośredni awans do nowej profesjonalnej ligi – Bundesligi, podczas gdy ich rywale zza miedzy, Bayern Monachium, na przepustkę do ekstraklasy musieli czekać dwa lata, odkąd niemiecka federacja nie zgodziła się na dwie drużyny z tego samego miasta w nowych rozgrywkach. "1860" prezentowało dobrą dyspozycję przez lata 60. – w 1964 osiągnęło kolejny ważny sukces, zwyciężając w rozgrywkach Pucharu Niemiec. Dało to zespołowi z Bawarii miejsce w Pucharze Zdobywców Pucharów, gdzie dotarli do finału, w którym przegrali z angielskim West Ham United 0:2. To jednak nie był koniec triumfów zespołu – w 1966 "TSV" zdobyło mistrzostwo Bundesligi, a kolejny sezon ukończyło ze srebrnym medalem tych rozgrywek.
Lata 70. i 80..
Wcześniejsze sukcesy nie znalazły swojej kontynuacji w trzech kolejnych sezonach, co doprowadziło do spadku do Regionalligi Süd w 1970. Siedem lat czekał zespół "1860" na awans do ekstraklasy, który nastąpił po trójmeczu z Arminią Bielefeld. Beniaminek Bundesligi nie utrzymał się jednak w lidze i ponownie spadł klasę niżej. Tendencja spadków i awansów trwała nadal – rok później "1860" powróciło do Bundesligi tylko po to, aby dwa lata później znowu nie utrzymać się w lidze.
Od lat 90. do czasów obecnych.
Poza najwyższą klasą rozgrywkową klub znajdował się dwanaście lat. Czarną serię przerwał awans w roku 1994 – sezon powrotny okazał się jednak bardzo trudny i tylko dzięki wzmożonym wysiłkom piłkarzy beniaminek zajął 14. pozycję. Pozytywem tamtego okresu mogły być udane transfery klubu. Dzięki działaniom prezydenta Karla-Heinza Wildmosera i menedżera Wernera Loranta kadrę klubu zasilili tacy zawodnicy, jak: napastnik Olaf Bodden, skrzydłowy Harald Cerny, rozgrywający Piotr Nowak i piłkarze bloku defensywnego – Miroslav Stević, Jens Jeremies i Manfred Schwabl. Swoją przystań w "1860" znalazły wówczas także dogasające gwiazdy światowego formatu – Abedi Pele, Thomas Häßler czy Davor Šuker szybko stali się ulubieńcami publiczności oraz wnieśli sporo pozytywnego wkładu w zespół.
Pod despotycznymi rządami wyżej wspomnianej dwójki, sprawdzeni weterani i utalentowana młodzież stworzyła tandem, który pozwolił zespołowi utrzymać się w lidze i stać się drużyną środka tabeli. Notowania "TSV" raptownie wzrosły, gdy w 2000 finiszowało w Bundeslidze na czwartym miejscu, co dało przepustkę do III rundy kwalifikacyjnej Ligi Mistrzów. W dwumeczu z angielskim Leeds United Niemcy przegrali w 1:3, a w rozgrywkach Pucharu UEFA ich przygoda skończyła się na włoskiej Parmie. Pozytywne wrażenie, jakie klub zostawił po sobie w europejskich rozgrywkach, nie znalazły przełożenia w długofalowej strategii rozwoju klubu i menedżer Lorant rozstał się z zespołem.
Po dekadzie spędzonej w Bundeslidze, "1860" niespodziewanie zakończyło sezon 2003/04 na 17. miejscu w tabeli, co oznaczało kolejny w historii spadek do 2. Bundesligi. Wildmoser poważnie zniechęcił do siebie fanów "Lwów", kiedy zjednoczył się ze znienawidzonymi rywalami z Bayernu w sprawie nowego stadionu w Monachium – Allianz Arena. Obie monachijskie drużyny miały jednakowo korzystać z nowo powstałego obiektu. Kariera prezesa w klubie dobiegła końca, kiedy jego syna, Karla-Heinza juniora, przyłapano na skandalu łapówkarskim ściśle związanym z przetargami na budowę nowego stadionu.
Ostatnie pięć lat dla klubu zaczęły się mało korzystnie. Oprócz problemów natury sportowej, gdy w 2006 "1860" było o krok od spadku do Regionalligi, pojawiły się także kłopoty finansowe. Wybawieniem dla księgowych klubu okazał się bogaty rywal zza miedzy – Bayern Monachium w kwietniu 2006 zapłacił klubowi 11 mln euro za połowę udziałów w stadionie, co pozwoliło znacznie poprawić bilans finansowy. Spory dochód okazał się kluczowy przy otrzymaniu licencji na grę w 2. Bundeslidze, którą przed sezonem 2006/07 klubowi przyznała federacja.
Od momentu spadku, zespół prowadziło kolejnych kilku menedżerów. Pierwszy trudnego zadania podjął się Rudi Bommer. Jego następcami byli Reiner Maurer, Walter Schachner, Marco Kurz i Uwe Wolf. Dyrektorem sportowym klubu został były reprezentant Niemiec, Stefan Reuter. Żaden z menedżerów nie podołał zadaniu przywrócenia zespołu do najwyższej klasy rozgrywkowej. Obecna kadra zespołu z powodu sytuacji finansowej zawiera sporo wychowanków i młodych piłkarzy.
Od 13 maja 2009 do 2010 szkoleniowcem TSV 1860 był Ewald Lienen. Jego następcą jest obecnie Reiner Maurer.
Stadion.
TSV 1860 swoje domowe spotkania rozgrywa na Allianz Arena, którą to dzieli z lokalnymi rywalami z Bayernu Monachium. Nowoczesna powłoka stadionu świeci na niebiesko, gdy na obiekcie odbywa się spotkanie 1860. Debiutanckim meczem gospodarzy na nowym stadionie był towarzyski pojedynek z 1. FC Nürnberg 30 maja 2005. Stadion w Monachium gościł także uczestników mundialu w 2006, gdzie był areną meczu otwarcia między gospodarzami a Kostaryką, oraz m.in. meczu 1/16 między Niemcami a Szwecją oraz półfinału Francja-Portugalia.
Każdy z monachijskich klubów miał 50% udziałów w kompleksie stadionowym, jednak biedniejszy z gospodarzy 28 kwietnia 2006 odsprzedał swoją część bogatszym sąsiadom z powodu poważnych kłopotów finansowych.
Pierwszym stadionem "TSV" był stadion Grünwalderstraße, który powstał w 1911. Obiekt zwany także "Sechzger Stadion", czyli "stadionem sześćdziesiątek", także dzielili z największymi rywalami w latach 1925–1972. Kiedy powstał Stadion Olimpijski, oba kluby także stały się gospodarzami obiektu. Podczas gdy Bayern pozostał na Olympiastadion aż do budowy Allianz Arena, "1860" powracało na stary stadion, co ostatnio miało miejsce w 2004.
Sponsoring.
W 2009 roku głównym sponsorem klubu została polska spółka informatyczna Comarch. Wiązało się to z jubileuszem 150-lecia istnienia klubu. Umowa została zawarta na trzy lata, lecz przedwcześnie wypowiedziana, była ważna do końca sezonu 2010/2011.
Inne sekcje klubu.
TSV 1860 Monachium II.
Turn- und Sportverein München von 1860 II jest drużyną rezerwową klubu TSV 1860 Monachium. Drużyna obecnie występuje w Regionallidze Bayern (4. poziom rozgrywek piłki nożnej w Niemczech). Do 2005 roku zespół grał pod nazwą TSV 1860 Monachium Amateure.
Stadion.
Klub rozgrywa swoje mecze domowe na stadionie Grünwalderstraße Stadion w mieście Monachium, który może pomieścić 10,240 widzów.
Juniorzy.
Drużyny juniorów TSV 1860 Monachium w sezonie 2016/17 występują w:

</doc>
<doc id="192936" url="https://pl.wikipedia.org/wiki?curid=192936" title="Kominform">
Kominform

Kominform ("Biuro Informacyjne Partii Komunistycznych i Robotniczych") – organizacja międzynarodowa zrzeszająca europejskie partie komunistyczne, powstała w 1947 roku.
Historia.
Biuro zostało utworzone 27 września 1947 na naradzie partii komunistycznych i robotniczych w Szklarskiej Porębie – Józef Stalin zwołał konferencję w odpowiedzi na kontrowersje wśród komunistycznych rządów europejskich, czy wziąć udział w paryskiej konferencji dotyczącej planu Marshalla w lipcu 1947 roku. Ze strony ZSRR konferencją kierował Andriej Żdanow, który wygłosił referat stwierdzający, że wobec ofensywy „amerykańskiego imperializmu”, który rzekomo doprowadził do powstania dwóch obozów („imperialistycznego” i „demokratycznego”) należy „zewrzeć szeregi” i powołać stały organ „konsultacyjny” partii komunistycznych. Na konferencji pomysł utworzenia Kominformu popierali przede wszystkim przedstawiciele WKP(b) i Komunistycznej Partii Jugosławii, natomiast pozostali uczestnicy zajęli raczej bierne stanowisko; ze strony PPR ideę mocno popierał Hilary Minc, natomiast Władysław Gomułka był sceptyczny wobec powołania Biura.
Pierwszą siedzibą Kominformu był Belgrad, po wykluczeniu z Kominformu Komunistycznej Partii Jugosławii w czerwcu 1948 roku centrala organizacji została przeniesiona do Bukaresztu. Celem Biura była koordynacja działań partii komunistycznych kierowanych przez ZSRR, "de facto" było ono narzędziem polityki sowieckiej. Był nową wersją rozwiązanego formalnie 15 maja 1943 Kominternu.
W lutym 1949 Kominform zorganizował w Karlovych Varach konferencję poświęconą walce z religią. Szczegóły tych obrad nie są dokładnie znane. Wiadomo jednak, że w ich trakcie ujednolicono strategię walki z religią, a od czasu tej konferencji działania komunistów przeciwko Kościołom i związkom wyznaniowym zdecydowanie się zaostrzyły. Jedną z akcji o propagandowym znaczeniu była inspirowana przez ZSRR akcja zbierania podpisów pod apelem sztokholmskim przeciwko zbrojeniom nuklearnym, która miała miejsce wiosną 1950. Złożenia asygnaty na tym dokumencie wymagano również od Kościołów i związków wyznaniowych, a odmowę złożenia podpisu traktowano jako poparcie dla „amerykańskich imperialistów” i sprzeciw wobec „pokojowej polityki” ZSRR. Odmowa asygnaty stawała się dogodnym pretekstem do rozpoczęcia szykan. Natomiast osoby cywilne, które nie złożyły podpisu, musiały liczyć się z utratą pracy.
Kominform, w praktyce nieodgrywający istotnej roli i w maju 1955 "de facto" zastąpiony przez Układ Warszawski, został oficjalnie rozwiązany w kwietniu 1956.

</doc>
<doc id="192938" url="https://pl.wikipedia.org/wiki?curid=192938" title="Liczba Bonda">
Liczba Bonda

Liczba Bonda jest to jedna z liczb podobieństwa. Używana w mechanice płynów, wyraża stosunek sił grawitacji do napięcia powierzchniowego:
gdzie:
Liczby Bonda używa się w przypadku obliczeń dotyczących płynów w spoczynku.
Gdy płyny się poruszają wtedy do obliczeń stosuje się liczbę Reynoldsa oraz liczbę Webera.
Liczba Bonda jest porównaniem dwóch sił. Jeżeli liczba ta jest duża, znaczy to, że dominują siły grawitacji, jeżeli mała – że siłą dominującą jest siła napięcia powierzchniowego.

</doc>
<doc id="192939" url="https://pl.wikipedia.org/wiki?curid=192939" title="John Jones Ross">
John Jones Ross

John Jones Ross (ur. w 1831, zm. w 1901) – kanadyjski lekarz i polityk, premier prowincji Quebec z ramienia Konserwatywnej Partii Quebecu.
Urodzony w Quebecu 16 sierpnia 1831 w kupieckiej mieszanej frankofońsko-szkockiej rodzinie. W latach 1844-1847 studiował medycynę, a w 1853, po odbyciu stażu rozpoczął własną praktykę medyczną. Był także lekarzem 1. batalionu milicji powiatu Champlain w Quebecu. Związany z tym rejonem rozpoczął tam działalność polityczną, reprezentując partię konserwatywną. W 1861 został wybrany do zgromadzenia legislacyjnego Prowincji Kanady. Zasiadł tam aż do Konfederacji Kanady, po czym zdobył mandat do nowo utworzonego Parlamentu Kanady, także reprezentując okrąg Champlain. W 1873 zaangażował się w politykę prowincjonalną, wchodząc na krótko do rządu premiera Gédéona Ouimeta jako minister bez teki. Do gabinetu powrócił w 1876 ponownie jako minister bez teki w gabinecie Butchera de Boucherville. W 1879 objął urząd naczelnika policji (tymczasowo) oraz ministra rolnictwa i robót publicznych. Pozostał na urzędzie w kolejnych, krótkotrwałych konserwatywnych rządach, po czym w styczniu 1884 objął fotel premiera prowincji. Pozostał szefem rządu aż do swej rezygnacji w styczniu 1887, po nieudanej próbie utworzenia rządu mniejszościowego. Przez cały ten czasy był także ministrem rolnictwa. Tego samego roku został nominowany do Senatu. W 1896 na krótko został powołany do rządu federalnego przez premiera Charlesa Tuppera na ministra bez teki.
Oprócz spełniania funkcji politycznych Ross czynny był w życiu społecznym i zawodowym. Przez długie lata był przewodniczącym rady lekarskiej prowincji Quebec. Był też członkiem wielu organizacji społecznych i branżowych, takich jak Rada Rolnicza Powiatu Champlain, czy Rada Rolnicza Prowincji Quebec. Zasiadał także w radach nadzorczych kilku przedsiębiorstw przemysłowych.

</doc>
<doc id="192940" url="https://pl.wikipedia.org/wiki?curid=192940" title="Gregorian">
Gregorian

Gregorian – męski chór pochodzący z Niemiec, w którego skład wchodzą muzycy sesyjni. Zespół powstał z inicjatywy producenta muzycznego z Hamburga, Franka Petersona.
Historia zespołu.
Wydana w 1991 roku płyta "Sadisfaction", będąca powodem konfliktu między Frankiem Petersenem a menadżerem Enigmy Michaelem Cretu, nie odniosła sukcesu komercyjnego. Dopiero wydany w 2000 album "Masters of Chant" przyniósł zespołowi międzynarodowy sukces w sprzedaży płyt. Dwie pierwsze części "Gregorian – Masters of Chant" zostały sprzedane – każda w ponad milionie egzemplarzy i uzyskały status złotej płyty w wielu krajach, m.in. w Niemczech, Belgii i Australii.
Utwory grupy utrzymane są w spokojnym i nieco popowym klimacie. Wyjątkiem był album "The Dark Side" z 2004 roku, na którym znalazły się rockowe utwory. Kolejnym odejściem od popowego stylu była wydana w 2006 roku płyta "Christmas Chants", na której znalazły się kolędy.
Przy nagrywaniu utworów Gregorianie stosują wyłącznie siedem tonów.
Nazwa zespołu odnosi się do charakterystycznego sposobu śpiewania, stylizowanego na chorał gregoriański.

</doc>
<doc id="192941" url="https://pl.wikipedia.org/wiki?curid=192941" title="Sytuacja prawna i społeczna osób LGBT we Francji">
Sytuacja prawna i społeczna osób LGBT we Francji

Prawa lesbijek, gejów, osób biseksualnych i transpłciowych (LGBT) we Francji są postrzegane jako tradycyjnie liberalne. Chociaż aktywność seksualna osób tej samej płci była zbrodnią, która często kończyła się karą śmierci w Ancien Régime, wszystkie przepisy dotyczące sodomii zostały uchylone w 1791 r. podczas rewolucji francuskiej. Jednak mniej znane prawo dotyczące nieprzyzwoitego obnażania, często dotyczące osób LGBT, zostało wprowadzone w 1960 r. Zostało uchylone dwadzieścia lat później. 
Wiek przyzwolenia na aktywność seksualną osób tej samej płci był zmieniany więcej niż jeden raz, zanim został wyrównany w 1982 r. za prezydenta François Mitterranda. Po przyznaniu parom tej samej płci świadczeń z tytułu związków partnerskich, znanych jako pakt solidarności obywatelskiej, Francja stała się trzynastym krajem na świecie, który zalegalizował małżeństwa osób tej samej płci w 2013 roku. Przepisy zakazujące dyskryminacji ze względu na orientację seksualną i tożsamość płciową zostały uchwalone odpowiednio w 1985 i 2012 roku. W 2010 roku Francja stała się pierwszym krajem na świecie, który usunął transpłciowość z chorób psychicznych. Dodatkowo od 2017 roku osoby transpłciowe mogą zmieniać swoją prawną płeć bez poddawania się operacji. 
Ostatnie sondaże wykazały, że większość Francuzów popiera małżeństwa osób tej samej płci, a w 2013 roku inny sondaż wskazał, że 77% populacji Francji uważa, że homoseksualizm powinien być akceptowany przez społeczeństwo, co jest jednym z najwyższych wyników w 39 badanych krajach. Wiele publikacji wskazuje, że Paryż jest jednym z najbardziej przyjaznych gejom miast na świecie, a Le Marais, Quartier Pigalle i Bois de Boulogne mają kwitnącą społeczność LGBT. 
Prawo dotyczące czynności seksualnych osób tej samej płci.
Prawa sodomii.
Przed rewolucją francuską sodomia była poważną zbrodnią. Jean Diot i Bruno Lenoir byli ostatnimi gejami spalonymi na stosie 6 lipca 1750 roku. Pierwsza rewolucja francuska zdekryminalizowała homoseksualizm, kiedy kodeks karny z 1791 r. nie wspomniał o prywatnych relacjach między osobami tej samej płci. Ta polityka dotycząca prywatnych zachowań seksualnych została zachowana w kodeksie karnym z 1810 r. i była przestrzegana w krajach i koloniach francuskich, które przyjęły kodeks. Mimo to homoseksualizm i cross-dressing były powszechnie postrzegane jako niemoralne, a osoby LGBT wciąż były przedmiotem nękania prawnego na mocy różnych przepisów dotyczących moralności i porządku publicznego. Niektóre osoby LGBT z regionów Alzacji i Lotaryngii, które zostały zaanektowane przez nazistowskie Niemcy w 1940 r., były prześladowane i zsyłane do obozów koncentracyjnych. Osoby LGBT były również prześladowane w ramach reżimu Vichy, mimo że nie było przepisów kryminalizujących homoseksualizm.
Wyższy wiek zgody.
Wiek zgody został wprowadzony 28 kwietnia 1832 roku. Ustalono go na 11 lat dla obu płci, a później w 1863 roku podniesiono do 13 lat. 6 sierpnia 1942 r. rząd Vichy wprowadził do kodeksu karnego dyskryminujące prawo: artykuł 334 (przeniesiony do artykułu 331 w dniu 8 lutego 1945 r. przez Rząd Tymczasowy Republiki Francuskiej), który podniósł wiek przyzwolenia na stosunki homoseksualne do 21 lat i 15 lat dla stosunków heteroseksualnych. W 1974 r. wiek 21 lat został następnie obniżony do 18 lat, który stał się wiekiem pełnoletniości. Ustawa ta obowiązywała do 4 sierpnia 1982 r., kiedy została uchylona za prezydenta François Mitterranda w celu zrównania wieku zgody na 15 lat, pomimo głośnego sprzeciwu Jeana Foyera we Francuskim Zgromadzeniu Narodowym.
Publiczne obnażanie.
Mniej znane dyskryminujące prawo zostało przyjęte w 1960 r., wprowadzając do kodeksu karnego (art. 330, 2 alinea) klauzulę, która podwoiła karę za nieprzyzwoite obnażenie na aktywność homoseksualną. Nakaz ten miał na celu powstrzymanie stręczycielstwa. Klauzula przeciwko homoseksualizmowi została przyjęta na życzenie Parlamentu w następujący sposób:Zarządzenie to zostało przyjęte przez władzę wykonawczą po tym, jak Parlament upoważnił ją do podjęcia środków ustawodawczych przeciwko narodowym plagom, takim jak alkoholizm. Paul Mirguet, poseł do Zgromadzenia Narodowego, uznał, że homoseksualizm jest również plagą, i dlatego zaproponował poprawkę podrzędną, znaną zatem jako poprawka Mirgueta, zobowiązującą rząd do wprowadzenia środków przeciwko homoseksualizmowi, która została przyjęta.Artykuł 330 alinea 2 został uchylony w 1980 r. Jako część aktu redefiniującego kilka przestępstw seksualnych.
Ochrona prawna przed dyskryminacją.
W 1985 roku uchwalono ustawodawstwo krajowe zakazujące dyskryminacji ze względu na orientację seksualną w zatrudnieniu, mieszkalnictwie i innych publicznych i prywatnych świadczeniach usług i towarów. W lipcu 2012 r. Francuski parlament dodał „tożsamość seksualną” do chronionych podstaw dyskryminacji we francuskim prawie. Wyrażenie „tożsamość seksualna” było używane jako synonim „tożsamości płciowej” pomimo krytyki ze strony ILGA-Europe, która mimo wszystko uważała to za ważny krok. W dniu 18 listopada 2016 r. Nowa ustawa zmieniła artykuł 225-1 francuskiego kodeksu karnego i zastąpiła „tożsamość seksualną” terminem „tożsamość płciowa”.
Rozdział 2 kodeksu pracy (w języku francuskim: Code du travail) brzmi następująco:Żadnej osoby nie można wykluczyć z procesu rekrutacji ani z możliwości odbycia stażu lub szkolenia w firmie, żadnego pracownika nie można ukarać, zwolnić ani poddać środkom dyskryminacyjnym, bezpośrednim lub pośrednim, [...] z tytułu pochodzenia, płci, moralności, orientacji seksualnej, tożsamości płciowej, wieku, sytuacji rodzinnej lub ciąży, cech genetycznych, sytuacji ekonomicznej, przynależności lub braku przynależności, prawdziwej lub przypuszczalnej, przynależności do grupy etnicznej, narodu lub rasy, poglądów politycznych, związku zawodowego lub działalności wzajemnej, przekonań religijnych, wyglądu fizycznego, nazwiska, miejsca zamieszkania, stanu zdrowia, utraty autonomii lub niepełnosprawności lub używania języka innego niż francuski.W 2004, po próbie spalenia żywcem geja Sebastiana Noucheta przez skrajnie prawicowe ugrupowania, wprowadzono zaostrzony wymiar kar i zakazano wypowiedzi homofobicznych.
Francuski zakaz dyskryminacji obowiązuje także w Gujanie Francuskiej, na Gwadelupie i Martynice.
Francuskie prawo zawiera również przepisy przyznające prawo azylu przez wzgląd na orientację seksualną. Przepisy te, co prawda, nie mówią wprost o orientacji seksualnej, ale przyznaje się go osobom homoseksualnym w ramach „ochrony rodziny”.
Dyskryminacja w szkołach.
W marcu 2008 r. Xavier Darcos, minister edukacji, ogłosił politykę zwalczania wszelkich form dyskryminacji, w tym homofobii, w szkołach. Był to jeden z 15 narodowych priorytetów edukacyjnych na rok szkolny 2008–2009. Fédération Indépendante et Démocratique Lycéenne (FIDL; Niezależna i Demokratyczna Federacja Licealistów) - pierwszy związek uczniów szkół średnich we Francji - również rozpoczął kampanie przeciwko homofobii w szkołach i wśród młodzieży.
W styczniu 2019 roku Ministerstwo Edukacji rozpoczęło nową kampanię mającą na celu zwalczanie prześladowania osób LGBT w szkołach. Kampania o nazwie Tous égaux, tous alliés (wszyscy równi, wszyscy sojusznicy) pomaga uczniom w dostępie do usług zgłaszania zastraszania, ustanowiła linię pomocy dla uczniów i pracowników oraz wymaga, aby wszystkie francuskie szkoły udzielały wskazówek dotyczących kwestii LGBT. Międzynarodowy Dzień Przeciw Homofobii (17 maja) będzie również szczególnym dniem promującym akcje uczulające.
W lutym 2019 roku doniesiono, że Francja używa słów „rodzic 1” i „rodzic 2” zamiast „matka” i „ojciec” w formularzach zgłoszeniowych, aby zapisać dzieci do szkół. Spowodowało to powszechne oburzenie wśród konserwatystów we Francji, mimo że zarówno małżeństwa osób tej samej płci, jak i adopcja LGBT są legalne w tym kraju od sześciu lat.
W marcu 2019 roku minister szkolnictwa wyższego Frédérique Vidal ogłosiła, że chce, aby wszystkie uczelnie używały preferowanych imion osób transpłciowych, w tym na legitymacjach studenckich, formularzach egzaminacyjnych itp.
Uznanie związków osób tej samej płci.
Od 1993 Francja uznaje konkubinaty, przyznając parom tylko kilka praw.
Francja w 1999 zalegalizowała związki partnerskie (PACS), przyznając parom hetero- i homoseksualnym część praw z tych, jakie mają małżeństwa. Związek taki nie daje możliwości adopcji dzieci przez pary tej samej płci. Prawo to obowiązuje także w Gujanie Francuskiej.
W ciągu pięciu lat od wejścia w życie ustawy swój związek zalegalizowało ponad 130.000 par. Francuska statystyka nie rozgranicza, jakiego typu są to związki (hetero- czy homoseksualne), ale szacuje się, że 60% związków zarejestrowanych w Paryżu to pary homoseksualne. W ciągu tych pięciu lat wyrejestrowało swój związek 12% par (to znacznie mniej niż zwykłe małżeństwa). Według spisu powszechnego, we Francji istnieje 4.500.000 par żyjących w nieformalnym związku; par jednopłciowych nikt nie liczył.
Socjaliści i Zieloni zapowiedzieli, że, jeśli wygrają wybory we Francji, to zalegalizują małżeństwa homoseksualne. Projekt odpowiedniej ustawy pojawił się w połowie 2004.
W tym kraju pary homoseksualne wychowują około 200 tys. dzieci.
W 2004 roku francuski sąd uznał dwie kobiety, żyjące ze sobą w związku homoseksualnym, za prawnych rodziców trójki dzieci urodzonych przez jedną z nich dzięki sztucznemu zapłodnieniu.
Gabinet Nicolasa Sarkozy’ego przygotowywał nowelizację ustawy o związkach partnerskich pozwalającą osobom homoseksualnym na adopcję dzieci. Jako prawni opiekunowie, będą mieć status podobny do biologicznych dziadków. Ustawa miała trafić pod obrady parlamentu we wrześniu 2007 roku.
Prawo małżeńskie.
Od 18 maja 2013 małżeństwa osób tej samej płci są we Francji uznawane i udzielane na tych samych zasadach, jak małżeństwa osób płci przeciwnej. 29 maja tego samego roku, w Montpellier, w związek małżeński wstąpili pierwsi w historii Francji nowożeńcy tej samej płci: dwóch mężczyzn.
Życie osób LGBT w kraju.
Francuzi, podobnie jak większość Europejczyków, należą do liberalnych i tolerancyjnych społeczeństw. Według sondażu "Pew Global Attitudes Project" z 2002 roku, 77% Francuzów akceptuje homoseksualizm.
Według sondażu Eurobarometr wykonanego na zlecenie UE w 2006 roku, 48% Francuzów popiera legalizację małżeństw homoseksualnych, a 35% nadanie praw adopcyjnych osobom tej samej płci. Natomiast według sondażu "Ipsos" z 2006 roku, 62% Francuzów popiera legalizację małżeństw homoseksualnych.
W innych badaniach 65% ankietowanych Francuzów zadeklarowało, że osoby homoseksualne powinny mieć takie same prawa jak osoby heteroseksualne. Z opinią, że homoseksualizm jest czymś „nienormalnym”, zgadza się 31% Francuzów; przeciwnego zdania jest 61%.
13 stycznia 2013 r. przez ulicę Paryża przeszła manifestacja, której uczestnicy protestowali przeciwko przyjęciu projektu ustawy, dzięki której możliwe będzie zawieranie małżeństw oraz adoptowanie dzieci przez pary homoseksualne. Projekt ustawy został przyjęty przez rząd francuski 7 listopada, zaś parlament ma ją rozpatrywać 29 stycznia. Według organizatorów w manifestacji wzięło udział około 800 tys. osób, zaś policja mówi o liczbie 340 tys.
We Francji funkcjonuje duża scena gejowska. Najwięcej lokali znajduje się w stolicy – Paryżu, najprawdopodobniej czwartej, po Londynie, Berlinie i Amsterdamie, najliczniejszej scenie gejowskiej w Europie. Ponadto działają tam liczne organizacje LGBT, wydawane są publikacje i organizowane parady w stolicy oraz w takich miastach, jak Lille, Lyon, Marsylia, Strasburg, Bordeaux, Reims czy Tuluza. W ubiegłym roku coroczna parada gejów i lesbijek w Paryżu zgromadziła 500-700 tysięcy uczestników. Terytoria zależne dysponują niewielką, liczącą po kilka lokali, sceną gejowską. We Francji funkcjonuje kanał telewizyjny o tematyce homoseksualnej.
Chociaż Francja to w większości (51-64%) kraj katolicki, religia w tak
zlaicyzowanym społeczeństwie nie ma znaczącego wpływu na negatywne postrzeganie osób homoseksualnych. Homofobia, w tym agresja wobec mniejszości seksualnych, jest coraz częściej okazywana przez społeczność muzułmańską (Arabowie i Turcy) zamieszkującą kraj.
Oddawanie krwi.
Kurenda z Generalnej Dyrekcji Zdrowia (20 czerwca 1983) u szczytu epidemii HIV zakazała mężczyznom, którzy uprawiają seks z mężczyznami (MSM), oddawania krwi. Została jednak odwołana dekretem ministerialnym z dnia 12 stycznia 2009 r.
W dniu 3 kwietnia 2015 r. deputowany z partii UMP Arnaud Richard przedstawił poprawkę przeciwko wyłączeniu MSM, która ostatecznie została przyjęta jeszcze w tym samym miesiącu.
W listopadzie 2015 roku minister zdrowia Marisol Touraine ogłosiła, że geje i biseksualiści we Francji mogą oddawać krew po 1 roku abstynencji seksualnej. Polityka ta została wdrożona i weszła w życie 10 lipca 2016 r. W lipcu 2019 r. Minister zdrowia Agnès Buzyn zapowiedział, że od 2 kwietnia 2020 r. okres odroczenia zostanie skrócony do czterech miesięcy abstynencji.
Służba w wojsku.
Lesbijki, homoseksualiści, biseksualiści i osoby transpłciowe mogą otwarcie służyć we Francuskich Siłach Zbrojnych.

</doc>
<doc id="192942" url="https://pl.wikipedia.org/wiki?curid=192942" title="Palmiro Togliatti">
Palmiro Togliatti

Palmiro Togliatti, pseudonim "Ercoli", (ur. 26 marca 1893 w Genui, zm. 21 sierpnia 1964 w Jałcie) – włoski polityk i antyfaszysta, przywódca włoskich komunistów.
Życiorys.
Działalność polityczną rozpoczął przed I wojną światową, we Włoskiej Partii Socjalistycznej (wstąpił do niej w 1914), po wojnie skupionej wokół turyńskiej gazety „L’Ordine Nuovo”, Antonio Gramsciego. Był współzałożycielem Włoskiej Partii Komunistycznej (1921), a po uwięzieniu Gramsciego przez faszystowski rząd Benito Mussoliniego pozostał aż do śmierci jej przywódcą. W latach 30. pozostawał na wygnaniu.
Powrócił do Włoch w 1944. Pod jego kierunkiem partia dokonała zwrotu ku demokratycznym metodom walki politycznej i zrezygnowała z metod rewolucyjnych. Togliatti był ministrem bez teki w rządzie Pietra Badoglia i wicepremierem rządu Alcide De Gasperiego. Przeciwstawiając się dominującym we Włoskiej Partii Komunistycznej trendom poparł wpisanie traktatów laterańskich do konstytucji włoskiej. WPK stała się drugą co do znaczenia partią polityczną Włoch i największą nierządzącą partią komunistyczną w Europie. Mimo braku władzy w państwie, zdobyła ją w wielu wyborach regionalnych.
15 lipca 1948 r. miał miejsce nieudany zamach na jego życie (Togliatti został trafiony trzema pociskami), co spowodowało falę strajków w całym kraju. W 1956 poparł radziecką interwencję na Węgrzech.
Jako filozof marksistowski Togliatti koncentrował się przede wszystkim na zagadnieniach praktyczno-politycznych, w sferze zagadnień teoretycznych był przede wszystkim kontynuatorem Gramsciego. W języku polskim ukazały się m.in. książka "Włoska partia komunistyczna" (Warszawa 1961), esej "O właściwym pojmowaniu myśli Labrioli" (w: Antonio Labriola, "Szkice o materialistycznym pojmowaniu dziejów", Warszawa 1961), esej "Aktualne znaczenie myśli i działalności Gramsciego" (w: Antonio Gramsci, "Pisma wybrane", t. I, Warszawa 1961).
Zmarł na udar mózgu. Przebywał na Krymie w sanatorium.
Po śmierci Togliattiego jego nazwiskiem nazwano radzieckie miasto Stawropol, gdzie istniała wielka fabryka samochodów produkowanych na licencji firmy Fiat.

</doc>
<doc id="192944" url="https://pl.wikipedia.org/wiki?curid=192944" title="Zejdu Badian">
Zejdu Badian

Zejdu Badian, Seydou Badian Kouyaté (ur. 10 kwietnia 1928 w Bamako, zm. 28 grudnia 2018) – malijski polityk i pisarz, tworzący w języku francuskim.
Po uzyskaniu przez Mali niepodległości w 1960 r. Badian zajął się polityką, jednak po wojskowym zamachu stanu w 1968 r. na siedem lat trafił do więzienia. Potem wyemigrował do Senegalu.
Pisał powieści i opowiadania, w których wykorzystywał rodzimą, afrykańską tradycję, nie ograniczając się jednak w wyborze materiału wyłącznie do tradycji malijskich. Napisał m.in. powieść zatytułowaną "La mort de Chaka" ("Śmierć Czaki", 1961), poświęconą postaci zuluskiego bohatera walki o wolność.
W przekładzie na język polski ukazała się jego powieść "Krwawiące maski" ("Le sang de masques", przekł. Leszek Kossobudzki, Warszawa 1985).
Był także autorem słów do Hymnu Mali.

</doc>
<doc id="192945" url="https://pl.wikipedia.org/wiki?curid=192945" title="Seydou Badian">
Seydou Badian



</doc>
<doc id="192948" url="https://pl.wikipedia.org/wiki?curid=192948" title="Most Stacha">
Most Stacha

Most Stacha (zwany też „Mostem Mocarza”) – kamienna budowla znajdująca się w Znamirowicach, w województwie małopolskim, nad Jeziorem Rożnowskim. Most został wzniesiony z piaskowca typu „Siwiec” w latach 1968–1971 własnoręcznie przez miejscowego gospodarza Jana Stacha nad głębokim jarem, który uniemożliwiał dojazd do gospodarstwa. Wysokość budowli wynosi 13 m, długość 20 m, a szerokość 7,5 m. Kamienne ściany po obu stronach mostu są poprowadzone na linii łuku, zapewniając konstrukcji odpowiednią sztywność i wytrzymałość. Niewielki potok płynący w dnie jaru, przepływa pod mostem poprzez tunel o wysokości 3 m i szerokości 2 m, sklepiony kolebkowo.
Powodem, dla którego Jan Stach (8 marca 1918 – 25 grudnia 2011) samodzielnie wzniósł tę imponującą budowlę był brak drogi dojazdowej do jego gospodarstwa, znajdującego się w przysiółku Zapaść. Jedyny możliwy dojazd odbywał się przez drogę sąsiada, ten jednak zabronił Stachowi z niej korzystać. W związku z tym gospodarz wybudował własną drogę o długości 500 m i skonstruował kamienny most nad jarem. Niezwykła determinacja Jana Stacha, która doprowadziła do powstania tej budowli, była szeroko opisywana i spowodowała, że most stał się znaną miejscową atrakcją, często odwiedzaną przez turystów.
W 1971 roku Jerzy Jaraczewski nakręcił o Janie Stachu i budowanym przez niego moście film pod tytułem "Wznoszę pomnik".
W 2013 roku ukazała się książka Jacka Turka "Jan Stach – twórca największego kamiennego mostu: historia prawdziwa".
Budowniczego mostu upamiętnia tablica pamiątkowa.
Most leży w pobliżu znakowanego szlaku turystycznego Tarnów – Wielki Rogacz. Dostęp do mostu utrudniają zakazy wstępu postawione przez obecnych właścicieli nieruchomości.
W marcu 2023 roku, na wniosek sołtysa Znamirowic Jacka Turka, Wojewódzki Urząd Ochrony Zabytków uznał Most Stacha za obiekt "spełniający kryteria definicji zabytku" i rozpoczął procedurę zmierzającą do włączenia obiektu do wojewódzkiej ewidencji zabytków nieruchomych”. 

</doc>
<doc id="192950" url="https://pl.wikipedia.org/wiki?curid=192950" title="Przestrzeń (antropologia)">
Przestrzeń (antropologia)

Przestrzeń – rozumienie terminu zależy od kultury, w stosunku do której go odnosimy, z racji na różne sposoby wykorzystania, dzielenia i nazywania przedmiotu.
Międzykulturowe podobieństwo w pojmowaniu przestrzeni wynika, zdaniem Yi-Fu Tuana, z określania jej za pomocą ciała ludzkiego, które wyznacza kategorie: wysoko – nisko, przód – tył, lewa – prawa, centrum – dalsze otoczenie. Ciało ludzkie mierzy: kierunki, położenie i odległość. W przestrzeni pomaga orientować się punkt stały. Człowiek nieustannie należy do schematu przestrzeni, zgubienie się w przestrzeni jest jednoznaczne z brakiem orientacji w schemacie i utracie punktów odniesienia. „Przestrzeń konsoliduje jednostkę za zbiorowością
wokół wspólnych elementów nacechowanych symbolicznie i podzielanych w trakcie
interakcji z innymi jednostkami”. Człowiek świecki żyje w przestrzeni jednorodnej, człowiek religijny posiada przestrzeń uprzywilejowaną (obszar święty). Obszary przestrzenna można podzielić na: "sociofugal" – przestrzenie działające odspołecznie, przebywając w nich ludzie nie zbliżają się do siebie, np. dworce kolejowe i "sociopetal" – przestrzenie działające dospołecznie, np. kawiarnia.
Edward T. Hall dzieli przestrzeń na:

</doc>
<doc id="192951" url="https://pl.wikipedia.org/wiki?curid=192951" title="Masakra w Dajr Jasin">
Masakra w Dajr Jasin

Masakra w Dajr Jasin (nazywana także bitwą o Dajr Jasin) miała miejsce w dniu 9 kwietnia 1948, kiedy grupa żydowskich bojowników z organizacji paramilitarnych Irgun i Lechi zaatakowała arabską wieś Dajr Jasin, położoną na zachód od Jerozolimy. Do ataku doszło podczas operacji "Nachszon", której celem było przełamanie blokady Jerozolimy i umożliwienie konwojom dotarcie do Jerozolimy. W trakcie ataku doszło do masakry ludności arabskiej – zginęło 242 mieszkańców, w tym kobiety i dzieci. Do zdarzenia tego doszło podczas wojny domowej w Mandacie Palestyny.
Masakra stała się kluczowym wydarzeniem w konflikcie izraelsko-arabskim, mając poważne konsekwencje militarne i demograficzne. Zdarzenie było wielokrotnie wykorzystywane przez różne antyizraelskie grupy, aby podważyć prawo do istnienia państwa Izrael. Również izraelska lewica oskarżyła Irgun i Lehi o złamanie zasad żydowskiej prawomyślności. Niejasny jest udział Hagany w całym zdarzeniu. Masakra bardzo silnie wpłynęła na arabską ludność cywilną, która zaczęła masowo uciekać ze swoich miast i wiosek, będących w pobliżu walk żydowsko-arabskich. Wpłynęło to na zwiększenie liczby palestyńskich uchodźców.
Tło historyczne.
Uchwalona 29 listopada 1947 Rezolucja Zgromadzenia Ogólnego ONZ nr 181 zakładała, że na terenie byłego Mandatu Palestyny miały powstać dwa państwa (żydowskie i arabskie) oraz mała międzynarodowa strefa obejmująca Jerozolimę i Betlejem. Strefa międzynarodowa miała pozostawać poza granicami obu państw i być zarządzana przez Narody Zjednoczone, które stawały się gwarantem bezpieczeństwa wszystkich świętych miejsc chrześcijaństwa, islamu i judaizmu w obu miastach. Społeczność żydowska zaakceptowała plan podziału Palestyny, jednak Arabowie odrzucili go i dzień później doprowadzili do wybuchu wojny domowej w Mandacie Palestyny. Region Jerozolimy stanowił najsilniejszy punkt sporny. Egzystencja społeczności żydowskiej w Jerozolimie była uzależniona od płynności dostaw z nadmorskiej równiny Szaron i miasta Tel Awiw. Utrzymanie tej komunikacji było dla jerozolimskich Żydów sprawą życia i śmierci. Izraelski dziennikarz Amos Elon argumentował w tym temacie: "„Dla wszystkich było jasnym, że bitwa o Jerozolimę nie zostanie rozstrzygnięta na Starym Mieście, ale na wąskim pasie asfaltu, który łączy Jerozolimę z Tel Awiwem. Ta droga decydowała o życiu miasta i bez niej nie było szans na przetrwanie”".
Od samego początku siły arabskie zaczęły atakować linie komunikacyjne prowadzące do Zachodniej Jerozolimy, dążąc do całkowitej izolacji żydowskiej części miasta. W odpowiedzi żydowska organizacja paramilitarna Hagana rozpoczęła organizować konwoje do Jerozolimy. Ich ochronę powierzono elitarnym kompaniom szturmowym Palmach. Zdawano sobie przy tym sprawę, że egzystencja społeczności żydowskiej w Jerozolimie jest całkowicie uzależniona od płynności dostaw z nadmorskiej równiny. Utrzymanie tej komunikacji było dla jerozolimskich Żydów sprawą życia i śmierci. Między grudniem 1947 a lutym 1948 do Jerozolimy dotarło 236 konwojów liczących ogółem 2160 ciężarówek z prawie 9 tys. ton zaopatrzenia. W okresie tym doszło do blisko 70 ataków, śmierć poniosło 37 osób i zniszczono 8 samochodów. W marcu wyruszyło już tylko 45 wypraw z 560 pojazdami, z czego do Jerozolimy dotarło jedynie 37 konwojów. Porażka konwoju Chulda (31 marca 1948) przyniosła całkowitą blokadę miasta. Dowództwo Hagany wyciągnęło z tego wniosek, że taktyka konwojów zawiodła i należy poszukiwać innej metody dostarczania zaopatrzenia do izolowanych społeczności. W rezultacie wdrożono w życie Plan Dalet, a pierwszymi podjętymi działaniami była rozpoczęta 5 kwietnia 1948 operacji "Nachszon". Jej celem było przełamanie blokady i umożliwienie konwojom dotarcie do Jerozolimy. Ważną częścią tej operacji okazała się bitwa o al-Kastal, w której to wiosce w dniu 8 kwietnia zginął dowódca Armii Świętej Wojny, Abd al-Kadir al-Husajni. Arabowie odbili wówczas wieś Al-Kastal i odnaleźli ciało swojego zabitego dowódcy. Następnie opuścili zniszczoną wieś i udali się do Jerozolimy, aby zorganizować wielki pogrzeb al-Husajniego. Sytuację ponownie wykorzystali Żydzi, zajmując bez walki opuszczoną al-Kastal.
W pobliżu zaatakowanej wioski al-Kastal leżała kolejna arabska wieś – Dajr Jasin. W 1948 liczyła ona 708 mieszkańców, którzy żyli w 144 domach. Wieś była położona na strategicznym wzgórzu (wysokość 800 m n.p.m.) górującym nad drogą prowadzącą od zachodu do Jerozolimy. Mieszkańcy wsi byli stosunkowo zamożnymi ludźmi, utrzymującymi się głównie z kamieniołomu wapienia. Nie stanowili oni zagrożenia dla żydowskich linii komunikacyjnych, a nawet 20 stycznia 1948 zawarli oficjalny rozejm ze swoimi żydowskimi sąsiadami z położonej po drugiej stronie wadi osady Giwat Sza’ul. Mieszkańcy Dajr Jasin zgodzili się nawet w specjalny sposób sygnalizować Żydom z Giwat Sza’ul obecność we wsi arabskich milicji. W takiej sytuacji za dnia wywieszano bieliznę na sznurze do suszenia (dwie białe z jedną czarną pośrodku), a w nocy zapalano w ustalonym miejscu trzy latarnie. W zamian Giwat Sza’ul gwarantował im bezpieczeństwo oraz swobodne przejście lub przejazd do Jerozolimy. Dowódca obrony Giwat Sza’ul, Ben-Sasson Joma powiedział, że "„nie było żadnego incydentu pomiędzy Dajr Jasin a Żydami”". Gdy 28 stycznia 1948 do Dajr Jasin wkroczył duży oddział Armii Świętej Wojny i usiłował zwerbować wieśniaków, jeden ze starszyzny udał się do Jerozolimy, gdzie złożył wyjaśnienia przed Najwyższym Komitetem Arabskim. Przedstawił on arabskim przywódcom, że wieś Dajr Jasin zawarła rozejm ze swoimi żydowskimi sąsiadami i żyje z nimi w pokoju. Wysłuchano go, ale następnie poproszono, aby porozumienie o rozejmie anulować. W dniu 13 lutego arabska milicja przygotowywała się do ataku na osadę Giwat Sza’ul, jednak mieszkańcy Dajr Jasin dostrzegli ich i ostrzegli swoich żydowskich sąsiadów. W akcie zemsty, arabscy bojownicy zabili wszystkie owce we wsi. W dniu 16 marca Najwyższy Komitet Arabski polecił, aby mieszkańcy Dajr Jasin przyjęli grupę syryjskich i irackich ochotników, którzy mieli ich bronić. Wieśniacy odmówili wtedy, i ponowną odmowę dali w dniu 4 kwietnia. Istnieją jednak poważne rozbieżności na temat opinii, że stosunki między Dajr Jasin a jej żydowskimi sąsiadami zawsze układały się spokojnie. W dniu 3 kwietnia z kierunku Dajr Jasin oddano strzały w stronę żydowskich osiedli Beit ha-Kerem i Jefeh Nof. Niektórzy historycy (np. Jo’aw Gelber) twierdzą nawet, że ze względu na intensywność walk w innych rejonach, porozumienie o zawieszeniu broni między Dajr Jasin a Giwat Sza’ul nie obowiązywało już w kwietniu. W pierwszych dniach miesiąca doszło do kilkakrotnego ostrzelania z Dajr Jasin osiedla Moca oraz żydowskiego ruchu na drodze z Jerozolimy do równiny nadmorskiej. Lista rannych zebrana przez brytyjską policję ujawniła, że podczas bitwy o al-Kastal w dniu 8 kwietnia, wzięła udział młodzież arabska z Dajr Jasin.
Kiedy trwały walki o wieś al-Kastal, przywódcy dwóch radykalnych żydowskich organizacji paramilitarnych Irgun i Lechi spotkali się z dowódcą obrony Jerozolimy, Dawidem Sze’alti’elem. Ich zdaniem Dajr Jasin stanowiła zagrożenie dla żydowskich dzielnic w Zachodniej Jerozolimie oraz dla głównej drogi prowadzącej do wybrzeża. Sze’alti’el był niechętny temu planowi i wskazał wieś En Kerem jako lepszy cel ataku. Dowódcy Irgunu i Lehi odrzucili taką możliwość, twierdząc, że byłoby to zbyt trudne zadanie dla nich. Sze’alti’el zakazał im następnie podejmowanie takiej akcji, sugerując im, że siły Irgunu i Lehi przydałyby się podczas walk o al-Kastal. Widząc niechęć ze strony swoich rozmówców, Sze’alti’el ostatecznie ustąpił. Postawił jednak warunek, że we wsi mają pozostać jej mieszkańcy, aby zapobiec utworzeniu w pozostałej pustej przestrzeni nowej arabskiej bazy wojskowej. Decyzji tej sprzeciwił się oficer wywiadu Palmach, Meir Pa’il. Sze’alti’el powiedział jednak, że nie ma siły, aby ich zatrzymać. Szef wywiadu Hagany w Jerozolimie, Jicchak Lewi zaproponował nawet, aby ostrzec mieszkańców Dajr Jasin – Sze’alti’el nie zezwolił na to. Ostatecznie dowódcy Irgunu i Lehi podjęli decyzję, że mieszkańcy Dajr Jasin zostaną wysiedleni, aby przestraszyć pozostałych Arabów w Palestynie. Na odprawie wydano zezwolenie żołnierzom, że mogą zabijać mężczyzn (sprzeciwił się temu Menachem Begin). Podkreślano przy tym, aby nie zabijać więźniów, kobiet i dzieci. Aby umożliwić cywilom ucieczkę, miano pozostawić otwartą drogę do pobliskiej wioski En Kerem.
Zgodnie z danymi Hagany, atak na Dajr Jasin przeprowadziło 120 żydowskich bojowników – 80 z Irgunu i 40 z Lehi. Większość tych ludzi była słabo wyszkolona i niedoświadczona w walce. Koncentracja sił przed atakiem miała miejsce w nocy z 8 na 9 kwietnia 1948. Siły Irgunu zebrały się w osiedlu Beit ha-Kerem, natomiast Lehi w Giwat Sza’ul. Nastrój wśród bojowników był podniosły. Po raz pierwszy, działający dotychczas w podziemiu bojownicy Irgunu i Lehi, mieli otwarcie przeprowadzić natarcie. Współpraca między grupami zwiększała poczucie solidarności. Jako hasło do rozpoczęcia ataku wybrano: "„Ahdut Lohemet”" ("Solidarność bojowników").
Przebieg ataku.
Atak na Dajr Jasin rozpoczął się w nocy 9 kwietnia 1948. Jednostka Lehi posuwała się wzdłuż drogi z Giwat Sza’ul na zachód do Dajr Jasin. Towarzyszył jej samochód opancerzony z głośnikami, przez które miano wezwać mieszkańców do opuszczenia swoich domów. W ciemnościach ciężarówka zjechała jednak z wąskiej drogi i utknęła w rowie. Jednostka Irgunu wyszła natomiast z Beit ha-Kerem i rozdzieliła się na mniejsze oddziały, które okrążyły wieś od południa i południowego wschodu. O godz. 4:45 nad ranem arabski wartownik strzegący wsi, dostrzegł jakąś sylwetkę. Zawołał w języku arabskim: "„Mahmud?”" Jeden z nadchodzących bojowników Irgunu zrozumiał, że jest to część ustalonego hasła "„Ahdut”" i odpowiedział podając drugą część hasła: "„Lohemet”". Wartownik zorientował się wówczas, że nadchodzą Żydzi, zaczął krzyczeć "„Jahud!”" ("Żydzi!") i otworzył ogień. Z wyżej położonej pozycji we wsi, arabski snajper otworzył ogień do nadchodzących Żydów, co skutecznie zdezorganizowało natarcie. Większości Żydów brakowało doświadczenia w atakowaniu wiosek w świetle dziennym, brakowało im także jakiejkolwiek broni wsparcia. Wszystko to razem stało się przyczyną zamieszania, w wyniku którego nacierający bojownicy zaczęli biec od domu do domu, wrzucając przez okna i drzwi granaty ręczne do wnętrza. Później tłumaczyli, że obawiali się, że po otworzeniu drzwi zostaną zastrzeleni, gdyż czasami Arabowie przebierali się za kobiety i wykorzystywali sekundy zaskoczenia na oddanie strzałów. W ogólnym zamieszaniu, bojownicy Lehi pomyłkowo postrzelili swojego dowódcę, Amosa Kejnana. O godz. 7:00 rano jednostka Irgunu skontaktowała się z siłami Lehi, przekazując wiadomość, że ze względu na arabski opór i rosnące straty własne, biorą pod uwagę możliwość odwrotu. Ranny dowódca Lehi odpowiedział, że jego ludzie są już w centrum wioski i spodziewają się szybkiego złamania oporu. Jednak dla Irgunu coraz większym problemem była duża liczba rannych. W celu ich ewakuacji wezwano z Jerozolimy ambulans. Następnie bojownicy wyjmowali z domów łóżka oraz drzwi wejściowe, kładąc na nich rannych. Arabskim kobietom i starcom rozkazano przenosić rannych bojowników do ambulansu. W trakcie tej operacji, arabski snajper postrzelił kilkoro Arabów. Przed południem Irgun otrzymał z Jerozolimy dostawę materiałów wybuchowych, i zaczął przy ich pomocy torować sobie drogę od domu do domu. W niektórych wypadkach, siła eksplozji niszczyła całe fragmenty domów, grzebiąc pod ruinami arabskich cywilów. Tymczasem od północy do wsi dotarły dwa pojazdy opancerzone z 4 Batalionu Palmach. Przywiozły one dwa moździerze, których ogień skutecznie uciszył arabskiego snajpera. W ciągu jednej godziny Palmach osiągnął więcej, niż Irgun i Lehi w kilka godzin. Walki zakończyły się około godziny 11:00.
Masakra ludności.
Po wycofaniu się oddziału Palmach we wsi doszło do masakry ludności cywilnej. Oficer wywiadu Palmach, Meir Pa’il, obserwował przebieg wydarzeń. Przedstawił on później szczegółowy raport: "„Odstępcy z Irgunu i Lehi okradali wieś. Kradli wszystko: kurczaki, zestawy radiowe, cukier, pieniądze, złoto i wiele więcej ... Wszyscy dysydenci chodzili po wsi brudni od krwi i dumni z liczby osób, które zabili. Ich brak wykształcenia i inteligencji w porównaniu do naszych żołnierzy był oczywisty ... W jednym z domów w centrum wsi zebrali około 200 kobiet i małych dzieci. Kobiety siedziały cicho, nie odzywając się ani słowem. Kiedy przyjechałem, dowódca wyjaśnił, że zamierzają wszystkich ich zabić. Ale wieczorem usłyszałem, że kobiety zostały odtransportowane i przekazane w Morasza”". Około godz. 14:00 do wsi przyszli mieszkańcy sąsiedniej żydowskiej osady Giwat Sza’ul, którzy zdołali powstrzymać bojowników Irgunu i Lehi od dalszego zabijania. "„Tłum ludzi z Giwat Sza’ul ... większość z nich religijna, wszedł do wsi i zaczął krzyczeć: „Złodzieje, mordercy! Czemu ich mordujecie?” Byli Żydami cheredi. Jest to jedna z najpiękniejszych rzeczy, jaką mogę powiedzieć o Żydach cheredi. Ci ludzie z Giwat Sza’ul stopniowo zbliżyli się i weszli do wsi, a ludzie z Irgunu i Legi nie mieli wyjścia, musieli się zatrzymać. To było około 14:00 lub 15:00. Następnie Irgun i Lehi zgromadzili około 250 ludzi, w większości kobiet, dzieci i osób starszych, w budynku szkolnym. Później budynek stał się Domem Chabadu. Oni debatowali, co z nimi zrobić. Było dużo krzyku. Dysydenci krzyczeli: „Niech wysadzą budynek szkoły z nimi wszystkimi!” A ludzie z Giwat Sza’ul krzyczeli: „Złodzieje i mordercy, nie róbcie tego!” W końcu załadowali więźniów na cztery ciężarówki i zawieźli ich do arabskiej dzielnicy Jerozolimy, w pobliżu Bramy Damasceńskiej ... To było w piątek po południu. To musiało być około 16:00-17:00 po południu, ponieważ religijni ludzie zaczęli odchodzić by przygotować się na szabat”".
W rzeczywistości ciężarówki przewiozły Arabów do Zachodniej Jerozolimy, gdzie ich wyładowano i poprowadzono dalej ulicami miasta. Bojownicy Irgunu i Lehi szydzili przy tym z nich, pluli i rzucali kamieniami. Meir Pa’il opisał, że widział pięciu arabskich mężczyzn prowadzonych ulicą, a potem zobaczył ich ciała w kamieniołomie niedaleko Giwat Sza’ul. Zostało to poparte raportem dr. Z. Avigdoriego i dr. A. Drujana, którzy zostali wysłani przez Agencję Żydowską do zbadania terenu. W dniu 12 kwietnia sprawdzili oni ruiny wszystkich domów Dajr Jasin, licząc i badając znalezione zwłoki. Ich raport mówi o znalezieniu 46 ciał zabitych od pocisków i wybuchów bomb ("„wszystkie ciała były ubrane w swoje ubrania, kończyny były całe i nie widzieliśmy żadnych oznak gwałtu”"). W sąsiednim kamieniołomie znaleźli też ciała pięciu mężczyzn. Oficer wywiadu Hagany, Mordechaj Gichon, złożył następujący raport: "„Weszliśmy do wsi około 15:00 po południu ... We wsi były dziesiątki ciał. Dysydenci ściągali je z drogi. Powiedziałem im, aby nie rzucali ciał do cystern i jaskiń, bo są to pierwsze miejsca, które należy sprawdzić.”" Opisał on także sceny bicia, grabieży pieniędzy i zdejmowania biżuterii z więźniów. Napisał on także, że początkowo rozkazano wziąć mężczyzn, kobiety i dzieci do niewoli i odesłać ich, ale został on zamieniony na rozkaz zabicia wszystkich więźniów. Jego szef, Jicchak Lewi napisał w raporcie: "„Podbój wsi został przeprowadzony z wielką brutalnością, całe rodziny z kobietami, starcami i dziećmi zostały zabite. Są stosy i stosy trupów”". Grupę 55 dzieci ze wsi, których rodzice zginęli, zostawiono same sobie przy Bramie Jafy w Jerozolimie. Zaopiekowała się nimi Hind Husajni, ze znanego arabskiego klanu al-Husajni. Najpierw wynajęła im dwa pokoje i każdego dnia przynosiła jedzenie. Potem przeniosła je do klasztoru Sachjoun, a w lipcu 1948 uruchomiono dla nich sierociniec.
Wieczorem 9 kwietnia bojownicy Irgunu zaprosili amerykańskich dziennikarzy do domu w Giwat Sza’ul. Zorganizowano tam konferencję prasową, podczas której rzecznik Irgunu i Lehi wyraził ubolewanie z powodu śmierci kobiet i dzieci. Dodał, że ofiary te były nieuniknione, ponieważ walka była toczona o każdy dom. Informacje te były później powtarzane i nagłaśniane przez dziennikarzy. Izraelski historyk wojskowości Uri Milstein napisał w 1998, że w Dajr Jasin nie doszło do masakry, chociaż podczas walk o wieś zginęły całe rodziny arabskie. Podkreślił on, że raporty wywiadu Hagany zostały celowo spreparowane przez ich autorów, aby zdyskredytować Irgun i Lehi w społeczności żydowskiej.
Zastępca inspektora generalnego brytyjskiej policji, Richard Catling, napisał kilka raportów opartych na wywiadach przeprowadzonych w Silwan z kilkoma kobietami z Dajr Jasin: "„W dniu 14 kwietnia o godzinie 10 rano odwiedziłem wieś Silwan w towarzystwie lekarza i pielęgniarki ze szpitala rządowego w Jerozolimie i członka Unii Arabskich Kobiet. Odwiedziliśmy wiele domów w tej wsi, w których schroniło się około dwustu do trzystu osób z Dajr Jasin. Dużo rozmawiałem z kobietami w tym celu, aby zebrać informacje na temat wszelkich okrucieństw popełnionych w Dajr Jasin, ale większość z tych kobiet była nieśmiała i niechętnie dzieliły się swoimi doświadczeniami, zwłaszcza w sprawach dotyczących przemocy seksualnej i potrzebowały licznych namówień, zanim zaczęły ujawniać wszelkie informacje. Nagrywanie sprawozdań było także utrudnione przez histeryczny stan kobiet, które często wielokrotnie przerywały podczas rejestracji nagrania. Nie ma jednak wątpliwości, że atakujący Żydzi popełnili wiele okrucieństw seksualnych. Wiele młodych uczennic zostało zgwałconych, a później zamordowanych. Stare kobiety również były molestowane. Jedna historia opisuje przypadek, w którym młoda dziewczyna została dosłownie rozdarta na pół. Również wiele dzieci zostało zmasakrowanych i zabitych. Widziałem też jedną starą kobietę, której wiek oceniam na sto cztery lata, która została dotkliwie pobita kolbami po głowie. Kobietom zrywano bransoletki z rąk, pierścionki z palców, a niektóre z kobiecych uszu zostały rozerwane przy usuwaniu kolczyków”". Raport ten jest jednak podważany. Szef wywiadu Hagany, Jicchak Lewi napisał 13 kwietnia: "„Członkowie Lehi mówią o barbarzyńskim zachowaniu Irgunu wobec więźniów i zmarłych. Dotyczy to również przypadków, gdy mężczyźni Irgunu zgwałcili kilka arabskich dziewcząt i potem je zamordowali.”" Levy pisze następnie, że prawdziwość tych zarzutów nie została potwierdzona. Historyk Jo’aw Gelber pisze natomiast, że raport inspektora generalnego brytyjskiej policji Richarda Catlinga nie może być uważany za rzetelny, gdyż powszechnie uchodził on za "„starego i zgorzkniałego wroga”" Irgunu i Lehi. Nie jest znane również miejsca przechowywania raportów Catlinga, a powołujący się na nie Dominique Lapierre i Larry Collins w swoich książkach, odnoszą się do nich jedynie pośrednio. Twierdzą oni, że gdy pisali książkę, byli w posiadaniu kopii trzech raportów Catlinga.
Podobnie do ustaleń przebiegu masakry, istnieją również duże rozbieżności odnośnie liczby ofiar ataku na Dajr Jasin. Jest ona szacowana od 100 do 254 osób, spośród 708 mieszkańców (stan na 1948). Szef delegacji Międzynarodowego Komitetu Czerwonego Krzyża w Palestynie, Jacques de Reynier, odwiedził wieś 11 kwietnia 1948 i zaobserwował "„w sumie ponad 200 zabitych mężczyzn, kobiet i dzieci”". Rzecznik Irgunu, podczas konferencji prasowej w Giwat Sza’ul (9 kwietnia 1948) powiedział, że zginęło 240 osób. Jego słowa zostały powtórzone przez BBC i serwisy informacyjne w języku hebrajskim. Amerykański dziennik The New York Times napisał 13 kwietnia 1948, że w Dajr Jasin zginęło 254 Arabów. Szarif Kan’ana z arabskiego Uniwersytetu Bir Zajt przeprowadził badania i w 1988 opublikował wyniki, podając, że w Dajr Jasin zginęło 107 wieśniaków (11 z nich było uzbrojonych), a 12 zostało rannych. Kan’ana podaje także, że 25 mieszkańców zostało rozstrzelanych po bitwie, a ich zwłoki wrzucono do kamieniołomu. Pozostali uciekli lub zostali wypędzeni ze wsi przez żydowskich bojowników.
Reakcje i następstwa.
Brytyjczycy byli niechętni angażowania się w całe zdarzenie, gdyż sprawcami ataku i masakry cywilów były podziemne żydowskie organizacje paramilitarne Irgun i Lehi, które funkcjonowały całkowicie odmiennie od Hagany. Wysoki komisarz Palestyny Alan Cunningham nalegał na wysłanie wojska do Dajr Jasin, jednak głównodowodzący brytyjskimi siłami w Mandacie Palestyny Gordon Holmes MacMillan odmówił, gdyż istnieje zbyt duże ryzyko dla brytyjskich żołnierzy. Dodał przy tym, że warto ponosić takie ryzyko tylko wtedy, gdy dotyczy to brytyjskich interesów. W następnych dniach media informacyjne rozpętały prawdziwą burzę, że w Dajr Jasin doszło do masakry ludności cywilnej, podczas której celowo zabijano mieszkańców, gwałcono kobiety i bezczeszczono zwłoki. Liczbę ofiar szacowano wtedy na około 250 zabitych. Część źródeł historycznych, ówczesnych raportów i oficjalnych komentarzy uznawało to zajście za ludobójstwo. Zmusiło to brytyjskie Ministerstwo Spraw Zagranicznych do wydania oświadczenia. W tej sprawie odbyła się debata w brytyjskim parlamencie, podczas której potępiono masakrę w Dajr Jasin nazywając ją "„okrutną i brutalną”".
Oficjalnie władze żydowskie odcięły się od rzezi w Dajr Jasin. Ben Gurion publicznie obarczył Menachema Begina odpowiedzialnością za masakrę. Nazwał go "„Menachemem Hitlerem”", a Agencja Żydowska wysłała telegram kondolencyjny do króla Transjordanii Abdullaha I. Zdarzenie nazwano w nim jako "„brutalne i barbarzyńskie, które jest niezgodne z duchem narodu żydowskiego, jego tradycją i dziedzictwem kulturowym”". Pomimo to, Żydzi świadomie wykorzystali psychologiczne efekty masakry, rozpuszczając plotki na jej temat. Zastraszały one i demoralizowały społeczność arabską, która coraz bardziej bała się kolejnych masakr i pogromów. Takie przesadzone pogłoski przyczyniły się do wybuchu paniki wśród palestyńskich Arabów, a w konsekwencji ucieczki znacznej ich części z Palestyny. Innym bezpośrednim następstwem bitwy o Dajr Jasin była masakra konwoju medycznego Hadassa, podczas której w dniu 13 kwietnia 1948 zginęło 79 Żydów

</doc>
<doc id="192952" url="https://pl.wikipedia.org/wiki?curid=192952" title="Sokół (raper)">
Sokół (raper)

Sokół, właściwie Wojciech Sosnowski (ur. jako Wojciech Sokół 11 marca 1977 w Warszawie), znany również jako Nocny Narrator – polski raper, a także przedsiębiorca i dziennikarz radiowy. Członek Akademii Fonograficznej ZPAV.
Wojciech Sosnowski zdobył rozpoznawalność występami w grupie muzycznej WWO, której był współzałożycielem. Współtworzy także kolektyw ZIP Skład oraz zespół TPWC. Współpracował ponadto z takimi wykonawcami jak: Marysia Starosta, Slums Attack, Molesta Ewenement, Hemp Gru, Wzgórze Ya-Pa 3, O.S.T.R., Mor W.A., Kapela Czerniakowska, Michał Urbaniak, Ania Szarmach, Tede, Taco Hemingway, Franek Kimono, Bonus RPK oraz Soundkail.
W 2011 roku Sosnowski został sklasyfikowany na 2. miejscu listy 30 najlepszych polskich raperów według magazynu Machina. Rok później znalazł się na 18. miejscu analogicznej listy opublikowanej przez serwis Porcys. Jako dziennikarz był związany ze stacją radiową Roxy FM. Poza działalnością artystyczną pełni funkcję prezesa rady nadzorczej wytwórni muzycznej Prosto, której był założycielem.
Działalność artystyczna.
Sokół działalność artystyczną rozpoczął w 1996 roku w duecie TPWC, którą utworzył wraz z Ponem. Ich pierwszym utworem był „Hołd”. Rok później raperzy, wraz z członkami zespołu Fundacja nr 1, utworzyli kolektyw pod nazwą ZIP Skład. W konsekwencji duet TPWC zawiesił działalność. Wcześniej, Sokół i Pono wystąpił m.in. podczas Rap Day ’97, poprzedzając występ formacji Run-D.M.C. Jedynym, fonograficznym przejawem ówczesnej działalności TPWC był występ gościnny w utworze „Bez refrenu”, który znalazł się na wydanym w 1998 roku albumie producenckim DJ-a 600V – "Produkcja hip-hop". 6 września 1999 roku nakładem R.R.X. do sprzedaży trafił debiutancki album ZIP Składu zatytułowany "Chleb powszedni". Na wydawnictwie liczącym niewiele ponad 70 min. znalazło się 20 utworów. Produkcji nagrań podjęli się członkowie ZIP Składu oraz DJ 600V, Boese i Kliczu. Natomiast autorami scratch’y byli DJ Deszczu Strugi, DJ 600V oraz Vienio pod pseudonimem DJ Variat. Gościnnie na płycie wystąpili: zespół Mor W.A. oraz Kaczy, raper tworzący wówczas wraz z Chadą projekt Proceder. Nagrania sprzedały się w nakładzie 20 tys. egzemplarzy. Do utworu „Zipping” powstał pierwszy teledysk, w którym wystąpił Sokół.
W 1999 roku Sokół wraz z Jędkerem, również członkiem ZIP Składu, założył zespół WWO.
Rok później Sokół wystąpił gościnnie na płytach Zipery – "O.N.F.R." i Mor W.A. – "Te słowa mówią wszystko". Raper wziął również udział w nagraniach składanek "Styl reprezentacji pierwszej ligi" i "Pokaż walory". Na pierwszej z nich znalazł się solowy utwór Sokoła pt. „A zresztą...”, natomiast na drugiej nagrana z Włodim, Fu i Jaźwą kompozycja „Pamiętaj o melanżu”. 6 września, także 2000 roku nakładem BMG Poland ukazał się pierwszy album WWO zatytułowany "Masz i pomyśl". Nagrania dotarły do 31. miejsca zestawienia OLiS. Gościnnie w nagraniach wzięli udział m.in. Pelson, Włodi oraz członkowie zespołu ZIP Skład. Natomiast materiał muzyczny poza WWO wyprodukowali m.in. Karton, Majki i Waco.
W listopadzie 2001 roku, po wydaniu debiutu, w wyniku konfliktu z wytwórnią płytową BMG Poland grupa przyjęła nową nazwę "W Wyjątkowych Okolicznościach". Przyczyną sporu była piosenka WWO umieszczona bez wiedzy zespołu na kompilacji sygnowanej przez stację telewizyjną MTV. Do składu na stałe dołączył także DJ Deszczu Strugi. Również w 2001 roku Sokół gościł na solowej produkcji Eldoki pt. "Opowieść o tym, co tu dzieje się naprawdę". Wziął także udział w nagraniach kompilacji "Projekt postawa – co od dzisiaj jest istotne..."
1 października 2002 roku został wydany pierwszy singel WWO zwiastujący drugą płytę pt. „Moda”. Na wydawnictwie znalazł się m.in. utwór „W wyjątkowych okolicznościach”, który przysporzył zespołowi znacznej popularności. Promowana teledyskiem piosenka znalazła się m.in. na 16. miejscu w zestawieniu telewizyjnej audycji TVP2 30 ton – lista, lista przebojów. Również w październiku do sprzedaży trafił drugi album WWO pt. "We własnej osobie". Wyróżniona nominacją do nagrody polskiego przemysłu fonograficznego Fryderyka płyta dotarła do 8. miejsca listy sprzedaży OLiS. Nagrania wyprodukowali m.in. DJ 600V, Noon, DJ Decks i WhiteHouse. Wśród gości znaleźli się m.in. zespoły Soundkail, Hemp Gru i Mor W.A. W międzyczasie Sokół rapował gościnnie na płytach takich wykonawców jak: Fu, Pono, WSP oraz Vienia i Pelsona.
8 maja 2003 roku został opublikowany drugi singel pochodzący z płyty zatytułowany „Damy radę”. Piosenka, również promowana teledyskiem, odniosła znaczny sukces. Utwór znalazł się m.in. na 2. i 12. miejscu, odpowiednio Szczecińskiej Listy Przebojów oraz Listy Przebojów Polskiego Radia Pomorza i Kujaw. Pod koniec roku ukazał się debiut producencki Emade – "Album producencki". Raper wystąpił w piosence pt. „Dam ci przeżyć”. Wcześniej muzyk wziął udział w nagraniach płyty 15 Minut Projekt "pod tym samym tytułem". Zwrotki Sokoła znalazły się w zarejestrowanej wraz z Anną Szarmach kompozycji „Najdłuższy chillout w mieście”.
W 2004 roku, poza licznymi koncertami wraz z WWO, Sokół wystąpił gościnnie na płytach Hemp Gru – "Klucz" i Analogii – "Esensja czysta".
Na początku 2005 roku do sprzedaży trafiły produkcje SLU – "Najlepszą obroną jest atak" oraz duetu Małolat i Ajron – "W pogoni za lepszej jakości życiem" z gościnnym udziałem Sokoła. 12 listopada, tego samego roku równolegle do sprzedaży trafiły dwa albumy WWO zatytułowane "Witam was w rzeczywistości" i "Życie na kredycie". Wydawnictwa uplasowały się odpowiednio na 12. i 18. miejscu zestawienia OLiS, sprzedając się w przeciągu dziesięciu dni od premiery w nakładzie około 10 tys. egzemplarzy każda. Pierwsza z płyt powstała według koncepcji Sokoła z udziałem licznych producentów, w tym m.in. duetu WhiteHouse, Beathoavenz, Korzenia i Emade. Natomiast druga, opracowana przez Jędkera płyta została w całości wyprodukowana przez Toma Meyera. Wyróżnione nominacją do Superjedynki nagrania nie odniosły jednak równie spektakularnego sukcesu komercyjnego co poprzedni album WWO.
Po nagraniu ostatnich albumów przez WWO, Sokół i Jędker postawili na stworzenie oddzielnych projektów. Jędker wydał w 2007 roku solowy album pt. "Czas na prawdę". Sokół również planował album solowy, jednakże produkcja została przekształcona w projekt Sokół feat. Pono (TPWC). Wcześniej, także w 2006 roku, Sokół gościł na jedynym albumie składu Bez Cenzury – "Klasyk". Zwrotka rapera znalazła się w utworze „Reprezentuję siebie”, w którym wystąpili także, inni, liczni wykonawcy, w tym m.in. THS Klika, Hemp Gru i Pyskaty. Sokół gościł również na wydanej pod koniec roku płycie składu THS Klika zatytułowanej "Liryka chodnika" oraz wziął udział w nagraniach składanek "Prosto Mixtape Deszczu Strugi" i "Cuba Libre".
14 grudnia 2007 roku nakładem Prosto ukazał się debiutancki album TPWC formacji zatytułowany "Teraz pieniądz w cenie". Produkcja sygnowana jako Sokół feat. Pono dotarła do 10. miejsca zestawienia OLiS. Niespełna rok później wydawnictwo uzyskało status złotej płyty. Album został wyprodukowany m.in. przez Czarnego, muzyka związanego z formacją HiFi Banda oraz przez wykonawcę muzyki tanecznej Roberta M. Na płycie znalazła się m.in. piosenka pt. „W aucie”, która przysporzyła duetowi popularności wykraczającej poza środowisko fanów muzyki hip-hopowej. Kompozycja w oryginale została zrealizowana z gościnnym udziałem Jędkera oraz Franka Kimono, postaci wykreowanej przez aktora Piotra Fronczewskiego. W ramach promocji do zremiksowanej wersji utworu z gościnnym udziałem Freda został zrealizowany teledysk, który wyreżyserował Jakub Łubniewski, znany m.in. ze współpracy z grupami WWO i Hemp Gru. Oprócz wykonawców piosenki w obrazie wystąpił także aktor i satyryk Stefan Friedmann.
Także w 2007 roku Sokół rymował na płytach Fusznika – "Krew i dusza", Bosskiego i Piero – "Krak", a także duetu White House – "".
Kolejny album formacji TPWC, ponownie sygnowany jako Sokół feat. Pono pt. "Ty przecież wiesz co" ukazał się 20 grudnia 2008 roku. Płyta wydana przez firmę Prosto dotarła do 13. miejsca zestawienia OLiS. Wydawnictwo było promowane teledyskami do utworów „Miód i cukier” i „Poczekalnia dusz” z gościnnym udziałem Sylwestra Kozery znanego z występów w Kapeli Czerniakowskiej. W 2008 roku duet dał szereg koncertów. Raperzy wystąpili m.in. na festiwalach Hip Hop Kemp i Coke Live Music Festival.
W 2009 roku Sokół i Pono jako TPWC wystąpili gościnnie wraz z Korasem na jedynym albumie zespołu Fundacja nr 1 – "Poste restante". 7 grudnia, tego samego roku nakładem utworzonej przez Pona oficyny 3label ukazał się trzeci album duetu zatytułowany "To prawdziwa wolność człowieka". Materiał sygnowany jako produkcja Pono feat. Sokół dotarł do 29. miejsca listy OLiS. Album został wyprodukowany przez Piotra Skotnickiego, znanego m.in. z występów w punkowym zespole Włochaty. W międzyczasie Sokół gościł na płytach Projektantów – "Braterstwo krwi", Oxy.gen – "Dziewczyny", Popka – "HeavyWeight", Bezimiennych – "Walka" oraz Kompleksu – "Dosadno u raju".
W kwietniu 2009 roku ukazał się piąty album studyjny wrocławskiego duetu producenckiego White House pt. "Poeci" z gościnnym udziałem Sokoła. Na płycie znalazły się utworzy utrzymane w konwencji hip-hiphopowej, nagrane do tekstów wierszy polskich poetów. Raper wykonał wiersz Stanisława Wyspiańskiego zatytułowany „Niech nikt nad grobem mi nie płacze”. Natomiast latem do sprzedaży trafiła płyta klubowego producenta Roberta M – "TAxi" z gościnnym udziałem Sosnowskiego w utworze „Chciałbym tu”.
Z kolei w 2010 roku Sokół gościł na płytach duetu Toony’ego i DJ-a Tomekk – "Ehrenkodex", Pokoju z Widokiem na Wojnę – "2010" oraz HiFi Bandy – "". Do sprzedaży trafiła także składanka "Prosto Mixtape 600V" na której znalazło się dziesięć utworów z udziałem Sosnowskiego. Również w 2010 roku działalność zakończył projekt TPWC.
W międzyczasie muzyk nawiązał współpracę z piosenkarką Marysią Starostą, z którą pozostawał w związku partnerskim. Para podjęła się realizacji wspólnego albumu. Materiał zatytułowany "Czysta brudna prawda" ukazał się 13 maja 2011 roku nakładem Prosto. W realizacji projektu wzięli udział liczni producenci w tym m.in. Jimmy Ledrac, Shuko, DJ Wich, Magiera oraz Siwers. Z kolei wśród gości znaleźli się: zespoły HiFi Banda, Pokój z Widokiem na Wojnę oraz raperzy Chada, Ero i VNM. Nagrania promowane teledyskami do utworów „Sztruks”, „Reset”, „Myśl pozytywnie” i „W sercu” uplasowały się na 4. miejscu zestawienia OLiS. Również w maju 2011 roku ukazał się drugi album Chady – "WGW", na którym Sokół wraz z Brahem wykonał piosenkę „Ferment”. Na płycie znalazł się także remiks w wykonaniu L Pro tegoż utworu, a także z udziałem Enoiks. Wcześniej do sprzedaży trafiła składanka "" na potrzeby której Sokół nagrał piosenkę pt. „Dentysta”. W ramach promocji nagrań do utworu został zrealizowany również teledysk.
19 września tego samego roku odbyła się premiera utworu „Prosto w kosmos” nagranego przez Sokoła i Starostę z gościnnym udziałem Dioxa, Jurasa i VNM-a. Piosenka powstała w ramach promocji pierwszego polskiego sztucznego satelity naukowego „Lem”. Premiera odbyła się w Centrum Badań Kosmicznych PAN w Warszawie po uroczystym nadaniu satelicie imienia od nazwiska pisarza Stanisława Lema, gdzie raper i piosenkarka wraz z gośćmi wykonali utwór na żywo. Na satelicie umieszczona została tabliczka z logotypem Prosto i pseudonimami wszystkich artystów biorących udział w nagraniu tego utworu. Pod koniec roku debiutancka płyta Starosty i Sosnowskiego uzyskała status złotej, sprzedając się w nakładzie 15 tys. egzemplarzy, a także tytuł płyty roku 2011 w kategorii hip hop według czytelników Wirtualnej Polski. W międzyczasie Sokół gościł na płytach takich wykonawców jak: L.U.C., PMM, C.Z.S.T., Pokój z Widokiem na Wojnę, Zarys Zdarzeń oraz Bezimienni.
W 2012 roku Sokół po raz drugi wystąpił na solowej produkcji Chady pt. "Jeden z Was". Zwrotki rapera znalazły się w utworze tytułowym, w którym zaśpiewał także Kay, członek kwartetu B.O.K. Do końca roku Sokół wziął gościnnie udział w realizacji płyt Bosskiego Romana – "Krak 4", WhiteHouse – "Kodex 4", Parzela i Siwersa – "Coś się kończy, coś się zaczyna" oraz debiucie producenckim Donatana – "Równonoc. Słowiańska dusza". Muzyk nagrał także piosenki z przeznaczeniem na składanki "Drużyna mistrzów" i "Prosto Mixtape Kebs".
8 czerwca 2013 w Krakowie wraz z innymi artystami hiphopowymi wziął udział w koncercie pod nazwą „Tajne komplety”, zorganizowanym przez rapera Tadka i oddział Instytutu Pamięci Narodowej, stanowiącym połączenie wykonanej muzyki hip-hopowej i przekazanych treści z zakresu historii Polski.
Działalność pozamuzyczna.
W 2000 roku raper powołał wytwórnię muzyczną Prosto. W latach późniejszych firma rozszerzyła działalność o produkcję odzieży, a także przyjęła status spółki z ograniczoną odpowiedzialnością. W latach 2006–2009 Sokół pełnił w firmie funkcję brand managera, był także członkiem zarządu. Od 2009 roku jest przewodniczącym rady nadzorczej. W latach 2009–2013 Sosnowski był udziałowcem i dyrektorem kreatywnym Independent Media Platform Sp. z o.o.
W 2001 roku był asystentem Anny Mieścickiej w trakcie prac nad tłumaczeniem biografii amerykańskiego rapera Eminema pt. "Wściekły blond" (ang. "Angry Blonde"; ). Raper był także jednym z bohaterów filmu dokumentalnego MTV Polska w reżyserii Joanny Rechnio pt. „Mówią bloki człowieku 2”. W 2006 roku wystąpił w roli dubbingowanej w serialu Ziomek. Również w 2006 roku Sokół wystąpił, jako on sam w filmie fabularnym Xawerego Żuławskiego „Chaos”.
1 października 2010 miała miejsce premiera książki Jakuba Żulczyka „Zrób mi jakąś krzywdę” wydanej na CD w formie audiobooka czytanego przez Sokoła. Natomiast w 2011 odbyła się premiera filmu animowanego Jeż Jerzy w reżyserii Wojtka Wawszczyka, w której wcielił się w postać skinheada Stefana. Do końca 2012 roku jako dziennikarz był związany ze stacją radiową Roxy FM, w której wraz z Jakubem Żulczykiem prowadził autorską audycję „Instytut Prosto”. Wcześniej wraz z Agnieszką Sielańczyk prowadził program „Prosto w Roxy”. Prowadził także program „Kozackie sprzęty”, emitowany na kanale YouTube czasopisma PC World.
Raper jest członkiem Akademii Fonograficznej ZPAV.
Życie prywatne.
Sokół, właściwie Wojciech Sosnowski urodził się 11 marca 1977 roku w Warszawie jako Wojciech Sokół. Sokół pochodzi z niepełnej rodziny, o zmiennym statusie materialnym. Jego dziadek w latach 70. i 80. XX wieku był przedstawicielem na Polskę szwajcarskich firm farmaceutycznych. Matka, Iwona Michalska-Sosnowska, przez pewien czas była prezesem dużej firmy odzieżowej. Natomiast zmarły w 1995 roku ojciec rapera Jan Sokół, oprócz prowadzenia biznesu, pisał teksty piosenek dla grupy Papa Dance. Jest praprawnukiem Stanisława Wyspiańskiego (1869–1907). Babcia Sokoła, Krystyna Maria Michalska, była wnuczką Wyspiańskiego, córką Adama i Heleny (1895–1971) Chmurskich. Jego krewnym był fizyk Leonard Sosnowski, a stryjem jest malarz surrealista Leszek Sokół. Ma starszego brata, który mieszka w Moskwie.
Sosnowski w Warszawie uczęszczał do szkoły plastycznej, w której poznał innego rapera, Pona (obu usunięto ze szkoły). W przeszłości mieszkał w Gruzji i Łotwie. Maturę w języku rosyjskim napisał w gruzińskiej szkole w Tbilisi. Przez ponad 13 lat oficjalnie był bezdomny. W tym czasie mieszkał u znajomych, między innymi przez półtora roku w mieszkaniu Pona.
W latach 2009–2016 raper pozostawał w związku partnerskim z piosenkarką Marysią Starostą Obecnie spotyka się z modelką Katarzyną Porycką. Oboje 27 lipca 2019 byli świadkami na ślubie Jerzego „Jurasa” Wrońskiego i Anny Wasowskiej.

</doc>
<doc id="192953" url="https://pl.wikipedia.org/wiki?curid=192953" title="Masakra w Deir Yassin">
Masakra w Deir Yassin



</doc>
<doc id="192954" url="https://pl.wikipedia.org/wiki?curid=192954" title="José Craveirinha">
José Craveirinha

José João Craveirinha (ur. 22 maja 1922 w Lourenço Marques, zm. 6 lutego 2003 w Maputo) – mozambicki dziennikarz i poeta tworzący w języku portugalskim, uważany za największego poetę Mozambiku.
Craveirinha był członkiem ruchu FRELIMO, walczącego o wyzwolenie Mozambiku spod władzy portugalskiej. Za udział w walkach po stronie FRELIMO był cztery lata więziony (1965-1969).
W 1991 Craveirinha został wyróżniony Nagrodą Camõesa (port. "Prémio Camões"), najbardziej prestiżową nagrodą przyznawaną twórcom portugalskojęzycznym. Kilkakrotnie był wysuwany jako poważny kandydat do literackiej nagrody Nobla.
Polskie przekłady niewielkich utworów poety znajdują się m.in. w "Antologii poezji afrykańskiej", Warszawa 1974.

</doc>
<doc id="192956" url="https://pl.wikipedia.org/wiki?curid=192956" title="Thomas Young">
Thomas Young

 Thomas Young (ur. 13 czerwca 1773 w Milverton (hrabstwo Somerset), zm. 10 maja 1829 w Londynie) – angielski lekarz i naukowiec: fizyk doświadczalny, fizjolog oraz językoznawca-egiptolog; poliglota. Profesor m.in. Royal Institution w Londynie.
W fizyce zasłynął jako optyk – to współtwórca falowej teorii światła; razem z Fresnelem wskrzesił wcześniejszą koncepcję Huygensa, odświeżył ją i udowodnił przez obserwacje interferencji (doświadczenie Younga). Zajmował się również elastomechaniką, w której został upamiętniony nazwą modułu Younga. Jako fizjolog zajmował się okulistyką, badając wady wzroku oraz widzenie barw (teoria Younga-Helmholtza). Dla egiptologii przysłużył się rozszyfrowaniem pisma demotycznego.
Lata nauki.
Thomas Young był genialnym dzieckiem, nauczył się czytać już w wieku 2 lat. Szybko nauczył się też wielu języków, których w sumie znał 14 (w tym wiele pozaeuropejskich, jak np. arabski czy amharski). Już w latach młodości interesowały go zagadnienia z dziedzin fizyki i medycyny. Przejawiał także zdolności artystyczne – głównie gry na instrumentach muzycznych. 
Studiował w Londynie, Edynburgu i Getyndze – medycynę, matematykę, fizykę oraz języki wschodnie. Podczas studiów zainteresował się badaniami nad światłem, studiując dzieła Newtona i Huyghensa o optyce oraz o prawach chemicznych Lavoisiera. Prowadził doświadczenia z cienkimi powłokami przepuszczając światło. Oprócz badań fizycznych zajmował się również badaniami medycznymi. 
Pracował jako profesor w londyńskim Royal Institution (1801–1803) oraz na Middlesex University (1809–1810). Członkiem Royal Society był od 1794 roku.
Dorobek naukowy.
Fizyka.
Swe badania rozpoczął nad studiowaniem doświadczeń Malusa nad polaryzacją światła, stwierdzając że fale świetlne są falami poprzecznymi. Wytłumaczył powstawanie pierścieni Newtona i znalazł jako pierwszy przybliżone wartości długości fal świetlnych. 
Young tłumaczył także ugięcie światła jako efekt interferencji między falami światła przechodzącymi pomiędzy otwór uginający a falami odbitymi od brzegów otworów.
Interferencję światła odkrył w maju 1801 roku, czym zapoczątkował falową teorię światła. Szczegółowy opis tego zjawiska wydał w roku 1807.
Dalsze badania były związane ze sprężystością ciał stałych, tzn. np. odporności metalu na skręcenie, rozciąganie i zginanie, wprowadzając w roku 1807 pojęcie modułu sprężystości. Przez pomiary kąta ugięcia w wyniku dyfrakcji wyznaczył grubości włókien wełny i rozmiary komórek krwi.
Medycyna.
Pracował jako lekarz w Saint George’s Hospital od 1811 roku.
Badania medyczne rozpoczął w roku 1793, wyjaśniając mechanizm akomodacji oka ludzkiego. W roku 1801 opisał astygmatyzm oraz podał teorię widzenia barw, poprawioną i zmodyfikowaną przez Helmholtza i nazwaną teorią Younga-Helmholtza.
Inne badania.
Jednym z jego największych osiągnięć było rozszyfrowanie znaczenia egipskiego pisma demotycznego (rezultaty opublikował w 1814 roku). Słynne jest jego stwierdzenie, mówiące że jeśli jeden człowiek potrafi coś zrobić, inny jest w stanie to powtórzyć. Przez współczesnych był uważany za ostatniego „człowieka, który wiedział wszystko”.
Publikacje Thomasa Younga.
Thomas Young napisał m.in.

</doc>
<doc id="192958" url="https://pl.wikipedia.org/wiki?curid=192958" title="Robbie Keane">
Robbie Keane

Robert David Keane (ur. 8 lipca 1980 w Dublinie) – irlandzki piłkarz występujący na pozycji napastnika.
Kariera.
Swoją profesjonalną karierę rozpoczynał w 1997 roku w Wolverhampton Wanderers, skąd dwa lata później przeniósł się do Coventry City. W 2000 roku został zawodnikiem włoskiego Interu Mediolan. Nie grał tam długo, bo już po kilku miesiącach powrócił do Anglii. Został w grudniu tego samego roku wypożyczony, a później sprzedany do Leeds United. Od 2002 do 2008 roku był piłkarzem Tottenhamu Hotspur. 28 lipca 2008 roku, podpisał on czteroletni kontrakt z Liverpoolem, do którego przyszedł za sumę ok. 20 mln euro. Podczas przedłużonego okienka transferowego w Anglii Keane powrócił na White Hart Lane za 12 milionów euro. 1 lutego 2010 roku został wypożyczony do zespołu Celtic Glasgow. Debiutancką bramkę strzelił 7 lutego w wygranym 4:2 meczu przeciwko Dunfermline Athletic. W ciągu roku zagrał dla klubu z Celtic Park w 19 meczach i zdobył 16 bramek. Od początku sezonu 2010/11 ponownie reprezentował barwy Tottenhamu Hotspur. W styczniu 2011 został wypożyczony do West Hamu United. Przed rozpoczęciem sezonu 2011/2012 przeszedł do drużyny MLS Los Angeles Galaxy, która w 2011 roku zdobyła mistrzostwo MLS. 1 stycznia 2017 rozwiązał umowę z Los Angeles Galaxy. 4 sierpnia jego nowym pracodawcą został indyjski klub Atlético de Kolkata.
Podczas przerwy między sezonowej w Major League Soccer został wypożyczony do angielskiego klubu Aston Villi.
Reprezentacja.
Keane jest najskuteczniejszym strzelcem w historii reprezentacji Irlandii, w której zadebiutował w 1998 roku. Był członkiem kadry na Mistrzostwach Świata 2002. Na azjatyckich boiskach zdobył trzy bramki i poprowadził reprezentację do 1/8 finału. Na swoim koncie ma 68 trafień i 146 występów. Ostatniego gola w kadrze zdobył 31 sierpnia 2016 roku w swoim pożegnalnym meczu z reprezentacją Omanu wygranym przez zawodników Irlandii 4-0.

</doc>
<doc id="192959" url="https://pl.wikipedia.org/wiki?curid=192959" title="Gang Starr">
Gang Starr

Gang Starr – amerykański duet hip-hopowy, w skład którego wchodzili Guru i DJ Premier.
Grupa powstała w 1988 w Bostonie, została założona przez Guru i DJ Michaela Mike Dee Johnsona. Pierwsze single zespołu wyprodukowane były przez DJ Marka The 45 Kinga to „The Lesson” i „Bust A Move”. Zanim DJ Premier przeprowadził się z Brooklynu w Nowym Jorku do koledżu Prairie View A&amp;M w Houston, zostawił swoje taśmy demo w kilku wytwórniach. Firma Wild Pitch zaproponowała mu kontrakt i skontaktowała z Guru. Premier zmuszony był jednak wrócić do koledżu w Teksasie, dlatego też współpraca obu muzyków sprowadzała się do kontaktów telefonicznych i przesyłania pocztą kaset. Jej owocem był debiutancki album "No More Mr. Nice Guy", nagrany w ciągu 10 dni.

</doc>
<doc id="192964" url="https://pl.wikipedia.org/wiki?curid=192964" title="Shakira">
Shakira

Shakira Isabel Mebarak Ripoll (ur. 2 lutego 1977 w Barranquilli) – kolumbijska piosenkarka, autorka tekstów, tancerka, producentka muzyczna, businesswoman, filantropka, aktorka i modelka. Ambasadorka dobrej woli UNICEF.
Laureatka dwóch nagród Grammy, siedmiu nagród Latin Grammy Awards i dwunastu Billboard Latin Music Awards. Dwukrotnie nominowana do nagrody Złotego Globu. Najlepiej zarabiająca kolumbijska artystka wszech czasów. Sprzedawszy ponad 80 milionów albumów (stworzonych we współpracy z wytwórnią Sony Music), pozostaje drugą, po Glorii Estefan, najpopularniejszą piosenkarką latynoską. W samych Stanach Zjednoczonych sprzedała 9,6 mln egzemplarzy swoich płyt. Jedyna artystka pochodząca z Ameryki Południowej, która zajęła wysokie miejsca na listach przebojów: amerykańskiej "Billboard Hot 100", australijskiej liście ARIA oraz brytyjskiej liście najlepiej sprzedających się singli.
Założycielka i wieloletnia działaczka Fundacji „Bose Stopy” (hiszp. "Fundación Pies Descalzos"), organizacji charytatywnej działającej na rzecz biednych i potrzebujących dzieci przesiedleńców z powodu wojny domowej w Kolumbii. Nazwa fundacji wywodzi się od tytułu płyty Shakiry z 1995. Fundacja pomaga ponad 3 tys. dzieci w trzech miastach Kolumbii.
Życiorys.
Wczesne lata.
Urodziła się w 1977 w kolumbijskim mieście Barranquilla. Dziadkowie od strony ojca wyemigrowali z Libanu do Nowego Jorku, gdzie urodził się jej ojciec, który w wieku pięciu lat wyemigrował do Kolumbii. Jej imię pochodzi z języka arabskiego (شاكِرة), tłumaczone na język polski oznacza "kobietę pełną łaski", jak i "wdzięczną" (mająca serdeczne uczucia dla swego dobroczyńcy). Jej kuzynką jest Valerie Domínguez, modelka i Miss Kolumbii 2005.
W wieku ośmiu lat napisała swoją pierwszą piosenkę, „Tus gafas oscuras”. Od tego czasu pisała i komponowała piosenki. W wieku 10 lat wstąpiła do kościelnego chóru, z którego została usunięta ze względu na zbyt mocny głos. W tym okresie zaczęła występować w programach dla młodszej publiczności. We wczesnych latach 90. zadebiutowała na scenie muzycznej Ameryki Łacińskiej. W szkole rozwinęła talent taneczny i wokalny. Językiem ojczystym Shakiry jest hiszpański, mówi także płynnie po angielsku, portugalsku i włosku.
Kariera.
Dzięki znajomości z Cio Vargaza (pracownikiem Sony Music Colombia, który zorganizował jej koncert w Bogocie), podpisała kontrakt z wytwórnią Sony. W 1991 ukazał się na rynku jej pierwszy album studyjny zatytułowany "Magia". Dwa lata później wydano album pt. "Peligro". Oba albumy sprzedały się w około tysiącu egzemplarzy. W tym czasie Shakira zadebiutowała w kolumbijskiej telenoweli "El Oasis", grając w nim główną rolę Luisy Marii.
W 1995 ukazała się płyta "Pies Descalzos", która przyniosła jej rozgłos w Hiszpanii i Ameryce Środkowej. Płytę promował singiel "Estoy Aqui". W 1998 Shakira przeprowadziła się do Miami. Kolejną płytę "¿Dónde están los ladrones?" promowała piosenka "Ciega Sordomuda", która znalazła się na pierwszym miejscu we wszystkich krajach Ameryki Południowej. Kolejnym przebojem stał się drugi singel "Ojos Asi", w którym można było usłyszeć brzmienia charakterystyczne dla Bliskiego Wschodu. W 1999 nagrała koncert MTV Unplugged, za który otrzymała nagrodę Grammy. Następną płytę, tym razem anglojęzyczną "Laundry Service" Shakira nagrała w 2001 roku. Płyta stała się największym dotychczas sukcesem komercyjnym artystki, a wiele piosenek jak "Whenever, Wherever", "Underneath your clothes", "Objection" stało się ogólnoświatowymi przebojami. Dzięki temu sukcesowi Shakira zyskała fanów poza Europą, głównie w Stanach Zjednoczonych, zdominowanych do tej pory przez angielskojęzycznych artystów. Album rozszedł się w 13 mln nakładzie. Kolejne płyty "Fijación Oral Vol. 1", oraz anglojęzyczna wersja "Oral Fixation Vol. 2" wydane w 2005, potwierdziły sukces kolumbijskiej artystki na muzycznej estradzie. Piosenka "Hips Don’t Lie" została najlepiej sprzedającym się utworem roku.
W 2009 nagrała płytę "She Wolf", którą promował singiel o tym samym tytule. Dyskografię wokalistki uzupełniają jeszcze trzy albumy koncertowe – "MTV Unplugged", "Live &amp; Off The Record" oraz "Oral Fixation Tour". W 2010 nagrała piosenkę „Waka Waka (This Time for Africa)”, która została oficjalną piosenką Mistrzostw Świata w RPA. Utwór spotkał się z gorącym przyjęciem, stał się hitem oraz najlepiej sprzedającym się singlem promującym Mistrzostwa Świata w Piłce Nożnej. Angielska wersja piosenki zajmuje trzecie miejsce wśród najczęściej oglądanych teledysków w serwisie YouTube.
17 maja 2011 zagrała swój pierwszy koncert w Polsce, występując w łódzkiej Atlas Arenie. 8 listopada 2011 odsłoniła swoją gwiazdę w Hollywood Walk of Fame. W czerwcu 2012 ponownie pojawiła się w Polsce, tym razem w związku z meczami reprezentacji Hiszpanii na UEFA Euro 2012. W styczniu 2014 wydała album, zatytułowany po prostu "Shakira", który promowała teledyskami do singli: „Can’t Remember to Forget You”, „Empire” i „Dare (La La La)”. W wideoklipie do drugiej piosenki, w któej zmodyfikowano tekst na potrzeby mundialu odbywającego się w Brazylii, wystąpili również piłkarze, m.in. ówczesny partner życiowy Gerard Piqué.
Współpraca z innymi artystami.
W sierpniu 2003 wraz z Timem Mitchellem napisała piosenkę „Come Down Love”, który wykorzystano w filmie "Włoska robota", ale nie znalazł się na oficjalnej ścieżce dźwiękowej. W 2006 nagrała utwór „Te lo agradezco, pero no” w duecie z Alejandro Sanzem, a także piosenkę „La tortura”, która osiągnęła międzynarodowy sukces komercyjny i stała się przebojem. W tym samym roku nagrała także z Miguelem Bosé utwór „Si Tú No Vuelves” na potrzeby albumu Miguela Papito poświęconemu trzydziestoleciu jego kariery. W 2007 wraz z Beyoncé nagrała „Beautiful Liar”, wydany jako drugi singiel z płyty Knowles "B’Day". W kwietniu piosenka pobiła rekord notowania Billboard Hot 100, przeskakując z 93. na 3. miejsce. Utwór był również numerem jeden na liście UK Singles Chart. Piosenka zapewniła Shakirze nominację do Nagród Grammy dla najlepszej współpracy artystów pop. „Beautiful Liar” jest jednym z utworów Beyoncé, które odniosły największy światowy sukces. Najbardziej popularna była swego czasu w krajach hiszpańskojęzycznych – głównie w Hiszpanii i Argentynie.
Według informacji „Billboardu”, wraz z Lil Wayne’em miała nagrać jedną ze ścieżek na płytę Carlosa Santany z największymi przebojami artysty zatytułowaną Ultimate Santana, ostatecznie jednak z pomysłu zrezygnowano, a artystów zastąpili Jennifer Lopez i Baby Bash.
Zaśpiewała w utworze Annie Lennox „Sing”, który pochodzi z albumu "Songs of Mass Destruction". Na początku 2007 po raz drugi w swojej karierze wystąpiła w duecie z Wyclefem Jeanem, z którym skomponowała utwór „King and Queen” na jego album pt. "".
18 stycznia 2009 wystąpiła na gali Lincoln Memorial „We Are One” dla uczczenia zaprzysiężenia prezydencji Baracka Obamy. Wspólnie z Usherem i Steviem Wonderem wykonała utwór „Higher Ground”. Pojawiła się również na albumie "Cantora 1" argentyńskiej piosenkarki muzyki folk Mercedes Sosa"Mercedes Sosy, z którą zaśpiewała piosenkę „La Maza”. Wokalistka napisała teksty i współtworzyła muzykę dwóch ścieżek („Hay Amores” i „Despedida”) do filmu "Miłość w czasach zarazy", opartym na książce kolumbijskiego pisarza Gabriela Garcii Marqueza. Sam Marquez poprosił Shakirę o napisanie tychże utworów. W filmie wykorzystano również piosenkę „Pienso en ti”, pochodzącą z albumu "Pies Descalzos". Utwór „Despedida” nominowano w kategorii Najlepszej Oryginalnej Piosenki na 65. gali rozdania Złotych Globów. Nie otrzymała jednak nagrody.
Nawiązała współpracę z zespołem z Południowej Afryki Freshlyground, z którym to stworzyła oficjalny hymn Mistrzostw Świata FIFA 2010 – „Waka Waka (This Time For Africa)”. Przewodziła również oficjalnej ceremonii zakończenia mistrzostw 11 lipca 2010 roku. W sierpniu tego samego roku nagrała piosenkę „Todos juntos” z bohaterką kreskówki dla dzieci "Dora poznaje świat". Weszła ona w skład albumu "We did it! Dora’s Greatest Hits" (2010). Ścieżka pojawiła się również w specjalnym odcinku „Dora’s Explorer Girls” mającego premierę 7 listopada na kanale Nickelodeon. Pod koniec roku Shakira została reprezentantką świątecznej akcji producenta katalońskiego wina Cava. 9 grudnia spot z jej udziałem pojawił się w hiszpańskich stacjach telewizyjnych. Kwotę 500 tys. euro, którą otrzymała od producenta wina, przeznaczyła na budowę dwóch szkół w ramach swojej fundacji Pies Descalzos. Współpraca z firmą zaowocowała również nakręceniem promocyjnego video dla fundacji, którego realizacji podjął się przyjaciel i współpracownik Shakiry, Jaume Delaiguana.
8 kwietnia 2011 wydała singiel „Rabiosa”, który nagrała z amerykańskim raperem Pitbullem. Singiel dostępny jest w dwóch wersjach językowych: angielskiej i hiszpańskiej. Piosenka otrzymała pozytywne recenzje od większości krytyków muzycznych m.in. takich jak Billboard. Teledysk do utworu został nakręcony pod koniec kwietnia w Barcelonie (Hiszpania).
13 stycznia 2014 razem z Rihanną nagrała utwór „Can’t Remember to Forget You”. 30 stycznia 2014 roku opublikowany został teledysk, który w ciągu pierwszego dnia osiągnął ponad 32 mln wyświetleń.
Shakira znana jest przede wszystkim ze swojego charakterystycznego tańca. Jej choreografia opiera się głównie na sztuce tańca brzucha. Często występuje boso. Naukę tańca rozpoczęła w dzieciństwie, zrobiła to, aby przezwyciężyć swoją nieśmiałość. Dzięki intensywnym treningom uzyskała mistrzowską giętkość ciała, którą chętnie prezentuje w swoich teledyskach. Do tej pory pracowała z kilkoma choreografami. Wśród nich znalazła się zdobywczyni wielu nagród, tancerka zespołu Bellydance Superstars – Boženka. Podczas kręcenia teledysku do piosenki „La Tortura” współpracowała także z Jamiem Kingiem, ostatecznie większość ruchów stworzyła całkowicie sama.
Życie prywatne.
W 2000 roku rozpoczął się trwający ponad 10 lat nieformalny związek Shakiry z synem argentyńskiego prezydenta, Antoniem de la Rua. W jednym z wywiadów w 2009 określiła swój związek z Antoniem jako „małżeństwo”, lecz dodała jeszcze, że „nie potrzebują do tego żadnych papierów”, tym samym ucinając spekulacje na temat jej przyszłego małżeństwa. 10 stycznia 2011 poinformowała na swojej stronie internetowej, że wraz z Antoniem zdecydowali się na „separację”. Określiła to jako „wspólną decyzję na odejście od ich romantycznych relacji na czas nieokreślony”. Para postanowiła poświęcić ten czas na „swój indywidualny rozwój”. Mimo rozejścia się pary, de la Rua ma dalej pełnić rolę partnera Shakiry w sprawach biznesowych.
W latach 2010–2022 była związana z młodszym o dziesięć lat środkowym obrońcą FC Barcelony, Gerardem Piqué. Para ma dwóch synów: Milana (ur. 22 stycznia 2013) i Sashę (ur. 29 stycznia 2015). W czerwcu 2022 para się rozstała. 
Jest wyznania rzymskokatolickiego. Interesuje się historią świata i stara się zapoznać z historią i językiem kraju, który odwiedza. W trakcie występów w ramach "Oral Fixation Tour" na Wschodnim Wybrzeżu zabrała ze sobą profesora Uniwersytetu Kolumbii, by uczyć się historii obu Ameryk. W trakcie innej trasy towarzyszył jej nauczyciel języka włoskiego. W 2007 została studentką Historii Cywilizacji Zachodu na Uniwersytecie Kalifornijskim w Los Angeles. Chcąc uniknąć rozgłosu, studiowała pod swoim drugim imieniem i nazwiskiem Isabel Mebarak.
Filantropia.
W 1995 założyła fundację Pies descalzos, będącą charytatywną organizacją działającą w Kolumbii, która zapewnia dzieciom z ubogich rodzin dostęp do edukacji i buduje specjalnie przystosowane do tego celu placówki. Nazwa fundacji pochodzi od nazwy trzeciego albumu studyjnego piosenkarki, który w 1995 roku wydano pod tym samym tytułem. W trakcie swojej kariery Shakira wystąpiła na licznych koncertach charytatywnych. W 2002 roku zaśpiewała na koncercie "Party in the Park" zorganizowanym przez Prince’s Trust (fundację z Wielkiej Brytanii, która wspomaga młodych ludzi). Tego samego roku wystąpiła na Divas Live wspierającym Save the Music Foundation telewizji VH1. Trzy lata później wystąpiła w Pałacu Wersalskim, niedaleko Paryża, na koncercie Live 8, wykonując swoje największe hity – „Whenever, Wherever” i „La Tortura”. W lipcu 2007 roku otworzyła w Hamburgu niemiecką sekcję akcji Live Earth. Wykonała wtedy „Don't Bother”, „Inevitable”, „Día Especial” (z Gustavem Cerati) i „Hips Don’t Lie”. Piosenkarka wystąpiła również na Clinton Global Initiative, gdzie zaśpiewała „Underneath Your Clothes”, „Inevitable” i „Hips Don’t Lie”. 17 maja 2008 roku Shakira, wraz z dwudziestoma artystami z Ameryki Łacińskiej i Hiszpanii, wystąpiła w Buenos Aires i Meksyku w celu zebrania pieniędzy na swoją akcję America Latina en Accion Solidaria (hiszp. Solidarnościowa akcja krajów Ameryki Łacińskiej). W samym Buenos Aires zebrało się ponad 150 tys. ludzi.
Była przeciwna wprowadzeniu statutu SB1070 w Arizonie, powołanego w celu zapobieżenia nielegalnej imigracji. Mówiła, że kłóci się on z podstawowymi prawami człowieka.
Została ambasadorem dobrej woli UNICEF i reprezentantką tejże organizacji. „Shakira – tak jak wszyscy nasi ambasadorowie – została wybrana przez wzgląd na jej pasję, zaangażowanie w kwestie globalne, niesienie pomocy dzieciom oraz jej popularność wśród młodych ludzi na całym świecie. Jesteśmy szczęśliwi mogąc mieć Shakirę w swoim zespole. Jestem przekonana, że stanie na wysokości zadania i pomoże uświadomić młodym ludziom, jak wielki wpływ mają na kształtowanie swojej przyszłości.” – powiedziała prezes UNICEF, Carol Bellamy.
W kwietniu 2006 roku ONZ nagrodziło Shakirę za założenie fundacji Pies Descalzos. „Nie zapomnijmy, że kiedy wszystko się skończy, wrócimy do domu, a do tego czasu, w Ameryce Łacińskiej, zdąży umrzeć 960 dzieci” – powiedziała podczas gali. Rok później, podczas Clinton Global Initiative, ujawniła, że od hiszpańskiego rządu dostała 40 milionów dolarów przeznaczonych na pomoc dla ofiar katastrof naturalnych. Ponadto, 5 milionów przeznaczono czterem krajom Ameryki Łacińskiej, aby sfinansować edukację i pomoc zdrowotną. W 2007 roku fundacja ALAS zebrała 200 milionów dolarów od samych tylko filantropów – Carlosa Slima (najbogatszego obywatela Meksyku) i Howarda Buffeta (syna amerykańskiego inwestora, Warrena Buffeta). W grudniu tego samego roku Shakira odwiedziła Bangladesz, aby wesprzeć ofiary Cyklonu Sidr. Spędziła tam trzy dni, odwiedzając poszkodowanych, nadzorując stan szkół wybudowanych przez UNICEF, które dotknęła katastrofa i uczestnicząc w rozdawaniu paczek i ciepłej odzieży dla najbardziej potrzebujących. Jak sama stwierdziła, w wiosce Mirzapur z wybudowanych placówek niewiele pozostało, ale wciąż są one w stanie zapewnić dzieciom potrzebne schronienie. „Jestem przekonana bardziej niż kiedykolwiek wcześniej, że to edukacja jest kluczem do rozwiązania większości problemów, z którymi borykają się dzieci w krajach takich jak mój, oraz w krajach rozwijających się, takich jak Bangladesz. To klucz do lepszego i bezpieczniejszego świata.”, powiedziała.
W grudniu 2007 roku zarząd Uniwersytetu w Oksfordzie zaprosił piosenkarkę do wygłoszenia mowy na temat pracy z dziećmi i edukacji. Wybrana przez elitarne zgromadzenie Oxford Union, dołączyła do grona takich znakomitości jak Albert Einstein, Matka Teresa, czy Dalajlama XIV. Podczas mowy Shakira powiedziała: „Nasza misja niesienia pokoju na świecie objawiła się poprzez wysłanie 30 tys. nauczycieli do Afganistanu, a nie 30 tys. żołnierzy. W 2010 roku edukacja świata stała się ważniejsza od jego zdominowania przez siły zbrojne. Chciałabym, aby w taki właśnie sposób młodzi ludzie żyjący w 2060 roku postrzegali nasze czyny.”
W kwietniu 2008 roku Shakira odgrywała rolę honorowej rzeczniczki akcji Action Week. Wydarzenie sponsoruje organizacja Global Campaign for Education, podnosząca świadomość potrzeby edukacji. Promując ruch, Kolumbijka przeprowadziła rozmowy m.in. z brytyjskim ex-premierem Gordonem Brownem i prezesem Banku Światowego, Robertem Zoellickiem. W poprzednim roku akcję prowadziła Angelina Jolie. Hiszpańskie wydanie magazynu People w styczniu 2009 roku ogłosiło Shakirę Filantropką Roku. Tytuł nadano jej podczas rozdania nagród „Las Estrellas del Año” (hiszp. Gwiazdy Roku). Magazyn OK! umieścił piosenkarkę na 48. miejscu na liście 50 Najhojniejszych Celebrytów. OK! donosi, że każdego roku Shakira przeznacza na charytatywne cele około 55 tys. dolarów. Świętując swoje 32. urodziny, piosenkarka dokonała oficjalnego otwarcia szkoły w jej rodzinnym mieście, Barranquilli. Budowę placówki sfinansowała sama, wydając na ten cel 6 milionów dolarów.
W lutym 2010 roku fundacje klubu FC Barcelona oraz Pies Descalzos otrzymały oficjalną zgodę na edukowanie dzieci poprzez sport. W kwietniu 2011 roku, kolumbijska artystka przyleciała do stolicy Haiti dotkniętego trzęsieniem ziemi zobaczyć się z dziećmi, które podczas katastrofy straciły swoje domy. Zapewniła, że jej fundacja szuka odpowiedniego terenu, na którym powstanie szkoła dla potrzebujących dzieci. W marcu 2010 roku Międzynarodowa Organizacja Pracy (agenda ONZ) obdarowała Shakirę medalem za bycie „przykładem dla młodych ludzi, ambasadorką edukacji na odpowiednim poziomie i społecznej sprawiedliwości.” Pod koniec roku, podczas występu na gali MTV Europe Music Awards, otrzymała nagrodę Free Your Mind (ang. Uwolnij Umysł) za cykliczne działania zmierzające do podnoszenia poziomu edukacji na całym świecie.
Shakira w 2010 roku wypuściła na rynek wyprodukowany przez siebie zapach „S by Shakira”: "„Chciałam znaleźć sposób, aby wyrazić uczucie pełnego szczęścia poprzez zapach”." Kolejny zapach z tej serii „S by Shakira Eau Florale” wprowadzono w czerwcu 2011 roku.
Twórczość.
Muzyka.
Shakira znana jest z tego, że w jej muzyce pojawiają się różnorakie wpływy, m.in. folk, lecz głównym nurtem pozostaje pop i rock. W wywiadzie dla magazynu Rolling Stone powiedziała: "Myślę, że moja muzyka stanowi fuzję wielu różnych elementów. Od zawsze eksperymentowałam. Dlatego nie próbuję się ograniczać, szufladkować w jakąś kategorię lub... być architektem swojego własnego więzienia."
Jej wczesne hiszpańskojęzyczne albumy Pies Descalzos i ¿Dónde estan los ladrones? – są mieszanką muzyki ludowej, jak i latynoskiego rocka. Jej kolejne krążki są bardziej pop-rockowe i pop-latynoskie. Przedostatni album She Wolf bardziej przypomina brzmieniem muzykę electropop i muzykę taneczną. Natomiast album Sale El Sol, który na chwilę obecną zamyka dyskografię piosenkarki, jest powrotem do korzeni – zawiera ballady takie jak – Lo Que Más i Antes de las Seis, piosenki rockowe – Tu Boca czy Devoción oraz taneczne piosenki latynoskie jak Loca.
Wpływy innych muzyków i nurtów muzycznych.
Shakira w wielu wywiadach podkreślała, że wychowała się, słuchając orientalnej muzyki, której wpływy są dostrzegalne w jej wcześniejszych piosenkach. Również jej arabskie pochodzenie miało znaczny wpływ na przełomową piosenkę „Ojos asi”, która stała się światowym hitem. W jednym z wywiadów dla Portuguese TV powiedziała: "Wiele z moich ruchów wywodzi się z arabskiej kultury". Pytana o nadrzędnych współpracowników tworzenia swojego stylu, przytacza imiona swoich rodziców.
Muzyczne dzieciństwo Shakiry wypełniała również rockandrollowa muzyka jej ulubieńców – Led Zeppelin, The Beatles, Nirvany, The Police czy U2. Na podium, na liście osób, które miały na nią największy wpływ, stawia Johna Lennona. Inne rockowe kapele, takie jak The Rolling Stones, AC/DC, The Who, The Pretenders, Red Hot Chili Peppers, The Cure, Tom Petty, Depeche Mode, The Clash i Ramones także wywarły duży wpływ na wokalistkę, co daje się zauważyć w wielu jej prominentnych utworach. W jednym z wywiadów wskazała, że w jej opinii perfekcyjnymi piosenkami są „Imagine” Johna Lennona oraz „No Woman, No Cry” Boba Marleya.
Często w trakcie trwania swoich tras koncertowych Shakira gra utwory innych wokalistów. Na "Tour of the Moongose" wykonywała utwór „Back in Black” zespołu AC/DC oraz piosenkę „Dude (Looks Like a Lady)” grupy Aerosmith. W trakcie trasy koncertowej "The Sun Comes Out" śpiewała cover piosenki heavymetalowego zespołu Metallica „Nothing Else Matters” w wersji orientalnej. Piosenkarce zdarzyło się też zaśpiewać „Always In My Mind” Elvisa Presleya i VH1 Divas Live. Muzyka z rejonów Andów również miała istotny wpływ na piosenkarkę. Została wykorzystana w instrumentalnej wersji hitu „Whenever, Wherever” oraz w piosence jej marzeń „La despedida”. Shakira wykonała też dwie dobroczynne piosenki dla Haiti „I'll Stand By You” The Pretenders, i „Sólo le pido a Dios” Leona Gieco. Kolumbijka jest fanką Gustava Ceratiego i Carlosa Santany. 
Nagrody, wyróżnienia i osiągnięcia.
W lipcu 2014 roku jako pierwsza osoba na świecie przekroczyła 100 milionów polubień w serwisie Facebook

</doc>
<doc id="192965" url="https://pl.wikipedia.org/wiki?curid=192965" title="Jan Masaryk">
Jan Masaryk

 
Jan Masaryk, również Jan Garrigue Masaryk (ur. 14 września 1886 w Pradze, zm. 10 marca 1948) – czechosłowacki dyplomata i polityk socjaldemokratyczny, minister spraw zagranicznych Czechosłowacji w latach 1940–1948, ambasador Czechosłowacji w Wielkiej Brytanii w okresie 1925–1938, wolnomularz; syn Tomáša Garrigue Masaryka, pierwszego prezydenta Czechosłowacji.
Życiorys.
Urodził się w Pradze jako syn Tomáša i Charlotte Garrigue-Masarykovej. Studiował w Pradze i Wiedniu. Po uzyskanym dyplomie odbył służbę wojskową w armii Austro-Węgier, po czym wyjechał do Stanów Zjednoczonych (1907) – miejsca, gdzie wychowywała się jego matka. Próbował tworzyć tam czeskie, a później czeskosłowackie środowisko emigracji niepodległościowej. W 1918 wrócił do kraju. Zaciągnięty do armii walczył na froncie polskim I wojny światowej. Zdezerterował z wojska i został potem osobistym sekretarzem Edvarda Beneša.
W latach 1925–1938 był ambasadorem I republiki w Londynie. Podał się do dymisji na znak protestu przeciwko układowi monachijskiemu. Pozostał jednak w Anglii. W 1940 otrzymał tekę ministra spraw zagranicznych Czechosłowackim Komitecie Narodowym – nieuznawanym wówczas jeszcze przez aliantów za emigracyjny rząd. Funkcję pełnił aż do końca wojny, w czasie której wygłaszał przez radio przemówienia do Czechów. 
Po 1945, był jednym z przedstawicieli sił demokratycznych w zdominowanym przez komunistów rządzie Czechosłowacji (pozostawał ministrem bezpartyjnym). Opowiadał się za przyłączeniem Czechosłowacji do planu Marshalla, o co zabiegał w czasie wizyty w Moskwie, nie zgodził się na to Józef Stalin. 
20 lutego 1948 roku 12 niekomunistycznych ministrów podało się do dymisji, chcąc wymusić rozwiązanie rządu przez prezydenta i nowe wybory. Jednak do tego potrzeba było dymisji połowy gabinetu złożonego z 26 tek. Jan Masaryk nie złożył dymisji. Niezdecydowany Beneš przyjął dymisje demokratów i na ich miejsce nominował kandydatów partii komunistycznej. Na prośbę Beneša Masaryk pozostał na stanowisku w nowym rządzie komunistów. 
Śmierć.
Trzy tygodnie później Jan Masaryk wypadł z okna w podejrzanych okolicznościach. Oficjalne śledztwo stwierdziło samobójstwo. Opinia publiczna nie wierzyła w taką wersję. Mawiano wówczas w Pradze:
Wersja o samobójstwie została podtrzymana przez śledztwo przeprowadzone w czasie Praskiej Wiosny, w 1968 i zaraz po upadku komunizmu na początku lat 90. Istnieje również wersja, w myśl której obawiający się aresztowania Masaryk wyszedł przez okno swojego mieszkania i gzymsem próbował dostać się do sąsiednich pomieszczeń, co jednak zakończyło się śmiertelnym wypadkiem. Na początku 2004 czeski Urząd Śledzenia i Dokumentowania Zbrodni Komunizmu ustalił, że tajemnicza śmierć Jana Masaryka była morderstwem, jednak nie wyjaśniono wszystkich okoliczności tragicznej śmierci.

</doc>
<doc id="192967" url="https://pl.wikipedia.org/wiki?curid=192967" title="Singles Box 1–3">
Singles Box 1–3

Singles Box 1-3 – oficjalnie wydany box zespołu Depeche Mode zawierający osiemnaście singli z lat 1980-1988.

</doc>
<doc id="192970" url="https://pl.wikipedia.org/wiki?curid=192970" title="Singles Box 1–6">
Singles Box 1–6

Singles Box 1-6 – oficjalnie wydany box zespołu Depeche Mode zawierający trzydzieści sześć singli z lat 1981-2001
Wydany w Wielkiej Brytanii pod etykietą: 
Wydany w USA pod etykietą:

</doc>
<doc id="192971" url="https://pl.wikipedia.org/wiki?curid=192971" title="Zamach w Szarm el-Szejk (2005)">
Zamach w Szarm el-Szejk (2005)

Zamach w Szarm el-Szejk (23 lipca 2005) – seria ataków bombowych, która wstrząsnęła egipskim kurortem Szarm el-Szejk na południowym krańcu półwyspu Synaj, na Riwierze Morza Czerwonego. 88 osób zostało zabitych, a ponad 150 zostało rannych w wyniku wybuchów bomb prawdopodobnie umieszczonych w samochodach. Zamach był najkrwawszym terrorystycznym aktem w historii Egiptu. Wybuchy zbiegły się w czasie z "Egipskim Dniem Rewolucji", który upamiętnia obalenie króla Farouka przez Nassera w 1952.
Ataki miały miejsce w godzinach nocnych, kiedy wielu turystów i lokalnych mieszkańców wciąż przebywało na zewnątrz restauracji, w ogródkach kawiarni i barów. Pierwsza bomba wybuchła o 1:15 lokalnego czasu (22:15 GMT), była ona umieszczona na "Starym Rynku" ("Old Market"). Kilka minut później następny wybuch wstrząsnął hotelem "Ghazala Gardens", czterogwiazdkowym, ekskluzywnym, ze 176 pokojami, położonym nad zatoką Naama, w dzielnicy hotelowej Naama Bay, położonej przy plaży, ok. 6 km od centrum miasta. Według świadków hotel został "„zniszczony”".
Wybuchy były silne, szyby pękały nawet kilka kilometrów od miejsca ataku. Ludzie widzieli ogień i dym na miejscu eksplozji.
Miejsca ataków.
Mutafa Afini, gubernator prowincji Janub Sina' (Synaj Południowy), potwierdził trzy odrębne eksplozje. Kiedy informacje mówiły o co najmniej siedmiu, bliższe i pewniejsze źródła potwierdziły jedynie trzy:
Odpowiedzialność za zamachy.
Grupa nazywająca siebie brygadami Abdullaha Azzama (od krzewiciela ideologii islamskiej Abdullaha Yusufa Azzama) wzięła na siebie odpowiedzialność za zamachy. Na stronie internetowej grupa napisała, że "„święci strażnicy wzięli za cel „Hotel Ghazala Gardens” i „Stary Rynek” w Szarm el-Szejk”", podała również, że jest powiązana z Al-Ka’idą. Autentyczność informacji nie została potwierdzona.
Na tej samej stronie internetowej pojawił się drugi komunikat - ugrupowanie "Mudżahedini Egiptu" również przyznało się do zamachów twierdząc, że Brygady Abdullaha Azzama nie miały z zamachami nic wspólnego. W oświadczeniu, którego wiarygodności także nie udało się zweryfikować napisano, że zamachów dokonali "„męczennicy”": Fajsal Chalil, Hassan Abi Rawa, Mohamad Abdel Madżid, Nader Mohamad Abdel Ghani i Mahamad Hammudi al-Masri. Nie wiadomo, jakiej byli narodowości.
Najprawdopodobniej za potrójnym zamachem w Dahab stała jednak Al-Ka’ida, której bazy pomimo zaprzeczeń egipskich znajdowały się na Półwyspie Synaj. Prowadzący dochodzenie ocenili, że celem zamachowców nie byli tym razem mimo wszystko zagraniczni turyści, lecz obywatele Egiptu pracujący lub spędzający urlopy w tym kurorcie. Al-Ka’ida chciała w ten sposób doprowadzić do zmiany władzy w Egipcie i dlatego usiłowała pozbawić Kair dochodów z turystyki.
Podłoże.
Zamachy na zagranicznych turystów w Egipcie zaczęły się we wczesnych latach 90. XX wieku. Zamachowcy byli typowo zmotywowani przez islamski fundamentalizm i wrogość wobec rządów Husniego Mubaraka w Egipcie. Atakowanie zagranicznych turystów (nie muzułmanów) miało na celu załamanie ruchu turystycznego w Egipcie i osiągnięciu dwóch celów naraz.
Najbardziej krwawy atak przed zamachami w Szarm el-Szejk miał miejsce w listopadzie 1997 w Luksorze, gdzie zginęło 58 osób. W październiku 2004 seria ataków bombowych zabiła 34 osoby w Tabie na półwyspie Synaj, a w kwietniu 2005 Kair został zaatakowany dwa dni z rzędu, zginęło 3 zagranicznych turystów.
Inaczej niż w przypadku zamachu w Tabie, ten nie był wymierzony bezpośrednio w Izraelczyków, dla których Szarm el-Szejk jest popularnym celem podróży.

</doc>
<doc id="192975" url="https://pl.wikipedia.org/wiki?curid=192975" title="Karolina Bulak">
Karolina Bulak

Karolina Bulak (ur. 8 lutego 1987 w Warszawie) – polska łyżwiarka figurowa startująca w konkurencji solistek. Wicemistrzyni Polski juniorów (2004).
Po zakończeniu kariery zawodniczej brała udział m.in. w rewii w Dubaju z Circus of Russia, występowała również we wszystkich edycjach programu Gwiazdy tańczą na lodzie w grupie White Stars. Ponadto rozpoczęła pracę jako instruktorka w szkole łyżwiarskiej Walley w Warszawie.

</doc>
<doc id="192976" url="https://pl.wikipedia.org/wiki?curid=192976" title="Westbam">
Westbam

WestBam, właściwie "Maximilian Lenz", (ur. 4 marca 1965 w Münsterze) – niemiecki DJ i producent muzyczny. WestBam posiada również wytwórnię płytową Low Spirit Recordings. Był organizatorem popularnych w całej Europie festiwali Mayday. Oprócz publikacji typowo muzycznych jest również autorem książek.
Życiorys.
Jego kariera jako DJ-a zaczęła się w 1983 roku, gdy stawiał swoje pierwsze kroki w klubie "Odeon". Przełomowy w karierze nastąpił w 1984 roku, w którym to przeniósł się do Berlina, gdzie grał w wielu klubach, między innymi w działającym do dzisiaj klubie "Metropol". Tam również zapoczątkował własny, nowatorski jak na tamte czasy styl miksowania z płyt winylowych, który to przyniósł mu uznanie.
W połowie lat osiemdziesiątych wydał wspólnie ze swoim wieloletnim przyjacielem Klausem Jankuhnem pierwszą w swojej karierze płytkę "12-calową", czyli popularnego winyla. Zatytułowana była "17 – This is not a Boris Becker song". Był to pierwszy w historii numer składający się z samplowanej innej piosenki. Rok 1989 okazał się owocny. Światło dzienne ujrzał pierwszy ogólnodostępny album jego autorstwa: "The Cabinet". Była to pierwsza płyta na niemieckim, a także europejskim rynku wydana przez DJ-a. Jedną z głównych pozycji na tym albumie był numer "The Roof Is On Fire", który wypromował "Westbama" i jego wytwórnię. Od tej pory jego kariera rozwijała się coraz szybciej. W tym samym roku zagrał na pierwszej edycji festiwalu Love Parade na berlińskim Kurfürstendamm.
Do najbardziej lubianych i najczęściej grywanych numerów na dyskotekach należały "And Party", "Monkey Say Monkey Do", "No More Fucking Rock’n’Roll". W 1991 roku pojawił się kolejny album "Westbama" zatytułowany "A Practising Maniac At Work". Podobnie jak "The Cabinet" stał się hitem.
14 grudnia 1991 za sprawą Westbama odbył się pierwszy festiwal z cyklu Mayday. Westbam wspólnie z Klausem Jankuhnem jako Members of Mayday corocznie organizują takie imprezy i wydają single-hymny do tej imprezy.
W 1994 Westbam wydał kolejny album "Bam Bam Bam". Sprzedał się on w samych Niemczech w liczbie 140 000 egzemplarzy. Z niego pochodzą utwory, popularne na listach radiowych: "Celebration Generation", tytułowy "Bam Bam Bam" czy np. "Wizards Of Sonic".
W 1995 roku w ramach projektu Members of Mayday wydał płytę "Members Only".
Z okazji dziesięciolecia istnienia wytwórni Low Spirit Record wydał "The Age Of The DJ Mixer – 10 Years Of Low Spirit", na którym można było znaleźć aż 10 dzieł Westbama.
Największą sławę i rozgłos dla Westbama przyniósł rok 1996. Wiązało się to z ukazaniem się na rynku nowego singla "Terminator". W tym samym roku ukazał się singel "Born to Bang". Oba utwory prezentowały zupełnie nowy rodzaj muzyki techno. Od 1997 roku Westbam wspólnie z Dr. Motte, co rok analogicznie jak do Mayday Festiwal, wydają single-hymny na kolejną imprezę Love Parade. W 1997 ukazała się książka autorstwa Westbama: "Mix, Cuts and Scratches". Pod koniec tego roku Westbam wydał singel "Hard Times", poprzedzający nowy album "We’ll Never Stop Living This Way". W 1998 roku pojawił się następny singel "Crash Course". Rok 1999 to kolejne dwa: "Beatbox Rocker" oraz "Do The Rambo". W 2000 roku, okrzykniętym w kulturze techno "rokiem miłości", wydał kompozycje w nowym nurcie, zatytułowaną "Love Bass". Następne produkcje ukazały się dopiero w 2002 roku. Były to "Oldschool Baby" z Neną i nowy album "Right On".
W 2005 ukazał się album "Do You Believe In The Westworld" z promującym go singlem "Bang The Loop".

</doc>
<doc id="192979" url="https://pl.wikipedia.org/wiki?curid=192979" title="Normy moralne">
Normy moralne

Normy moralne – normy postępowania człowieka wynikające z moralności. Ich wypełnianie jest powinnością moralną, ich złamanie jest źródłem winy moralnej. Jest to jedno z podstawowych pojęć etyki.
Normy moralne tworzą system odmienny od pozostałych systemów normatywnych: (prawa, obyczaju, etykiety). Wielu autorów przyznaje normom moralnym pierwszeństwo w stosunku do innych norm, a czasami także kategoryczność, bezwzględność, powszechność, niezmienność. Inni wskazują, że absolutyzowanie uznawanych przez siebie norm moralnych i traktowanie ich jako powszechnych i bezwzględnie obowiązujących jest źródłem fanatyzmu.
Niektórzy autorzy rozróżniają „normę moralności” będącą naczelną zasadą etyczną i wynikające z niej szczegółowe normy moralne. Przykładami naczelnych norm moralności jest norma sformułowana przez Tomasza z Akwinu: „dążyć do dobra, unikać zła”, zapisana przez Jeremy'ego Benthama zasada dążenia do „maksymalnej korzyści dla maksymalnej liczby ludzi”, Kantowski imperatyw kategoryczny, czy zasada „czci dla życia” Alberta Schweitzera.
Klasyfikacja norm moralnych.
Maria Ossowska dokonała klasyfikacji szczegółowych norm moralnych:

</doc>
<doc id="192980" url="https://pl.wikipedia.org/wiki?curid=192980" title="Mr. X &amp; Mr. Y">
Mr. X &amp; Mr. Y

Mr. X &amp; Mr. Y – muzyczny duet tworzący i wykonujący utwory w szeroko rozumianej muzyce elektronicznej (techno, house, electro) oraz muzyce hip-hop (gangsta rap, hardcore rap). Duet ten tworzą: WestBam oraz Afrika Islam. Znani również jako solowi artyści. Jako duet najczęściej kojarzeni z występami na żywo na takich imprezach jak Mayday, Love Parade, Soundtropolis czy Maxrave.

</doc>
<doc id="192981" url="https://pl.wikipedia.org/wiki?curid=192981" title="Afrika Islam">
Afrika Islam

Africa Islam, właściwie Charles Glenn (ur. w 1967 w Nowym Jorku) – amerykański muzyk hip-hopowy i DJ.
Rozpoczął swą karierę muzyczną w 1977 roku, jako dziesięciolatek dołączając do grupy "Rock Steady Crew". Jeden z pionierów hip-hopowej kultury i twórca hip-hopowej stacji radiowej. Parę lat później wyprowadził się do Los Angeles, gdzie rozpoczął współpracę z Ice-T. Wyprodukował cztery albumy, które osiągnęły miano złotych, a potem platynowych płyt. 
Należy do grona DJ-ów blisko współpracującym ze słynnym Afriką Bambatą. Był to pierwszy DJ blisko z nim współpracujący, od którego nauczył się sztuki remiksowania utworów. Był on odpowiedzialny za imprezy Zulu Nation w latach 70. Właśnie z tej przyczyny często nazywa się go synem Afrika Bambaaty.
Afrika Islam znany jest również z tekstów, które napisał dla Soul Sonic Force i jego własnej grupy zwanej Funk Machine. Przez dwa lata był gospodarzem audycji Zulu Beats.
W swojej karierze jako DJ zasłynął ze sztuki miksowania na czterech adapterach jednocześnie. 
Pracował jako DJ i MC dla Rock Steady Crew. Razem z b-boyami w latach 1981–1985 zorganizowali światowe tournée.
W Europie znany głównie z występów w duecie z WestBamem na wielkich festiwalach techno jak Mayday, Soundtropolis.
Nagrał również utwór z polskim duetem didżejskim Kalwi &amp; Remi.

</doc>
<doc id="192982" url="https://pl.wikipedia.org/wiki?curid=192982" title="Árni Magnússon">
Árni Magnússon

Árni Magnússon, inaczej Arne Magnussen (ur. 13 listopada 1663 w Kvennabrekka, zm. 7 stycznia 1730 w Kopenhadze) – islandzki antykwariusz i filolog, badacz średniowiecznej literatury islandzkiej.
Życiorys.
Árni Magnússon urodził się 13 listopada 1663 roku w Kvennabrekka, był synem Magnúsa Jónssona i Guðrún Ketilsdóttir. Niewiele wiadomo o jego dzieciństwie i młodości. Był wychowywany przez rodziców matki w Hvammur i edukację odbierał od dziadka. Po jego śmierci w 1670 roku opiekował się nim wuj, Páll Pálsson. Od 1680 roku Árni Magnússon uczęszczał przez trzy lata do szkoły w Skálholt i zaprzyjaźnił się wówczas z późniejszym biskupem Björnem Þorleifssonem, Jónem Halldórssonem i późniejszym biskupem Jónem Þorkelssonem Vídalínem. W 1683 roku wyjechał wraz z ojcem do Kopenhagi i zaczął na Uniwersytecie Kopenhaskim studia w zakresie teologii. Rok później zaczął pracować z profesorem Thomasem Bartholinem młodszym, który otrzymał od króla zadanie przygotowania duńskich i norweskich manuskryptów do publikacji. To z powodu nacisków Bartholina król zakazał eksportu islandzkich manuskryptów i sprzedaży ich poza granice państwa w 1685 roku.
W tym samym roku Árni Magnússon ukończył studia, ale bardziej interesowały go wczesna historia Skandynawii i jej literatura. Zaraz po zakończeniu nauki wyjechał na Islandię, by uporządkować sprawy po śmierci ojca, który zmarł w poprzednim roku. W tym czasie zbierał także dla Bartholina islandzkie manuskrypty, ale większość z odkrytych prac zachował dla siebie, rozpoczynając tworzenie własnej kolekcji. Zimę 1685/1686 przymusowo spędził na Islandii z powodu braku statków płynących do Danii; okres ten spędził ucząc się technik kopiowania tekstu. Następne cztery lata spędził z Bartholinem, tłumacząc stare teksty na łacinę, oraz powiększając własną kolekcję. Odbywał podróże po Norwegii, Szwecji i Islandii, by kolekcjonować książki i manuskrypty. W 1697 roku został sekretarzem tajnych archiwów, a w 1701 roku profesorem filozofii i wczesnej historii Danii. Od 1702 do 1710 roku przebywał na Islandii z misją mającą ocenić kondycję ekonomiczną wyspy. W tym czasie spędził także wiele czasu na zbieraniu islandzkich manuskryptów. Dwukrotnie też wyjeżdżał wtedy do Danii. Pierwszy raz zimą 1705-1706. Także zimę 1708-1709 spędził w Kopenhadze, a 16 maja 1709 roku ożenił się z Dunką Mette Jensdatter Fischer, 19 lat od niego starszą wdową. Jesienią tego roku Árni Magnússon wyjechał na Islandię i nie widział się z żoną kolejne trzy lata.
W 1712 roku opuścił po raz ostatni Islandię i wiosną następnego roku dotarł do Kopenhagi. W 1714 roku przeniósł się wraz z żoną do jednego z uniwersyteckich mieszkań dla profesorów. W 1720 roku jego kolekcja została wysłana do Danii. Od następnego roku przez cztery lata był zastępcą bibliotekarza biblioteki uniwersyteckiej. W Nowy Rok 1725 roku Frederik Rostgaard stracił stanowisko kustosza tajnego archiwum i Árni Magnússon przejął jego obowiązki, pełniąc je do końca swojego życia bez formalnej nominacji.
Jego kolekcja w sporej części spłonęła w pożarze Kopenhagi, który wybuchł wieczorem 20 października 1728 roku. Gdy Árni Magnússon dowiedział się rankiem 21 października o zagrożeniu jego biblioteki, próbował ratować ją wraz ze sługami i dwoma Islandczykami, Jónem Ólafssonem i późniejszym biskupem Finnurem Jónssonem. Książki i meble załadowane na wozy usiłowali wyprowadzić przez zatłoczone ulice do domu Hansa Beckera.
Po pożarze miasta jak wielu innych mieszkańców był pozbawiony dachu nad głową i musiał trzykrotnie się przeprowadzać. W wigilię 1729 roku zachorował, a 6 stycznia Hans Gram spisał jego testament, jednak Árni Magnússon nie był w stanie podpisać go samodzielnie. Zmarł 7 stycznia o godzinie 5:45 rano, 12 stycznia został pochowany w katedrze Marii Panny, podówczas wciąż jeszcze nieodbudowanej po pożarze. Jego żona Mette zmarła we wrześniu tego samego roku i została pochowana z mężem.
Pod koniec lat 90. XX wieku większość dzieł jego kolekcji trafiła ponownie na Islandię i została umieszczona w Árni Magnússon Institute przy Uniwersytecie Islandzkim. Kolekcja znana jest jako Arnamagnæan Codex.
Upamiętnienie.
Jego podobizna widnieje na awersie wycofanego już z obiegu banknotu 100 koron islandzkich.

</doc>
<doc id="192983" url="https://pl.wikipedia.org/wiki?curid=192983" title="Arni Magnusson">
Arni Magnusson



</doc>
<doc id="192984" url="https://pl.wikipedia.org/wiki?curid=192984" title="Arne Magnussen">
Arne Magnussen



</doc>
<doc id="192985" url="https://pl.wikipedia.org/wiki?curid=192985" title="W-Parade">
W-Parade

W-Parade – plenerowa impreza muzyczna z charakterystyczną dla gatunku formą parady – przemarszu. Odbywa się we Wrocławiu.
Organizowana od 2004 roku jako odpowiedź na zapotrzebowanie na tego typu imprezy po zaprzestaniu orgranizowania sławnej Love Parade w Berlinie oraz Parady Wolności.
Historia.
2005
Impreza odbyła się 4 czerwca 2005 roku. Muzyka serwowana byłą w kilku różnych gatunkach z 4 scen jednocześnie.
Na imprezie zagrali między innymi: A Guy Called Gerald, Afrika Islam, Blake Baxter, Marco Remus, Aural Planet, Erick Kowalski.

</doc>
<doc id="192987" url="https://pl.wikipedia.org/wiki?curid=192987" title="Kometa Hale’a-Boppa">
Kometa Hale’a-Boppa

Kometa Hale’a-Boppa lub C/1995 O1 – kometa długookresowa, którą można było obserwować gołym okiem od maja 1996 do grudnia 1997 roku, dwa razy dłużej niż poprzednią rekordzistkę, Wielką Kometę z 1811 r.
Odkrycie i obserwacje komety.
Kometa została odkryta na długo przed przejściem przez peryhelium, 23 lipca 1995 r. przez Alana Hale’a z Nowego Meksyku i Thomasa Boppa z Arizony w Stanach Zjednoczonych. Przypuszczano, że może się okazać bardzo jasnym ciałem niebieskim.
29 marca 1997 roku kometa przeszła przez peryhelium, stając się najjaśniejszym tego typu obiektem od wielu dziesięcioleci. Została okrzyknięta Wielką Kometą z 1997 roku.
Orbita.
Kometa Hale’a-Boppa porusza się po orbicie w kształcie bardzo wydłużonej elipsy o mimośrodzie około 0,995 i nachyleniu do ekliptyki – 89,29°. Peryhelium znajduje się w odległości 0,89054 j.a. od Słońca, aphelium zaś – około 354 j.a. Na jeden obieg potrzebuje około 2364 lat.
Właściwości fizyczne.
W chwili odkrycia kometa znajdowała się w rekordowej odległości 7,2 j.a. od Słońca, między orbitami Jowisza i Saturna. Zazwyczaj komety są w tych odległościach niezwykle słabe i nie wykazują prawie żadnej aktywności. Jednakże kometa Hale’a-Boppa wytworzyła już wówczas komę. Wielkość jądra oszacowano na ok. 60 km, było znacząco większe od jądra komety Halleya.
Kometa znalazła się najbliżej Ziemi 22 marca 1997 r. (1,315 j.a., około 194 mln km). Większość komet byłaby z takiej odległości widoczna tylko za pomocą instrumentów astronomicznych. Gdy przechodziła przez peryhelium, osiągnęła jasność widomą −1 i stała się obiektem jaśniejszym od wszystkich gwiazd prócz Syriusza. Była widoczna nawet w miastach, gdzie światła znacznie utrudniają obserwacje.
Później kometa Hale’a-Boppa słabła, jednak gołym okiem była widoczna od 20 maja 1996 do 9 grudnia 1997 r. W roku 2001, będąc już poza orbitą Saturna, miała jeszcze komę o wielkości szacowanej na 2 mln km. Kiedy mijała orbitę Urana w styczniu 2005 roku (21 j.a. od Słońca), wciąż można było zaobserwować mały warkocz. Astronomowie przewidywali, że będą mogli ją śledzić jeszcze do roku 2020, kiedy osiągnie jasność 30, 
jednak pomiary pozycji komety udało się zrealizować jeszcze 9 lipca 2022 roku.
Warkocz.
Kometa Hale’a-Boppa wykształciła dwa warkocze: jeden niebieski – gazowy, prosty, skierowany dokładnie w przeciwną stronę niż Słońce; drugi żółty – złożony z pyłów, zakrzywiony, wzdłuż trajektorii komety. W pobliżu peryhelium warkocz miał na niebie długość 30–40°.
Kometa Hale’a-Boppa była badana i fotografowana przez astronomów profesjonalistów i amatorów. Dzięki tym studiom udało się nieco lepiej poznać naturę samej komety i innych podobnych ciał niebieskich.
Pomiędzy warkoczem gazowym i pyłowym, kometa miała dodatkowo delikatny warkocz składający się z neutralnych atomów sodu. Warkocz ten miał długość 50 mln km. Jego źródłem mogły być drobiny pyłu, które w wyniku zderzeń i pod wpływem promieniowania ultrafioletowego uwalniały atomy sodu, które następnie były wypychane przez promieniowanie słoneczne, tworząc osobny warkocz.
Skład fizyczny.
W składzie komety Hale’a-Boppa stwierdzono deuter w ilości przewyższającej dwukrotnie proporcję w ziemskich oceanach. Zgodnie z teorią pochodzenia wody na Ziemi, większość jej zasobów pochodzi z komet, które zderzały się z ziemskim globem. Gdyby zawartość deuteru w innych kometach okazała równie wysoka, woda na Ziemi musiałaby mieć także inne pochodzenie.
Deuter zawierały także inne związki wodoru obecne w komecie. Jego proporcja zmieniała się zależnie od substancji, co zdaniem astronomów oznacza, że lód wchodzący w skład komety nie pochodzi z dysku protoplanetarnego, lecz z przestrzeni międzygwiazdowej. Modele teoretyczne obrazujące lód w chmurach międzygwiazdowych wskazują, że kometa Hale’a-Boppa powstawała w temperaturze 24–25 K.
Obserwacje spektroskopowe wykazały obecność w komecie związków organicznych, w tym niestwierdzonych dotychczas w kometach. Molekuły te mogą występować na kometach, bądź tworzyć się podczas reakcji w komie.
Rotacja jądra.
Materia gazowa wydobywała się z jądra komety w formie dżetów z różnych miejsc na jego powierzchni. Dzięki temu można było obserwować ruch obrotowy jądra i wyznaczyć czas obrotu, wynoszący 11 godzin i 46 minut.
Prawdopodobny satelita komety.
W pracy teoretycznej z roku 1997 argumentowano, że emisja gazów i pyłów z jądra komety Hale’a-Boppa może być całkowicie wyjaśniona przy założeniu, że wokół jądra krąży drugi składnik. Większy fragment miałby ok. 70 km, a mniejszy ok. 30 km średnicy. Obiegałyby one w odległości 180 km wspólny środek masy w czasie trzech dób. Analiza ta była potwierdzona przez obserwacje przeprowadzone w 1996 roku przy użyciu szerokokątnej kamery planetarnej (Wide Field Planetary Camera 2) Kosmicznego Teleskopu Hubble’a, która wykonała zdjęcia komety wskazujące na możliwość istnienia satelity.
Układ dwóch wzajemnie się obiegających jąder kometarnych był później kwestionowany. Podważano słuszność założenia, że takie obserwacje można wyjaśnić jedynie za pomocą istnienia podwójnego jądra, gdyż nie potwierdziły tego inne obserwacje. Ponadto, chociaż wcześniej obserwowano rozpad komet, nie znano żadnego przypadku stabilnego jądra podwójnego komet – aż do późniejszego odkrycia .
Przesądy związane z kometą.
Pojawienie się komety stało się przyczyną zbiorowego samobójstwa członków Wrót Niebios. Wyznawcy sekty wierzyli, że po śmierci przeniosą się do statku kosmicznego, podążającego rzekomo za kometą.

</doc>
<doc id="192988" url="https://pl.wikipedia.org/wiki?curid=192988" title="Mark Spoon">
Mark Spoon

Mark Spoon, właśc. Markus Löffel (ur. 27 listopada 1966 we Frankfurcie nad Menem, zm. 11 stycznia 2006 w Berlinie) – niemiecki DJ i twórca muzyki z gatunku trance. Występował również w duecie Jam &amp; Spoon wspólnie z Jamem El Marem. Znany pod pseudonimami: Tokyo Ghetto Pussy, Storm.
Mark Spoon rozpoczynał swoją karierę na początku lat 90. Początkowo jako DJ występował we frankfurckim klubie Sound Factory, związany z wytwórnią Logic Records. W 1991 roku porzucił wytwórnię i otworzył XS Club. W 1992 roku poznał Jama El Mara i nagrał z nim album "Tales from a Danceographic Ocean". Pochodzący z tej płyty utwór "Stella" był jednym z najczęściej granych w klubach całej Europy. Spoonowi przypisuje się również stworzenie najlepszego remiksu w historii muzyki techno. Był nim utwór "Age of Love". Między 1993 a 1997 Spoon był często rezydentem klubu Dorian Gray. Kilkakrotnie był też w Polsce. Grał na Nocy Pojednania w Techno Planet (Bielsko-Biała) i w katowickim Spodku na Mayday Polska 2000. Był rezydentem niemieckich klubów: Kraftwerk KW (Monachium), Pleasure Dome (Augsburg), Mach 1 (Norymberga), Airport (Würzburg), Tribehouse (Neuss), U60311 (Frankfurt), Kalkscheune (Berlin).
Zmarł 11 stycznia 2006 na atak serca.

</doc>
<doc id="192989" url="https://pl.wikipedia.org/wiki?curid=192989" title="Pengo">
Pengo



</doc>
<doc id="192991" url="https://pl.wikipedia.org/wiki?curid=192991" title="Alexander McCall Smith">
Alexander McCall Smith

R. Alexander „Sandy” McCall Smith (ur. 24 sierpnia 1948 w Bulawayo) – urodzony w Rodezji prawnik i pisarz pochodzenia szkockiego.
Zarys biografii.
Urodził się w Rodezji (obecnie Zimbabwe), w Bulawayo i tam zdobył podstawy wykształcenia. Następnie przeprowadził się do Szkocji. Studiował prawo na Uniwersytecie Edynburskim, uzyskując stopień doktora (specjalizował się w dziedzinie prawa medycznego). Po powrocie w 1981 do Afryki został jednym ze współorganizatorów wydziału prawa na Uniwersytecie Botswany, na którym pracował także jako wykładowca. W 1984 wrócił Edynburga, gdzie nadal mieszka z żoną – Elizabeth, która jest lekarką, i dwiema córkami – Lucy i Emily.
Jest melomanem i oboistą samoukiem oraz współzałożycielem amatorskiej The Really Terrible Orchestra.
Odznaczony Komandorią Orderu Imperium Brytyjskiego (CBE).
Powieściopisarz.
Jest autorem wielu powieści i opowiadań, niektóre spośród nich zdobyły dość duże uznanie. Szczególną popularnością w wielu krajach cieszy się cykl o Mme Ramotswe, botswańskiej detektyw, prowadzącej Kobiecą Agencję Detektywistyczna Nr 1. Część książek z tego cyklu ukazała się także w przekładzie na język polski. Powieść "Kobieca Agencja Detektywistyczna Nr 1" zyskała szereg nagród literackich, została m.in. wybrana przez dziennik „The Times” książką roku 1999, zaś jej autora uznano w 2003 pisarzem roku.

</doc>
<doc id="192993" url="https://pl.wikipedia.org/wiki?curid=192993" title="Innocenty VII">
Innocenty VII

Innocenty VII (łac. "Innocentius VII", właśc. Cosimo Gentile de’Migliorati; ur. w 1339 w Sulmonie, zm. 6 listopada 1406 w Rzymie) – papież w okresie od 17 października 1404 do 6 listopada 1406.
Reprezentował „rzymską” obediencję (uznaną później za legalną) w okresie wielkiej schizmy zachodniej.
Życiorys.
Cosimo Gentile de' Migliorati urodził się w Sulmonie prawdopodobnie w 1339 roku, jako że jedyna współczesna wzmianka dotycząca jego wieku (kronika Teodoryka z Nieheim) podaje, że w chwili wyboru na papieża miał 65 lat. Pochodził ze szlacheckiej rodziny o wojskowych tradycjach, wybrał jednak stan duchowny. Ukończył studia prawnicze na uniwersytecie w Bolonii z tytułem doktora. Następnie był profesorem prawa na uniwersytetach w Padwie i Perugii. Sprawował też funkcje archiprezbitera Sulmony (1373) i kanclerza archidiecezji Kapui (1379). Po wyborze antypapieża Klemensa VII pozostał wierny prawowitemu papieżowi Urbanowi VI. Dzięki rekomendacjom z uniwersytetu bolońskiego w 1380 został przyjęty do służby w kurii papieskiej. Urban VI mianował go kolektorem danin papieskich w Anglii.
4 listopada 1387 został wybrany na arcybiskupa Rawenny, ponieważ jednak senior Rawenny Guido da Polenta wspierał Klemensa VII, nie mógł objąć archidiecezji. 15 września 1400 zrezygnował z archidiecezji raweńskiej na rzecz bratanka Giovanni Migliorati. W latach 1389-1390 był także biskupem Bolonii. Sakrę biskupią przyjął 5 grudnia 1387. Sprawował także urząd wicekamerlinga Kamery Apostolskiej i był prefektem konklawe 1389. Wybrany wtedy papież Bonifacy IX, z którym łączyło go odległe pokrewieństwo, na konsystorzu 18 grudnia 1389 mianował go kardynałem prezbiterem tytułu Santa Croce in Gerusalemme i uczynił go swoim bliskim współpracownikiem (m.in. powierzył mu prowadzenie spraw finansowych Stolicy Apostolskiej). W 1390 działał jako legat papieski w Lombardii i Toskanii, mediując w konflikcie pomiędzy księciem Gian Galeazzo Viscontim, a komunami Bolonii i Florencji. Kiedy Bonifacy IX był już ciężko chory, mianował go przewodniczącym konsystorza z nieograniczoną władzą w zakresie zarządzania Kościołem. Dało to Miglioratiemu bardzo silną pozycję w rozgrywkach o sukcesję po Bonifacym IX.
Wybór na papieża.
Został wybrany w wyniku konklawe z 1404 roku. Złożył wówczas ślubowanie, że dołoży wszelkich starań do zakończenia wielkiej schizmy zachodniej, wliczając abdykację. Cosima Gentile Migliorati został wybrany na papieża 17 października 1404 i przybrał imię Innocenty VII. 11 listopada 1404 odbyła się uroczysta inauguracja jego pontyfikatu.
Pontyfikat.
Wbrew zobowiązaniom podjętym na konklawe, odmówił jednak podjęcia rozmów z „awiniońskim” antypapieżem Benedyktem XIII, mimo pojednawczych sygnałów płynących z Awinionu. Innocenty VII chciał doprowadzić do zakończenia schizmy na własnych warunkach i zwołał w tym celu sobór do Rzymu. Sobór ten jednak nigdy się nie odbył, a wkrótce potem w mieście wybuchł bunt przeciw krewnym papieża, którym ten powierzył wysokie stanowiska w administracji zarówno świeckiej, jak i kościelnej. Innocenty VII musiał wezwać na pomoc króla Neapolu Władysława, płacąc za tę pomoc szeregiem ustępstw o charakterze politycznym. Rebelię zdławił bratanek papieża Ludovico Migliorati, jednak jego brutalne metody (m.in. egzekucja 11 zasłużonych obywateli Rzymu) sprowokowały kolejne wystąpienia antypapieskie. 6 sierpnia 1405 Innocenty VII musiał uciekać wraz z kardynałami do Viterbo. Dopiero przejęcie władzy w mieście przez stronnictwo gibelinów z Giovannim Colonną na czele w 1406 umożliwiło mu powrót. Miasto było jednak okupowane przez wojska króla Władysława Neapolitańskiego, który ewakuował je dopiero po obłożeniu go ekskomuniką. Po uspokojeniu sytuacji w Rzymie Innocenty VII zajął się reformą Uniwersytetu Rzymskiego, tworząc na nim wydziały: medycyny, filozofii, logiki i retoryki oraz katedrę greki. Zmarł 6 listopada 1406, w wieku 67 lat.
W ciągu dwóch lat swojego pontyfikatu Innocenty VII nie podjął żadnych realnych kroków w celu przezwyciężania schizmy. Pewnym usprawiedliwieniem dla niego mogą być jednak problemy, z jakimi zmagał się w Rzymie, nieszczerość Benedykta XIII, a także postawa króla Neapolu Władysława, który dążył do podporządkowania sobie Rzymu i papiestwa.

</doc>
<doc id="192994" url="https://pl.wikipedia.org/wiki?curid=192994" title="Hardy Hard">
Hardy Hard

Hardy Hard, właściwie Kay Lippert (ur. 10 września 1974 w Dreźnie) – niemiecki DJ i twórca muzyki z gatunku electro-techno.
Przygodę z muzyką rozpoczynał od tworzenia prostych melodii na komputerze Atari, a następnie na Amiga 500. Początkowo tworzył muzykę do gier komputerowych i demówek. Na przełomie 1991/1992 zaczął tworzyć swoje pierwsze produkcje i grać w drezdeńskim klubie "The Fabrik" pod pseudonimem "Hardsequencer".
Jego pierwsze nagranie demo trafiło do berlińskiej wytwórni "Low Spirit" (wytwórnia Westbama) w 1992. Był pierwszym wschodnioniemieckim twórcą wydającym produkcję stworzone na Amidze. Jego kolejne winyle: "Noise is the Message", "Brain Crash", "The Dancing Nations" oraz "Ear to Brain" stały się światowymi klasykami rave'u.
Po jego występie na Mayday 1994 licznie koncertował m.in. w Australii, Azji i Ameryce oraz remiksował takich artystów jak Yello, Marusha, Moby, Westbam, Afrika Bambaataa, Jan Delay czy H-Blocks (to tylko część twórców).
W roku 1995 stał się rezydentem w jednym z najpopularniejszych berlińskich klubów "E-Werk" i w latach 1996/1997 przeniósł się z Drezna do Berlina.
Wtedy też postanowił skończyć z muzyką rave i zmienić pseudonim na "Hardy Hard". Ostatnia produkcja "Harsequencera" nosiła tytuł "The Healer". Pierwsze produkcje jakie stworzył Hardy Hard – "Metal Hammer" (label "Loud &amp; Slow") oraz "Here Comes That Sound" stały się klubowymi hitami. Jeden z najpopularniejszych utworów 1998 roku "The Silver Surfer", napisany w oryginale przez artystę demoscenowego o pseudonimie Walkman, był praktycznie ówczesnym hymnem Love Parade, gdzie był najchętniej odtwarzanym utworem.
Występował na wielu międzynarodowych imprezach np. na "Air-Rave" na pustyniach Nevady w USA, "Nature One Festival" (Niemcy), "Miami Musicconference", wszystkich "Loveparade" (w Berlinie, Kapsztadzie, Meksyku i Tel Awiwie); grał m.in. w: "Yellowclub" w Tokio, "1015 Folsom" i "DV8" w San Francisco, londyńskim "Club UK", Chicago; odwiedził m.in. Szwajcarię, Austrię, Polskę, Rosję, Belgię, Holandię i całe Niemcy.
Pierwsze produkcje we własnym projekcie "Chemical Reaction Food" wydał w wytwórni Electric Kingdom, z którą – wspólnie z WestBamem – rozpoczął również w 1998 roku cykl imprez o tej samej nazwie. Wprawdzie panowało ożywienie muzyki lat 80., ale grali electro-techno i boogiebreaks w zupełnie nowym kontekście, co było zupełną nowością na niemieckiej scenie tanecznej.
W tym czasie Kay Lippert i legenda hip-hopu – Afrika Bambaataa pod szyldem projektu "Sirius B" wydali m.in. "If You TechnoLectro", "Tellievision" i "Funky &amp; Proud".
Od tego czasu wiele utworów zostało dodanych do wciąż rosnącej dyskografii tego artysty reprezentującej jego kreatywną twórczość i umożliwiającej mu szturmować kluby na całym świecie.

</doc>
<doc id="192995" url="https://pl.wikipedia.org/wiki?curid=192995" title="Kraj Loary">
Kraj Loary

Kraj Loary () – region administracyjny w zachodniej Francji, w którego skład wchodzi 5 departamentów:
Graniczy z regionami: Bretania, Nowa Akwitania, Normandia i Region Centralny-Dolina Loary.

</doc>
<doc id="192996" url="https://pl.wikipedia.org/wiki?curid=192996" title="Ptaky">
Ptaky

Ptaky – polski zespół rockowy, założony w Gdańsku w 2003 roku, przez Piotra Łukaszewskiego, gitarzystę grającego wcześniej m.in. w zespołach: TSA Evolution, Skawalker, IRA oraz KarmaComa.

</doc>
<doc id="192998" url="https://pl.wikipedia.org/wiki?curid=192998" title="Egerszalok">
Egerszalok



</doc>
<doc id="192999" url="https://pl.wikipedia.org/wiki?curid=192999" title="Carpathian Forest">
Carpathian Forest

Carpathian Forest – norweski zespół blackmetalowy, założony w 1990 r. przez Nattefrosta i Nordavinda. Po wydaniu dem "Bloodlust &amp; Perversion" w 1992 i "Journey Through The Cold Moors Of Svarttjern" w 1993 grupa stała się jednym z kultowych zespołów na norweskiej black-metalowej scenie. Teksty zespołu oscylują nie tylko wokół typowych dla Black-Metalu antychrystianizmu czy satanizmu, ale także nawiązują do sadyzmu, samobójstwa i dewiacji seksualnych. Muzycy wykazują silne zainteresowanie punkiem oraz rock and rollem. Nattefrost w wywiadzie dla Tartarean Desire Webzine przyznaje, że założył projekt, w którym grają muzykę zbliżoną do rock and roll punka, wzorowaną na Turbonegro.
Historia.
Początki zespołu sięgają 1990 roku, kiedy Roger „Nattefrost” Rasmussen oraz Johnny „Nordavind” Krøvel rozpoczynają wspólną działalność muzyczną, która w 1991 roku odprowadza do utworzenia Carpathian Forest. Po kilku zmianach w składzie, zespół zaczyna pierwsze próby, skutkujące powstaniem debiutanckiego demo "Bloodlust and Perversion", nagranego w Star Studio w 1992 roku i wydanego w nakładzie 2500 kopii. Na przestrzeni 1992 i 1993 roku grupa rejestruje dwie kolejne kasety demo pt. "Rehearsal Outtake" (1992) oraz "Journey Through the Cold Moors of Svarttjern" (1993).
Po pierwszych próbach wydawniczych krystalizuje się unikalny, mroczny styl Carpathian Forest, który z jednej strony posiadał silne odniesienia do tradycyjnego Black-Metalu, jak i również Punk-Rocka czy Trash-Metalu, zachowując z drugiej strony klimat atmosferycznego i depresyjnego Black-Metalu. Niewątpliwie tak wykształcony kierunek muzyczny będzie miał wpływ na dalsze poczynania grupy, stanowiąc wyznacznik dla charakteru kolejnych wydawnictw.
W 1994 roku zespół podpisuje kontrakt z włoską wytwórnią Avangarde Music, rozpoczynając równocześnie prace nad mini albumem "Through Chasm, Caves and Titan Woods", który ukazuje się rok później. W 1997 roku zostaje wydany kompilacyjny album "Bloodlust and Perversion", zawierający materiały demo oraz dotychczasowy dorobek zespołu.
Po kilku latach przerwy, duet Nattefrost i Nordavind wchodzi do norweskiego Sound Suite Studio aby w 1998 roku zarejestrować swój pierwszy album "Black Shining Leather", choć praprodukcja oraz tworzenie muzyki dla poszczególnych utworów rozpoczęła się znacznie wcześniej. Perkusistą sesyjnym na czas nagrywania płyty zostaje Lars „Lazare” Nedland. Zespół wykonuje także cover piosenki "The Cure – A Forest", umieszczając go jako utwór zamykający album.
Na przełomie 1999 i 2000 roku szeregi Carpathian Forest zasilają gitarzysta Terje „Thort” Vik Schei, perkusista Anders Kobro oraz Daniel „Vrangsinn” Salte jako basista i klawiszowiec. Z początku wszyscy trzej pełnią jedynie rolę muzyków sesyjnych i koncertowych, jednak po niedługim czasie zostają wcieleni do zespołu.
Na początku 2000 roku grupa ponownie odwiedza Sound Suite Studio, rozpoczynając tworzenie dwóch kolejnych albumów: "Strange Old Brew" (2000) oraz "Morbid Fascination of Death" (2001), które powstają w ramach jednej sesji nagraniowej. Podobnie jak w przypadku "Black Shining Leather" wydawcą zostaje wytwórnia Avangarde Music. Większość materiału na obydwa albumy powstała w okresie między 1991 a 1999 rokiem. Jak podkreśla wokalista grupy Nattefrost: „Nasz cel polegał na zachowaniu starych utworów i połączeniu ich z nowym kawałkami, które odzwierciedlałyby styl tych pierwszych”. „Nie są to w pełni albumy koncepcyjne, ale prawdą jest, że tworzą pewną całość, poruszając takie tematy jak sens życia, śmierć, samobójstwo oraz kwestie osobiste”. „"Strange..." to klimatyczna, samobójcza podróż, z kolei "Morbid..." jest bardziej bezpośredni i brutalny”. W wyniku różnic w podejściu do koncepcji muzycznej z zespołu dochodzi wieloletni członek i założyciel grupy Nordavind, opuszczając Carpathian Forest niedługo po zakończeniu procesu nagrywania płyt. Wykorzystanie jazzowych motywów w celu podkreślenia mrocznego stylu sprawiło, że zarówno "Strange Old Brew", jak i "Morbid Fascination of Death" zyskały dość awangardowy charakter. Tłumacząc muzyczne poszukiwania Natterfrost stwierdził: „Eksperymentowaliśmy z szalonymi instrumentami takimi jak saksofon, którego osobiście nie postrzegam wyłącznie jako instrumentu jazzowego. Dzięki niemu możesz stworzyć bardzo ponury nastrój”. Jako bonus na "Morbid Fascination of Death" znalazł się cover "Mayhem – Ghoul" oraz nowa wersja klasycznego utworu "The Last Sigh Of Nostalgia". Równocześnie do wizerunku zespołu oraz warstwy lirycznej zaczynają coraz mocniej przenikać nie tylko charakterystyczne dla Black-Metalu motywy satanistyczne czy anty chrześcijańskie, ale również tematy związane z samobójstwem, nihilizmem, mizantropią, dewiacjami seksualnymi czy BDSM.
W 2001 roku Carpathian Forest obywa europejską trasę koncertową u boku polskiej grupy Behemoth.
W ramach 10 rocznicy istnienia zespołu, w 2002 roku ukazuje się album kompilacyjny pt. "We’re Going to Hell for This – Over a Decade of Perversions" na którym oprócz kilku nowych piosenek znalazły się covery takich zespołów jak: Darkthrone, Venom i Discharge, nowa wersja utworu "Bloodlust and Perversion" oraz zapis audio koncertu jaki grupa dała w szwajcarskiej hali koncertowej Z7 w październiku 2001 roku. Była to także ostatnia płyta wydana nakładem wytwórni Avangarde Music.
Latem 2002 roku Carpathian Forest wchodzi do Sound Suite Studio na południu Francji, aby rozpocząć nagrywanie czwartego albumu zatytułowanego "Defending The Throne Of Evil." W tym samym roku grupa nawiązuje współpracę z francuską wytwórnią Season Of Mist, której nakładem płyta ukazuje się ostatecznie w 2003 roku. Pod względem muzycznym nowy album nabrał bardziej melodyjnego i symfonicznego brzemienia, które równoważyło mocne, Black-Metalowe tony. Podobnie jak w przypadku poprzednich wydawnictw muzycy użyli saksofonu, jednak nowym elementem było zastosowanie keyboardu, który do warstwy dźwięku wprowadził odmienny klimat. Jak wspomina Nattefrost: „W tym przypadku użycie keyboardu było ważne, wzbogaciło wrażenia (...) aby wykreować dodatkową, mroczną atmosferę pod szorstkim brzmieniem gitar. Wynajęliśmy również chór, aby stworzyć wyjątkowy nastrój. Klawisze to instrument, który przy prawidłowym użyciu może dać dużo Black-Metalu (...)”. 2003 rok przyniósł także występ grupy podczas niemieckiego festiwalu Wacken, który miał miejsce na przełomie lipca i sierpnia. Do oficjalnego składu dołącza również nowy gitarzysta Gøran „Blood Pervertor” Bomann.
Na początku 2004 roku grupa pojawiła na dwóch koncertach w Polsce. Pierwszy z nich odbył się w warszawskim klubie „Proxima” u boku Anathemy i Green Carnation. Dzień później zespół wystąpił na krakowskich Krzemionkach w studiu TVP razem z Hate, Carnal Forge i Gorgoroth, gdzie zarejestrowany występ posłużył do wydania oficjalnego DVD "We’re Going to Hollywood for This – Live Perversions" nakładem polskiej wytwórni Metal Mind Productions. Oprócz sfilmowanego zapisu live na albumie pojawił się także bonusowy materiał audio, video, biografia, dyskografia, wywiady oraz galerie zdjęć.
W tym samym roku ukazuje się mini album pt. "Skjend Hans Lik" zawierający alternatywne i niepublikowane wersje różnych utworów oraz demo pt. "Bloodlust and Perversion".
W 2005 roku zaczęły pojawiać się pierwsze wzmianki o kolejnym albumie Carpathian Forest pt. "Fuck You All!!!! – Caput Tuum in Ano Est". Gitarzysta Thort opisywał płytę jako odmienny kierunek od "Defending The Throne Of Evil" mówiąc: „Nie zamierzamy używać keyboardu w takim zakresie, w jakim robiliśmy to ostatnio. Pod wieloma względami porównałbym nowy album do "Black Shining Leather", ponieważ nowy materiał to mieszanka Black-Thrash i Black Rock’n Roll”. Początkowe komunikaty dotyczące daty wydania publikowane przez zespół nie pokryły się z oficjalną premierą, która ostatecznie odbyła się w połowie 2006 roku. Wstępne informacje sugerowały koniec 2005 lub początek 2006 roku jako okres ukazania się albumu, jednak solowy projekt Nattefrost-a opóźnił proces nagrywania płyty, która w rezultacie ujrzała światło dzienne w czerwcu 2006 roku nakładem Season of Mist. Autorem projektu okładki oraz całej szaty graficznej wydawnictwa był wokalista grupy. Trasa promująca krążek "Fuck You All!!!!" oprócz części europejskiej obejmowała także występy w Ameryce Północnej, Południowej oraz Australii. Zespół zagrał również dwa koncerty w Polsce w maju 2006 roku, które odbyły się we wrocławskim klubie W-Z oraz w warszawskiej Proximie wraz z Hate i Keep of Kalessin.
Informacje o rozpoczęciu prac nad następcą "Fuck You All!!!!" zostały opublikowane przez zespół już w 2007 roku, jednakże datę premiery wielokrotnie zmieniano a różne okoliczności sprawiły, że przez kolejne lata płyta nie doczekała się swojej premiery.
W okresie od 2009 do 2014 roku muzyczna aktywność Carpathian Forest skupiała się głównie na koncertach, które grupa grała między innymi na festiwalach takich jak: Inferno Festival, Eindhoven Metal Meeting, Carpathian Alliance Metal Festival, Meh Suff Metal Festival, Blastfest czy Bunker Festival.
W 2014 roku zespół opuszczają jego wieloletni członkowie: Thort, Kobro, Vrangsinn oraz Blood Pervertor w wyniku czego dochodzi do zawieszenia działalności. W wywiadzie dotyczącym odejścia, gitarzysta Thort oświadczył: „Szczerze mówiąc czułem, że przestaję dawać z siebie wszystko będąc w Carpathian Forest. Powoli zaczęła dominować rutyna, a poszczególne rzeczy przestały być inspirujące, dlatego pisanie nowego materiału stawało się coraz trudniejsze. Prawdopodobnie przyczyn było wiele, ale koniec końców czułem, że lepiej byłoby dla zespołu gdyby wstrzyknęli trochę świeżej krwi do swoich szeregów, kogoś kto miałby energię i inspirację której mnie zaczęło brakować”.
Po trzech latach przerwy zespół wznawia działalność w 2017 roku w nowym składzie. Jedynym oryginalnym członkiem pozostaje wówczas Natterfrost jako wokalista i założyciel grupy.
W 2018 roku nakładem wytwórni Indie Recordings ukazuje mini album pt. "Likeim" będący pierwszym od 12 lat wydawnictwem zespołu. Na płycie znalazł się jeden nowy utwór oraz cover "Turbonegro – All My Friends Are Dead""." W latach 2018–2019 Carpathian Forest zalicza również występy na kilku europejskich festiwalach takich jak: Brutal Assault, Agglutination Metal Festival, Hellfest, Inferno Festival czy Incineration Festival. W 2019 roku do grupy wraca Daniel „Vrangsinn” Salte, ponownie obejmując funkcję basisty. W tym samym roku zespół odwiedza także Polskę, grając koncert podczas Metalowej Wigilii w warszawskim klubie Progresja.

</doc>
<doc id="193000" url="https://pl.wikipedia.org/wiki?curid=193000" title="Tomcraft">
Tomcraft

Tomcraft, właśc. Thomas Brückner (ur. 12 czerwca 1975) – niemiecki DJ i producent muzyki elektronicznej. Gra głównie takie style jak house, tech house oraz trance.
Karierę muzyczną rozpoczął w wieku 18 lat w Monachium, występując jako DJ. Jego styl miksowania muzyki polegał na płynnym przechodzeniu od techno do progressive trance. Po dwóch latach zauważony przez szefa Kosmo Records – Michaela Ranka, podpisał kontrakt na nagranie płyty. Wkrótce potem ukazał się debiutancki singel "This Is No House". Od 1996 r. współpracował z producentem o pseudonimie Eniac, co zaowocowało ich pierwszym wspólnym singlem pt. "Viva" oraz kolejnym – "Prosac" (reedytowany w roku 2001). W 2002 roku ukazał się na singlu największy przebój niemieckiego DJ-a – "Loneliness", z którego jest znany szerzej w Polsce. Utwór ten osiągnął sukces w całej Europie (m.in. miejsce 1. w Wielkiej Brytanii). Tomcraft współpracuje z wieloma artystami przy miksowaniu utworów oraz jest autorem licznych remiksów takich wykonawców jak np. Depeche Mode, Pet Shop Boys, Simple Minds, czy też Sonique.
Dyskografia.
Poniżej przedstawiona jest tylko lista albumów studyjnych:

</doc>
<doc id="193001" url="https://pl.wikipedia.org/wiki?curid=193001" title="Piotrowice (powiat oświęcimski)">
Piotrowice (powiat oświęcimski)

Piotrowice – wieś w Polsce położona w województwie małopolskim, w powiecie oświęcimskim, w południowej części gminy Przeciszów, ok. 22 km na wschód od Oświęcimia.
Funkcjonują tutaj: Ochotnicza Straż Pożarna, ośrodek zdrowia, szkoła podstawowa oraz Ludowy Klub Sportowy Piotrowice.
Geografia.
Wieś leży nad potokiem Bachórz i w jego dolinie. Okolice wsi są urozmaicone licznymi wzgórzami.
Nazwa.
Nazwa wsi wzmiankowana po raz pierwszy w XIV wieku pod nazwą "Petrovicz" i jest ona typową polską nazwą patronimiczną pochodzącą od imienia zasadźcy o imieniu Piotr.
Nazwę miejscowości w zlatynizowanej staropolskiej formie "Pyotrowycze villa" wymienia w latach 1470–1480 Jan Długosz w księdze "Liber beneficiorum dioecesis Cracoviensis".
Części wsi.
Integralne części wsi Piotrowice: 
Historia.
Miejscowość znajdowała się w granicach księstwa oświęcimskiego, później zatorskiego. W XVI wieku wcielona do Korony Królestwa Polskiego. Następnie w rękach Fryderyka Piotra Dunina z Zatora.
W latach 1975–1998 miejscowość należała administracyjnie do województwa bielskiego.
Zabytki.
Kościół parafialny wzmiankowany w latach 1325–1327. Drewniany obiekt zbudowano z inicjatywy ks. Jana Salomona Piotrowskiego. Świątynia została spalona. W 1895 roku zakończono budowę kościoła parafialnego pod wezwaniem Najświętszej Marii Panny w Piotrowicach. Jest to obiekt murowany, z czerwonej cegły, z wysoką wieżą. Wewnątrz znajdują się cenne obiekty: ołtarz główny i rzeźba Pieta z XIV wieku.

</doc>
<doc id="193003" url="https://pl.wikipedia.org/wiki?curid=193003" title="Enthroned">
Enthroned

Enthroned – belgijski zespół blackmetalowy, założony w 1993 r.
Życiorys.
1993. Zespół powstaje z inicjatywy perkusisty Cernunnosa z Blaspherion. Wkrótce znajduje się i gitarzysta – Tseboath (wcześniej członek deathmetalowej grupy Slanesh).
1994. Wychodzi promo, na które składa się 5 utworów. Przynosi ono zainteresowanie zespołem ze strony kilku niezależnych wytwórni. W następstwie wydany zostaje split ('Scared by Darkwinds') z Ancient Rites pod etykietą Afterdark Records.
1995. Ukazuje się pierwszy pełny album zespołu, 'Prophecies of Pagan Fire', wydany przez Evil Omen Records. Wydanie staje się klasycznym, kultowym albumem na blackmetalowej scenie. Niedługo potem zespół pozyskuje drugiego gitarzystę, imieniem Nornagest, byłego członka grupy Heresia.
Ostatecznie Tseboath zostaje zastąpiony przez Nebirosa, który nie tylko wnosi do zespołu coś zupełnie nowego, ale również staje się uzupełnieniem brutalnego, barbarzyńskiego stylu, jaki reprezentuje Nornagest.
1996. Od wydania pierwszej demówki Enthroned zdobywa ogromne uznanie dzięki występom na żywo. Zespół pojawia się na scenie z grupami takimi jak Marduk, Enslaved, Dark Funeral, Angelcorpse i Emperor. Rozpoczyna tour po Europie wraz z Ancient Rites i Bewitched. Jest to ich pierwsza, ale najbardziej udana trasa koncertowa. 
1997. Na czerwiec zespół planuje nagranie 'Towards The Skullthrone Of Satan', gdy to Cernunnos odbiera sobie życie. Mimo wszystko zespół posuwa się naprzód. Kolejnym efektem działalności jest 'Regie Sathanas', dedykowane pamięci Cernunnosa, z udziałem sesyjnego perkusisty imieniem Da Cardoen z lokalnego trashowego bandu Asphyxia. Kilka miesięcy później horda pojawia się na festiwalu Dragons Blaze, gdzie daje pierwsze show z udziałem nowego perkusisty o imieniu Namroth Blackthorn. Reakcja tłumu lepsza być nie mogła. 
1998. Zespół odbywa tour po Europie wraz z Dark Funeral. Wychodzi 'Regie Sathanas', arcydzieło zyskujące światowe uznanie. Kolejne tour. Tym razem z Hecate Enthroned i Ursurper.
1999. Zespół wkracza do Abyss Studios w Szwecji. Powstaje 'The Apocalypse Manifesto'. Album wychodzi w maju. Żaden inny tytuł nie odzwierciedliły tak trafnie mocy tego arcydzieła, które biblijny motyw apokalipsy interpretuje z perspektywy stricte satanistycznej. 
Enthroned kończy 20. stulecie odbywając trasę z Marduk i Angelcorpse. Koncertami w kilku krajach Europy zdobywa coraz większe uznanie publiczności.
2000. Rok bardzo pracowity dla zespołu. Odchodzi Nebiros. Na jego miejsce wkracza Nerath Daemon, który z pomyślnie przechodzi próbę w trakcie mini tour na terenie Niemiec, po czym następuje kilka koncertów w innych częściach Europy oraz nagranie kontrowersyjnego 'Armoured Bestial Hell' w Real Sound Studio w Niemczech.
2001. Album wychodzi w kwietniu i otrzymuje mnóstwo krytyki ze względu na eksperymentalny zwrot w kierunku bardziej brutalnego/technicznego grania. Mimo to pojawia się też mnóstwo pozytywnych opinii, album stanowi bez najmniejszej wątpliwości najbardziej 'eksperymentalny' element dyskografii zespołu. 
Niestety, zespół zmuszony jest przejść kolejną zmianę. Namroth Blackthorn zostaje zwolniony z obowiązków i godnie zastępuje go Alsvid z potężnej francuskiej blackmetalowej hordy Seth. Enthroned kontynuuje działalność poprzez mnóstwo występów na żywo, odbywając w październiku tour po Stanach Zjednoczonych, a następnie po Europie. 
2002-2004. Enthroned podpisuje kontrakt z Napalm Records i nagrywa piąty album, 'Carnage in Worlds Beyond'. Horda rozpoczyna niesamowitą krucjatę na skalę światową. Dając ponad 60 koncertów dokonuje inwazji na ziemie od Brazylii po Kolumbię i cały europejski grunt. Powraca, by nagrać 'XES Haereticum'. Po raz kolejny dochodzi do zmiany składu. Alsvid i Nerath Daemon muszą opuścić zespół ze względu na pracę i odległość miejsca pobytu. Do zespołu dołącza Nguaroth oraz perkusista Glaurung (wcześniej w grającym old school black metal Morbid Rites).
2005. Enthroned znowu w komplecie. Pojawia się długo oczekiwany 'Black Goat Ritual; Live in thy Flesh', pierwszy album live nagrany przez Enthroned. Bez żadnych poprawek w studio.
2006. Czerwiec. Enthroned występuje na Graspop Metal Meeting naprzeciw 15000 publiczności. Koncert jet niesamowitym sukcesem, pomimo tragicznej jakości dźwięku! 
19 października wokalista Sabathan opuszcza zespół z powodu braku zainteresowania satanizmem i oddania muzyce.
2007. Styczeń. Zespół postanawia, że funkcję wokalisty obejmie Nornagest. Do hordy dołącza Phorgath, przywódca Emptiness. Wkracza na bas. 
Powstaje 'Tetra Karcist'..

</doc>
<doc id="193005" url="https://pl.wikipedia.org/wiki?curid=193005" title="Mortiis">
Mortiis

Mortiis - norweska grupa muzyczna wykonująca rock industrialny. Powstała w 1992 roku jako solowy projekt Håvarda Ellefsena pseudonim Mortiis. W początkowym okresie działalności muzyka projektu oscylowała na pograniczu gatunków ambient i darkwave.

</doc>
<doc id="193006" url="https://pl.wikipedia.org/wiki?curid=193006" title="Kultura tradycyjna">
Kultura tradycyjna

Kultura tradycyjna – zjawisko kulturowe, mające miejsce w społecznościach osadniczych, najczęściej o zajęciu rolniczym, wykorzystujących prymitywne narzędzia pracy, odizolowanych od wpływów kultury wysokorozwiniętej, wykazujących się małą ruchliwością przestrzenną i z reguły patriarchalnym systemem rodziny. Za narzędzia transmisji w k. t. Kazimierz Dobrowolski uważa: przekazy ustne i porady praktyczne. K. t. charakteryzują się anonimowością wytworów i ponadprzeciętnym wpływem na potęgę autorytetów (zazwyczaj są to przodkowie). Dużą rolę w rozwoju k. t. odgrywa magia i religia, za pomocą których członkowie społeczności wyjaśniają niezrozumiałe dla nich zjawiska. Kultury tradycyjne dzielą się na: klasyczne (społeczności prymitywne, nieznające pisma) i chłopskie (powstały w Europie wraz z feudalizmem). Społeczność wioskowa w k. t. ma silne poczucie więzi społecznej i odrębności wobec innych wiosek, które zgodnie z mitem wartości grupowej uważane są za gorsze.

</doc>
<doc id="193007" url="https://pl.wikipedia.org/wiki?curid=193007" title="Brfxxccxxmnpcccclllmmnprxvclmnckssqlbb11116">
Brfxxccxxmnpcccclllmmnprxvclmnckssqlbb11116

Brfxxccxxmnpcccclllmmnprxvclmnckssqlbb11116 (wymowa: Albin) – imię, które w maju 1996 Elizabeth Hallin i Lasse Diding, szwedzcy rodzice, próbowali nadać swojemu, urodzonemu w 1991 dziecku.
Rodzice planowali nigdy nie nadać mu imienia w akcie protestu przeciwko ścisłym regułom nadawania imion dzieciom, ustalonym przez szwedzki rząd. Rodzice w tym kraju mogą wybrać z listy jedno z tysiąca imion, a ci, którym nie odpowiadają imiona z listy i chcą nazwać dziecko inaczej, muszą złożyć wniosek o przyznanie wybranego przez nich imienia lub zgłosić sprawę do sądu. Od około 2000 reguły zostały nieco rozluźnione, lecz wciąż są bardzo surowe, w porównaniu z obowiązującymi w pozostałych krajach Europy: opowiadanie się za nieistniejącym imieniem wciąż wymaga wystosowania petycji.
Sąd okręgowy w Halmstad (południowa Szwecja) nałożył na rodziców grzywnę 5000 koron (równowartość 550 euro) za niezarejestrowanie imienia chłopca przed jego piątymi urodzinami. W reakcji na karę rodzice zaproponowali liczące czterdzieści trzy znaki imię, wymawiane jako "Albin", twierdząc, że jest ono „znaczącym, ekspresyjnym osiągnięciem, które postrzegają jako wytwór artystyczny”. Zasugerowali, że imię jest rozumiane w duchu ’patafizyki. Sąd odrzucił imię i podtrzymał grzywnę.
Rodzice próbowali wtedy zmienić imię dziecka na A (też wymawiane jak "Albin"). Sąd ponownie nie zaakceptował tego rozwiązania, gdyż w Szwecji zabronione jest posiadanie jednoliterowego imienia.

</doc>
<doc id="193011" url="https://pl.wikipedia.org/wiki?curid=193011" title="Amon Tobin">
Amon Tobin

Amon Tobin, właśc. Amon Adonai Santos de Araujo Tobin (ur. 7 lutego 1972 w Rio de Janeiro) – brazylijski muzyk i DJ występujący również pod pseudonimami Cujo i Two Fingers.
Jego twórczość opiera się na samplingu wielu nowoczesnych gatunków muzycznych, ze szczególnym uwzględnieniem jazzu (zwłaszcza jako Cujo). Album "ISAM", wydany w 2011 roku, był jego pierwszym pozbawionym sampli. Pod pseudonimem Two Fingers tworzy od 2009 roku muzykę znacznie bardziej taneczno-dyskotekową w porównaniu z wydawnictwami pod własnym nazwiskiem.
Życiorys.
Amon Adonai Santos de Araujo Tobin urodził się w Rio de Janeiro w Brazylii. W wieku 8 lat przeprowadził się do Anglii, gdzie zainteresował się hip-hopem, bluesem i jazzem. Wydał cztery EPki i jeden longplay pod pseudonimem Cujo (zaczerpniętym z powieści pod tym samym tytułem autorstwa Stephena Kinga). Po podpisaniu kontraktu z wytwórnią Ninja Tune tworzył pod własnym nazwiskiem, a w ostatnich latach również pod pseudonimami Two Fingers i Eskamon (w duecie z Eskmo). W swojej dyskografii ma m.in. ścieżkę dźwiękową do gry Splinter Cell: Chaos Theory oraz soundtrack do filmu Taxidermia. W latach 2009-2010 powstała seria "Monthly Joint", składająca się z wydawanych co miesiąc utworów niezwiązanych z powstającym w tym czasie albumem "ISAM", a wydana w 2010 roku jako album mp3.
Tobin znany jest z twórczego użycia sampli. Ich zakres jest bardzo szeroki – od starych nagrań do dźwięków motocykli ("Supermodified"), a nawet akustyki budynków ("Out From Out Where"). Sample są często przez niego modyfikowane tak, że trudno rozpoznać ich źródło. W jednym utworze Tobin wykorzystuje nawet do 80 różnych sampli.
W 2006 roku został zaproszony do współpracy przez amerykańskiego wokalistę Mike'a Pattona. Nagrali razem utwór pod tytułem "Don't Even Trip", który znalazł się na płycie "Peeping Tom".
W przeciwieństwie do wielu kolegów z Ninja Tune Tobin koncertuje rzadko i występuje solo, bez wsparcia zespołu. Po wydaniu "ISAM" w 2011 roku rozpoczął jednak większą trasę koncertową, w ramach której łączy muzykę z efektami wizualnymi. Zapis fragmentów koncertów został wydany w 2013 roku na płycie CD i DVD.
W sierpniu 2002 roku Tobin przeprowadził się z brytyjskiego Brighton do Montrealu (Kanada).

</doc>
<doc id="193012" url="https://pl.wikipedia.org/wiki?curid=193012" title="Turntablerocker">
Turntablerocker

Turntablerocker – niemiecki duet muzyczny, prezentujący muzykę z kręgów elektronicznej muzyki tanecznej łącząc ją z turntablizmem. Duet tworzą Dj Thomilla oraz Michi 'Hausmarke' Beck (Die Fantastischen Vier).
Rozpoczęli współpracę w 1994 roku od przypadkowego spotkania w sklepie z importowanymi płytami, gdzie Thomilla był sprzedawcą.

</doc>
<doc id="193013" url="https://pl.wikipedia.org/wiki?curid=193013" title="Chaos Theory – Splinter Cell 3 Soundtrack">
Chaos Theory – Splinter Cell 3 Soundtrack

Chaos Theory - Splinter Cell 3 Soundtrack - ścieżka dźwiękowa do gry komputerowej . Ósmy album w dorobku Amona Tobina.

</doc>
<doc id="193015" url="https://pl.wikipedia.org/wiki?curid=193015" title="Ninja Tune">
Ninja Tune

Ninja Tune – pochodząca z Londynu wytwórnia płytowa założona w 1991 roku przez dwóch DJ-ów – Matta Blacka i Jonatana Moore'a, znanych bardziej jako formacja Coldcut. Zasłynęli oni w połowie lat 80. XX wieku nowatorskimi aranżacjami anglojęzycznej muzyki popularnej. Jako jedni z pierwszych wykorzystali do tego oprogramowanie komputerowe. Wytwórnia w krótkim czasie wypromowała wielu artystów i producentów, którzy nadali jej niepowtarzalne brzmienie.
Muzyka produkowana przez Ninja Tune to bardzo szerokie okolice elektroniki, abstrakcyjnego hip-hopu, acid-jazzu, nu jazzu, jungle, ambient dance, instrumentalnego hip-hopu, chillout. Artyści wykorzystują pełne spektrum narzędzi, od klasycznych instrumentów w wieloosobowych składach, przez gramofony i samplery po komputer. Również emocjonalne nacechowanie brzmień jest bardzo zróżnicowane, od spokojnych kompozycji Bonobo, po bardzo szybko cięte dźwięki Amona Tobina.
Radio.
W 1988 roku założyciele wytwórni rozpoczęli nadawanie autorskiej audycji "Solid Steel" w pirackiej wówczas rozgłośni radiowej KissFM. Od 1999 roku program nadawany był przez BBC. Solid Steel to jedna, dwugodzinna audycja tygodniowo. Są to zazwyczaj cztery pół godzinne sety przeróżnych artystów, niekoniecznie wydających swoje płyty w wytwórni. Wśród rezydentów Solid Steel znajdziemy znanych brytyjskich DJ-ów, takich jak DK, Black Grass, J Mountain, Steinsky, Collin Millar lub Strickly Kev. Każdy z nich używa podczas jednego setu od kilku do kilkudziesięciu fragmentów utworów ze wszystkich gatunków muzycznych świata, tworząc z nich spójną, nową jakość. 
Radio Solid Steel nadaje w postaci streamingu w sieci internet oraz w eterze. Dostępne są linki do godzinnych podcastów RSS (streaming mp3) oraz Windows Media Audio (streaming WMA w zamkniętym protokole mms). Dostępny jest również spis kilkudziesięciu światowych rozgłośni tradycyjnych, które transmitują audycję na żywo w każdy piątek wieczorem. Niektóre audycje zostały wydane w tradycyjnej formie na płycie CD. Część wydań można znaleźć też w sieciach p2p.
Wytwórnie podległe.
Częścią Ninja Tune jest kilka wytwórni podległych, specjalizujących się na konkretnych stylach muzycznych:

</doc>
<doc id="193017" url="https://pl.wikipedia.org/wiki?curid=193017" title="Daft Punk">
Daft Punk

Daft Punk – francuski duet muzyki elektronicznej powstały w 1993 roku w Paryżu, tworzyli go Guy-Manuel de Homem-Christo i Thomas Bangalter. Zaliczani często do najbardziej nowatorskich artystów w historii muzyki tanecznej popularność zdobyli w późnych latach 1990. jako część ich rodzimej fali french house’u. W dalszych latach osiągali kolejne sukcesy nagrywając albumy łączące muzykę house z elementami funku, techno, disco, indie rocka oraz popu. Eksperymentowali m.in. z automatami perkusyjnymi, syntezatorami i modyfikatorami dźwięku. Od 1999 przybrali wizerunek robotów z kaskami, by także chronić tożsamość.
Duet odpowiedzialny za jedne z najbardziej popularnych utworów tanecznych przez ponad 20 lat wpływał na kształt muzyki elektronicznej, electro i house’u. Oprócz czterech albumów studyjnych był autorem np. też ścieżki dźwiękowej "" (2010) składającej się z ponad 30 utworów. Nominowani m.in. 12-krotnie do nagrody Grammy zdobyli sześć statuetek, rzadkie osiągnięcie dla muzyków spoza Ameryki w tym francuskich. Otrzymali cztery nagrody z czterech nominacji za album "Random Access Memories" (2013) i pochodząca z niego piosenkę „Get Lucky”; sam album zdobył jeszcze piątą Grammy. "Rolling Stone" umieścił Daft Punk na 12 miejscu swojej listy dwudziestu najwspanialszych duetów wszech czasów.
W lutym 2021 roku duet opublikował klip video zatytułowany „Epilogue”, i zawierający scenę z końcowej części ich awangardowego filmu science-fiction "Electroma" (2006), obwieszczając tym samym zakończenie kariery po 28 latach.
Historia.
1987–1992: Początki.
Thomas Bangalter i Guy-Manuel de Homem-Christo poznali się w 1987, uczęszczając do tej samej szkoły "Lycée Carnot" w Paryżu. Wraz z Laurentem Brancowitzem utworzyli indie-rockowy zespół Darlin’ w 1992. Jeden z krytyków muzycznych brytyjskiego czasopisma Melody Maker określił pierwsze dokonania tego zespołu jako „banda stukniętych gnojków” (ang. a bunch of daft punk). Po rozwiązaniu zespołu Brancowitz wstąpił do Phoenix, a dwaj pozostali członkowie założyli Daft Punk, którego nazwa zainspirowana była wcześniejszymi słowami krytyki.
1993–1999: "Homework".
W 1993 roku Daft Punk wysłali swoje demo do szkockiej wytwórni Soma Quality Recordings, która następnie w 1994 wydała pierwszy singel duetu, zatytułowany "The New Wave", zawierający 4 kompozycje, z których jedna, "Alive (New Wave Final Mix)", w zmienionej wersji trafiła na debiutancki album "Homework". Samo nagranie "The New Wave" jest wersją demo utworu "Alive".
W 1995 został wydany singiel "Da Funk", który został sprzedany w nakładzie 2 tysięcy kopii. Tym samym nagranie to stało się pierwszym singlem zespołu, który odniósł sukces komercyjny.
Dwa lata później, po podpisaniu kontraktu z Virgin Records, ukazał się debiutancki album zespołu – "Homework". Został on nabyty przez ponad 2 miliony osób, a paryscy producenci stali się czołowym zespołem francuskiej sceny house. Z teledysków do singli z tego albumu powstał film "D.A.F.T. – A Story About Dogs, Androids, Firemen and Tomatoes".
Muzycy od 1999 roku podczas wszelkich występów na żywo oraz większości z rzadko udzielanych wywiadów przywdziewają ozdobne hełmy oraz rękawice, które mają charakteryzować ich na roboty.
1999–2003: "Discovery".
W 1998 roku zespół rozpoczął pracę nad kolejnym albumem – "Discovery". Album ukazał się 13 marca 2001. Discovery zdobyło bardzo pozytywne recenzje od krytyków, album był następnie wielokrotnie zamieszczany w zestawieniach najlepszych albumów roku oraz całej dekady, m.in. w magazynach muzycznych "Q", "Resident Advisor", "Rhapsody" czy "Pitchfork""." Album odniósł komercyjny sukces – osiągnął m.in. status trzykrotnej platyny we Francji (za 600 000 sprzedanych egzemplarzy) czy dwukrotnej platyny w Wielkiej Brytanii. Do 2005 roku album sprzedał się w nakładzie 2 600 000 egzemplarzy.
W tym samym roku został wydany "Alive 1997" – 45-minutowy zapis z koncertu w Birmingham. 1 grudnia 2003 światło dzienne ujrzał "Daft Club" – wydawnictwo zawierające remiksy utworów z "Discovery" + dodatkową kompozycję pt. "Ouverture".
W grudniu 2003 ukazało się DVD "". Do współpracy zaprosili japońską legendę anime, Leijiego Matsumoto, który stworzył pełnometrażowy film ilustrujący muzykę z albumu "Discovery".
2004–2011: "Human After All", "Alive 2007" i "Tron: Dziedzictwo".
W 2005 wydano album "Human After All", który zadebiutował na 1. miejscu Billboard Electronic Albums. "Human After All" otrzymał mieszane recenzje – krytycy podkreślali fakt, iż album powstał w ciągu sześciu tygodni, szczególnie krótko w porównaniu do poprzednich albumów "Discovery" i "Homework".
W 2006 roku Busta Rhymes umieścił na swojej płycie „The Big Bang” cover utworu „Technologic” – „Touch It”, który promował wydawnictwo. 3 kwietnia 2006 wydana została "Musique Vol.1" – kompilacja największych przebojów Daft Punk wraz z remiksami. 9 września 2006 wystąpili w Warszawie na Summer Of Music Festival. 11 września 2007 został wydany album Kanye Westa "Graduation", z którego singiel "Stronger" wykorzystuje sampel z „Harder, Better, Faster, Stronger” Daft Punk. 19 listopada 2007 roku ukazał się album "Alive 2007" (nawiązanie do "Alive 1997"), na którym znajduje się zapis koncertu z Paryża.
4 marca 2009 ogłoszono, że grupa ma skomponować ścieżkę dźwiękową do filmu "". Duet stworzył 24 utwory na potrzeby produkcji, z czego dwa ukazały się w wydaniu bonusowym w iTunes. Ścieżka dźwiękowa została wydana w formie albumu 6 grudnia 2010 roku przez Walt Disney Records.
2011–2015: "Random Access Memories".
Na początku roku 2013 muzycy podpisali kontrakt z Columbia Records. Współpraca ta zaowocowała albumem studyjnym "Random Access Memories" wydanym 17 maja 2013 roku. W sesji nagraniowej udział brali Nile Rodgers – frontman grupy Chic, Pharrell Williams, Chilly Gonzales i Giorgio Moroder.
W styczniu 2014 triumfowali podczas rozdania nagród Grammy. Otrzymali 4 statuetki na 4 nominacje w kategoriach: album roku, najlepszy album – muzyka taneczna / elektroniczna, nagranie roku (za singel „Get Lucky”) oraz najlepszy występ zespołowy (za singel „Get Lucky”). Piąty laur przypadł inżynierom dźwięku za najlepiej wyprodukowany album nieklasyczny. Duet wystąpił na tej gali wraz z Rodgersem, Pharrellem i Steviem Wonderem.
W 2015 roku został wydany film dokumentalny "Daft Punk Unchained" traktujący o historii zespołu od jego początków w latach 90. do wydania albumu "Random Access Memories" w 2013 i gali rozdania nagród Grammy w styczniu następnego roku.
2016–2021: Ostatnie projekty i rozwiązanie.
22 września 2016, kanadyjski wokalista The Weeknd wydał utwór „Starboy”, który powstał we współpracy z zespołem Daft Punk. Piosenka dotarła, jako jedyny singiel w historii duetu, do pierwszego miejsca na liście "Billboard" Hot 100. 17 listopada tego samego roku, został wydany kolejny singel piosenkarza zatytułowany „I Feel It Coming”, również powstały wraz z Daft Punk. Oba utwory zostały zamieszczone na albumie "Starboy" The Weeknda.
Daft Punk oraz The Weeknd wystąpili wspólnie na 59. ceremonii wręczenia nagród Grammy w lutym 2017.
22 lutego 2021 roku muzycy opublikowali klip video zatytułowany „Epilogue” w serwisie YouTube. Zawiera on scenę z ich filmu "Electroma" (2006), w której jeden z robotów eksploduje, a drugi odchodzi, wyświetlana jest też plansza z ich logo i napisem „1993–2021” oraz odtwarzany fragment ich piosenki „Touch”. Tego samego dnia zakończenie działalności duetu potwierdziła ich długoletnia publicystka. Thomas Bangalter proszony kilka dni później o komentarz opublikował pisemną notatkę cytującą „Touch” („If love is the answer, you’re home”) wraz z fragmentem filmu "Modern Times" Charliego Chaplina z 1936, w którym jedna postać mówi drugiej, by się uśmiechnęła i odchodzą następnie w dal.
2022–obecnie: Reedycje rocznicowe.
22 lutego 2022, rok po rozwiązaniu, Daft Punk ogłosił wydanie w cyfrowej dystrybucji 25. rocznicowej edycji Homework, zawierający nowo zebrany zbiór remiksów z singli albumu i zakulisowych filmików z filmu DVD . Album z remiksami został później wydany w fizycznych formatach pod nazwą ""Homework" Remixes". Tego samego dnia co ogłoszenie rocznicy, zespół zorganizował jednorazową transmisję wideo na platformie Twitch z występu w w Los Angeles z trasy . Transmisja zawierała wcześniej niepublikowane nagranie duetu bez kostiumów. Winylowe reedycje albumów zespołu trwały regularnie przez cały 2022 rok.
22 lutego 2023, dwa lata od rozwiązania, Daft Punk zapowiedział wydanie na winylu, płytach cd i w cyfrowej dystrybucji reedycję albumu Random Access Memories z okazji 10-lecia płyty. Album rocznicowy zawiera nigdy wcześniej niepublikowane dema, odrzucone utwory oraz piosenkę "Horizon", która była dodawana do Japońskiej wersji albumu jako bonus track.

</doc>
<doc id="193018" url="https://pl.wikipedia.org/wiki?curid=193018" title="In Europa">
In Europa

The Hill of Crosses to dziesiąty już studyjny album zespołu Sol Invictus, wydany w 1998 roku (zob. 1998 w muzyce). W nagraniach oprócz Tony'ego Wakeforda wzięli też udział: Matt Howden, Karl Blake, Eric Roger i Sally Doherty.

</doc>
<doc id="193019" url="https://pl.wikipedia.org/wiki?curid=193019" title="Stachursky">
Stachursky

Stachursky, właśc. Jacek Władysław Łaszczok-Stachursky (ur. 26 stycznia 1966 w Czechowicach-Dziedzicach) – polski piosenkarz śpiewający muzykę z pogranicza gatunków pop i dance, w tym także disco polo, oraz muzyki klubowej.
Szacuje się, że sprzedał w Polsce prawie 700 tysięcy kaset i płyt CD. Jest posiadaczem złotych płyt za albumy "Finał", "Wspaniałe polskie przeboje" i "2009" oraz platynowych płyt za albumy: "1996", "Urodziłem się aby grać", "1999", "Moje najlepsze piosenki", "1" i "Trwam" oraz single: „Kieliszki” i „Essa”, oba nagrane w duecie z BBX-em
Życiorys.
Wczesne lata.
Jest synem Władysława i Cecylii Łaszczoków. Jego ojciec pracował w kopalni, był także ratownikiem górniczym, a w wolnym czasie grywał w różnych zespołach jazzowych na perkusji.
W młodości był harcerzem. Po zdaniu matury studiował: prawo, organizację produkcji telewizyjno-filmowej i pedagogikę. Żadnego kierunku nie ukończył. W 2016 ukończył studia prawnicze w Wyższej Szkole Finansów i Prawa w Bielsku-Białej, a w 2017 rozpoczął studia doktoranckie na Wydziale Prawa i Administracji Uniwersytetu Śląskiego.
Kariera muzyczna.
W latach 80. był wokalistą rockowego zespołu Eve, który później zmienił nazwę na Eve Boys. Po pięciu latach zespół zakończył działalność z powodu problemów finansowych. Następnie był prezenterem radiowym w lokalnym radiu w Pszczynie, gdzie zaistniał pod pseudonimem Stachursky, obranym od nazwiska jego wieloletniej znajomej. W 1994 nagrał piosenkę „Taki jestem”, która jednocześnie była pierwszym singlem wokalisty z płyty wydanej pod takim samym tytułem.
W 2002 nagrał tytułową piosenkę z serialu "Samo życie". W 2006 za piosenkę „Z każdym Twym oddechem” odebrał Słowika Publiczności podczas festiwalu sopockiego. W 2011 jego piosenka „Muzyki moc”, nagrana wraz z jedenastoma innymi artystami z okazji 10-lecia stacji VIVA Polska, otrzymała nagrodę VIVA Comet w kategorii „odpał, czyli najlepsze na Viva-TV.pl”. W tej samej kategorii nominowany był także przebój Stachursky’ego „Dosko”, a sam wokalista ubiegał się jeszcze o statuetkę w dziedzinie „twardy zawodnik, czyli artysta roku”.
Od 2015 nagrywa piosenki głównie muzyki klubowej i dance, a także w nurcie disco polo oraz często występuje na festiwalach poświęconych temu gatunkowi muzyki. W tym właśnie roku nawiązał współpracę z polskim DJ-em BBX, nagrywając z nim piosenki, m.in. „Kieliszki” (2015) i „ESSA” (2017). Współpracował też z zespołem discopolowym "Basta", z którym w 2016 stworzył piosenkę „8 sekund”. W 2018 wydał dwa single: „Szampan i truskawki” i „Angelina”. W 2019 wystąpił gościnnie w pierwszym singlu Etyzer z kosmosu promującym najnowszą płytę Braci Figo Fagot pt. Bez popity i bez gumy. Również w 2019 wydał kolejny album studyjny pt. "2K19", który promował singlami „Zimna Lufa” i „Doskozzza”. W 2020 wydał dwa single – „Bella Mamasita”, nagrany z udziałem hiszpańskiego piosenkarza Henry Méndeza, znanego pod pseudonimem artysycznym "Dr. Bellido", oraz „Ayessa”. Do obu piosenek nagrał teledyski.
Kariera polityczna.
28 maja 2013 objął mandat w Radzie Miejskiej w Czechowicach-Dziedzicach po zmarłym Jerzym Durajczyku. W wyborach samorządowych w 2014 roku uzyskał mandat radnego w powiecie bielskim, zastępując Mariana Błachuta, który po raz kolejny został wybrany na stanowisko burmistrza Czechowic-Dziedzic.
Pozostałe przedsięwzięcia.
W 2007 brał udział w szóstej edycji programu rozrywkowego TVN "Taniec z gwiazdami", jednak z powodu kontuzji wycofał się z konkursu w pierwszym odcinku. W 2010 uczestniczył w programie Viva Polska "Królowie Densfloru".
Życie prywatne.
Od 1994 jest żonaty z Iwoną, z którą ma syna Jacka-juniora (ur. 1995).

</doc>
<doc id="193022" url="https://pl.wikipedia.org/wiki?curid=193022" title="Snakes Music">
Snakes Music



</doc>
<doc id="193023" url="https://pl.wikipedia.org/wiki?curid=193023" title="Czas (antropologia)">
Czas (antropologia)

Czas – miernik trwania, jest w antropologii jedną z kluczowych wartości tożsamości kulturowej, kształtujących życie jednostki i zbiorowości, do której ta przynależy, oraz ich stosunek do świata.
Ma charakter wartości zinterioryzowanej (uwewnętrznionej), co oznacza, że kształtuje na poziomie przedrefleksyjnym czy też bezrefleksyjnym stosunek przedstawicieli danej kultury (społeczeństwa) do rzeczywistości. Większość przedstawicieli danej kultury nie zdaje sobie sprawy, że sposób, w jaki postrzegają oni czas, jest w nich wpisany kulturowo i sądzą, że jest naturalny i oczywisty, dopiero w zderzeniu z przedstawicielami innych kultur ujawnia się jego względność. Jako wartość zinterioryzowana wpływa na sposób myślenia, nie dając tego jednocześnie po sobie poznać (z wyjątkiem jednostek bardzo świadomych uwarunkowań kulturowych) i wpływa na to, że jednostki o podobnym podejściu do czasu odczuwane są jako w pewien sposób bliższe, bardziej "zrozumiałe", "przewidywalne", "etc".
Przykład.
Jak działa czas jako wartość tożsamości kulturowej? Wyobraź sobie, że Włoch umówił się na spotkanie ze Szwedem. Dla Szweda naturalne jest, żeby przyjść 5 minut przed czasem. Włoch natomiast przyzwyczajony jest, że punktualność nie ma w jego społeczeństwie żadnego znaczenia, więc oczywiście spóźnił się o 20 minut. W rezultacie Szwed jest wściekły, że tamten go lekceważy, a Włoch obraża się, że Szwed jest sztywny i małostkowy. Choć przecież żaden z nich nie miał złych intencji. Szwed woli więc umawiać się z Duńczykami, a Włoch z Hiszpanami, m.in. ze względu na podejście do czasu właśnie.
Sposoby odliczania czasu.
Czas odmierzany precyzyjnie.
Zegary mechaniczne, odmierzające precyzyjnie godziny i minuty, powstały po raz pierwszy w XII wieku na użytek klasztorów, by odliczać pory modlitw. W XIV wieku zaczęły robić karierę „świecką”, dając początek temu, co niektórzy (Guriewicz) nazywają "czasem kupieckim". Oparty na precyzyjnych i oderwanych od uwarunkowań przyrodniczych obliczeniach pomiar czasu okazał się bowiem istotny dla rozwoju handlu i banków (np. by obliczać odsetki). Tego rodzaju czas wywarł największy wpływ na późniejsze kultury protestanckie – to z tego kręgu pochodzi przysłowie "Czas to pieniądz".
Cykle przyrody.
W wielu kulturach archaicznych i oralnych jedynymi formami pomiaru są odniesienia do cykli przyrody i przyrodniczych punktów orientacyjnych (liczba zim lub wiosen, pełni księżyca itp.).
Rodzaje czasu.
Może być dzielony na przeszłość, związaną z pamięcią, teraźniejszość, związaną z percepcją i przyszłość, związaną z nadzieją. W antropologii kultury wyróżnianych jest wiele różnych rodzajów czasu i sposobów podejścia do niego, jakie mogą występować w różnych społeczeństwach. Poniżej przedstawione są niektóre z nich.
Czas cykliczny.
Występuje np. w społeczeństwach rolniczych, plemiennych, w starożytności, w plemionach "barbarzyńskiej" Europy we wczesnym średniowieczu, zanim przyjęły one chrześcijaństwo.
Czas cykliczny polega na tym, że jest postrzegany jako wciąż powracający cyklami zdarzeń na takiej zasadzie, jak pory roku. W takich społeczeństwach powszechnie uważa się, że czas zatacza koła, powracając rytmem pór roku i pojawiających się i odchodzących kolejnych pokoleń. (zob. Eliade)
Czas święty.
Kategoria zaproponowana przez rumuńskiego religioznawcę Mirceę Eliadego. W niektórych społeczeństwach czas dzieli się na:
Przeszłość absolutna.
"Przeszłość absolutna" jest to kategoria wprowadzona po raz pierwszy przez Goethego, podjęta następnie przez Bachtina. Opisuje stosunek czasowy pewnych społeczeństw do mitu. Akcja mitu toczy się w przeszłości całkowicie już oderwanej od związków z teraźniejszością, zupełnie odległej i odciętej od współczesności.
Czas rodowy.
Związany z przodkami, odliczaniem ich generacji, jego posiadanie i głębokość jego sięgania w przeszłość traktowane jest jako prestiż.
Czas lokalny.
Czas lokalny występował w średniowiecznej Europie, gdzie każda osada postrzegała czas miejscowo i odliczała go w sposób niezgodny z czasem innych, wiążąc zresztą zwykle własne, lokalne początki z wielkimi mitycznymi i historycznymi postaciami. Dlatego np. tak wiele historii rodów czy miejscowości pisanych w średniowieczu zaczyna się od postaci jakiegoś Rzymianina (np. Juliusza Cezara) albo Greka (np. Aleksandra Wielkiego).
Homeostaza.
Społeczeństwa nie stosujące pisma, tzw. kultury oralne, mają tendencję do tzw. homeostazy, czyli do wizji czasu jako niezmiennego trwania świata nieustannie w tej samej postaci. Wskutek czego przekształcają one swoje opowieści o przeszłości niejako dostosowując je do stanu obecnej rzeczywistości, np. zmieniając liczbę plemion czy przodków w legendach tak, by się to dało ławo przełożyć na stan obecny. Proces ten odbywa się w nieświadomości społecznej i tworzy wrażenie niezmiennego trwania, a więc naturalności obecnego porządku rzeczy.
Czas linearny.
Przełomowe znaczenie w pojawieniu się linearnego odczucia czasu miał judaizm, który jako pierwszy system światopoglądowy nie opisywał świata jako cyklicznego, a zaczął to robić jako zmierzający do pewnych zdarzeń w przyszłości (nadejście Mesjasza, restauracja Domu Dawidowego itp.).
Następnym takim przełomem było chrześcijaństwo, które ostatecznie wyprostowało czas w cywilizacji Zachodu, dzieląc go na ten przed przyjściem Jezusa Chrystusa i po nim, a także wyznaczając pewne zdarzenia docelowe: Sąd Ostateczny. (zob. Guriewicz)
Czas linearny może mieć różne swoje inwarianty, może być
Przy czym może zawierać elementy jednego i drugiego rodzaju, w różnym natężeniu.
Czas teleologiczny.
Czas teleologiczny nastawiony jest na cel, do jakiego zmierza.
Może mieć kilka inwariantów:
Czas historyczny.
Czas historyczny nastawiony jest na kolejność zdarzeń po sobie następujących, bardzo skupia się na przeszłości.
Czas a struktura języka.
Badania przeprowadzone przez Whorfa i Sapira nad językami i sposobami myślenia Indian północnoamerykańskich wykazały, że ogromną rolę w postrzeganiu czasu przez daną kulturę odgrywa struktura języka, jakim posługuje się dane społeczeństwo. Język plemienia Hopi np. nie rozróżnia płaszczyzn czasowych w rodzaju: przeszłość – teraźniejszość – przyszłość. W języku tym rozróżnienie przebiega zupełnie inaczej, można je określić jako podział na czas:
W społeczeństwie, które mówi i myśli w takim języku, niemożliwe jest myślenie linearne, historyczne czy teleologiczne, ponieważ język taki umiejscawia zdarzenia i ustala relacje między nimi w zupełnie inny sposób. Do podobnych wniosków doprowadziły badania nad innymi plemionami Indian, np. nad Navaho.
Postmodernistyczne odczucie czasu.
Zdaniem Fredrica Jamesona postmodernistyczne doświadczenie czasu polega na zaniku jakiejkolwiek dłuższej perspektywy czasowej, czy poczucia ciągłości przyczynowo-skutkowej. Jameson porównuje to do schizofrenii rozumianej tak, jak definiuje ją psychoanaliza ze szkoły Jacques’a Lacana: jako przerostu odczucia czasu teraźniejszego. W ukształtowaniu się takiego odczucia czasu widzi decydujący wpływ telewizji i jej logiki.

</doc>
<doc id="193024" url="https://pl.wikipedia.org/wiki?curid=193024" title="Lex Talionis">
Lex Talionis

Lex Talionis – pierwsza długogrająca płyta zespołu Sol Invictus. Pierwotnie wydana w 1990 roku (zob. 1990 w muzyce) tylko w winylowym komplecie z dwoma albumami innych zespołów – "Horse" Current 93 i "Lumbs Sister" Nurse With Wound – wydanie to zawierało jeden utwór, który został później odrzucony z wszelkich reedycji. Niedługo potem lider zespołu, Tony Wakeford, zdecydował się wydać album ponownie, tym razem również na CD – zmiksował wszystko jeszcze raz, dorzucił dwa utwory, odrzucił jeden i wydał we własnej firmie (Tursa) jeszcze raz album w tym samym, 1990 roku.
W nagraniach Tony'ego wspomagali Ian Read (wokal), Karl Blake (gitara basowa) i Leithana (pianino).
Nazwa płyty "Lex Talionis" po łacinie znaczy prawo odwetu.

</doc>
<doc id="193026" url="https://pl.wikipedia.org/wiki?curid=193026" title="Moguai">
Moguai

Moguai (wł. André Tegeler, ur. 9 sierpnia 1973 w Recklinghausen) − niemiecki DJ i producent muzyki elektronicznej.

</doc>
<doc id="193027" url="https://pl.wikipedia.org/wiki?curid=193027" title="Sol Veritas Lux">
Sol Veritas Lux

Sol Veritas Lux – album zespołu Sol Invictus, zbierający dwie pierwsze EP zespołu (Against the Modern World i In the Jaws of the Serpent) na jednym krążku z jednym bonusowym utworem na końcu.&lt;br&gt;
Wydany w 1990 roku (zob. 1990 w muzyce) przez S.V.L. Records, ówczesną własną oficynę wydawniczą lidera zespołu, Tony'ego Wakeforda (dzisiaj jest nią Tursa).
Sol Veritas Lux znaczy po łacinie "Słońce Prawda Światło".

</doc>
<doc id="193029" url="https://pl.wikipedia.org/wiki?curid=193029" title="Traktat z Dunkierki">
Traktat z Dunkierki

Traktat z Dunkierki – traktat podpisany 4 marca 1947 we francuskim mieście Dunkierka przez Francję i Wielką Brytanię, o stałej pomocy wzajemnej przeciwko ewentualnej niemieckiej agresji, noszący nazwę "Traktat o sojuszu i wzajemnej pomocy", który był pierwszym po II wojnie światowej paktem o bezpieczeństwie. Traktat został zawarty na 50 lat z samoistnym przedłużeniem na czas nieokreślony po upływie tego czasu (strony zachowują prawo wypowiedzenia z rocznym uprzedzeniem), dotyczył wspólnej obrony obu państw. Art. 1 mówi o współdziałaniu w celu "położenia kresu zagrożeniu ze strony Niemiec" na zasadzie art. 107 karty ONZ, art. 2 o wzajemnym udzieleniu wszelkiej pomocy wojskowej i innej przy skorzystaniu z prawa do samoobrony w ramach art. 51 Karty. Strony próbowały tym układem odnowić ententę z 1904. Dodatkowo układ dotyczył współpracy gospodarczej i konsultacji między obydwoma państwami. Ze strony angielskiej traktat podpisali Duff Cooper i Ernest Bevin, ze strony francuskiej Georges Bidault i René Massigli. Wszedł w życie 8 września 1947 z chwilą wymiany dokumentów ratyfikacyjnych. Zgodnie z art. 102 Karty ONZ zarejestrowany przez Sekretariat ONZ 31 października 1947. 17 marca 1948 został rozszerzony o kraje Beneluksu (traktat brukselski). 

</doc>
<doc id="193030" url="https://pl.wikipedia.org/wiki?curid=193030" title="Trees in Winter">
Trees in Winter

Trees in Winter to trzeci długogrający album zespołu Sol Invictus, wydany w 1990 roku (zob. 1990 w muzyce).
W nagraniach oprócz lidera formacji, Tony'ego Wakeforda, wzięli udział: Ian Read (wokal), Joolie Wood (skrzypce, wiolonczela) i Karl Blake (gitara basowa).

</doc>
<doc id="193031" url="https://pl.wikipedia.org/wiki?curid=193031" title="Neil Rushton">
Neil Rushton

Neil Rushton - dyrektor artystyczny w Network Records. Jedna z centralnych postaci w ewolucji elektronicznej muzyki tanecznej.
Był jednym z głównych promotorów w Anglii muzyki house i techno pochodzącej z Chicago i Detroit. Za jego sprawą muzyka grana w Detroit z jej charakterystycznym stylem, wcześniej nazywana Detroit House została nazwana Techno.

</doc>
<doc id="193032" url="https://pl.wikipedia.org/wiki?curid=193032" title="Snake’s Music">
Snake’s Music

Snake's Music – polska wytwórnia fonograficzna, założona w 1992 roku w Sosnowcu z inicjatywy późniejszego prezesa Dariusza Węża i Anny Wąż. specjalizująca się w muzyce z pogranicza dance i techno wydając głównie kompilacje muzyczne z tego gatunku. Znak graficzny (symbol węża) zarejestrowano w 1995 roku. Wydawnictwo pod tą nazwą do 2006 roku. 
Jako pierwsza w Polsce w 1995 wydała singel z muzyką techno-rave.

</doc>
<doc id="193033" url="https://pl.wikipedia.org/wiki?curid=193033" title="Jawaharlal Nehru">
Jawaharlal Nehru

Jawaharlal Nehru (hindi: जवाहरलाल नेहरू, "Javāharlāl Nehrū"), ("uproszczona wymowa pol." [dżewa’harlal nehru]), zwany także Pandit ("Nauczyciel") Nehru (ur. 14 listopada 1889 w Allahabadzie, zm. 27 maja 1964 w Nowym Delhi) – indyjski polityk, przywódca socjalistycznego skrzydła Indyjskiego Kongresu Narodowego w okresie walki o niepodległość przeciwko dominacji brytyjskiej. 15 sierpnia 1947 został pierwszym premierem Indii, piastując tę funkcję aż do śmierci. Ojciec Indiry Gandhi (trzeciej premier Indii) i dziadek Rajiva Gandhiego (szóstego premiera Indii).
W 1929 roku po przeprowadzeniu przez Indyjski Kongres Narodowy kampanii na rzecz samostanowienia Indii (z udziałem Mahatmy Gandhiego) został przewodniczącym partii. Po wystąpieniu w 1942 roku z deklaracją niepodległości Indii wraz ze swoimi współpracownikami został aresztowany. Po wyjściu z więzienia brał udział w negocjacjach, których owocem było powstanie dwóch niezależnych państw – Indii i Pakistanu. Polityka Nehru po objęciu stanowiska premiera opierała się na interwencjonizmie gospodarczym i uczestnictwie w ruchu niezaangażowania w okresie zimnej wojny. Jako przywódca Indii wprowadzał w życie zasady niezaangażowania, świeckości, utworzył w kraju wielopartyjną demokrację i ustanowił system republikański. W okresie jego rządów Indie stały się regionalnym hegemonem w rejonie Azji Południowej. Obok Josipa Broz Tity, Sukarno i Gamala Abdel Nasera czołowa postać Ruchu Państw Niezaangażowanych. Pod przewodnictwem Nehru, Kongres wygrał wybory w 1951, 1957 i 1962 roku. Początkowo szukał możliwości sojuszu z Chinami, polityka ta była jednak stopniowo rewidowana na rzecz lepszych stosunków z Zachodem, a pod koniec jego rządów miejsce miała wojna chińsko-indyjska.
Po jego śmierci, jego politykę kontynuowała córka Indira Gandhi.
Życiorys.
Młodość.
Pochodzenie, rodzina.
Urodził się 14 listopada 1889 roku w Allahabadzie w Indiach będących wówczas brytyjską kolonią. Jego ojciec Motilal Nehru (1861-1931) był potomkiem kaszmirskich braminów. W 1886 roku przeniósł się z Agry do Allahabadu, został adwokatem. Motilal był dwukrotnym przewodniczącym Indyjskiego Kongresu Narodowego. Matka Jawaharlala, Swaruprani Thussu (1868-1938), pochodziła z bramińskiej rodziny w Lahore, w Kaszmirze. Swaruprani była drugą żoną Motilala (pierwsza umarła zaraz po urodzeniu dziecka). Jawaharlal był jedynym chłopcem i najstarszym z trójki rodzeństwa. Starsza siostra Jawaharlala, Vijaya Lakshmi, została później pierwszą kobietą-prezydentem Zgromadzenia Ogólnego Narodów Zjednoczonych natomiast młodsza, Krishna Hutheesing, została pisarzem i napisała kilka książek na temat brata.
Młodość i wczesna kariera.
Kształceniem Jawaharlala zajmowały się guwernantki i nauczyciele domowi (głównie Anglicy). Pod wypływem nauczyciela, Ferdinanda T. Brooksa, Nehru zainteresował się teozofią. Nehru w wieku trzynastu lat poprzez przyjaciółkę rodziny Annie Besant, dołączył do Towarzystwa Teozoficznego. Jego zainteresowanie się teozofią nie okazało się jednak trwałe i wkrótce po tym jak odszedł jego nauczyciel, Nehru opuścił Towarzystwo. Chociaż Nehru był sceptyczny wobec religii, jego młodzieńcza fascynacja teozofią wpłynęła na jego późniejsze zainteresowania; Nehru poświęcał się studiowaniu pism buddyjskich i hinduistycznych. Kiedy ukończył 15 lat, ojciec wysłał go do szkoły Harrow School. W młodości był zagorzałym nacjonalistą. Jego nacjonalistyczne poglądy umocniły wojny burskie i wojna rosyjsko-japońska. W czasie wojny między Imperium Rosyjskimi a Japonią, sympatyzował z Japonią, tak jak wielu Azjatów sądził, że Japonia stoi na straży wolności narodów Azji. Gdy Nehru rozpoczął w 1905 roku naukę w szkole w Harrow, w Wielkiej Brytanii, znalazł się pod wpływem myśli włoskiego rewolucjonisty Giuseppe Garibaldiego, którego książkę otrzymał od znanego brytyjskiego historyka Georga Macaulay Trevelyana jako nagrodę w osiągnięciach naukowych. Widział on w Garibladim rewolucyjnego bohatera którego idee mogłyby znaleźć odzwierciedlenie w Indiach.
W październiku 1907 roku, Nehru kontynuował edukację w Trinity College na Uniwersytecie Cambridge. Szkołę z wyróżnieniem w naukach przyrodniczych ukończył w 1910 roku. W tym okresie, studiował politykę, ekonomię, historię i literaturę. Na jego poglądy polityczne i gospodarcze wpłynęły dzieła myślicieli i ekonomistów takich jak George Bernard Shaw, Herbert George Wells, John Maynard Keynes, Bertrand Russell, Goldsworthy Lowes Dickinson i Meredith Townsend. Po zdobyciu w 1910 roku dyplomu uczelni wyjechał do Londynu. Został na dwa lata przyjęty na studia prawnicze w londyńskiej Inns of Court School of Law (Inner Temple). W okresie londyńskim poznał filozofię lewicowego Towarzystwa Fabiańskiego, szczególnie zainteresował się poglądami Beatrice Webb. Egzamin kończący studia zdał w 1912 roku, a w sierpniu powrócił do Indii gdzie rozpoczął pracę jako adwokat.
Wczesna działalność w Indyjskim Kongresie Narodowym.
Zainteresował się polityką jeszcze w czasie pobytu w Wielkiej Brytanii. W 1912 roku wziął udział w rocznej sesji Indyjskiego Kongresu Narodowego w Patnie. W 1913 roku wstąpił do organizacji kongresowej w Zjednoczonych Prowincjach. Początkowo był zażenowany elitami partii a partia nie spełniała jego oczekiwań – Kongres był wówczas partią umiarkowanych elit. Mimo wątpliwości dołączył dla partii, a w ramach działalności politycznej organizował pomoc dla ruchu praw obywatelskich w Związku Południowej Afryki. W 1913 roku uczestniczył w zbieraniu funduszy na kampanię praw obywatelskich prowadzoną przez Mahatmę Gandhiego. Później uczestniczył w kampanii przeciwko łamaniu praw pracowniczych i innych dyskryminacji spotykających Hindusów ze strony brytyjskich władz kolonialnych. Wybuch I wojny światowej silnie spolaryzował społeczeństwo Indii. Większość wykształconych Hindusów uważała, że wojna może osłabić kolonialistów. Według biografii autorstwa Franka Moraesa, Nehru sympatyzował z Francją ze względu na podziw dla kultury tego kraju. Uważał, że poparcie brytyjskiej polityki w czasie wojny nie służyło interesom indyjskim, a nawet wyśmiał Indyjską Służbę Cywilną (ICS) będącą reprezentantem polityki dyktowanej przez rząd Zjednoczonego Królestwa. W czasie trwanie wojny, zgłosił się do pracy w chrześcijańskiej, organizacji humanitarnej Joannici Dzieło Pomocy. Został jednym ze stanowych sekretarzy Joannitów w Allahabadzie.
Wziął udział w protestach przeciwko ustawie prowadzącej w Indiach cenzurę. W latach wojny należał do przedstawicieli radykalno-niepodległościowego skrzydła partii które domagało się nadania Indiom autonomii. Radykałowie pozostali w mniejszości a kierunek ruchu kongresowego wyznaczony został przez centrowego Gopala Krishne Gokhale który pisał o tym że „myślenie o niepodległości to szaleństwo”. Także ojciec Nehru, Motilal, był sympatykiem skrzydła umiarkowanego. Wpływ frakcji centrystycznej w Kongresie zaczął słabnąć po śmierci jej lidera, Gokhale w roku 1915. Po śmierci Gokhale, przedstawiciele skrzydła radykalnego, tj. Annie Beasant i Bal Gangadhar Tilak zaczęli domagać się aby Kongres Narodowy przyjął postulat przemiany Indii z kolonii w dominium (kongres dotychczas walczył jedynie o poprawę sytuacji Hindusów). Postulat ten został w 1915 roku odrzucony przez umiarkowaną większość kierownictwa partii. Radykałowie w 1916 roku utworzyli Krajowy Ruch dla Autonomii. Organizacja przedstawiała postulat przekształcenia Indii w brytyjskie dominia na zasadzie według której działały m.in. Kanada, Australia czy Nowa Zelandia. Był członkiem zarówno Krajowego Ruchu dla Autonomii i Indyjskiego Kongresu Narodowego. Dużą zmianą i kierunkiem w stronę odejścia od wczesnej polityki IKN było zawarcie paktu w Lucknow co zostało przez Nehru poparte. Do podpisania paktu doszło w czasie corocznego spotkania Kongresu w grudniu 1916 roku. W wyniku porozumienia muzułmanie i hindusi mieli wspólnie działać w ruchu antykolonialnym. Umowa podpisana została przez Kongres i Ligę Muzułańską. Na kongresie w Lucknow, Nehru po raz pierwszy spotkał Gandhiego.
W 1916 roku poślubił Kamalę Kaul. Ich jedyna córka, Indira urodziła się w 1917 roku. Kamala w listopadzie 1924 roku urodziła chłopca, jednak zmarł on po tygodniu po urodzeniu. W 1917 roku został prywatnym sekretarzem Annie Besant, lidera Krajowo Ruchu Dla Autonomii. Gdy w czerwcu 1917 roku Besant została aresztowana i internowana, Kongres i inne organizacje indyjskie zagroziły rozpoczęciem protestów jeśli nie zostanie ona uwolniona. Rząd pod presją opinii publicznej szybko uwolnił więzionego działacza. Do pierwszego poważniejszego zaangażowania Nehru doszło w roku 1920. Został on wówczas liderem Kongresu w Zjednoczonej Prowincji (teraz Uttar Pradesh). Po incydentach w Chaura Chauri, kiedy doszło do zbrojnych starć między Hindusami a brytyjskimi siłami kolonialnymi, Indyjski Kongres Narodowy zawiesił w praktyce współpracę ruchu na poziomie krajowym. Nehru pozostał wierny poglądom Gandhiego i nie przystąpił do utworzonej przez jego ojca umiarkowanej Partii Swaraj. Wkrótce represje brytyjskie spadły nie tylko na Jawaharlar, lecz również i na jego ojca. Jawaharlar i Motilal zostali aresztowani 6 grudnia 1921 roku. Jawaharlal został zwolniony po trzech miesiącach, tj. w marcu 1922 roku gdy Gandhi odwołał już wcześniejsze zawieszenie współpracy z rządem. Decyzja ta była dla Nehru dotkliwym ciosem. W 1922 roku wziął udział w kolejnych wystąpieniach Gandhiego. Tym razem doprowadziło to do dłuższego pobytu w więzieniu, otrzymał półtoraroczny wyrok więzienia. Odsiedział 9 miesięcy w areszcie w Lakhno. Na wolność wyszedł 31 stycznia 1923 roku.
Jako sekretarz generalny partii.
W latach 20. został wybrany na sekretarza generalnego partii, urząd ten pełnił przez dwie kadencje. Jego pierwsza kadencja rozpoczęła się w czasie sesji w Kakinadzie w 1923 roku. Nehru w czasie kadencji współpracował z doktorem N. S. Hardikerem założycielem Hindustani Seva Dal (1923). Seva Dal była oddolną organizacją wewnątrz Kongresu Narodowego, grupującą zwolenników gandhizmu. Po raz drugi sekretarzem generalnym wybrany został w czasie sesji w Madrasie w 1927 roku. W czasie jego kadencji jako sekretarza generalnego wraz z Czandrą Bose uważany był za przedstawiciela skrzydła radykalnego, działacze ci odrzucili żądanie utworzenia dominium na rzecz pełnej niepodległości Indii.
Wyjazd do Europy.
W 1926 roku, Jawaharlar wraz z rodziną wyjechał do Europy, było to powodowane stanem zdrowia Kamali, której zalecano wyjazd do Szwajcarii na leczenie sanatoryjne. Odegrał wiodącą rolę w nagłośnieniu hinduskich żądań poza granicami kraju. Szukał zagranicznych sojuszników sprawy niepodległościowymi i nawiązywał kontakty z ruchami narodowowyzwoleńczymi i demokratycznymi na całym świecie. Jego wysiłki opłaciły się, w 1927 roku, Kongres został zaproszony do udziału w kongresie uciskanych narodów w Brukseli w Belgii. Spotkanie to miało koordynować walkę narodów walczących o niepodległość przeciwko imperializmowi. Nehru został na kongresie przedstawicielem Indii i został wybrany do Rady Wykonawczej Ligi przeciwko Imperializmowi – międzynarodowego organu założonego w czasie kongresu. W dziesiątą rocznicę rewolucji październikowej odwiedził ZSRR. Wizyta w Belgii i w ZSRR wpłynęły na dalszą ewolucję jego poglądów politycznych. Pobyt w Europie zakończył się na podróży do Związku Radzieckiego. Nehru wrócił do Indii wraz z rodziną, gdy stan zdrowia Kemali się poprawił.
„Architekt Indii”.
W 1927 roku przedstawił rezolucję, w której domagał się „pełnej narodowej niepodległości”, tym samym stał się jednym z pierwszych liderów partii kongresowej którzy uważali że Indie powinny zerwać wszystkie więzi z Imperium Brytyjskim. Deklaracja ta została odrzucona przez Kongres, ze względu na sprzeciw ze strony Gandhiego. W 1928 roku, Gandhi zaproponował rezolucję, w której Kongres wezwał rząd brytyjski do przyznania Indiom statusu dominium, status ten miał zostać Indiom nadany w przeciągu dwóch lat. Propozycja nie spodobała się Nehru i Czandrze Bose. 29 grudnia 1929 roku na sesji w Lahore oficjalnie przejął kierownictwo w partii. Jako lider przeforsował rezolucję wzywającą Brytyjczyków do nadania Indiom pełnej niezależności. O północny w sylwestra 1929 roku, wywiesił trzy kolorową flagę indyjską na brzegu rzeki Ravi w Lahore. Pod kierownictwem Kongresu w 1929 roku opracował politykę Kongresu i przyszłych, niepodległych Indii. Celami Kongresu miały być – wolność wyznania; prawo do stowarzyszenia; wolność słowa i myśli; równość wszystkich wobec prawa – bez względu na kastę, kolor skóry czy religię; ochrona regionalnych języków i kultur; zabezpieczenie interesów pracowniczych; zniesienie nietykalności; nacjonalizacja przemysłu; socjalizm i budowa świeckich Indii. Uchwała została opracowana przez Nehru na przełomie lat 1929/31 i została ratyfikowana przez Ogólnoindyjski Komitet Kongresu pod przewodnictwem Gandhiego. Po sesji Kongresu w 1929 roku został uznany za najważniejszego lidera indyjskiego ruchu niepodległościowego, Gandhi natomiast cofnął się do roli przewodnika duchowego. W latach dwudziestych nawiązał kontakty z ruchem robotniczym w Indiach, głównie z ruchem związkowym, brał udział w zjeździe Ogólnoindyjskiego Kongresu Związków Zawodowych. W 1929 roku łączył stanowisko sekretarza generalnego Kongresu Narodowego ze stanowiskiem przewodniczącego Kongresu Związków Zawodowych.
Nowy kierunek Kongresu.
Gandhi w latach 30. zrezygnował z członkostwa w Kongresie, jednak nie zerwał swoich kontaktów z Nehru i jego partią. Popularność Nehru zwiększyły wybory w 1935 roku w których Kongres zdobył władzę w samorządach większości stanów. W wyborach dobry wynik uzyskała również Liga Muzułmańska, której przewodniczył Muhammad Ali Jinnah. Ali Jinnah był rywalem Nehru, Jawaharlal chciał, aby liderem muzułmanów został sekularysta Abul Kalam Azad. Gandhi w sporze między Azadem a Jinnahem opowiedział się po stronie Jinnaha który w następnej dekadzie stał się twórcą Pakistanu. Poparcie dla przyszłego, opartego na socjalizmie ustroju Indii było trudne do osiągnięcia. Prawicowi kongresmeni tacy jak Sardar Patel, doktor Rajendra Prasad i Chakravarthi Rajagopalachari byli przeciwni lewicowemu programowi Nehru. Program poparli lewicowi kongresmeni Maulana Azad i Subhas Czandra Bose. Nehru, Azad i Bose w 1936 roku zainicjowali odwołanie dotychczasowego konserwatywnego prezesa Kongresu, doktora Prasady. Prasada na stanowisku prezesa zastąpiony został przez Nehru, który sprawował tę funkcję w latach 1936–1937. W 1938 roku zastąpił go Czandra Bose który pełnił funkcję do 1939 roku, a od 1940 do 1946 roku funkcję prezesa sprawował Azad. Podczas drugiej kadencji sekretarza generalnego, zaproponował pewne uchwały dotyczące polityki zagranicznej Indii. Od tego momentu, dano mu wolną rękę w kształtowaniu polityki zagranicznej Indii. Nehru nawiązał stosunki między Kongresem a rządami na całym świecie. W czasie narastania kryzysu w Europie związanego z ekspansjonistyczną polityką państw faszystowskich, Kongres opowiedział się przeciwko faszyzmowi i za demokracją. Opracował przyszłe plany centralnego planowania gospodarki Indii. W 1938 roku, powołał Państwową Komisję Planowania, która miała stworzyć plany gospodarcze realizowane już w niepodległych Indiach. Wiele planów Nehru i jego sojuszników zostało jednak odrzucone ze względu na podział Indii w 1947 roku. Jako jeden z pierwszych przywódców ruchu niepodległościowego opowiedział się przeciwko autorytaryzmowi państewek rządzonych przez książęta indyjskie. Przed objęciem przez niego władzy, ruch niepodległościowy ograniczał się jedynie do terytoriów znajdujących się pod bezpośrednim panowaniem brytyjskim. W czasie walk między Sikhami a skorumpowanym mahantami, został uwięziony w księstwie Nabha. W 1927 roku współtworzył Ogólnoindyjską Zjednoczoną Konferencje Ludową – organizacja ta wspierała ludność książęcych państewek. W 1935 roku został on wybrany przewodniczącym konferencji.
Obywatelskie nieposłuszeństwo – „kampania solna”.
W proteście przeciwko zwiększeniu przez Brytyjczyków podatku na sól, Gandhi zaproponował przeprowadzenie akcji obywatelskiego nieposłuszeństwa. Nehru (jak i większość przywódców Kongresu) był początkowo ambiwalentnie nastawiony do planu. Gandhi zdecydował się na rozpoczęcie protestów które szybko zyskały szerokie poparcie, liderzy Kongresu zdali sobie sprawy z siły protestów, a do grona zwolenników protestów dołączył sam Nehru. Nehru stanął na czele procesji która w symboliczny, protestacyjny sposób wydobyła trochę soli. 14 kwietnia, podczas podróży między Allahabadem a Raipurem, został on aresztowany i oskarżony o naruszenie prawa solnego. W rezultacie za „podburzanie do buntu” skazano go na sześć miesięcy więzienia. Wyrok odsiedział w więzieniu Naini w Allahabadzie. W czasie odbywania wyroku na prezydenta Kongresu mianował Gandhiego, odmówił on jednak przyjęcia tej funkcji a następcą Nehru został jego ojciec, Motilal. Ojciec Jawaharlala na początku protestu „kampanii solnej” podarował Kongresowi rezydencję rodziny Nehru, gdzie odtąd mieściły się centralne władze organizacji. Wkrótce Motilal został aresztowany i trafił do więzienia Naini gdzie przebywał już jego syn. W czasie pobytu w więzieniu, akcja obywatelskiego nieposłuszeństwa przyśpieszyła, rozpoczęły się kolejne aresztowanie a władze kolonialne zaczęły strzelać do protestujących. 11 października 1930 roku Jawaharlal został zwolniony z więzienia za względu na zły stan zdrowia jego ojca. Pobyt na wolności trwał niewiele dłużej niż tydzień. 19 października doszło do ponownego aresztowania. Władze brytyjskie uważały Nehru za zbyt niebezpiecznego działacza, wydały specjalne zalecenia aby Nehru przy najbliższej okazji ponownie aresztować i skazać na więzienie. W październiku 1930 roku Nehru otrzymał kolejny wyrok, tym razem dostał dwa lata więzienia. 1 stycznia do więzienia została wtrącona żona Nehru, Kamala. Aby ułatwić sobie rozmowy z Kongresem na temat ewentualnego porozumienia i zakończenia protestu, w styczniu 1931 roku władze zwolniły z więzienia ok. 20 członków Kongresu. Jawaharlal i Kamala zostali zwolnienie kilka dni wcześniej z uwagi na dalsze pogorszenie się stanu zdrowia Motilala. Ojciec Jawaharlala zmarł we śnie w dniu 6 lutego 1931 roku. W imieniu Kongresu, do rokowań z Brytyjczykami przystąpił Gandhi. Rozmowy Gandhiego z wicekrólem trwały trzy tygodnie, 5 marca 1931 roku ogłoszono wypracowanie porozumienia. Warunki postawione przez Brytyjczyków rozczarowały Nehru. Szczególnie oprotestował on jeden z artykułów paktu, który mówił o problemach konstytucji i federacji Indii jednak nie wspomniał nic o niepodległości która była jednym z żądań stawianych w czasie kampanii solnej. Protesty solne zwróciły uwagę światowej opinii publicznej, świat coraz bardziej uznawał zasadność żądań niepodległości stawianych przez Kongres. Udział Nehru w protestach zwiększył jego rolę w Kongresie i polepszył jego relację z Gandhim. Kolejne aresztowanie Nehru miało miejsce 26 grudnia 1931 roku po starciach Kongresu z rządem. Kongres został sprowokowany posunięciem rządu, który naruszał założenia paktu Irwin(wicekról)-Gandhi z marca tego roku. Nehru został aresztowany w czasie organizacji ruchu chłopskiego w Zjednoczonych Prowincjach. Kiedy przebywał w więzieniu, kampania nieposłuszeństwa osłabła. We wrześniu 1932 roku i w maju 1933 roku Gandhi przeprowadził głodówkę na znak protestu przeciw łamaniu przez Brytyjczyków warunków paktu. Nehru uważał, że głodówki Gandhiego są nielogiczne i nieracjonalne. 30 sierpnia 1933 roku Nehru został zwolniony z więzienia ze względu na pogarszający się stan zdrowia jego matki, Swarup Rani.
Choroba żony.
Na początku roku 1931 Nehru za radą lekarzy udał się z Kamalą i Indirą na urlop na Cejlonie. Miał to być jego ostatni urlop z Kamalą przed długim pobytem w więzieniu i jej późniejszą chorobą, która spowodowała jej śmierć. Aresztowanie, a w konsekwencji wyrok pozbawienia wolności miało miejsce 12 lutego 1934 roku, tym razem został oskarżony o podżeganie do buntu. 11 sierpnia ze względu na zły stan zdrowia Kamali władze więzienne zwolniły Nehru na 10 dni. Gdy stan Kamali nadal się pogarszał, rodzina zdecydowała wysłać ją razem z Indirą do Europy na leczenie klimatyczne. Pod naciskiem opinii publicznej Jawaharlal został zwolniony z więzienia, dzięki czemu pojechał on do chorej żony, która znajdowała się w ciężkim stanie i przebywała w szpitalu, zmarła 28 lutego 1936. Po śmierci żony powrócił do ojczyzny. Został przewodniczącym Kongresu Narodowego. W październiku 1940 roku po raz ósmy trafił do więzienia. Przebywał w nim rok, wtedy bowiem nastąpiło przedterminowe zwolnienie działaczy i aktywistów Kongresu.
Ponowny wyjazd do Europy.
Gdy w połowie lat 30., świat zaczął dryfować w stronę kolejnej wojny światowej, w 1936 roku Nehru wyjechał do Szwajcarii, aby na krótko przed śmiercią ciężko chorej żony, zaopiekować się nią w sanatorium. Mimo napiętej sytuacji międzynarodowej, Nehru podkreślał, że w razie wojny, miejsce Indii powinno znaleźć się przy państwach demokratycznych, choć, Indie powinny walczyć po stronie Wielkiej Brytanii i Francji tylko jeśli tylko zostanie im nadana niepodległość. Wizyta w Europie w 1936 roku, stała się przełomem w myśli politycznej i gospodarczej Nehru. Przyszły premier zainteresował się marksizmem i myślą socjalistyczne. Jego kolejny pobyt w więzieniu pozwolił mu bardziej szczegółowo studiować marksizm. Zainteresowały go pomysły i założenia marksizmu równocześnie odpychały go niektóre tezy zaproponowane przez Karola Marksa. Nehru w sferze ekonomii pozostawał marksistą, chciał wprowadzić ekonomiczne postulaty marksizmu na grunt warunków indyjskich. W Europie ściśle współpracował z Czandrą Bose, działacze ci rozstali się jednak pod koniec lat 30., gdy Bose zaczął szukać wsparcia u faszystów, a w tym samym czasie, Nehru poparł hiszpańskich republikanów walczących przeciwko wojskom generała Franco i był zdecydowanym antynazistą. Gdy ludzie z wielu krajów zgłaszali się na ochotników, tworząc Brygady Międzynarodowe do walki z siłami faszystowskimi w Hiszpanii, Nehru wraz ze swoim pomocnikiem V.K. Krishną Menonem udał się do Hiszpanii aby udzielić wsparcia hinduskim ochotnikom. Odmówił spotkania się z włoskim dyktatorem, Benito Mussolinim gdy ten wyraził chęć spotkania. Już wtedy Nehru postrzegany był na świecie jako bojownik o demokrację i wolność. Nehru przebywał w Genewie, gdy Liga Narodów omawiała sposób rozwiązania kryzysu czeskiego, a następnie udał się do Londynu.
II wojna światowa.
Kiedy wybuchła II wojna światowa, wicekról markiz Linlithgow bez konsultacji z przedstawicielami Hindusów ogłosił udział Indii Brytyjskich w wojnie. Nehru pośpiesznie wrócił z wizyty w Chinach, zapowiadając że sympatie Indii w konflikcie między demokracją a faszyzmem powinny zwrócić się w stronę demokracji przeciwko faszyzmowi. Po długich obradach Kongresu, Nehru poinformował rząd, że będzie współpracować z Brytyjczykami pod pewnymi warunkami – po pierwsze, Wielka Brytania musi dać gwarancję pełnej niepodległości Indii po wojnie i umożliwić wybory do zgromadzenia konstytucyjnego, po drugie mimo tego że indyjskie siły zbrojne pozostaną pod kontrolą brytyjską, Hindusi muszą uczestniczyć w administracji centralnej. Wicekról markiz Linlithgow nie brał tych żądań na poważnie i odrzucił postulaty Kongresu. 23 października 1939 roku, Kongres potępił postawę Brytyjczyków i wezwał ministrów Kongresu w poszczególnych stanach do dymisji na znak protestu. Nehru wezwał do oprotestowania Jinnaha i jego Ligę Muzułmańską, muzułmanie poparli jednak decyzje Brytyjczyków. W marcu 1940, Jinah przedstawił „uchwałę pakistańską”, według której muzułmanie są narodem i muszą mieć swoją ojczyznę. Ojczyzną muzułmanów miał stać się „Pakistan”. 8 października 1940 roku Linlitghow zatwierdził warunki Nehru, uznał on jednak że Indie staną się dominium, nie sprecyzował on jednak daty tego wydarzenia. W związku z brakiem przedstawienia przez Brytyjczyków konkretów, Gandhi i Nehru, porzucili pierwotne stanowisko popierania Wielkiej Brytanii i rozpoczęli ograniczoną kampanię obywatelskiego nieposłuszeństwa. Nehru został aresztowany i skazany na cztery lata więzienia. Z więzienia został zwolniony po roku (na trzy dni przed zbombardowaniem Pearl Harbor na Hawajach), wraz z innymi działaczami Kongresu. Wojska japońskie na wiosnę 1942 roku poprzez Birmę (obecnie Mjanma) dotarły do granic Indii. Rząd brytyjski zgodził się na pewne ustępstwa wobec Indii, w tym część postawionych na początku wojny przez Nehru. Premier Winston Churchill wysłał do Indii ministra Strafforda Crippsa, dzielącego z Nehru lewicowe poglądy polityczne. Nehru był entuzjastycznie nastawiony do kompromisu indyjsko-brytyjskiego, Gandhi był do niego sceptyczny na skutek czego misja Cripsa zakończyła się porażką. Gandhi mimo różnić wyznaczył Nehru na swojego politycznego następcę i wezwał Brytyjczyków do opuszczenia Indii. Nehru choć nie chciał osłabić wysiłku wojennego aliantów, nie miał innego wyjścia i przyłączył się do żądań Gandhiego. Po uchwale na kongresie partii z 8 stycznia 1942 roku w Bombaju (obecnie Mumbai), na której przyjęto uchwałę w której zażądano opuszczenia Indii przez Brytyjczyków, cała komisja robocza Kongresu, w tym Gandhi i Nehru została aresztowana i osadzona w więzieniach. Nehru opuścił więzienie w czerwcu 1945 roku.
Funkcja premiera.
Podział Indii.
Po zwolnieniu z więzienia, Nehru wraz z przedstawicielami IKN spotkali się z władzami kolonialnymi, Brytyjczycy powierzyli im zadanie utworzenia rządu Indii. 2 sierpnia 1946 roku powstał rząd tymczasowy a jego premierem został Nehru. Gdy Jawaharlal Nehru opowiedział się za pełną jednością Indii obrady rządu został zbojkotowane przez przedstawicieli muzułmanów. W maju 1947 roku zaczął się skłaniać się do przyjęcia w niepodległych Indiach statusu dominialnego w ramach Brytyjskiej Wspólnoty Narodów. Na przełomie wiosny i lata 1947 roku Nehru zrewidował swoje poglądy co do przyszłości Indii – wyraził zgodę najpierw na podział Pendżabu i Bengalu, a potem na podział całych Indii. 3 czerwca, po nieudanych próbach sformułowania rządu koalicyjnego, niechętnie poparł brytyjski plan podziału Indii, decyzja o podziale kraju została potwierdzona 15 czerwca 1947 roku przez Ogólnoindyjski Komitet Kongresu.
W niepodległych Indiach.
15 sierpnia objął urząd premiera niepodległych Indii. Jeszcze jako premier ustanowił ten dzień dniem niepodległości kraju. Kurs ustalony przez Nehru obejmował: utrzymanie pokoju, wyzwolenie ciemiężonych narodów, likwidację dyskryminacji, ubóstwa, chorób i ignorancji. Jako premier zmagał się z masową migracją ludności związaną z podziałem kraju, nie wszędzie wymiana ludności przebiegłą pokojowo – na terenie Prowincji Pogranicze i Pendżabu doszło do krwawych starć między hinduistami a muzułmanami. 30 stycznia 1948 roku zabity został Mahatma Gandhi, mordercą okazał się być radykalny hinduista Nathurama Godse. Śmierć Gandhiego była dla Nehru dotkliwym ciosem, w kraju ogłoszono dwutygodniowy okres żałoby. Po morderstwie rząd podjął się zdecydowanej akcji przeciwko fanatykom religijnym i stłumił wystąpienia fundamentalistycznych organizacji – Rashtriya Swayamsevak Sangh, Muzułmańskiej Gwardii Narodowej i Khaksars. Zabójstwo Gandhiego wpłynęło na świadomość obywateli hindusów którzy odwrócili się od partii religijnych.
Oprócz stanowiska premiera, pełnił urząd ministra spraw zagranicznych. Stosunkowo wcześnie określił główne kierunki i dążenia indyjskiej polityki zagranicznej. Chciał trzymać się z daleka od mocarstw które doprowadziły do wojen światowych. W czasie swoich rządów, Nehru często zwracał się o pomoc do córki Indiry, która pomagała mu w sprawach osobistych. Indira przeniosła się do siedziby Nehru i uczestniczyła w jego podróżach po Indiach i świecie. W okresie rządów ojca była uważana za kogoś w rodzaju szefa sztabu rządu.
Polityka gospodarcza.
Rząd przyjął model gospodarki mieszanej. Nehru wdrażał w życie reformy gospodarcze mające zbudować indyjską wersję planowania gospodarczego. Rząd zarządzał strategicznymi gałęziami przemysłu, tj. górnictwo, energia, przemysł ciężki. Prowadzono programy redystrybucji ziemi, budowy kanałów nawadniających i tam, rozwoju społecznego (popularyzacja chałupnictwa i aktywizacja zawodowa na obszarach wiejskich). W rolnictwie upowszechniono nawozy co przyczyniło się do zwiększenia produkcji rolnej. Zbudował wielkie zapory, nazywane przez niego „nowymi świątyniami Indii”, rozpoczął prace irygacyjne, wytwarzanie energii wodnej, uruchomiono program wykorzystania energii atomowej. Polityka przemysłowa rządu Nehru, której główne cele zostały zebrane w rezolucji „Polityka Przemysłowa 1956”, doprowadziła do wzrostu zróżnicowania produkcji i powstania w Indiach przemysłu ciężkiego. Gospodarka cieszyła się stałą stopą wzrostu na poziomie 2,5% rocznie. W 1951 roku, w oparciu o Komisję Planowania Indii, sporządził pierwszy plan pięcioletni. Plan zakładał zwiększenie inwestycji rządowych w przemyśle i rolnictwie. W czasie jego rządów upowszechniono w Indiach nawozy, tym samym zwiększono produkcję rolną. Zapoczątkowano serię programów rozwoju społecznego mających na celu szerzenie różnych form chałupnictwa i zwiększaniu aktywizacji zawodowej w wiejskich obszarach Indii. Sposób prowadzenia polityki gospodarczej, wzbudził sprzeciw opozycji marksistowskiej – część opozycji uważała, że gospodarka Indii pod płaszczem demokratycznego socjalizmu zmierza w stronę kapitalizmu.
Rolnictwo.
Indie mimo postępów w zwiększeniu produkcji rolnej, borykały się z niedoborami żywności. Wdrożono reformę rolne i programy szybkiego uprzemysłowienia. Reforma rolna została zrealizowana, w jej wyniku rozdano olbrzymie połacie ziemi, jednak część ziemi znajdującej się w rękach właścicieli ziemskich nie została rozparcelowana. Próby reform rolnictwa były udaremniane przez wiejskie elity klasowe które miały silne wpływy w prawicowych frakcjach Kongresu, przeciwnych polityce frakcji socjalistycznej. Produkcja rolna do początku lat 60. stale się zwiększała, było to spowodowane m.in. udanymi projektami irygacyjnymi i rozparcelowaniem ziemi która trafiła pod uprawę. Rząd wzorując się na istniejących w Stanach Zjednoczonych uczelniach rolniczych, utworzył krajowe uczelnie. Uczelnie te pracowały z wysoko wydajnymi odmianami pszenicy i ryżu, pierwotnie stosowanymi w Meksyku i na Filipinach. Dużą liczbę wysoko wydajnych zbóż importował do Indii minister Subramaniam który w kwestii innowacji okazał się jeszcze bardziej odważny od amerykańskich doradców rządu. Wydajne odmiany zastosowano w latach 60., w czasie trwania tzw. zielonej rewolucji. Rewolucja polegała na zwiększeniu produkcji rolnej. Postępy w rolnictwie spowolniła seria monsunów.
Reforma administracyjna.
Rząd do czasu uchwalenia nowej konstytucji posługiwał się konstytucją Indii Brytyjskich z 1935 roku. Indie Brytyjskie, które obejmowały dzisiejsze Indie, Pakistan i Bangladesz, zostały podzielona na dwa typy obszarów: prowincje Indii Brytyjskich, które były zarządzane bezpośrednio przez brytyjskich urzędników odpowiedzialnych przed gubernatorem generalnym Indii, oraz prowincje które były zarządzane przez książęta – lokalnych dziedzicznych władców, którzy uznali brytyjskie zwierzchnictwo w zamian za lokalną autonomię, w większości przypadków ustaloną w wyniku traktatu. W okresie od 1947 do 1950 roku, terytoria państw książęcych zostały polityczne zintegrowane z niepodległym państwem indyjskim. Przyłączone tereny zostały zorganizowane w nowych prowincjach takich jak Rajputana, Himachal Pradesh, Madhya Bharat i Vindhya Pradesh. Prowincje składały się z wielu książęcych państw, w tym Mysore, Hyderabad, Bhopal i Bilaspur. Nowa konstytucja Indii, weszła w życie w dniu 26 stycznia 1950 roku. Konstytucja utworzyła w Indiach, suwerenną, demokratyczną republikę. Konstytucja z 1950 rozróżniała trzy główne rodzaje prowincji: część prowincji, która dawniej była prowincjami podlegającymi gubernatorowi Indii, rządzone przez wybranego gubernatora i parlament. Część B, były to dawne państwa książęce lub grupy takich państw, prowincje te zarządzane były przez władcę państwa książeckiego, władze w tych prowincjach objęli rajpramukhowie mianowani przez prezydenta Indii. Część C, były to stany zarządzane zarówno przez komisarzy prowincji i książęta, według konstytucji miały one być zarządzane przez komisarza mianowanego przez prezydenta Indii. Część D, były to Andamany i Nikobary, zarządzane przez gubernatora mianowanego przez rząd centralny. W grudniu 1953 roku, powołał Komisję Reorganizacyjną Stanów. Na czele komisji stał Fazal Ali stąd też Komisja Reorganizacyjna Stanów określana była często jako Komisja Fazala Ali. Komisja w 1955 roku stworzyła raport zalecający reorganizację stanów Indii. W 1956 roku rząd opracował reformę administracyjną, w ramach reformy, część B, część C i część D zostały zniesione.
Polityka zagraniczna.
Stany Zjednoczone i Związek Radziecki konkurowały ze sobą aby pozyskać Indie jako sojusznika w zimnej wojnie. Utrzymywano dobre stosunki z Imperium Brytyjskim, w ramach Deklaracji Londyńskiej, Indie zgodziły się aby w styczniu 1950 roku, przyłączyć się do Wspólnoty Narodów i zaakceptować brytyjskiego monarchę jako symbol jednoczący państwa WN. Relacja większości obywateli na podpisanie deklaracji była pozytywna, decyzja została skrytykowana jedynie przez ugrupowania skrajnej lewicy i skrajnej prawicy. Na arenie międzynarodowej, był zdecydowanym zwolennikiem ONZ i propagatorem pacyfizmu. Był jednym z pionierów polityki niezaangażowania i współzałożycielem Ruchu Państw Niezaangażowanych, bloku państw pozostających neutralnymi i niezależnymi w okresie walki między blokami państw na czele z USA i ZSRR.
Indie przejawiały inicjatywę w ważnych problemach azjatyckich. Największym dokonaniem na arenie międzynarodowej lat 50. była zwołana przez Indie konferencja 29 państw Azji i Afryki w Bandungu. W konferencji uczestniczyli także przedstawiciele prozachodnich krajów tego regionu i w związku z tym istniało duże prawdopodobieństwo starcia między zwolennikami kursu proamerykańskiego a zwolennikami niezaangażowania, do czego nie dopuściły jednak mediacje Nehru. Konferencję zdominowały sprawy antykolonializmu, pokoju i zwiększenia roli państw Azji i Afryki. Delegaci krajów Afryki i Azji, postanowili zjednoczyć się „w walce z kolonializmem i dyskryminacją rasową”. W lipcu 1956 roku współorganizował spotkanie na wyspie Vang w archipelagu Brioni. Na spotkaniu omówiono zasady współpracy krajów, które nie należały do bloków militarnych i politycznych. Przez kolejne dwa lata nawiązała się współpraca „Niezależnej Trójki”. Do I Konferencji szefów rządów państw niezaangażowanych doszło we wrześniu 1961 roku w Jugosławii. W konferencji udział wzięło 25 państw oraz 3 w charakterze obserwatorów. W następnych latach grupę zasiliły kolejne kraje, a także grupy narodowowyzwoleńcze.
W 1956 roku skrytykował wspólną inwazję Brytyjczyków, Francuzów i Izraelczyków na Kanał Sueski. Jako premier Indii i lider Ruchu Państw Niezaangażowanych starał się doprowadzić do rozejmu i sprawiedliwej oceny obydwóch stron konfliktu. Zyskał w tym sojusznika w postaci prezydenta USA, Dwighta Eisenhowera, któremu udało się zahamować wpływy Francji i Wielkiej Brytanii. Kryzys sueski znacznie zwiększył prestiż Indii w krajach Trzeciego Świata. W czasie kryzysu, indyjski dyplomata, Menon przekonał egipskiego prezydenta Gamala Abdela Nasera na kompromis z Zachodem. Indie przyczyniły się do budowy w krajach zachodnich wizerunku Nassera jako człowieka skłonnego do kompromisu. Nawet po kryzysie sueskim, utrzymywał dobre stosunki z Wielką Brytanią. Uczestniczył w arbitrażu Wielkiej Brytanii, Banku Światowego i Pakistanu. W 1960 roku Wielka Brytania, Indie i Bank światowy podpisały traktat z przywódcą Pakistanu, Ayub Khanem. Dzięki temu Pakistan dał Indiom dostęp do głównych rzek regionu Pendżab. Po raz kolejny wzrosła rola ministra, Krishny Menona – amerykański magazyn Time uznał ministra drugim najpotężniejszym człowiekiem w Indiach.
Zajęcie kolonii portugalskich.
W 1954 roku po antykolonialnych zamieszkach w należących do Portugalii Dadrze o Nagarhaweli, Nehru zajął sporny teren, z kolei po latach nieudanych negocjacji, w 1961 roku upoważnił Armię Indyjską do wyzwolenia innej portugalskiej kolonii, Goa. Prowincja została oficjalne włączona do Indii a decyzja ta została w Indiach przyjęta entuzjastycznie. Część opozycji skrytykowała rząd za użycie sił zbrojnych wobec portugalskich, kolonialnych władz Goa. Z drugiej strony użycie potencjału militarnego przyniosło mu popularność wśród grup prawicowych i skrajnie prawicowych.
Stosunki z Chinami.
W okresie międzywojennym wiązał z Chinami duże nadzieje. W tych poglądach utwierdziła go wizyta w Chinach i sukces chińskiej rewolucji ludowej. Uważał, że władza KPCh pozytywnie wpłynie na relacje tego kraju z Indiami. Indie uznały oficjalnie ChRL 30 grudnia 1949 roku. Nehru poparł włączenie ChRL do ONZ i odmówił uznania Chin za agresora w konflikcie koreańskim oraz udzielił wsparcia Chinom i KRLD toczącym walki z zachodnią koalicją. Sprawą, która potencjalnie mogła zakłócić stosunki między Indiami a ChRL, było rozszerzenie ChRL na Tybet, Nehru zajął w tej kwestii stanowisko pojednawcze. Zwrócił się do Pekinu, prosząc o powściągliwość i poszukiwanie pokojowego rozwiązania sprawy Tybetu, tak aby nie zagroziło to przyjęciu Chin do ONZ i innych organizacji międzynarodowych. W latach pięćdziesiątych ugruntowane zostały bliskie stosunki Indii z ChRL. Nehru uważał, że Chiny i Indie mogą zlikwidować przepaść między demokracjami ludowymi a państwami kapitalistycznymi.
Pańcza Sila.
W 1954 roku Nehru podpisał z Chinami pięć zasad pokojowego współistnienia znanego w Indiach jako "Pańcza Sila" (od słowa Pańcza: pięć, Sila: cnoty). Był to zestaw zasad, które regulowały stosunki indyjsko-chińskie, ich pierwsza oficjalna kodyfikacja w postaci traktatu została zawarta w umowie między Chinami i Indiami w 1954 roku. Zostały one zawarte w preambule do umowy między Tybetańskim Regionem Chin a Indiami, podpisanej w Pekinie w dniu 29 kwietnia 1954 roku. Negocjacje paktu odbywały się w Delhi od grudnia 1953 roku do kwietnia 1954 roku. Traktat dotyczył spornych terytoriów Aksai i Południowego Tybetu, traktat obowiązywał do roku 1960, a od 1970 pięć zasad, było ponownie przestrzegane i przyczyniły się do ponownej normalizacji stosunków między państwami. Pięć zasad umocniło się w okresie rządów Indiry Gandhi i trzyletnich rządów Partii Ludowej (1977-1980).
Dobre stosunki psuły się na skutek m.in.: „wojny kartograficznej”. Wprawdzie w kwietniu 1960 roku doszło do spotkania Nehru z premierem Chin w sprawie rozbieżności granicznych, ale nie przyniosło ono porozumienia ani nie usunęło różnic. „Myślę, że (konflikt z ChRL) dotknął go głęboko i miał na niego ujemny wpływ. Podupadł na duchu. Zagrożone było wszystko, co zbudował: Indie miały przyjąć stanowisko militarystyczne, którego nie znosił” – twierdził K. Menon. W późniejszych latach, rząd uczestniczył w chińsko-indyjskich sporach granicznych i udzielił azylu politycznego Dalajlamie (który uciekł z ChRL).
Polityka bezpieczeństwa narodowego.
Premier Nehru pod auspicjami ONZ przeprowadził w 1948 roku plebiscyt w Kaszmirze. Kaszmir to sporne terytorium między Indiami a Pakistanem, o które oba państwa toczyły wojny. Nehru stał się bardziej ostrożny w stosunku do ONZ, a po tym jak Pakistan zgodnie z uchwałą ONZ, nie wycofał swojego wojska ze spornego terytorium, Nehru odmówił przeprowadzenia plebiscytu zaplanowanego na 1953 rok. Jego polityka w Kaszmirze i integracja stanu z Indiami często była broniona przed ONZ, przez dyplomatę Krishnę Menona który skutecznie bronił na arenie międzynarodowej politykę Indii względem regionu. W 1957 roku, Menon ogłosił w Radzie Bezpieczeństwa ONZ, ośmiogodzinne przemówienie broniące stanowiska Indii w sprawie Kaszmiru, do dzisiaj, mowa jest najdłuższą z do tej pory wygłoszonych przed tą instytucją. Umiejętna obrona interesu narodowego Indii w ONZ, wpłynęła na powiększenie poparcia dla indyjskiego Kaszmiru a indyjska prasa ogłosiła Menona „Bohaterem Kaszmiru”. Nehru znalazł się wówczas u szczytu popularności a jedynie niewielka krytyka, pochodziła ze strony militarystycznej skrajnej prawicy.
Nehru przewidywał rozwój broni jądrowej i w 1948 roku założył Indyjską Komisję Energii Atomowej. Przewodniczącym organizacji został fizyk jądrowy, doktor Homi J. Bhabha. Kierunek rozwoju polityki nuklearnej Indii została osobiście ustalona przez Nehru i Bhabha. Nehru uważał, że rozwój programu umożliwi Indiom konkurencję z państwami wysoko uprzemysłowionymi i będzie podstawą budowania pozycji Indii w regionie, wówczas zagrożonej przez Pakistan.
Po wojnie koreańskiej (1950-1953) wzywał do rozładowania napięć i zaniechania gróźb użycia broni jądrowych. Nehru obawiając się, że nuklearny wyścig zbrojeń doprowadzi do nadmiernej militaryzacji globu, co byłoby zbyt ryzykowne dla państw rozwijających się zlecił pierwsze w historii, badania skutków wybuchów jądrowych i promował denuklearyzacje.
Reformy społeczne i edukacyjne.
W lipcu 1946 roku, dobitnie stwierdził, że w państwie indyjskim nie mogą militarnie przeważać książęta, lecz armia Indii. W styczniu 1947 roku, Nehru odrzucił boskie prawo królów, a w maju tego samego roku oświadczył, że każde państwo rządzone przez książęta które odmówi przyłączenia się do Zgromadzenia Ustawodawczego będzie traktowane jako wróg. W czasie przygotowań indyjskiej konstytucji, wielu indyjskich liderów (z wyjątkiem Nehru) uważało, że możliwe będzie dalsze istnienie stanów książęcych tak jak przewidział to Akt Rządu Indii z 1935 roku. Dzięki staraniom Nehru, zdecydowano się aby wszystkie państwa książąt zostały włączone w skład republiki indyjskiej. Proces republikanizacji i jednoczenia Indii rozpoczęty przez Nehru został ukończony przez jego córkę w 1971 roku. Córka Nehru, Indira Gandhi wybrana na prezydenta w 1969 roku przygotowała ustawę która miała znieść oficjalne tytuły książąt. Ustawa została jednak odrzucona przez Sąd Najwyższy Indii. Ostatecznie rząd przeforsował te zmiany poprzez 26. poprawkę do konstytucji.
Stał na czele frakcji Kongresu, która promowała język hindi jako język urzędowy. Po debatach z przedstawicielami narodowości posługującymi się innymi językami, w 1950 roku, językiem urzędowym stał się na równi język hindi i język angielski. Rozwiązanie to miało potrwać piętnaście lat, po upływie tego czasu hindi miał stać się jedynym językiem urzędowym. Aby zapewnić bezpieczeństwo stanom posługującym się innym językiem, Nehru w 1963 roku wprowadził reformę dzięki której już po 1965 roku stany mogły korzystać z języka angielskiego. Kwestia języku została rozwiązana przez następcę Nehru, Lal Bahadura Shastriego, który dzięki namową Indiry Gandhi, pozostawił angielski jako język urzędowy. Ustawa premier Gandhi z 1967 roku zagwarantowała nieograniczone korzystanie z hindi i angielskiego.
Był żarliwym zwolennikiem powszechnej edukacji dla dzieci i młodzieży w Indiach, wierzył, że wykształcenie ma zasadnicze znaczenie dla przyszłego rozwoju Indii. Jego rząd nadzorował tworzenie wielu wyższych uczelni, w tym All India Institute of Medical Sciences, Indian Institutes of Management i the National Institutes of Technology. W planach pięcioletnich uwzględnił zagwarantowanie swobodnego i obowiązkowego nauczania wszystkich indyjskich dzieci. Rząd nadzorował tworzenie programów rozwoju edukacji na wsi i budowy tysięcy szkół. Rozpoczął inicjatywę walki z niedożywianiem, tj. bezpłatne rozdawanie dzieciom mleka i posiłków. Zwłaszcza na obszarach wiejskich, otworzono ośrodki kształcenia dorosłych, szkoły zawodowe i technika.
W 1954 roku wprowadził ustawę małżeńską, ideą ustawy było to aby każdy obywatel miał prawo zawrzeć małżeństwo cywilne. Prawo to zostało wprowadzone we wszystkich prowincjach Indii, z wyjątkiem stanów Dżammu i Kaszmir. W 1955 roku wprowadzono ustawę regulującą małżeństwa hinduskie. Wprowadzono również ustawę dotyczącą małżeństw muzułmańskich, ustawa zapewniała ochronę muzułmańskim kobietom. Zdelegalizowano poligamię a dziedziczenie było regulowane przez ustawę spadkową, a nie jak dotychczas przez prawo islamskie. Także rozwód był regulowany poprzez prawo świeckie. Reformy eliminowały też nierówności społeczne wynikające z tożsamości kastowej i plemiennej. Nehru zwiększył reprezentację mniejszości w rządzie. Napisał artykuł 44 indyjskiej konstytucji, według którego wszystkich obywateli na terenie całych Indii dotyczy jednolity kodeks cywilny. Artykuł stał się podstawą świeckości Indii. Po włączeniu w 1961 do Indii małego stanu Goa, będącego do tej pory portugalską kolonią, tamtejszy kodeks cywilny oparł się na starych przepisach portugalskich, przez rząd zakazane zostało jednak ortodoksyjne prawo muzułmańskie. Także w pozostałych krajach rząd zwolnił obywateli stanów muzułmańskich z przestrzegania zasad szariatu. Indyjski parlament uchwalił wiele zmian w prawie hinduskim które kryminalizowały dyskryminację kobiet czy też zwiększały prawa i wolności kobiet.
Wojna chińsko-indyjska.
Od 1959 roku (z większym natężeniem w 1961), Indie prowadziły politykę tworzenia posterunków wojskowych na spornych obszarach granicy chińsko-indyjskiej, w tym czasie powstało 43 placówek na terenie wcześniej nie kontrolowanym przez Indie. Po atakach armii chińskiej na część z tych obiektów rozpoczęły się regularne starcia między Indiami a Chinami. W wyniku działań zbrojnych, Chiny wycofały się do przedwojennych linii strefy wschodniej w Tawang, zachowały przy tym Aksai Chin należące dawniej do Indii Brytyjskich. Indie były w stanie wysłać do strefy działań zbrojnych jedynie 14 tysięcy żołnierzy a rząd został skrytykowany za brak skutecznej obrony granic. Nehru aby zapewnić Indiom bezpieczeństwo nawiązał bliższe stosunki z USA, uzyskując pomoc militarną ze strony tego kraju. Dobre stosunki Nehru i prezydenta USA Johna F. Kennedy’ego okazały się w czasie wojny przydatne. W 1962 roku związany z Amerykanami prezydent Pakistanu Ayub Khan, zagwarantował Indiom nieagresję. Indie równocześnie utrzymywały dobre stosunki z ZSRR, co było krytykowane przez wolnorynkową część prawicy. Nehru był też krytykowany za zaangażowanie w Ruchu Państw Niezaangażowanych, część opozycji uważała, że Indie powinny wybrać jednego, stałego sojusznika.
Skutki wojny spowodowały gruntowne zmiany w indyjskiej armii – w ramach współpracy z USA, do wojska trafili amerykańcy doradcy którzy pomogli rządowi zreorganizować przestarzałą armię. Rząd uznał, że najlepszą drogą odparcia chińskiego ataku będzie użycie lotnictwa (jak później ujawniło CIA, Chińczycy nie posiadali wtedy w Tybecie wystarczającej liczby paliwa, ani lotnisk). Podczas trwania wojny, Nehru wysłał do prezydenta Kennedy’ego dwa listy w których poprosił rząd USA o dostarczenie Indiom dwunastu eskadr myśliwców oraz nowoczesnego systemu radarowego. Samoloty miały zostać użyte w obronie Indii a postulat zbombardowania terenu Chin odrzucono, ze względu na obawę działań odwetowych chińskiego lotnictwa. Nehru poprosił również o przeszkolenie indyjskich pilotów przez Amerykanów. Prośba ta została odrzucona ze względu na zaangażowanie USA w kryzys kubański.
Wojna położyła kresy wcześniejszej nadziei Nehru który liczył na to że Indie i Chiny utworzą silny blok państw Azji, który w czasie zimnej wojny, będzie w stanie przeciwstawić się wpływom bloku zachodniego i wschodniego. Pod koniec wojny wojsko indyjskie wyszkoliło tybetańskie siły zbrojne, składające się z tybetańskich uchodźców w Indiach, oddziały uchodźców uczestniczyły następnie w wojnach z Pakistanem w latach 1965 i 1971, rząd Indii nawiązał też kontakty z tybetańskimi rewolucjonistami na terenie Tybetu.
Śmierć.
Po 1962 roku lider Indii podupadł na zdrowiu i spędził miesiąc na rehabilitacji w Kaszmirze. Niektórzy historycy przypisują ten nagły spadek zdrowia Nehru, rozczarowaniem i zdziwieniem po wojnie chińsko-indyjskiej. Nehru uznał wojnę za zdradę ze strony Chińczyków, którzy do tej pory prowadzili względem Indii przyjazną politykę. Po powrocie z Kaszmiru w maju 1964 roku, doznał udaru mózgu, a miesiąc później dostał ataku serca. Zmarł 27 maja 1964 roku. Premier został poddany kremacji nad rzeką Jamuna, w jego pogrzebie uczestniczyły setki tysięcy żałobników.
Inne.
Nehru oprócz polityki zajmował się też pisarstwem, napisał on w języku angielskim kilka książek poświęconych historii świata, Indii, a także swoją autobiografię.
Testament.
Nehru napisał testament na długo przed śmiercią (21 czerwca 1954).
"Gdy umrę, chciałbym, żeby ciało moje było spalone… Moim życzeniem jest, aby garść moich prochów została wrzucona do Gangesu w Allahabadzie, co nie ma żadnego znaczenia religijnego…(…) Większość zaś moich popiołów powinna być…uniesiona przez samolot i rozrzucona z góry ponad polami, gdzie trudzą się chłopi indyjscy, aby mogły się one zmieszać z kurzem i ziemią, stając się nieoddzielną częścią Indii".
Ostatnia wola nie dotyczyła zatem spraw ogólnych, lecz osobistych. Natomiast za rodzaj testamentu społeczno-politycznego można uznać zdania z odczytu „Indie wczoraj i dziś”.
"Chcę naturalnie, by Indie postępowały naprzód w rozwoju materialnym, by wypełniały swoje plany 5-letnie i podniosły stopę życiową swojej licznej ludności. Chcę, by ustały ciasne spory dnia dzisiejszego(…)W szczególności żywię nadzieję, że skończy się przekleństwo kast(…) Troszczę się nie tylko o nasz postęp materialny, lecz także o jakość naszego narodu(…) Siła jest potrzebna, lecz ważniejsza jest rozwaga i mądrość. Tylko połączenie siły i mądrości daje dobre wyniki".
Upamiętnienie.
W 1955 roku został odznaczony najwyższym indyjskim odznaczeniem, Orderem Bharat Ratna. W 1964 roku, przyszły prezydent Indii, Sarvepalli Radhakrishnan, założył fundację Jawaharlal Nehru Memorial Fund. Fundacja od 1968 przyznaje prestiżową nagrodę „Jawaharlal Nehru Memorial Fellowship”. We współczesnych Indiach znajdują się liczne pomniki i instytucje publiczne nazwane imieniem Jawaharlala. Jedną z najbardziej prestiżowych indyjskich uczelni jest Uniwersytet Jawaharlala Nehru w Delhi. W pobliżu Bombaju znajduje się port morski imienia założyciela niepodległych Indii. O życiu Pandita Nehru opowiada kilka filmów dokumentalnych.
W Polsce, w Warszawie na terenie obecnej dzielnicy Mokotów, w latach od 1973 do 2019 znajdowała się ulica imienia Jawaharlala Nehru.

</doc>
<doc id="193035" url="https://pl.wikipedia.org/wiki?curid=193035" title="Tammuz">
Tammuz



</doc>
<doc id="193038" url="https://pl.wikipedia.org/wiki?curid=193038" title="Tadeusz Peiper">
Tadeusz Peiper

Tadeusz Peiper (ur. 3 maja 1891 w Podgórzu, zm. 10 listopada 1969 w Warszawie) – polski poeta, krytyk literacki, teoretyk poezji, eseista, założyciel i redaktor czasopisma „Zwrotnica”, autor powieści, dzienników, poematu ("Na przykład" z roku 1931), dramatu ("Skoro go nie ma") i programu poetyckiego Awangardy Krakowskiej. Pochodził z żydowskiej rodziny, ale dość wcześnie przeszedł na katolicyzm.
Życiorys.
Był synem prawnika Abrahama Markusa i Sary. W 1921 r. w Krakowie założył czasopismo „Zwrotnica”, które ukazywało się w latach 1922–1923 oraz 1926–1927 i skupiało poetów Awangardy Krakowskiej (Julian Przyboś, Jan Brzękowski, Jalu Kurek). Program poetycki Peiper zawarł w szkicach: 1925 – "Nowe usta", 1930 – "Tędy". Wysiłek poety Peiper porównywał do trudu rzemieślnika, dlatego też wszystko w poezji powinno być zaplanowane, podobnie jak w produkcji. Określił symbole nowoczesności jako: miasto, masa, maszyna, a ich skrót „3×M” stał się hasłem Awangardy. Jego teoria poezji odrzucała melodyjność wiersza, sylabizm, dopuszczała wiersz wolny i tylko takie metafory, które mogą być jednoznacznie interpretowane. Peiper, podobnie jak futuryści, odchodził od tradycji poetyckiej, gdyż jego zdaniem sprostanie nowej rzeczywistości nie mogło nastąpić przy użyciu starych schematów. Bronił trudnego języka poezji, ponieważ poeta nie mógł nazywać stanów i emocji wprost, jak to czyni proza; popierał skrót myślowy i teksty bez „waty słów” z racji faktu, że poezja współczesna powinna odejść od swojego pierwowzoru, jakim była pieśń. W koncepcji poetyckiej Peipera widoczne były sprzeczności, dlatego też część poetów Awangardy Krakowskiej odeszła od jego poetyki.
Po wybuchu II wojny światowej ewakuował się do Lwowa. Współpracował tam z Aleksandrem Watem. W 1940 r. aresztowany przez NKWD, wywieziony w głąb ZSRR. Uwolniony w 1943 r., był członkiem ZPP. Do kraju wrócił w 1944 r.
Zmarł 10 listopada 1969 roku, został pochowany na Cmentarzu Wojskowym na Powązkach (kwatera B38-3-19).
Twórczość.
W 1956 roku wydano, napisany przez Peipera, przekład sztuki teatralnej "Pies ogrodnika" (1615), której autorem był hiszpański pisarz, Lope de Vega.
Ponadto w 1979 wydano jego "Pisma wybrane" w serii Biblioteka Narodowa w opracowaniu Stanisława Jaworskiego.

</doc>
<doc id="193040" url="https://pl.wikipedia.org/wiki?curid=193040" title="Easter egg">
Easter egg

Easter egg (dosł. z ang. „jajko wielkanocne”) – ukryte przed użytkownikiem treści w interaktywnych produktach cyfrowych (gry, aplikacje, filmy) lub jawne nawiązanie do innej treści, ale w oczywisty sposób niepasujące do treści/fabuły produktu (często łamanie czwartej ściany). Mają najczęściej akcent humorystyczny lub nawiązują do innego znanego produktu (gry/filmu/postaci/książki itd.). Znalezienie takiego nawiązania często wymaga wykonania odpowiednich czynności, wciśnięcia kombinacji klawiszy, dostania się w trudno dostępny zakamarek, zdobycia wszystkich ukrytych przedmiotów itp., chociaż coraz częściej wymagają jedynie skojarzenia ze strony użytkownika (np. tekst/dialog mówiony, będący cytatem z filmu/książki, strój postaci czy plakat reklamowy).
Geneza.
Nazwa nawiązuje do zabawy w „polowanie na ukryte jajka wielkanocne”, w której dzieci muszą zebrać do koszyka wszystkie ukryte przez dorosłych wielkanocne jajka (najczęściej na świeżym powietrzu, ale zabawa może też odbywać się w domu). W trakcie produkcji filmu „The Rocky Horror Picture Show” twórcy postanowili zabawić się w te grę. Część jaj nie została odnaleziona i można dostrzec je w poszczególnych momentach filmu.
Gry komputerowe.
Pierwszy easter egg w historii gier komputerowych wywodzi się z tytułu "Adventure". Z tą grą związane jest także powstanie terminu „easter egg”.
W branży elektronicznej rozrywki easter eggi mają często charakter humorystyczny, choć pełnią również inne funkcje:
Obecnie określenie używane jest również w kryptografii. Jeden z typów dynamicznego cyfrowego znaku wodnego używanego w oprogramowaniu. Aktualnie coraz mniej stosowany ze względu na łatwość wytropienia w kodzie oprogramowania przy pomocy narzędzi debugujących. Dzięki unikatowej kombinacji danych wejściowych wyświetla się informacja o prawach autorskich.

</doc>
<doc id="193041" url="https://pl.wikipedia.org/wiki?curid=193041" title="Krzyż świętego Andrzeja">
Krzyż świętego Andrzeja

Krzyż świętego Andrzeja (także: saltire lub crux decussata) – forma krzyża (grecka litera Χ od Χριστος), której pochodzenie wiąże się z podaniem o ukrzyżowaniu w ten sposób Andrzeja Apostoła. Ma kształt dużej litery X.
Formę krzyża świętego Andrzeja mają znaki drogowe ustawiane przed przejazdami kolejowo-drogowymi.
Krzyż św. Andrzeja jest także często stosowany w heraldyce i weksylologii. 
Umieszczany w herbach i na flagach rosyjskich często ma symbolizować wierność wobec państwa rosyjskiego.
Występuje na monetach chrześcijańskich cesarzy rzymskich (na przykład, zobacz Talar Marii Teresy).

</doc>
<doc id="193042" url="https://pl.wikipedia.org/wiki?curid=193042" title="Groucho Marx">
Groucho Marx

Groucho Marx, właśc. Julius Henry Marx (ur. 2 października 1890 w Nowym Jorku, zm. 19 sierpnia 1977 w Los Angeles) – amerykański aktor komediowy. Jeden z braci Marx.
Życiorys.
Groucho Marx był pierwszym z braci, który pojawił się na scenie – w 1905 roku. Później dołączyli do niego pozostali. Jego pseudonim sceniczny wziął się od torby, w której nosił pieniądze: grouch-bag (dosłownie: torba gaduły/zrzędy). Jego cechą charakterystyczną były duże, namalowane wąsy.
Jako aktor filmowy zadebiutował wraz z braćmi w 1921 roku w filmie "Humor Risk". Później pojawił się w takich filmach jak "Orzechy kokosowe" (1929), "Sucharki w kształcie zwierząt" (1930), "Małpi interes" (1931), "Końskie pióra" (1932), "Kacza zupa" (1933), "Noc w operze" (1935), "Dzień na wyścigach" (1937) czy "Szczęśliwa miłość" (1949).
W późniejszym okresie prowadził telewizyjny teleturniej "You Bet Your Life" emitowany przez stację NBC w latach 1950–1961. W 1974 roku otrzymał honorowego Oscara za całokształt twórczości.
Był trzykrotnie żonaty. Wszystkie jego małżeństwa zakończyły się rozwodem. Jego żonami były Ruth Johnson (1920–1942), Catherine „Kay” Marvis-Gorcey (1945–1951) oraz Eden Hartford (1954–1969). Z pierwszą żoną miał dwoje dzieci Arthura i Miriam. Z druga żoną miał córkę Melindę.
Zmarł w 1977 roku na zapalenie płuc.
Filmografia wybrana.
Źródło.
Odniesienia w kulturze.
Postać Groucho Marxa, a także wielu innych przedwojennych amerykańskich aktorów, pojawiła się w filmie animowanym "The Autograph Hound" z 1939, gdzie Kaczor Donald włamuje się do studia filmowego, aby zdobyć autografy.

</doc>
<doc id="193044" url="https://pl.wikipedia.org/wiki?curid=193044" title="Chico Marx">
Chico Marx

Chico Marx, właśc. Leonard Joseph Marx (ur. 22 marca 1887 w Nowym Jorku, zm. 11 października 1961 w Los Angeles) – amerykański aktor komediowy. Jeden z braci Marx.
Życiorys.
Leonard był najstarszym z braci Marx, jednak został najpóźniej włączony w rodzinny interes. Jego pseudonim brzmiał początkowo Chicko, co oznaczało kobieciarza. Jednak gdy bracia zdecydowali się używać swych przezwisk w wodewilach spiker popełnił błąd i nazwał Leonarda „Chico”, co wpłynęło na zmianę pseudonimu. Jego cechą charakterystyczną był wypracowany włoski akcent.
Jako aktor filmowy zadebiutował wraz z braćmi w 1921 roku w filmie "Humor Risk". Później pojawił się w takich filmach jak "Orzechy kokosowe", "Sucharki w kształcie zwierząt", "Małpi interes", "Końskie pióra" i "Kacza zupa", "Noc w operze", "Dzień na wyścigach", czy "Szczęśliwą miłość".
Chico Marx był dwukrotnie żonaty. Z pierwszą żoną, Betty Carp (od 1917), miał córkę Maxine (ur. 1918). Małżeństwo to zakończyło się rozwodem w 1940 roku. Ponownie ożenił się w 1958 roku z Mary De Vithas. Drugie małżeństwo przetrwało do jego śmierci. Zmarł w wieku 74 lat na zawał serca.
Filmografia wybrana.
Źródło.

</doc>
<doc id="193045" url="https://pl.wikipedia.org/wiki?curid=193045" title="Gummo Marx">
Gummo Marx

Gummo Marx, właśc. Milton Marx (ur. 23 października 1892 Nowy Jork, zm. 21 kwietnia 1977 Palm Springs) – amerykański aktor komediowy. Jeden z braci Marx.
Biografia.
Milton Marx urodził się w 1892 roku jako czwarty z piątki rodzeństwa (nie licząc wcześnie zmarłego Manfreda). Razem z braćmi, Groucho, Harpo i Chico, występował w wodewilach. Jego pseudonim Gummo wziął się od gumowych butów, które nosił w dzieciństwie. W odróżnieniu od braci był mniej żywiołowy na scenie. W 1918 roku, zanim grupa osiągnęła szczyt popularności, zrezygnował z występów, a jego miejsce w zespole zajął najmłodszy z braci – Zeppo. Po odejściu z zespołu, wstąpił do wojska, żeby wziąć udział w I wojnie światowej. Nie został jednak wysłany na front. Po zakończeniu służby zajął się prywatnym biznesem. Kiedy w 1934 roku, Zeppo również postanowił zakończyć karierę artystyczną, Milton został jego partnerem w interesach.
W 1929 ożenił się z wdową Helen von Tilzer i przysposobił Kay, jej córkę z pierwszego małżeństwa. Później urodził im się syn – Robert. Milton zmarł 21 kwietnia 1977 w Palm Beach w Kalifornii.

</doc>
<doc id="193046" url="https://pl.wikipedia.org/wiki?curid=193046" title="Zeppo Marx">
Zeppo Marx

Zeppo Marx, właśc. Herbert Marx (ur. 25 lutego 1901, zm. 30 listopada 1979) – amerykański aktor komediowy. Jeden z braci Marx.
Życiorys.
Herbert Marx urodził się w 1901 roku w Nowym Jorku jako najmłodszy z piątki rodzeństwa. W 1918 roku dołączył do istniejącego od 1907 roku zespołu wodewilowego swoich braci, zastępując Miltona „Gummo” Marxa, który wystąpił z zespołu. Wtedy przyjął przydomek Zeppo. Na tle wygłupów braci wyróżniał się większą powagą.Wspólnie z zespołem pojawił się w Broadwayowskich w sztukach "I’ll Say She Is" i "The Cocoanuts". Po podpisaniu przez zespół kontraktu z wytwórnią Paramount wystąpił razem z braćmi w filmach zrealizowanych przez tę wytwórnię, takich jak "Sucharki w kształcie zwierząt", "Końskie pióra", "Małpi interes" i "Kacza zupa".
Po zakończeniu zdjęć do tego ostatniego filmu Zeppo zrezygnował z kariery aktorskiej i wspólnie z Gummo założył agencję menedżerską.
Był dwukrotnie żonaty – oba małżeństwa zakończyły się rozwodem. Jego pierwszą żoną była Marion Benda, którą poślubił w 1927 roku. Wspólnie adoptowali dwóch synów, Timothy’ego i Thomasa. Ich związek rozpadł się w 1954 roku. W 1959 ożenił się z Barbarą Blakeley, z którą rozwiódł się w 1972 roku. Zmarł na raka płuc 30 listopada 1979 roku w Palm Springs w Kalifornii. Jego prochy rozrzucono nad Oceanem Spokojnym.
Filmografia.
Źródło.

</doc>
<doc id="193048" url="https://pl.wikipedia.org/wiki?curid=193048" title="Harpo Marx">
Harpo Marx

Harpo Marx, właśc. Adolph Arthur Marx (ur. 23 listopada 1888 Nowy Jork, zm. 28 września 1964 Los Angeles) – amerykański aktor komediowy. Jeden z braci Marx.
Biografia.
Adolph Marx urodził się w 1888 roku w Nowym Jorku. Był drugim w kolejności z pięciorga rodzeństwa. Edukację zakończył na drugiej klasie szkoły podstawowej. Później pracował dorywczo w różnych zawodach, często bywał też bezrobotny. W 1910 roku za namową matki dołączył do zespołu swoich braci, Juliusa zwanego Groucho i Miltona zwanego Gummo, występujących w wodewilach. Razem z nimi stworzył grupę grupę „The Three Nightingales”. W 1911 roku zmienił imię na Arthur. W 1918 Gummo wystąpił z grupy w 1918, a jego miejsce zajął Zeppo.
Podczas występów Adolph Arthur Marx opracował swój specyficzny styl, polegający na niezwykle dynamicznej gestykulacji. Ponieważ w gazetach pojawiły się recenzje krytykujące jego sposób mówienia, zaczął grywać niemowę, a jego nieodłącznym atrybutem stał się klakson. Elementem jego stylu były również kręcone rude włosy, wysoki kapelusz i luźny płaszcz z niezwykle pojemnymi kieszeniami, z których podczas występów często wyjmował różne rzeczy dla rozbawienia publiczności. Swój pseudonim Harpo zawdzięczał umiejętności gry na harfie (ang. harp).
Jako aktor filmowy zadebiutował wspólnie z braćmi w 1921 roku w filmie „Humor Risk”, a cztery lata później w „Too Many Kisses” (film bez udziału pozostałych braci). Razem z braćmi Zeppo, Groucho i Chico, pojawił się w takich filmach jak „Orzechy kokosowe”, „Sucharki w kształcie zwierząt”, „Małpi interes”, „Końskie pióra” i „Kacza zupa”. Po odejściu z grupy najmłodszego Zeppo, trzej pozostali bracia wystąpili jeszcze w takich filmach jak m.in. „Noc w operze”, „Dzień na wyścigach”, czy „Szczęśliwą miłość”. Harpo oprócz gry w filmach, występował również okazjonalnie w produkcjach telewizyjnych.
W 1933 występował w Związku Radzieckim mając status ambasadora dobrej woli.
W 1936 roku ożenił się z Susan Fleming. Wspólnie adoptowali czwórkę dzieci: Billa, Alexa, Jimmy’ego i Minnie. Małżeństwo przetrwało do śmierci aktora. 28 września 1964 Harpo dostał zawału serca, zmarł w trakcie operacji.

</doc>
<doc id="193051" url="https://pl.wikipedia.org/wiki?curid=193051" title="Sytuacja prawna i społeczna osób LGBT w Portugalii">
Sytuacja prawna i społeczna osób LGBT w Portugalii

Prawo odnośnie do kontaktów homoseksualnych.
Kontakty homoseksualne w Portugalii zostały zalegalizowane w 1983 roku. Wcześniej homoseksualizm był legalny w kraju w latach 1852–1912. Do 2007 roku wiek dopuszczający kontakty homoseksualne był wyższy (16 lat) niż heteroseksualne (14 lat), choć w latach 1945–1995 był zrównany. Był to ostatni zapis bezpośrednio dyskryminujący gejów i lesbijki w prawie tego kraju. W 2005 roku sąd orzekł ze różnica wieku dopuszczająca kontakty seksualne jest niezgodna z konstytucją, a wprowadzony w 2007 roku nowy kodeks karny wyeliminował tę różnicę.
Ochrona prawna przed dyskryminacją.
Zakaz dyskryminacji przez wzgląd na orientację seksualną istnieje w kodeksie pracy od 2003. Portugalia jest pierwszym krajem w Unii Europejskiej, który w 2004 wprowadził konstytucyjny zakaz dyskryminacji przez wzgląd na orientację seksualną.
Portugalia przyznaje prawo azylu przez wzgląd na orientację seksualną. Geje, lesbijki i biseksualiści nie są wykluczeni ze służby wojskowej z powodu swojej orientacji seksualnej.
Uznanie związków osób tej samej płci.
Portugalskie prawo uznaje konkubinaty osób tej samej płci od 15 marca 2001 roku. Zarówno pary jednopłciowe, jak i przeciwnej płci, po dwóch latach życia w konkubinacie otrzymują część praw z tych jakie mają małżeństwa kobiety i mężczyzny. Różnica istnieje w prawie adopcyjnym – w przeciwieństwie do par heteroseksualnych, pary osób tej samej płci nie mają możliwości adopcji dzieci.
W 2008 roku dwie opozycyjne partie: Blok Lewicy i Zieloni złożyły w parlamencie projekty ustaw legalizujących małżeństwa osób tej samej płci. 10 października 2008 roku oba projekty zostały odrzucone.
18 stycznia 2009 roku premier Socrates zapowiedział legalizację małżeństw homoseksualnych, jeśli jego ugrupowanie wygra wybory parlamentarne zaplanowane na 27 września 2009. Socjaliści wygrali wybory, ale utracili większość w parlamencie. W październiku Blok Lewicy przedstawił projekt ustawy w tej kwestii.
17 grudnia 2009 roku rząd przyjął projekt ustawy legalizującej małżeństwa osób tej samej płci. Został on przyjęty przez parlament w lutym 2010 i podpisany przez prezydenta w maju. Prawo weszło w życie 5 czerwca 2010.
Życie osób LGBT w kraju.
Według sondażu Eurobarometr wykonanego na zlecenie UE w 2006 30% Portugalczyków popiera legalizacje małżeństw homoseksualnych, a 20% nadanie tzw. praw adopcyjnych dla osób tej samej płci.
W Portugalii funkcjonuje dobrze rozwinięta scena gejowska, której centrum stanowi Lizbona i Porto, dysponujące wieloma miejscami jak puby i dyskoteki w których geje i lesbijki mogą czuć się swobodnie. Lokale gejowskie i gay-friendly znajdują się w każdym większym mieście.
W kraju działa wiele organizacji LGBT, publikuje się magazyny o tematyce gejowskiej. Co roku w Lizbonie i Porto odbywają się parady CSD gromadzące tysiące uczestników.
W Lizbonie odbywa się największy w Europie festiwal filmów LGBT "Lisbon Gay &amp; Lesbian Film Festival".

</doc>
<doc id="193056" url="https://pl.wikipedia.org/wiki?curid=193056" title="Maciej Apostoł">
Maciej Apostoł

Maciej Apostoł, święty Maciej, (zm. ok. 80) – uczeń Jezusa Chrystusa towarzyszący mu od samego chrztu, losowo wybrany do grona 12 apostołów () po samobójczej śmierci Judasza, męczennik, święty Kościoła katolickiego i prawosławnego. Święty ten wymieniany jest w Modlitwie Eucharystycznej (Communicantes) Kanonu rzymskiego.
Życiorys.
O pochodzeniu, wieku młodzieńczym oraz poszczególnych pracach Apostolskich Macieja nie ma pewnych wiadomości. O Macieju znajdujemy informacje w komentarzach do Dziejów Apostolskich. Według Euzebiusza z Cezarei był jednym z 70 (72) uczniów Jezusa Chrystusa, chodził za Jezusem Chrystusem i był świadkiem wszystkiego, co Jezus czynił aż do Wniebowstąpienia. Jak wszyscy apostołowie był także Żydem ().
Według podania Klemensa z Aleksandrii, Maciej Apostoł w swoich naukach kładł szczególny nacisk na umartwianie ciała i panowanie nad zmysłowymi żądzami, a do życia zakonnego i kościelnego wprowadził ascezę, którą następnie rozwijał.
Istnieją apokryfy: "Ewangelia św. Macieja" oraz „"Dzieje św. Macieja"”. Według tych źródeł, kiedy po zstąpieniu Ducha Świętego Apostołowie rozeszli się, aby nauczać, Maciejowi do szerzenia ewangelii przypadła Judea, następnie udał się w strony Morza Kaspijskiego, a stamtąd do Macedonii. Nauczał między innymi w Etiopii i Kolchidzie (Azja Mniejsza). Według podań miał być także ocalony z rąk ludożerców przez Andrzeja Apostoła.
Według podań św. Maciej w okresie swojej działalności apostolskiej nawrócił wielu niewiernych i czynił także cuda, przez co Żydzi go nienawidzili, a wreszcie jako bluźniercę postawili przed arcykapłanem Ananiaszem. Podczas spotkania św. Macieja z arcykapłanem, Ananiasz począł bluźnić Chrystusowi, a w końcu zawezwał Macieja, aby ten swą naukę odwołał. Maciej miał mu jednak odpowiedzieć: "Wy mi bluźnierstwo zarzucacie, a ja szczycę się tem, że jestem chrześcijaninem! Wierzę, że Jezus Nazareński, któregoście umęczyli, jest prawdziwym Synem Bożym, równie wieczny i wspaniały, jak Ojciec; to wyznaję sercem i ustami aż do zgonu mego!", na to odpowiedział mu Ananiasz: "Zbluźnił Bogu, ukamienujcie go!". Kiedy następnie Maciej ukamienowany leżał na ziemi, przyskoczył do niego rzymski żołnierz i uciął mu głowę toporem, na znak, że Żydzi jako poddani nie mają prawa karać śmiercią. Według Klemensa Aleksandryjskiego miał umrzeć śmiercią naturalną.
Domniemane relikwie św. Macieja Apostoła odnalazła św. Helena, która miała następnie przewieźć je do Rzymu, skąd miały zostać przeniesione do Trewiru, gdzie św. Maciej jest patronem tamtejszej diecezji.
Kult.
Relikwie Macieja Apostoła znajdują się w bazylice Matki Bożej Większej w Rzymie, a także w Padwie i głównym ośrodku kultu, Trewirze. Popularność apostoła włączyła go do folkloru Nadrenii.
Wspomnienie św. Macieja jest obchodzone przez różne Kościoły chrześcijańskie w różnych terminach:
W ikonografii przedstawiany jest jako stary człowiek w długiej, przepasanej tunice i w płaszczu. Na starych obrazach przedstawiany jest z kamieniami i skrwawionym toporem.
Jego atrybuty to: halabarda, księga, krzyż, a także kamienie, miecz, topór, włócznia, którymi miał być dobity.

</doc>
<doc id="193057" url="https://pl.wikipedia.org/wiki?curid=193057" title="Filip Apostoł">
Filip Apostoł

Filip Apostoł, cs. "Apostoł Filip" (zm. ok. 81 prawdopodobnie w Hierapolis) – jeden z dwunastu apostołów Jezusa, święty Kościoła katolickiego, anglikańskiego, ewangelickiego, ormiańskiego, koptyjskiego oraz prawosławnego. Święty ten wymieniany jest w "Communicantes" 1. Modlitwy Eucharystycznej (Kanonu rzymskiego).
Życiorys.
Pochodził z Betsaidy i uważa się, że był żonaty oraz ojcem kilku córek. Wymieniany w Ewangelii św. Jana Filip był uczniem Jana Chrzciciela i przyjacielem Andrzeja. Jako piąty wymieniany jest w gronie wybranych przez Jezusa Chrystusa apostołów (BT J 1,43). To on przyprowadził do Jezusa Bartłomieja (BT J 1,46).
W czasie zgromadzenia za Jeziorem Galilejskim, wystawiony na próbę, powiedział do Chrystusa:
Filip Apostoł pośredniczył w organizacji oddania hołdu przez grupę Greków (BT J 12,21-22). Ostatnim zapisem dotyczącym tej postaci jest jego wypowiedź w czasie Ostatniej Wieczerzy w wieczerniku:
O jego losach po wniebowstąpieniu nic pewnego nie można powiedzieć. Według "Historii Kościelnej" Euzebiusza z Cezarei zmarł w Hierapolis (to samo źródło podaje, że tam też zmarły jego dwie córki).
Tradycja wschodnia podaje, że Filip głosił Ewangelię w krainie Partów, Grecji, Scytii (okolice Donu i Dniepru), Lidii, Frygii (Azja Mniejsza) i Azocie. Został powieszony na słupie w Hierapolis, we Frygii, w 80 roku n.e. Inna relacja podaje, iż został ukrzyżowany i ukamienowany.
Nie powinno się mylić apostoła Filipa z ewangelistą Filipem, który był jednym z siedmiu diakonów wyznaczonych przez kościół w Jerozolimie (Dzieje Ap. 6:1-7; 8:5-13,26-40; 21:8). Jako Apostoł, Filip posiadał moc przekazywania darów Ducha.
Kult.
Kult apostoła rozwijał się dzięki bogatym pracom hagiograficznym powstałych na podstawie apokryfów: "Ewangelia Filipa", "Dzieje Filipa", "Pseudo-Abdiasz", a także "Złotej legendy" i wielu innych tekstów, i legend. Zgodnie z tradycją przyjmuje się, że apostoł zginął śmiercią męczeńską, przez przywiązanie do krzyża w kształcie litery T. W Rzymie kult Filipa Apostoła zainicjowało sprowadzenie w VI wieku relikwii Filipa i Jakuba Młodszego do bazyliki 12 Apostołów wzniesionej za papieży Pelagiusza I i Jana III.
Dzień obchodów.
Jego wspomnienie liturgiczne w Kościele katolickim i ewangelickim obchodzone jest od 1955 roku 3 maja (wcześniej razem ze św. Jakubem Młodszym, zw. Mniejszym, 1 maja). W Polsce wspomnienie obchodzone jest 6 maja, jako święto liturgiczne razem ze św. Jakubem, Apostołem. 
W Kościele anglikańskim i ewangelickim świętego wspomina się 1 maja, a w ewangelickim również 3 maja.
W Kościołach mariawickich wspomnienie św. Jakuba i Filipa Apostoła obchodzone jest 1 maja.
Cerkiew prawosławna wspomina Filipa dwukrotnie: 
W Kościołach wschodnich (ormiańskim i koptyjskim), z uwagi na liturgię według kalendarza juliańskiego, wspomnienie przypada 14/27 listopada.
Patronat.
Święty Filip jest patronem miast: Sorrento, Dieppe, Philippeville, Brabant i Luksemburg, Spira, Philippsburg i Antwerpia.
Ikonografia.
W ikonografii wczesnochrześcijańskiej i bizantyjskiej apostoł przedstawiany jest jako bezbrody młodzieniec bez szczególnych cech indywidualnych. Ma na sobie zwykłe szaty, jakie nosili inni apostołowie, a w ręce księgę lub zwój, charakterystyczne również wyobrażeniom innych uczniów Chrystusa. 
Sztuka zachodnia przedstawia go natomiast jako starszego, brodatego i często łysego mężczyznę z krzyżem bądź belką od krzyża jako atrybutem. Niekiedy apostoł trzyma w ręce kamienie - znak męczeństwa, innym znów razem towarzyszy mu anioł.
Atrybutami św. Filipa są: krzyż łaciński w kształcie litery T (czasami odwrócony), wąż lub smok, chleb, ryba i kamień.

</doc>
<doc id="193058" url="https://pl.wikipedia.org/wiki?curid=193058" title="Szymon Apostoł">
Szymon Apostoł

Szymon Apostoł zwany "Kananejczykiem" lub "Gorliwym", gr. "Ζηλωτής" 'dzelotes', ap. Szymon Zelotes, cs. "Apostoł Simon Ziłot" – jeden z 12 apostołów, męczennik, święty Kościoła katolickiego i prawosławnego.
Życiorys.
Szymon jest najmniej znanym członkiem apostolskiego grona, nie wiadomo o nim nic pewnego oprócz faktu, iż został policzony z Dwunastoma Apostołami (Łk 6,15; Dz 1,13). Ewangelia wspomina o nim trzy razy. 
Mateusz i Marek dają mu przydomek Kananejczyk (Mt 10,4; Mk 3,18). Obecnie egzegeza widzi w słowie Kananejczyk raczej znaczenie „gorliwy” (jest to jedno z dopuszczalnych filologicznie tłumaczeń). Łukasz wprost daje Szymonowi przydomek Zelotes, czyli gorliwy.
Alternatywną interpretacją "Zelotes" jest potencjalna przynależność Szymona do Zelotów.
Średniowieczna tradycja podaje, iż Szymon głosił Ewangelię wraz z apostołem św. Judą Tadeuszem po całej Afryce Północnej od Egiptu do Mauretanii i że w swych podróżach dotarł nawet do Wysp Brytyjskich, gdzie poniósł śmierć męczeńską.
Według średniowiecznych żywotów świętych Szymon Zelota został zabity w Persji albo przez ukrzyżowanie, albo „rozcięcie piłą na dwoje” razem ze św. Judą. Jako przypuszczalne miejsce ich śmierci podaje się Edessę (obecnie "Şanlıurfa"), Persję oraz Kaukaz. W tradycji prawosławnej za miejsce pochówku uważa się świątynię w okolicy Nowego Atonu w Abchazji. 
Relikwie św. Szymona znajdują się w kaplicy św. Szymona i św. Judy (współcześnie jest także kaplicą Najświętszego Sakramentu) w bazylice św. Piotra, a także w katedrze w Tuluzie.
W Kościele katolickim jego święto liturgiczne obchodzone jest 28 października, razem ze św. Judą Tadeuszem.
Cerkiew prawosławna wspomina apostoła Szymona dwukrotnie:
Szymon Apostoł jest patronem: farbiarzy, garncarzy, garbarzy, spawaczy oraz diecezji siedleckiej.
W ikonografii Wschodu apostoł przedstawiany jest jako starszy mężczyzna z krótkimi, siwiejącymi włosami (rzadziej z bardzo zaawansowaną łysiną) i krótką brodą, ubrany w typowe dla apostołów szaty: paliusz, tunikę i sandały. Prawą dłoń ma złożoną w geście błogosławieństwa, w lewej najczęściej trzyma zwinięty zwój. Najczęściej występuje w gronie innych apostołów na ikonach przedstawiających epizody z życia Chrystusa.
Sztuka zachodnia przedstawia go odmiennie: ma dłuższe, ciemne włosy i kędzierzawą brodę, a paliusz zastępuje peleryna z kapturem. Jego atrybutami są tam: księga, kotwica, palma i (drewniana) piła (którą miał być rozcięty), topór i włócznia.

</doc>
<doc id="193060" url="https://pl.wikipedia.org/wiki?curid=193060" title="Wywoływacz">
Wywoływacz



</doc>
<doc id="193061" url="https://pl.wikipedia.org/wiki?curid=193061" title="Karabiny CETME">
Karabiny CETME



</doc>
<doc id="193064" url="https://pl.wikipedia.org/wiki?curid=193064" title="Karabin CETME L">
Karabin CETME L

Karabin CETME L – hiszpański karabin szturmowy skonstruowany w "Centro de Estudios Tecnicos de Materiales Especiales (CETME)" w Madrycie.
Historia konstrukcji.
Prace nad karabinem szturmowym kalibru 5,56 × 45 mm prowadzono w CETME już w latach siedemdziesiątych, ale tempa nabrały one tempa dopiero w 1980 roku kiedy bronią taką wyraziła zainteresowanie armia hiszpańska. Nowy karabin nie był wersją starego Modelo 58, ale nową konstrukcją.
Hiszpanie zachowując zasadę działania starego modelu (odrzut zamka półswobodnego) postanowili utechnologicznić nową konstrukcję. W konstrukcji karabinu zastąpiono tłoczone z blachy profile rurowe tańszymi profilami pudełkowymi z płaskimi ściankami.
Pierwsza wersja CETME L była zasilana z magazynków pudełkowych i miała plastikowe łoże wzorowane na łożu prototypowego karabinu modelo E. Później powstałą wersja zasilana ze standardowych magazynków NATO oznaczoną jako L1.
W latach 1981-1882 odbyły się próby nowego karabinu. W ich efekcie karabin otrzymał nowe łoże. Postanowiono także że armia hiszpańska zamówi karabiny w wersji L1. Ponieważ z pierwszej wersji oznaczonej jako L zrezygnowano oznaczenie te przejęła wersja L1.
Karabin CETME L został oficjalnie przyjęty do uzbrojenia w 1984. Produkcję seryjną rozpoczęto w 1985. Jednocześnie rozpoczęto produkcję skróconej wersji oznaczonej jako CETME LC. Pełną zdolność produkcyjną zakłady Empresa Nacional w Santa Barbara osiągnęły w 1987.
Wkrótce po pojawieniu się karabinów CETME L w jednostkach wojskowych pojawiły się pierwsze krytyczne uwagi. Karabin był krytykowany jako niezbyt celny, zawodny i mało wytrzymały. Początkowo uwagi były ignorowane. Dopiero w 1996 po objęciu stanowiska premiera przez José María Aznara sprawą zajęła się specjalna komisja ministerstwa obrony. Potwierdziła ona zarzuty wobec karabinu CETME L. Okazało się, że został on przyjęty do uzbrojenia zbyt pospiesznie pod naciskami polityków. Poza wadami wymienionymi we wcześniejszych meldunkach karabin produkowany przez zakłady Empresa Nacional uznano także za zbyt drogi.
4 października 1996 ogłoszono konkurs na nowy karabin szturmowy dla armii hiszpańskiej. W efekcie dwuetapowych prób do uzbrojenia przyjęto w 2000 roku karabin Heckler &amp; Koch G36E. Ma on z czasem całkowicie zastąpić karabiny CETME L.
Opis techniczny.
Karabin CETME L jest bronią samoczynno-samopowtarzalną, której automatyka działa w oparciu o wykorzystanie zasady odrzutu zamka półswobodnego z opóźnionym jego otwarciem. Opóźnienie otwarcia zamka zapełniają dwie symetryczne rolki. Mechanizm spustowy kurkowy umożliwia strzelanie ogniem pojedynczym i seriami. Dźwignia przełącznika rodzaju ognia po obu stronach broni pełniła także rolę bezpiecznika. Zasilanie z dwurzędowych magazynków łukowych o pojemności 30 naboi (magazynki zamienne z magazynkami M16). Otwarte przyrządy celownicze składały się z muszki i celownika przerzutowego o nastawach 200 i 400 m. Kolba z tworzywa sztucznego stała.

</doc>
<doc id="193067" url="https://pl.wikipedia.org/wiki?curid=193067" title="Karabin maszynowy CETME Ameli">
Karabin maszynowy CETME Ameli

Ametralladora Ligera (Ameli) (hiszp. lekki karabin maszynowy) – hiszpański ręczny karabin maszynowy skonstruowany w "Centro de Estudios Tecnicos de Materiales Espaciale (CETME)" w Madrycie.
Historia.
Prace na karabinem maszynowym kalibru 5,56 x 45mm rozpoczęto pod koniec lat siedemdziesiątych. Jednak początkowo prace postępowały dość wolno. Tempa nabrały dopiero na początku lat osiemdziesiątych kiedy armia hiszpańska podjęła decyzję o wprowadzeniu do uzbrojenia broni strzeleckich kalibru 5,56 x 45 mm – karabinu szturmowego (CETME L) i ręcznego karabinu maszynowego.
Pierwszy prototyp nowego erkaemu był gotowy w 1982 roku. Nowa broń była kompilacją rozwiązań zapożyczonych z ukaemu MG3 (konstrukcja donośnika, ogólny wygląd broni) i karabinów CETME (zasada działania, konstrukcja zamka). Ameli został skonstruowany przez zespół kierowany przez płk. Jose Maria Jimenez Altaro.
W następnych latach Ameli stał się podstawowym erkaemem armii hiszpańskiej częściowo wypierając MG3. Niewielka partia tych karabinów maszynowych została sprzedana także armii Meksyku.
Opis techniczny.
Ręczny karabin maszynowy Ameli jest zespołową bronią samoczynną. Zasada działania oparta o odrzut zamka półswobodnego, hamowanego rolkami. Zasilanie z metalowej taśmy rozsypnej M27. Taśma luźna albo w dołączonym pod komorą zamkową pojemniku z tworzywa sztucznego (odcinek 100 lub 200 nabojowy). Mechanizm przesuwu taśmy podobny jak w MG42. Lufa szybkowymienna, zakończona tłumikiem płomienia. Przyrządy celownicze mechaniczne składają się z muszki i regulowanego celownika przeziernikowego (nastawy 300, 600, 800, 1000 m).

</doc>
<doc id="193068" url="https://pl.wikipedia.org/wiki?curid=193068" title="Krzyż patriarchalny">
Krzyż patriarchalny

Krzyż patriarchalny (kardynalski) – forma krzyża z jedną belką pionową i dwiema, prostopadłymi do niej – dłuższą dolną oraz krótszą górną, symbolizującą tabliczkę INRI (według Ewangelii umieszczoną na krzyżu Jezusa Chrystusa). Pojawienie się tego motywu, uznawanego za jeden ze znaków Kościołów wschodnich poprzedza jednak faktyczny rozdział chrześcijaństwa. Motyw po raz pierwszy pojawia się na monetach cesarza bizantyńskiego Justyniana II z lat 705–711, a później jednego z kolejnych basileusów – Teodozjusza III.
Krzyżem patriarchalnym może być np. oznaczona świątynia, która podlega bezpośrednio władzy kardynalskiej z pominięciem lokalnej biskupiej władzy kościelnej (podobnie jak krzyż papieski, oznaczony trzema poprzeczkami, oznacza zależność świątyni bezpośrednio od papieża).

</doc>
<doc id="193069" url="https://pl.wikipedia.org/wiki?curid=193069" title="Ruiny kaplicy św. Jerzego w Goleniowie">
Ruiny kaplicy św. Jerzego w Goleniowie

Ruiny kaplicy św. Jerzego w Goleniowie, najstarszy zabytek miasta Goleniowa, ruiny dawnej ośmiobocznej kaplicy św. Jerzego z najprawdopodobniej XIII-XIV wieku oraz kościoła św. Jerzego wybudowanego w wieku XVIII. Kościół został zniszczony po II wojnie światowej. W roku 2004 w ramach projektu "Historie w kamieniach zapisane" przeprowadzanego wspólnie przez młodzież z Polski oraz Niemiec (Bergen auf Rügen), pod przewodnictwem Ewy Aberbuch, ruiny zostały znalezione. W 2005 teren został zagospodarowany i udostępniony do zwiedzania.
Położenie.
Ruiny znajdują się w lewobrzeżnej części miasta, na miejscu dawnej osady Wyk, będącej podgrodziem średniowiecznego Goleniowa. Dawniej wokół kościoła znajdował się cmentarz. Przy pracach wykopaliskowych odkopano kilka nagrobków. Obecnie jest to skwer otoczony kamiennym murem (ok. 3 m ponad poziomem chodnika), ograniczony ulicami Szczecińską, Sportową i Marii Konopnickiej.
Historia.
Według przekazów pierwszą świątynie wzniesiono tutaj na początku XIII wieku w stylu późnego romanizmu lub wczesnego gotyku. Według map i rysunków Lubinusa była to świątynia ośmioboczna, zbudowana z cegły i kamienia, zwieńczona kopułą i niewysoką wieżyczką, otoczona cmentarzem. Kaplica została w późniejszych wiekach zniszczona, a na przełomie XVII i XVIII wieku stanął tutaj kościół pw., podobnie jak jego poprzedniczka, św. Jerzego. Kaplica należała do dawnej osady Wyk, podgrodzia, a następnie przedmieścia Goleniowa. Kościół, zbudowany już w epoce nowożytnej, był świątynią na planie prostokąta, zbudowaną z cegły, zwieńczony hełmem. Służył mieszkańcom miasta do zakończenia II wojny światowej, ponieważ w 1945 został doszczętnie spalony.
Wykopaliska.
W 2004, we wrześniu rozpoczęły się prace wykopaliskowe w ramach projektu "Historie w kamieniach zapisane". Prowadzili je wspólnie uczniowie z Gymnasium w Bergen na Rugii oraz miłośnicy historii z pracowni historycznej przy Goleniowskim Domu Kultury. Pomysłodawcą projektu i głównym koordynatorem była Ewa Aberbuch. Celem prac miało być odnalezienie fundamentów XVIII-wiecznego kościoła, jednak ich efekty przyniosły miłe zaskoczenie. Fundamenty zachowały się ok. 30 cm pod powierzchnią gruntu w bardzo dobrym stanie. Oprócz murów zachowały się fragmenty posadzek i wejść do kościoła. Odkopano również kilka zabytkowych nagrobków. Prace były prowadzone przez całą jesień 2004. Do najcenniejszych znalezisk należały fragmenty naczyń liturgicznych i ceramiki oraz skrytka, przypominająca miejsce na kamień węgielny. Ku zaskoczeniu pracujących odnaleziono również fundamenty średniowiecznej świątyni. Gotyckie cegły zostały poddane badaniom, a teren kościoła miał być w przyszłości uporządkowany i udostępniony do zwiedzania. Odkopanie najstarszego zabytku miasta Goleniowa stało się faktem. W porozumieniu z Wojewódzkim Konserwatorem Zabytków w Szczecinie został przyjęty projekt Tatiany Balcerzak. Dawne plany przykrycia całych ruin przezroczystą pleksą się nie sprawdziły, gdyż obiekt był za duży. Prace porządkowe ruszyły w roku 2005 i zakończyły się w maju tego roku. W ramach prac wytyczono parkowe alejki, uporządkowano właściwy teren ruin, fragmenty bez posadzek wysypano żwirem, ustawiono kilka starych nagrobków, zamontowano metalową konstrukcję z fragmentami przedmiotów znalezionych podczas wykopalisk, ustawiono tablicę informacyjną, uprzątnięto teren parku, posadzono drzewka, ustawiono ławki, zamontowano oświetlenie i całodobowy monitoring obiektu. Obecnie jest on dostępny do zwiedzania dla wszystkich.
Park.
Teren niewielkiego parku, na którym stoją ruiny, był znany przed wykopaliskami jako dawny cmentarz. Zachowało się tutaj kilka nagrobków oraz jeden, nie wykorzystany, grób. W maju 2004 roku ustawiono tutaj pomnik - kamień pamięci o wszystkich pogrzebanych w tym miejscu. W tym samym roku rozpoczęto prace archeologiczne.

</doc>
<doc id="193071" url="https://pl.wikipedia.org/wiki?curid=193071" title="Sytuacja prawna i społeczna osób LGBT w Rumunii">
Sytuacja prawna i społeczna osób LGBT w Rumunii

Prawo wobec kontaktów homoseksualnych.
Kontakty homoseksualne zostały zalegalizowane w Rumunii w 1996 roku pod naciskiem Rady Europy i Unii Europejskiej, jednak w dalszym ciągu pozostał niezmieniony Artykuł 200, na mocy którego „kontakty seksualne pomiędzy osobami tej samej płci popełnione publicznie lub prowadzące do publicznego skandalu” były karalne od 1 do 5 lat więzienia przy braku podobnego artykułu odnośnie do kontaktów heteroseksualnych. W 2001, pomimo sprzeciwu przedstawicieli Cerkwi prawosławnej oraz Kościoła katolickiego, wszelkie przepisy prawa, którym zarzucano dyskryminację mniejszości seksualnych, zostały usunięte. W 2002 roku zrównano ze sobą wiek osób legalnie dopuszczających się kontaktów homo- i heteroseksualnych – wynosi on 15 lat (był to jeden z warunków, bez którego Rumunia nie zostałaby przyjęta do Unii Europejskiej).
Ochrona prawna przed dyskryminacją.
Ogólnokrajowa
Rumuńskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w kodeksie karnym i obejmuje różne dziedziny życia, w tym miejsce pracy. Przepisy te obowiązują w kraju od 2002. Geje nie są wykluczeni ze służby wojskowej z powodu swojej orientacji seksualnej.
Partie polityczne liberalne i lewicowe są przychylne równouprawnieniu gejów i lesbijek, a partie prawicowe są mu przeciwne. George Becali, lider partii "Noua Generaţie" ("Nowa Generacja") w 2007 roku stwierdził, że w przypadku wygranej prezydentury zamknąłby wszystkie kluby gejowskie, a osoby homoseksualne odizolował ze społeczeństwa.
Azyl
Rumuńskie przepisy prawne nie przyznają osobom homoseksualnym prawa do ubiegania się o azyl polityczny z powodu prześladowań przez wzgląd na orientację seksualną we własnym kraju.
Uznanie związków osób tej samej płci.
Na szczeblu unijnym
Trybunał Sprawiedliwości Unii Europejskiej w 2018 roku orzekł, że Rumunia nie może odmówić prawa pobytu obywatelowi amerykańskiemu pozostającemu w jednopłciowym związku małżeńskim z obywatelem rumuńskim; mimo że ich małżeństwo nie jest uznawane przez prawo krajowe, to miejscowe władze muszą traktować te osoby jako małżonków na potrzeby stosowania zasady swobodnego przepływu osób. Ekspertyza wykonana na potrzeby Parlamentu Europejskiego w 2021 wykazała, że Rumunia nie zastosowała się do wyroku.
Krajowe
W rumuńskim ustawodawstwie nie istnieje żadna prawna forma uznania związków jednopłciowych.
Nowo wybrany prezydent Rumunii – Traian Băsescu (PD) jeszcze przed wyborami zadeklarował, że jeśli je wygra, to może zalegalizować małżeństwa osób tej samej płci oraz adopcję dzieci przez pary homoseksualne. Gdyby prezydent spełnił swoje obietnice, byłby to pierwszy kraj w większości prawosławny (87% populacji Rumunii wyznaje prawosławie), który zalegalizowałby małżeństwa homoseksualne.
Życie osób LGBT w kraju.
Według sondażu British Council przeprowadzonego we wrześniu 2006 roku wśród młodych Rumunów (w wieku 15–25 lat), 39,1% było zdania, iż prawa LGBT w kraju należy rozszerzyć, 35,9% twierdziło, iż aktualna sytuacja prawna jest satysfakcjonująca, a 15,6%, że osoby LGBT mają za dużo praw.
Kolejny sondaż, przeprowadzony w 2007 roku, wykazał, że 34% Rumunów uważa, iż osoby homoseksualne powinny być akceptowane jak wszyscy inni, 52% nie zgadza się z tym stwierdzeniem, a 15% nie ma zdania na ten temat. Sondaż ten wykazał także, że wśród mieszkańców miast i osób z wyższym wykształceniem tolerancja wobec mniejszości seksualnych jest nieco większa od średniej.
Według sondażu Eurobarometr wykonanego na zlecenie UE w 2006 roku, 11% Rumunów popiera legalizację małżeństw homoseksualnych, a 8% nadanie praw adopcyjnych dla osób tej samej płci.
Według innych badań, 40% Rumunów deklaruje, iż „homoseksualiści powinni wyprowadzić się za granicę”. Większość respondentów prezentujących powyższy pogląd przyznaje jednocześnie, iż nigdy w życiu nie spotkała pary gejowskiej bądź lesbijskiej.
W 2006 roku wydarzył się w kraju szeroko nagłośniony incydent poniżania nastoletnich gejów przez policję.
W Rumunii istnieje średniej wielkości scena gejowska, jej centrum jest Bukareszt. W mieście znajduje się kilka lokali (puby, bary, dyskoteki, sauny itp.) gejowskich lub "gay-friendly". Ponadto w największych miastach istnieje przynajmniej jeden lokal "gay-friendly" – przychylnie nastawiony na klientelę gejów i lesbijek.
Wydawane są tam publikacje, działa kilka organizacji zajmujących się niesieniem pomocy przedstawicielom LGBT i walką z prześladowaniem czy o równouprawnienie. W 2005 ulicami Bukaresztu przeszła pierwsza w tym kraju parada homoseksualistów ("gay pride parade"), wzięło w niej udział 500 osób. Władze Bukaresztu początkowo zakazały manifestacji i dopiero po interwencji prezydenta wydały na nią zgodę.

</doc>
<doc id="193072" url="https://pl.wikipedia.org/wiki?curid=193072" title="Krzyż papieski">
Krzyż papieski

Krzyż papieski lub ferula – zakończony krzyżem pastorał papieski. W heraldyce krzyżem papieskim określa się formę krzyża z trzema poprzeczkami, którą mogli posługiwać się papieże w swoich herbach.
Krzyżem papieskim może być również oznaczona świątynia, która podlega bezpośrednio władzy papieskiej z pominięciem lokalnej władzy kościelnej (podobnie jak krzyż kardynalski, z dwiema poprzeczkami, wyłącza świątynię spod władzy biskupa). W Polsce tym mianem określa się również krzyże ustawione na miejscu odprawiania mszy przez papieża Jana Pawła II podczas jego wizyt w kraju lub krzyże przez niego poświęcone.

</doc>
<doc id="193074" url="https://pl.wikipedia.org/wiki?curid=193074" title="Krzyż św. Piotra">
Krzyż św. Piotra

Krzyż św. Piotra – forma krzyża, będąca odwróceniem o 180 stopni krzyża łacińskiego. Nazwa nawiązuje do tradycji o śmierci apostoła Piotra, który został ukrzyżowany głową w dół.
Wykorzystanie.
Krzyż św. Piotra bywa wykorzystywany w symbolice satanistycznej jako odwrotność krzyża chrześcijańskiego. Stąd też czasem jest nazywany "krzyżem satanistycznym". Ma to na celu wyrażenie postawy antyreligijnej.
Z tego powodu krzyż św. Piotra rzadko jest stosowany przez chrześcijan. Jego wykorzystanie podczas pielgrzymki Jana Pawła II do Izraela w 2000 roku stało się źródłem wielu nieporozumień i oskarżeń o bluźnierstwo, szczególnie silnych ze strony sedewakantystów. Dla katolików jednoznacznie bluźnierczym symbolem jest odwrócony krucyfiks, nie krzyż.

</doc>
<doc id="193077" url="https://pl.wikipedia.org/wiki?curid=193077" title="Krzyż patriarszy">
Krzyż patriarszy



</doc>
<doc id="193078" url="https://pl.wikipedia.org/wiki?curid=193078" title="See the Dove Fall">
See the Dove Fall

See the Dove Fall to limitowany do 1000 kopii singel zespołu Sol Invictus, wydany w 1991 roku. Zawiera remix utworu "Tooth and Claw" z płyty Lex Talionis - "See the Dove Fall" i bonusowy utwór na żywo.

</doc>
<doc id="193079" url="https://pl.wikipedia.org/wiki?curid=193079" title="Krzyż satanistyczny">
Krzyż satanistyczny



</doc>
<doc id="193080" url="https://pl.wikipedia.org/wiki?curid=193080" title="Wyższa Szkoła Przedsiębiorczości i Marketingu w Chrzanowie">
Wyższa Szkoła Przedsiębiorczości i Marketingu w Chrzanowie

Wyższa Szkoła Przedsiębiorczości i Marketingu w Chrzanowie (WSPiM) – niepaństwowa szkoła wyższa, założona w Chrzanowie w roku 1994 przez Towarzystwo Oświatowe Ziemi Chrzanowskiej w Chrzanowie; obecnie kształcąca na kierunkach: zarządzanie, pedagogika i socjologia. W ramach kierunku Zarządzanie prowadzone są specjalności: Gospodarka i administracja publiczna, Zarządzanie firmą, Rachunkowość, Grafika komputerowa, Zarządzanie projektami unijnymi oraz Zarządzanie turystyką międzynarodową. W ramach kierunku Pedagogika prowadzone są specjalności: Opiekuńczo-wychowawcza i praca socjalna, Społeczno-opiekuńcza z gerontologią oraz Resocjalizacyjna z rewalidacją. W ramach kierunku Socjologia prowadzona jest specjalność Socjologia kierownictwa i przywództwa w społecznościach lokalnych. Kształcenie w "WSPiM" odbywa się w systemie stacjonarnym i niestacjonarnym (dziennym i zaocznym) wyższych studiów zawodowych, kończących się uzyskaniem tytułu licencjata.
Uczelnia jest w stanie likwidacji.
Linki zewnętrzne.
Założyciel:
Inne jednostki TOZCh:

</doc>
<doc id="193081" url="https://pl.wikipedia.org/wiki?curid=193081" title="King &amp; Queen">
King &amp; Queen

King &amp; Queen – piąty studyjny album formacji Sol Invictus, wydany w 1992 roku (zob. 1992 w muzyce).
Przy nagraniach Tony'ego Wakeforda wspomagali: Karl Blake (gitara basowa), Sarah Bradshaw (wiolonczela), David Mellor (fortepian, klawisze, perkusja), Lu Bell (flet) i Nick Hall (perkusja).

</doc>
<doc id="193082" url="https://pl.wikipedia.org/wiki?curid=193082" title="Eve (singel)">
Eve (singel)

Eve to winylowy singel grupy muzycznej Sol Invictus, wydany w 2000 (zob. 2000 w muzyce). Zawiera dwie wersje utworu tytułowego: zwykłą i instrumentalną.

</doc>
<doc id="193083" url="https://pl.wikipedia.org/wiki?curid=193083" title="Brugge (album)">
Brugge (album)

Brugge – zapis koncertu zespołu Sol Invictus, jaki dał on w "Cactus Club" 3 lutego 1996 roku (zob. 1996 w muzyce) w belgijskim mieście Brugge. Tony'ego Wakeforda na koncercie wspomagali: Karl Blake, Matt Howden, Eric Roger, Clive Giblin i Stephen Catchick. Płyta wydana w 2001 roku w oficynie Tursa.

</doc>
<doc id="193084" url="https://pl.wikipedia.org/wiki?curid=193084" title="MOMIK 8b">
MOMIK 8b

MOMIK 8b – 8-bitowy minikomputer produkcji polskiej, zbudowany na układach scalonych TTL. Opracowany przez Instytut Maszyn Matematycznych w 1973 r., a produkowany seryjnie przez Zakład Systemów Minikomputerowych MERA od 1974 r. i stosowany w serii MERA 300.
Urządzenia zewnętrzne.
Uwaga: przeważnie był skromnie wyposażony.

</doc>
<doc id="193085" url="https://pl.wikipedia.org/wiki?curid=193085" title="Three Nine">
Three Nine

Three Nine to wspólny album dwóch znanych w środowisku neofolk artystów: Tony’ego Wakeforda i Matta Howdena.
Płyta wydana w 2000 roku (zob. 2000 w muzyce) przez oficynę Tursa.

</doc>
<doc id="193086" url="https://pl.wikipedia.org/wiki?curid=193086" title="Akcent (polski zespół muzyczny)">
Akcent (polski zespół muzyczny)

Akcent – polski zespół muzyczny wykonujący disco polo, założony w Bielsku Podlaskim na przełomie 1989 i 1990.
Zespół wydał 16 albumów studyjnych i wylansował liczne przeboje, w tym m.in.: „Dziewczyno z klubu disco”, „Biorę urlop od ciebie”, „Kochana wierzę w miłość”, „Przez twe oczy zielone”, „Życie to są chwile” czy „Przekorny los”, a także „Moja gwiazda” (cover utworu „Tavo bucinys” litewskiego zespołu Miledi), „Mała figlarka” (cover utworu „Ja pokinu sujetu moskowskich ulic” rosyjskiego piosenkarza Aleksandra Jakowlewa), „Królowa nocy” (cover utworu grupy Mefis) czy „Pragnienie miłości” (cover utworu „Chotiet´ nie wriedno!” rosyjskiego duetu Wałdaj). Nagrał również piosenki z innymi wykonawcami, takie jak „Rozmowa dwóch serc” i „Niech żyje życie” (w duecie z zespołem Kolor), „W sercu mi graj” (w duecie z grupą Exaited), „Skradłaś wszystko” (w duecie z Kroppą), „Moja gitara” i „Pieśń o pokoju” (w duecie z zespołem Lider) czy „Ostatni klaps” (w duecie z Diego).
Kilkukrotni laureaci Grand Prix Ogólnopolskiego Festiwalu Muzyki Tanecznej w Ostródzie, ponadto w latach 2002–2004, 2009, 2012–2014 oraz 2016-2017 odebrali festiwalową Nagrodę Publiczności.
Historia zespołu.
Zespół powstał w 1989. Nazwa zespołu wywodzi się od sylab nazw pierwszych zespołów Zenona Martyniuka, Mariusza Anikieja i Zenobiusza Guli – Akordu oraz Centrum. Próby zespołu odbywali w budynku Wojskowej Komendy Uzupełnień w Bielsku Podlaskim, a w zamian za użyczenie miejsca do grania występowali na wojskowych uroczystościach. W 1991 wydali debiutancką kasetę, zatytułowaną po prostu "Akcent 1". Niedługo później Akcent zawiesił działalność, a Martyniuk wówczas założył kapelę Ex-Akcent, z którą nagrał trzy albumy: "Szczęśliwy czas" (1991), "Piękna niedziela" (1992) i "Kolędy" (1992). Anikiej w tym czasie koncertował z Markiem Majewskim jako zespół Marinero. Obie formacje zakończyły działalność w 1993 po reaktywacji Akcentu. Niedługo po powrocie na scenę zespół wydał dwie kasety: "Dajcie mi gitarę" i "Słuchajcie chłopcy", na której umieścili m.in. utwór „Stary Cygan”, z którym dotarli do pierwszej dziesiątki ogólnopolskiego plebiscytu Radia Katowice na Przebój Roku 1993. W 1994 wydali album "Życie to są chwile", z którego pochodzą hity „Mała figlarka”, „Dźwięki strun” oraz tytułowy przebój. Rok później premierę miał ich kolejny album pt. "Czar miłości", który promowali teledyskami do piosenek „To właśnie ja” i „Kołysanka dla ukochanej”. Również w 1995 po raz pierwszy zagrali koncerty w Stanach Zjednoczonych dla amerykańskiej Polonii. W 1996 wydali album pt. "Dance", którym odeszli od brzmień disco polo na rzecz muzyki dance. Płytę promowali teledyskami do utworów „Daleko od gwiazd” i „Całuj mnie”. W 1997 wydali dwa albumy: "Oczarowałaś mnie", z którego pochodzą hity „Ostatni most”, „Obraz twój” i „Siwy koniu”, oraz "Gold", zawierający dziewięć piosenek Akcentu w nowych aranżacjach oraz premierowy utwór „Psotny wiatr”. W tym czasie odbyli także krótką trasę koncertową po Grecji dla tamtejszej Polonii, nagrali też utwór „Pieśń o pokoju” z zespołem Lider.
W lipcu 1998 za utwór „Wyznanie” otrzymali nagrodę główną na 3. Ogólnopolskim Festiwalu Disco Polo i Dance w Ostródzie. W tym samym roku wydali album pt. "Wyznanie", który promowali piosenkami: „Wyspa szczęśliwych snów”, „Zostań tu” i „Królowa nocy” oraz tytułowym singlem. W tym czasie zespół opuścił Anikiej, który zdecydował się na emigrację do Belgii. Jego miejsce w kapeli zajął najpierw Artur Boroń, w tym składzie nagrali i wydali w 1999 album "Wspomnienie", który promowali teledyskami do utworów „Lato jest po to, by kochać” i „Pada deszcz” oraz do tytułowej piosenki. W tym samym roku nagrał utwór „Rozmowa dwóch serc” wraz z zespołem Kolor. W maju 2000 nowym keyboardzistą Akcentu został Ryszard Warot, a w lipcu zespół wystąpił na Ogólnopolskim Festiwalu Muzyki Tanecznej w Ostródzie, na którym ich utwór „Laura” uzyskał tytuł Hitu festiwalu. Przez kilka miesięcy w zespole grał także Artur Kirpsza. Obaj keyboardziści wzięli udział w nagraniu albumu Akcentu pt. "Moja gwiazda", który ukazał się w czerwcu 2001 i z którego pochodzi m.in. przebój „Dziewczyna z klubu disco” i tytułowy hit. W 2002 wydali składankę hitów pt. "Platynowe przeboje", którą promowali premierowym utworem „Pszczółka Maja”.
W lipcu 2005 formacja otrzymała nagrodę za całokształt twórczości oraz za utwór „Lambada nad brzegiem morza” na Ogólnopolskim Festiwalu Muzyki Tanecznej w Ostródzie, rok później odebrali na festiwalu nagrodę burmistrza miasta Ostróda. Również w 2006 koncertowali po USA. W lipcu 2007 otrzymali Grand Prix Ogólnopolskiego Festiwalu Muzyki Tanecznej w Ostródzie za utwór „Czemu jesteś taka dziewczyno”. W tym samym roku odbyli kolejną polonijną trasę koncertową po USA i Kanadzie. W lipcu 2009 otrzymali nagrodę radia IRN i nagrodę specjalną od CPN Skład na Ogólnopolskim Festiwalu Muzyki Tanecznej w Ostródzie. W lipcu 2011 odebrali drugą w karierze festiwalową nagrodę burmistrza miasta Ostróda. W lipcu 2013 odebrali na festiwalu nagrodę specjalną od stacji Polo TV za siedem utworów w plebiscycie „Disco Polo Hit Wszech Czasów”.
28 sierpnia 2014 na benefisie 25-lecia zespołu podczas XVII Pożegnania lata w Iłowie Akcent otrzymał specjalne nagrody od firmy Green Star, wójta gminy Iłów oraz radia Vox FM. W tym samym roku otrzymali za utwór „Przez twe oczy zielone” nagrodę publiczności na 19. festiwalu w Ostródzie oraz nagrali piosenkę „W sercu mi graj” wraz z zespołem Exaited. W lutym 2015 premierę kinową miał film Maćka Bochniaka "Disco polo", w którego ścieżce dźwiękowej znalazło się m.in. kilka piosenek Akcentu. 24 lipca 2015 podczas pierwszego dnia 20. Ogólnopolskiego Festiwalu Muzyki Tanecznej w Ostródzie zespół otrzymał główną nagrodę za klip wszech czasów „Przez twe oczy zielone”, a następnego dnia na tym samym festiwalu członkowie otrzymali nagrodę za zespół dekady. Również w 2015 nagrali utwór „Ty mi skradłaś wszystko” wraz z Arturem Kroppą, a ich piosenka „Przez twe oczy zielone” zyskała dużą popularność w Internecie za sprawą reprezentacji Polski w piłce nożnej, która to przy tym utworze w szatni świętowała zwycięstwo z Irlandią w meczu eliminacyjnym do mistrzostw Europy Euro 2016. 23 maja 2017 teledysk do tegoż utworu przekroczył 100 mln wyświetleń w serwisie YouTube. 22 lipca 2016 podczas pierwszego dnia 21. Ogólnopolskiego Festiwalu Muzyki Tanecznej w Ostródzie zespół wygrał plebiscyt z okazji 20-lecia magazynu muzycznego Disco Polo Live, zdobywając wszystkie trzy pierwsze miejsca za piosenki: „Przez twe oczy zielone”, „Przekorny los” i „Kochana wierzę w miłość”. 28 lipca 2017 podczas pierwszego dnia 22. Ogólnopolskiego Festiwalu Muzyki Tanecznej w Ostródzie zespół wygrał plebiscyt Festiwalowa Złota 20-stka za nagranie „Przez twe oczy zielone”. 29 lipca 2017 grupa zdobyła nagrodę publiczności Koncertu Premier za piosenkę „Wakacyjne cuda”. 28 lipca 2018 podczas drugiego dnia 23. Ogólnopolskiego Festiwalu Muzyki Tanecznej w Ostródzie zespół otrzymał od organizatorów specjalną nagrodę Super Grand Prix oraz odebrał siedem diamentowych płyt, w tym aż cztery za utwór „Przekorny los” (jeden za tytuł albumu oraz trzy za singiel).

</doc>
<doc id="193087" url="https://pl.wikipedia.org/wiki?curid=193087" title="Rzymski system zapisywania liczb">
Rzymski system zapisywania liczb

Rzymski system zapisywania liczb, zwany też łacińskim – addytywny system liczbowy, w podstawowej wersji używający 7 znaków.
Sposób zapisu.
W systemie rzymskim do zapisu liczb używa się 7 liter, z których tworzy się liczbę według podanej tabeli:
Standardowo nie istnieją znaki dla liczb większych od 1000, choć można zapisywać większe liczby poprzez zapisanie liczby stukrotnie mniejszej i umieszczenie jej między '| |', np.:
Innym znakiem pełniącym podobną funkcję jest nadkreślenie () oznaczające pomnożenie razy 1000, np.:
Można było też zapisać liczbę 100 000 razy większą, wstawiając nadkreślenie oraz '|', np.:
Aby utworzyć liczbę, trzeba zestawić odpowiednie znaki, poczynając od tego oznaczającego liczbę największą do tego oznaczającego liczbę najmniejszą.
Jeżeli składnik liczby, którą piszemy, jest wielokrotnością liczby nominalnej, wtedy zapisywany jest z użyciem kilku następujących po sobie znaków, z zachowaniem zasady, by nie pisać czterech tych samych znaków po sobie (choć dawniej się jej nie stosowało), lecz napisać jeden znak wraz ze znakiem oznaczającym wartość większą o jeden rząd (liczbowy).
Sposób odczytu.
Cyfry jednakowe są dodawane, cyfry mniejsze stojące przed większymi są odejmowane od nich, cyfry mniejsze stojące za większymi są do nich dodawane.
Można spotkać zapis, w którym minimalizuje się (ogranicza) liczbę znaków. Np. 1999 to normalnie MCMXCIX, ale można również napisać MIM, choć to drugie jest już jednak modyfikacją.
Historia.
System rzymski zapisywania liczb wykorzystuje cyfry pochodzenia etruskiego, które Rzymianie przejęli i zmodyfikowali ok. 500 p.n.e. Nadaje się on, co prawda, do wygodnego zapisywania liczb, jest jednak niewygodny w prowadzeniu nawet prostych działań arytmetycznych oraz nie pozwala na zapis ułamków (z wyjątkiem 1/2 + całości). Te niewygody nie występują w systemie pozycyjnym.
System rzymski stosowany był w łacińskiej części Europy do końca średniowiecza.
Dzisiejsze zastosowania.
Do dziś system rzymski jest zwyczajowo używany do zapisywania liczb w pewnych szczególnych przypadkach. Na przykład w Polsce zapisuje się cyframi rzymskimi: numery liceów (ale nie szkół podstawowych), klas i lat studiów, tomów, pięter, wydziałów w instytucjach. Zwyczajowo stosuje się czasem liczby rzymskie do lat powstania budowli (na ich frontonach) oraz numeruje rozmaite grupy klasyfikacyjne (szczególnie na ich wyższych poziomach). Cyfry rzymskie stosuje się wobec wydarzeń powtarzanych rokrocznie, gdy są one częścią nazwy na jej początku. Np. "XII Festiwal..."
Cyfry rzymskie nadal bywają wykorzystywane do oznaczania miesięcy w zapisie daty, mimo upowszechnienia się systemu opartego na cyfrach wyłącznie arabskich. Wykorzystanie zapisu rzymskiego pozwala uniknąć dwuznaczności wywołanych stosowaniem różnych wariantów kolejności poszczególnych członów w zapisie (vide np. popularny w USA sposób podawania najpierw miesięcy, a potem dni, wobec czego zapis „08/11/10” może być rozumiany albo jako 8 listopada, albo 11 sierpnia, natomiast zapis 8 XI 2010 można rozumieć tylko w jeden sposób; przy zapisie z udziałem cyfr rzymskich najczęściej pomija się początkowe 0 przy dniach miesiąca o wartości jednocyfrowej).
Cyfry rzymskie powszechnie stosuje się również w numeracji stuleci (np. XIX wiek – nie dotyczy to tradycji anglosaskiej, gdzie powszechnie stosuje się cyfry arabskie), w imionach władców i papieży (np. Jan Paweł II), nazwach wydarzeń historycznych (II wojna światowa).
Użycie liczby rzymskiej wskazuje też czasami na liczebnik porządkowy.
Geneza.
Geneza poszczególnych znaków:
Warianty zapisu.
Liczby 5000 i 10 000.
Rzymianie do zapisywania liczb poza siedmioma symbolami, które przetrwały do dziś, używali dodatkowo ligatur: ↁ oznaczającej 5000 oraz ↂ oznaczającej 10 000. Dodatkowo stosowano notację pozwalającą zapisywać większe liczby. Wpisanie liczby pomiędzy dwa znaki | oznaczało liczbę stukrotnie większą, a umieszczenie poziomej kreski nad liczbą oznaczało mnożenie przez 1000. Znak ↇ to 50 000, a ↈ to 100 000.
Liczba 1000.
John Wallis w 1655 roku zaproponował użycie symbolu ↀ, oznaczającego 1000 (zamiennie z M), do oznaczania nieskończoności; później dla wygody ten symbol został zniekształcony do znaku ∞, i od tej pory jest on stosowany w tym właśnie znaczeniu.
Liczby 0, 0,5 (1/2) i 500.
Liczba zero nie posiada własnego znaku w systemie rzymskim, gdyż „nic” nie było powszechnie uważane za wartość liczby. Wartość 0,5 jest reprezentowana przez znak S (łac. "Semis" – pół) oraz ł (skreślone l).
W typografii XVIII-wiecznej na kartach tytułowych książek spotykany jest wariant zapisu tych liczb z zastosowaniem odwróconej litery C:
Przyjęte było także (obecnie rzadkość) oddzielanie kropką i spacją części liczby oznaczających tysiące, setki i dziesiątki z jednościami, np. M. DC. LXI = 1661.
„IIII” na tarczach zegarów.
Na cyferblatach zegarów opisywanych liczbami rzymskimi tradycyjnie stosuje się oznaczenie IIII dla godziny czwartej zamiast IV, co jest sprzeczne z ogólnie przyjętym systemem zapisu. Istnieje kilka wyjaśnień tego odstępstwa:
Odejmowanie w liczbach rzymskich.
Odejmowanie przy zapisywaniu cyframi rzymskimi jak przy zapisie IV czy IX albo XC nie było popularne w zapisie stosowanym przez Rzymian, a upowszechniło się dopiero w średniowieczu.
Obecnie przyjęte jest użycie odejmowania w zapisie liczb:
Dawniej stosowano bardziej złożone odejmowania, np. w zapisie daty MDCXIC = 1689.
Warianty w ciesielskich znakach montażowych.
Dawni cieśle używali często cyfr rzymskich w znakach montażowych, pisząc je kredą, ołówkiem, tłustą kredką (tzw. rudką) albo wycinając je w drewnie. Niektóre z nich zachowały się do dziś na belkach starych budowli. Często był to jednak system nieco zmodyfikowany:

</doc>
<doc id="193088" url="https://pl.wikipedia.org/wiki?curid=193088" title="Pozbawienie obywatelstwa polskiego 76 oficerów">
Pozbawienie obywatelstwa polskiego 76 oficerów

Pozbawienie obywatelstwa polskiego 76 oficerów – pozbawienie 26 września 1946 roku obywatelstwa polskiego 76 oficerów Polskich Sił Zbrojnych na Zachodzie przez Tymczasowy Rząd Jedności Narodowej.
Decyzja i jej uchylenie.
Dwiema uchwałami z 26 września 1946 roku Tymczasowy Rząd Jedności Narodowej Edwarda Osóbki-Morawskiego pozbawił z dniem 6 września obywatelstwa polskiego 76 oficerów Polskich Sił Zbrojnych na Zachodzie. Jedną uchwałą pozbawiono obywatelstwa tylko gen. dyw. Władysława Andersa, a drugą – oficerów, którzy wstąpili do Polskiego Korpusu Przysposobienia i Rozmieszczenia. Uchwały zostały podjęte "na podstawie art. 11 pkt 2 ustawy obywatelstwie Państwa Polskiego" (). Orzeczenie o utracie obywatelstwa nie rozciągało się na żony i dzieci.
Uchwały Rady Ministrów Tymczasowego Rządu Jedności Narodowej z 26 września 1946 roku uchyliła Rada Ministrów PRL pod przewodnictwem Piotra Jaroszewicza uchwałą nr 256/1 z 23 listopada 1971. Następnie mieszkający na emigracji oficerowie otrzymali odpowiednie powiadomienia z polskich konsulatów generalnych. Oto treść powiadomienia o przywróceniu obywatelstwa, jakie otrzymał płk dypl. Kamil Czarnecki w styczniu 1972 roku od konsula generalnego RP w Londynie:
Generałowi Władysławowi Andersowi obywatelstwo przywrócono dopiero uchwałą Rady Ministrów z dnia 15 marca 1989 roku.
Ustawa o obywatelstwie polskim z 2 kwietnia 2009 w art. 65 uznaje za "nieważne i tym samym niewywołujące skutków prawnych od chwili ich wydania" wspomnianą uchwałę z 26 września 1946 oraz podobne uchwały Rady Ministrów z 21 listopada 1947 r. "o pozbawieniu obywatelstwa"
Stanisława Mikołajczyka i z 19 lutego 1949 r. Stanisława Bańczyka, Tomasza Kołakowskiego i Stanisława Wójcika.
Lista generałów i oficerów pozbawionych obywatelstwa.
Projekt uchwały o pozbawieniu obywatelstwa polskiego generałów i oficerów PSZ na Zachodzie został przygotowany przez Ministerstwo Obrony Narodowej. Referentem sprawy na posiedzeniu Tymczasowego Rządu Jedności Narodowej w dniu 26 września 1946 roku był minister obrony narodowej, marszałek Polski Michał Rola-Żymierski. Z informacji przekazanej członkom rządu przez ministra obrony narodowej wynika, że przygotowując projekt uchwały opierano się na przekazanej przez stronę brytyjską liście oficerów, którzy wstąpili do Polskiego Korpusu Przysposobienia i Rozmieszczenia. Lista nie obejmowała generała Władysława Andersa, który nie wstąpił do PKPR.

</doc>
<doc id="193089" url="https://pl.wikipedia.org/wiki?curid=193089" title="Brugge">
Brugge



</doc>
<doc id="193090" url="https://pl.wikipedia.org/wiki?curid=193090" title="Lee-Enfield">
Lee-Enfield



</doc>
<doc id="193092" url="https://pl.wikipedia.org/wiki?curid=193092" title="Kanał bezpośredniego dostępu do pamięci">
Kanał bezpośredniego dostępu do pamięci



</doc>
<doc id="193093" url="https://pl.wikipedia.org/wiki?curid=193093" title="Milano (zespół muzyczny)">
Milano (zespół muzyczny)

Milano – polski zespół muzyczny będący przedstawicielem nurtu polskiej muzyki tanecznej (disco polo).
Historia.
Grupa oryginalna istniała od marca 1993 do września 2000 oraz w nowym składzie istnieje od września 2009.
W połowie lat 90. XX wieku był to jeden z najpopularniejszych zespołów disco polo. W skład zespołu wchodzili: Andrzej Borowski, Bogdan Borowski, Tomasz Sidoruk (marzec 1993 - styczeń 1994) i Piotr Kopański (od stycznia 1994). Tomasz Sidoruk po odejściu z zespołu kontynuował karierę muzyczną w grupach "Kozacy FM" i "Cinzano".
Obecnie tradycję zespołu kontynuują Andrzej Borowski (w Chicago), Piotr Kopański (w Nowym Jorku) oraz oryginalny wokalista w latach 1993–2000 Bogdan Borowski w Polsce pod nazwą Milano Oryginal. Grupa wydała 8 albumów i wypromowała liczne własne przeboje, m.in.: "Bara bara", "Jasnowłosa", "O tobie kochana", "Dla nas", "Brązowe oczy", "Jesteś moją naj", "Puste słowa", "Tylko ty", "Jesteś mym marzeniem", "Zawołaj mnie", "Złota plaża", "To niemożliwe", "Wszyscy razem", "Everybody frytki" czy "Wakacje", a także adaptacje piosenek rosyjskich (np. "Kasiu Katarzyno", komp. Andriej Dierżawin).
Pod koniec 2011 roku na scenę muzyczną powrócił Bogdan Borowski – oryginalny wokalista Milano, który koncertuje w Polsce jako jedyny z członków oryginalnego Milano pod nazwą Milano Oryginal wraz z Łukaszem Litwinem.
Od października 2014 roku dołączył się Mirosław Trzciński.

</doc>
<doc id="193095" url="https://pl.wikipedia.org/wiki?curid=193095" title="Arcybiskupstwo halickie">
Arcybiskupstwo halickie



</doc>
<doc id="193096" url="https://pl.wikipedia.org/wiki?curid=193096" title="Sytuacja prawna i społeczna osób LGBT w Wielkiej Brytanii">
Sytuacja prawna i społeczna osób LGBT w Wielkiej Brytanii

Prawo wobec kontaktów homoseksualnych.
Sodomy law.
"Sodomy law" to prawo zakazujące kontaktów seksualnych między osobami tej samej płci. Niegdyś Zjednoczone Królestwo Wielkiej Brytanii i Irlandii władało 1/4 kuli ziemskiej. W czasach panowania Anglików na tych ziemiach homoseksualizm był prawnie zabroniony i jeszcze na początku lat 60. XIX w. groziła za niego kara śmierci. Później zamieniono ją na dożywotnie pozbawienie wolności. Prawo to obowiązywało również na ziemiach rządzonych przez Królestwo.
Po upadku epoki kolonialnej, w nowo powstałych państwach (na terytoriach którymi władało Królestwo) – brytyjskie „sodomy law” pozostało w kodeksach karnych jako relikt postkolonialny. Do dziś w większości krajów, w których homoseksualizm jest prawnie zabroniony (78 państw według raportu ILGA 2006 - dane co do ich liczby są sprzeczne), jego karalność jest pozostałością po brytyjskim panowaniu. Używanie tego prawa różniło się jednak w zależności od krajów. Niektóre niemal nigdy tego prawa nie używały, inne zaś czasami. Niekiedy prawo to ulegało zmianom (np. w Malezji zmniejszono karę z dożywotniego pozbawienia wolności do 20 lat). Sam homoseksualizm był definiowany jako „akt sprzeczny z naturą” a prawo to dotyczyło wyłącznie homoseksualizmu męskiego. Lesbijki nie były uwzględniane przez prawo. Tak więc w wielu krajach, w dalszym ciągu karzących homoseksualizm - artykuły kodeksu karnego, czy też „aktów o przestępstwach seksualnych” - ujmują jego karalność w podobny sposób.
Ogólnokrajowe.
Jeszcze na początku lat 60. XIX wieku za aktywność homoseksualną groziła w Wielkiej Brytanii śmierć. Dzisiaj jest to jedno z państw, gdzie mniejszości seksualne są najbardziej wyemancypowane. Ostatecznie kontakty homoseksualne zostały zalegalizowane w Anglii i Walii w 1967 ("Sexual Offences Act 1967"), w Szkocji w 1980, a w Irlandii Północnej w 1982 roku (była to decyzja Europejskiego Trybunału Praw Człowieka). „Publiczna manifestacja” orientacji homoseksualnej nadal pozostawała jednak zabroniona w całej Wielkiej Brytanii, zakaz ten zniesiono w 2000 roku. Wiek osób legalnie dopuszczających się kontaktów homo- i heteroseksualnych zrównano ze sobą w 2001 roku, wynosi on 16 lat w Anglii, Walii oraz w Szkocji, natomiast w Irlandii Północnej 17 lat. Od 2001 roku geje nie są wykluczeni ze służby wojskowej z powodu swojej orientacji seksualnej. Obecnie w brytyjskim prawie nie ma żadnych przepisów bezpośrednio dyskryminujących mniejszości seksualne.
Terytoria autonomiczne.
Legalizacja kontaktów homoseksualnych: Wyspa Man w 1992, Wyspy Normandzkie – Guernsey w 1983 i Jersey 1990 roku. Wiek osób legalnie dopuszczających się kontaktów homo- i heteroseksualnych jest nierówny i wynosi: Wyspa Man (21 lat - dla stosunków homoseksualnych między mężczyznami, i tylko stosunków analnych między heteroseksualistami, pozostałe akty seksualne dozwolone są od 16 lat), Guernsey (18 lat - dla stosunków homoseksualnych między mężczyznami, stosunki analne między heteroseksualistami są całkowicie zabronione, pozostałe akty seksualne dozwolone są od 16 lat), Jersey (21 lat - dla stosunków analnych między mężczyznami, stosunki analne między heteroseksualistami są całkowicie zabronione, pozostałe akty seksualne dozwolone są od 16 lat).
Terytoria zależne.
Legalizacja kontaktów homoseksualnych: Anguilla, Brytyjskie Wyspy Dziewicze, Kajmany, Montserrat, oraz Turks i Caicos w 2001 (dopiero pod naciskiem Wielkiej Brytanii zalegalizowano w prywatności stosunki homoseksualne). Wiek osób legalnie dopuszczających się kontaktów homo- i heteroseksualnych jest równy z wyjątkiem Anguilli.
Kontakty homoseksualne są legalne także na następujących terytoriach zależnych: Gibraltar, Bermudy (od 1994 roku), Falklandy, Św. Helena, Brytyjskie Terytorium Oceanu Indyjskiego i Pitcairn.
Wiek osób legalnie dopuszczających się kontaktów homo- i heteroseksualnych jest nierówny na Bermudach, Falklandach (16 lat hetero- i lesbijki, 18 lat geje) i w Gibraltarze (16 lat hetero- i lesbijki, 18 lat geje).
Ochrona prawna przed dyskryminacją.
Ogólnokrajowa.
Brytyjskie prawo gwarantuje ogólny zakaz dyskryminacji przez wzgląd na orientację seksualną. Został on zawarty w "Akcie o Równości" i obejmuje różne dziedziny życia. Przepisy te obowiązują w kraju od 2005 roku.
Podobny zakaz został również zawarty w kodeksie pracy w 2003 roku.
Terytoria zależne.
Brytyjskie prawo, które gwarantuje ogólny zakaz dyskryminacji przez wzgląd na orientację seksualną, obowiązuje również na Brytyjskich Wyspach Dziewiczych, Kajmanach, Montserrat oraz Turks i Caicos.
Azyl.
Brytyjskie przepisy przyznają homoseksualistom prawo do ubiegania się o azyl polityczny z powodu prześladowań przez wzgląd na orientacje seksualną we własnym kraju. Prawo to jest często przyznawane.
Uznanie związków osób tej samej płci.
Ogólnokrajowe.
W 1996 roku Wielka Brytania zalegalizowała konkubinaty par zarówno tej samej i przeciwnej płci. Przyznają one tylko kilka podstawowych praw z tych, jakie mają małżeństwa.
W 2005 roku w Wielkiej Brytanii zalegalizowano związki partnerskie par tej samej płci. Dają one większość praw z tych, jakie mają małżeństwa heteroseksualne. W 2002/2005 roku Wielka Brytania umożliwiła parom tej samej płci nieograniczone prawo do adopcji dzieci. Prawo to obowiązuje tylko w Anglii i Walii, Szkocji i Irlandii Północnej.
W pierwszy dzień od wejścia w życie ustawy swój związek zalegalizowało ok. 700 par homoseksualnych w tym Elton John i jego wieloletni partner David Furnish. Według statystyk, do września 2006 roku 15.672 par homoseksualnych zarejestrowało swój związek. Najwięcej w Anglii – 14.100 związków, w Szkocji – 942, w Walii – 537 i w Irlandii Północnej – 109.
Według spisu powszechnego z 2001 roku w Wielkiej Brytanii istnieje ok. 43 000 par homoseksualnych, z czego połowa w samym Londynie.
Regionalne.
Szkocja w 2001 roku zalegalizowała konkubinaty par tej samej i przeciwnej płci. Przyznają one część praw z tych jakie mają małżeństwa.
Życie osób LGBT w kraju.
Brytyjczycy należą do społeczeństw bardzo tolerancyjnych wobec osób homoseksualnych.
W Wielkiej Brytanii istnieje duża scena gejowska, jej centrum jest Londyn. Miasto to dysponuje ponad 150 (najprawdopodobniej najwięcej na świecie) lokalami (puby, bary, dyskoteki, sauny, hotele, restauracje itp.) gejowskimi i przyjaznych gejom, tzw. gay-friendly. Również liczną, ale znacznie mniejszą sceną dysponują Brighton, Birmingham, czy Manchester. Ponadto w każdym dużym (ponad 100 tys. mieszk.) mieście i w większości mniejszych istnieje przynajmniej jeden lokal w którym geje i lesbijki mogą czuć się w miarę swobodnie.
Wydawane są tu publikacje, działają liczne organizacje o zasięgu międzynarodowym i regionalnym zajmujące się niesieniem pomocy przedstawicielom LGBT na całym świecie. Każdego roku ulicami wielu brytyjskich miast maszerują parady mniejszości seksualnych ("gay pride parade"). Najliczniejszą tego typu manifestacją była parada w Londynie z 2005 roku. Zgromadziła ona 300,000 uczestników. W kraju funkcjonują również trzy kanały telewizyjne o tematyce homoseksualnej.
Kościół anglikański jest jednym z najbardziej otwartych kościołów na świecie wobec par homoseksualnych. Od 2002 roku rozpoczął udzielanie błogosławieństw (nie małżeństw) parom homoseksualnym. Obecnie w Kościele tym ma miejsce spór na temat podejścia do spraw homoseksualizmu.
Terytoria zależne.
Społeczność zamieszkująca terytoria zależne, w przeciwieństwie do Brytyjczyków, jest wrogo nastawiona wobec homoseksualistów. Dowodzi tego choćby fakt protestów przeciwko legalizacji aktów homoseksualnych na Kajmanach. Terytoria zależne nie dysponują żadnymi lokalami gejowskimi. Gejowska scena ogranicza się głównie do hoteli przyjaznych gejom, nastawionym na turystów z Europy i Ameryki Północnej, jednak nie wszystkim mieszkańcom Brytyjskich Antyli podobają się te wizyty. W sąsiednich krajach nawet zawracano statki z homoseksualnymi turystami na pokładzie, nie pozwalając im na zejście na ląd.

</doc>
<doc id="193098" url="https://pl.wikipedia.org/wiki?curid=193098" title="Andrij Griszczenko">
Andrij Griszczenko



</doc>
<doc id="193099" url="https://pl.wikipedia.org/wiki?curid=193099" title="Top One">
Top One

Top One – polski zespół muzyczny wykonujący muzykę taneczną z gatunku disco polo, italo disco i eurodance, pochodzący z Warszawy.
Historia.
Zespół został założony w 1986 roku przez czterech muzyków: Pawła Kucharskiego, Sylwestra Raciborskiego, Mariusza Lubowieckiego i Macieja Jamroza, którzy na początku swojej twórczości wzorowali się na popularnej w latach 80. w Europie, włoskiej odmianie muzyki dyskotekowej określanej terminem italo disco.
Pierwszym przebojem zespołu była nagrana w 1989 roku z udziałem Rafała Paczkowskiego i Polskiego Radia piosenka pt. "„Ciao Italia”", dzięki której zespół zyskał popularność w całej Polsce (stała się przebojem nr 1 w plebiscycie "Lata z radiem" Programu I Polskiego Radia), a jednym z współautorów słów utworu był znany tekściarz – Janusz Kondratowicz, który pod pseudonimem Jan Krynicz zadbał o warstwę tekstową na kilku albumach zespołu w całości, a na paru innych płytach można znaleźć po kilka piosenek z jego słowami. W 1990 roku ukazały się dwa albumy zespołu: „No Disco”, na którym – oprócz nowej wersji utworu "„Ciao Italia”" – znalazły się takie utwory jak m.in. "„Lonely Star”", "„Wejdziemy na top”", "„Puerto Rico”" oraz „Poland Disco” zawierający znane ludowe piosenki m.in. "„Miła moja”", "„Santa Maria”", „Biały miś” i „Złoty krążek”, które zostały nagrane w aranżacji dyskotekowej.
29 lutego 1992 roku zespół wystąpił na Gali Piosenki Popularnej i Chodnikowej w Sali Kongresowej w Warszawie, podczas której wykonał utwory: "„Coraz wyżej”", "„Granica”" oraz "„Santa Maria”". Kilka miesięcy później – mimo sprzeciwu części polskiego środowiska muzycznego – zespół wystąpił na Krajowym Festiwalu Piosenki Polskiej w Opolu, na którym otrzymał Złotą Płytę. W 1992 roku ukazał się album zespołu pt. „Coraz wyżej”, na którym znalazły się utwory "„Coraz wyżej”", "„DJ zagraj dla nas”", "„Serial zła”" i "„Chinatown”" oraz – nagrany w stylu eurodance – album pt. „Cios za cios”.
W 1993 roku zespół nagrał płytę pt. „Wstań i walcz”, z której pochodzą m.in. utwory "„Wstań i walcz”", "„Hey Holiday”", "„Śpiewam i gram”". W tym samym roku ukazała się też płyta pt. „Rock’n Dance”, na której znalazły się polskie utwory rockowe w dyskotekowych aranżacjach. W latach 1994–2002 piosenki zespołu były emitowane na antenie telewizji Polsat w programie muzycznym Disco Relax.
W 1995 roku zespół został zaangażowany w kampanię prezydencką Aleksandra Kwaśniewskiego, podczas której wykonywał wówczas piosenkę pt. „Ole Olek!”, za co później przeprosił w utworze pt. „Intro (listen from back)” z albumu pt. "Ye, O!": „Przepraszamy cię, Polsko, za to cośmy tobie uczynili. Nieświadomi, zmieniliśmy losy twoje. Nas samych nędznie okłamali, za co nawet srebrników garści nie dali”.
W kolejnych latach "Top One" nagrywał następne płyty, które nie były już tak popularne wśród fanów muzyki dyskotekowej i disco polo. Po zdjęciu w 2002 roku z anteny telewizji Polsat programu Disco Relax zespół, poza nielicznymi koncertami, przez pewien czas nie prowadził działalności scenicznej i był nieobecny w mediach. Powrócił dopiero w 2005 roku z nowymi piosenkami. Nakładem wydawnictwa Magic Records w marcu 2006 roku ukazał się album pt. „Hello!”. W listopadzie 2007 roku Top One wystąpił w serialu Na Wspólnej w telewizji TVN (odcinki 879 i 880), w którym zagrał zespół grający na weselu Żanety i Grzegorza Ziębów. W latach 2003–2011 w zespole występował klawiszowiec Emil Jeleń, który w latach 1995–1997 i ponownie od 2011 roku jest liderem zespołu Beat Magic. Swoją karierę w zespole zaczynali wykonawcy: Daniel Skarżyński (znany z utworu pt. "„Szalony doping”") i wokalistka Katarzyna Lesing (znana z utworu pt. "„Wielki błękit”").

</doc>
<doc id="193100" url="https://pl.wikipedia.org/wiki?curid=193100" title="Kościelec (Tatry)">
Kościelec (Tatry)

Kościelec (, , , 2155 m) – szczyt w Dolinie Gąsienicowej w Tatrach Wysokich. Znajduje się w bocznej Grani Kościelców, która od Zawratowej Turni odbiega w północnym kierunku, dzieląc Dolinę Gąsienicową na Czarną i Zieloną.
Topografia.
W Grani Kościelców od Zadniego Kościelca (2162 m) oddziela go Kościelcowa Przełęcz (2110 m), a od Małego Kościelca (1866 m) przełęcz Karb (1853 m). Wierzchołek Kościelca wznosi się 533 m ponad powierzchnię Czarnego Stawu Gąsienicowego.
We wschodniej, opadającej do Czarnego Stawu ścianie Kościelca wyróżnia się następujące formacje skalne:
W zachodniej ścianie najwybitniejszą formacją jest Komin Świerza.
Opis.
Nazwa szczytu wywodzi się prawdopodobnie od kształtu przypominającego wieżę kościoła. Jego sylwetka w kształcie stromej piramidy to bardzo charakterystyczny element panoramy Doliny Gąsienicowej.
Kościelec zbudowany jest z zapadających na północną stronę ławic granitu o grubości prawie 100 m, tworzących połogi i stromy cios. Ciekawa flora. M.in. stwierdzono tutaj występowanie saussurei wielkogłowej – bardzo rzadkiej rośliny, w Polsce występującej tylko w Tatrach i to w nielicznych tylko miejscach. Tutaj też znajduje się najwyższe w polskich Tatrach stanowisko drzewiastej formy świerka.
Turystyka i taternictwo.
Na szczyt prowadzi czarny szlak turystyczny z przełęczy Karb. Z przełęczy szlak biegnie zakosami blisko lewej krawędzi płytowego stoku o nachyleniu ok. 30° aż do pionowego skalnego progu o wysokości około siedmiu metrów. Przez ów próg, bez klamer i łańcuchów, w górę (0+ w skali taternickiej) i dalej na wierzchołek, zakosami poprzez mniejsze progi, których przejście ułatwiają półki i rynny skalne.
Ze szczytu rozciąga się widok na całą Dolinę Gąsienicową oraz panorama szczytów, przez które biegnie Orla Perć. Widok na Tatry Wysokie jest istotnie ograniczony przez grań główną. Mieczysław Karłowicz zauważył, że "„tylko z Kościelca widoczne są wszystkie bez wyjątku Stawy Gąsienicowe”".
Pierwsze odnotowane wejście autorstwa Antoniego Hoborskiego miało miejsce w roku 1845. Zimowego wejścia dokonali 24 stycznia 1908 r. Mieczysław Karłowicz i Roman Kordys. Na nartach jako pierwsi weszli w 1911 r. Mariusz Zaruski oraz Stanisław Zdyb, były to początki taternictwa narciarskiego.
Na początku XX wieku w związku z powrotem szczątków Juliusza Słowackiego do Polski pojawił się pomysł umieszczenia sarkofagu z trumną poety w ścianie Kościelca. Nie został on jednak zrealizowany.
Zachodnia ściana Kościelca należy do najciekawszych i najczęściej odwiedzanych przez taterników w rejonie Hali Gąsienicowej. Rejon Kościelca jest związany z kilkoma głośnymi wypadkami: pod Małym Kościelcem w lawinie w 1909 r. stracił życie Mieczysław Karłowicz – miejsce tragedii upamiętnia mały obelisk (Kamień Karłowicza). Na zachodniej ścianie Kościelca 5 lipca 1929 roku zginął Mieczysław Świerz, natomiast 5 sierpnia 1993 roku Piotr Dawidowicz (jeden z najlepszych taterników początku lat 90. XX wieku). Na Zadnim Kościelcu w 1962 r. w miejscu pozbawionym trudności spadł i zginął Jan Długosz.
Sztuka.
Kościelec obecny jest w obrazach lub rzeźbach Walerego Eljasza, Stanisława Witkiewicza, Rafała Malczewskiego, Zenona Pokrywczyńskiego, Henryka Burzca i Michała Gąsienicy Szostaka. Wojciech Kilar napisał w 1976 poemat symfoniczny zatytułowany "Kościelec 1909", upamiętniający śmierć Karłowicza. Stanisław Nędza-Kubiniec stworzył wiersz "Psalm o świętych góralskich", w którym czci pamięć tragicznie zmarłego w ścianie Kościelca Mieczysława Świerza. Charakter taternicki ma natomiast wiersz "Zachodnia ściana Kościelca" autorstwa Karola Zająca (1933).

</doc>
<doc id="193101" url="https://pl.wikipedia.org/wiki?curid=193101" title="EP">
EP

EP (od: extended play), minialbum – nagranie muzyczne, które zawiera więcej utworów niż singel, ale zwykle nie kwalifikuje się jako album lub LP. Współczesne minialbumy zawierają zazwyczaj co najmniej trzy utwory, a maksymalnie sześć, i są uważane za „tańsze i mniej czasochłonne” dla artysty w produkcji w porównaniu do albumów. Określenie EP początkowo odnosiło się do pewnych typów płyt winylowych innych niż przy standardowym odtwarzaniu (SP) i LP o częstotliwości 78 obr./min, teraz jest on stosowany również do średniej długości płyt CD i muzyki w formacie plików do pobrania.
W Wielkiej Brytanii Official Charts Company definiuje granicę między klasyfikacją EP i albumów przy maksymalnej długości płyty w wysokości 25 minut i nie więcej niż czterech utworów na niej zawartych (nie licząc alternatywnych wersji dodatkowych utworów, jeśli są obecne). Nowoczesne EP jest zwykle definiowane jako generalnie od czterech do sześciu utworów, przy czym niektóre źródła ustalają maksymalnie siedem utworów lub 28 minut jako sumy czasu trwania zawartych na nim utworów.

</doc>
<doc id="193103" url="https://pl.wikipedia.org/wiki?curid=193103" title="Ville Valo">
Ville Valo

Ville Hermanni Valo (ur. 22 listopada 1976 w Helsinkach) – fiński wokalista, gitarzysta, kompozytor i autor tekstów, lider zespołu HIM. Występował także pod pseudonimami jako Vilpertti, Rakohammas, James Blaire, William Light, Don Vittu, Bill i Vlad Lux.
W 2006 został sklasyfikowany na 80. miejscu listy 100 najlepszych wokalistów wszech czasów według Hit Parader.
Życiorys.
Urodził się na przedmieściach Helsinek w Finlandii. Jego matka Anita pochodzi z Węgier, pracowała w sklepie obuwniczym, a później w Helsinkach. Ojciec, Kari Valo, pracował jako taksówkarz, dopóki nie porzucił pracy i nie otworzył sex shopu w Helsinkach „Aikuisten Lelukauppa”, gdzie Ville czasami dorabiał jako nastolatek. Jego młodszy brat Jesse (ur. 26 lipca 1983) został bokserem.
W 1991 we współpracy z gitarzystą Mikko Lindströmem oraz basistą Mikko Paananenem założył grupę muzyczną HIM, dla której komponuje, pisze teksty oraz śpiewa.
Od 1997 regularnie współpracuje z wykonującą rock gotycki fińską grupą The 69 Eyes, z którą nagrał pięć albumów. W 2001 roku jako perkusista dołączył do grupy muzycznej Daniel Lioneye, z którą nagrał wydany tego samego roku album "The King of Rock’n Roll".
Valo współpracował również z takimi wykonawcami i grupami muzycznymi jak The Agents, Apocalyptica, Cradle of Filth, Manna, Natalia Avelon, Bloodhound Gang, Lauri Ylonen czy Bam Margera, którego jest wieloletnim przyjacielem.
8 czerwca 2004 magazyn „Metal Hammer” przyznał mu nagrodę Golden God.
W 2007 w duecie z Natalią Avelon nagrał cover piosenki „Summer Wine”, przeboju Nancy Sinatry i Lee Hazlewooda z 1967. Utwór pochodzi z biograficznego filmu "Das wilde Leben" (angielski tytuł "Eight Miles High!"), opowiadającego o życiu Uschi Obermeier, uznawanej za jedną z najsłynniejszych groupie.

</doc>
<doc id="193104" url="https://pl.wikipedia.org/wiki?curid=193104" title="Kłusownictwo">
Kłusownictwo

Kłusownictwo – zabijanie, chwytanie lub ściganie zwierzyny oraz łowienie ryb z naruszeniem obowiązującego prawa, bez wymaganych uprawnień, w niedozwolony prawem sposób, a także w niedozwolonym czasie lub miejscu.
Nielegalne działania przeciwko roślinności określa się mianem szkodnictwa leśnego.
Kłusownictwo wodne.
Zakres działań kłusowniczych w stosunku do zwierząt wodnych wynika z dość szczegółowego prawa wędkarskiego oraz umów międzynarodowych dotyczących rybołówstwa. Działania naruszające przepisy regulujące te kwestie są określane jako kłusownictwo. Nie sposób wymienić wszystkich przypadków.
Do najczęściej spotykanych działań kłusowniczych należą:
Liczne są także przykłady kłusownictwa międzynarodowego:
Kłusownictwo wodne nie musi dotyczyć wyłącznie ryb. Japonia, mimo oficjalnej rezygnacji z poławiania wielorybów (1986 r.), regularnie wysyła na morza swoje statki wielorybnicze. Pod pozorem badań naukowych corocznie odławia ok. 1000 wielorybów, w tym skrajnie zagrożone humbaki. Połowy w rzeczywistości odbywają się w celach kulinarnych (mięso wieloryba to przysmak Japończyków) oraz do przerobu na karmę dla zwierząt domowych.
Kłusownictwo lądowe.
Kłusownictwo lądowe dotyczy głównie ssaków i ptaków łownych, natomiast zasady legalnego polowania określa prawo łowieckie, stąd też większość przypadków kłusownictwa polega na jego nieprzestrzeganiu.
Typowe wykroczenia popełniane w ramach kłusownictwa dokonywanego na zwierzętach lądowych:
Szkodnictwo leśne.
Do kategorii szkodnictwa leśnego zalicza się różnego rodzaju i różnej rangi działalność szkodliwą człowieka, często nieuświadamianą i mimowolną. Najwięcej wymiernej szkody przynosi masowa kradzież wszelkiego rodzaju drewna: drewna opałowego do kominków lub pieców oraz drewna jakości przemysłowej (budowlanego). Strata jest tu tym większa, że zazwyczaj wycinane są drzewa nieodpowiedniego gatunku, wieku i nieodpowiedniej jakości (lepszej niż potrzeba). Do tego dochodzi wycinanie jodełek i świerków na choinki. Zwykle wtedy wycina się drzewka starsze (często ścina się „czubek” drzewa 2–3 razy starszego), zamiast z nasadzeń pod liniami elektrycznymi, tnie się z miejsc, gdzie drzewa mają szanse osiągnąć normalny wymiar.
W pewnych okresach lasy przeżywają istny najazd amatorów: jemioły, witek wierzbowych, barwinka, bluszczu, konwalii itp. roślin używanych na stroiki, ozdoby świąteczne, wiosenne. Do tego dochodzi wiejski zwyczaj wykopywania z lasu ładniejszych roślin do domowego ogródka. Taka działalność psuje estetykę okolicy oraz przyczynia się do znikania kolejnych, i tak już rzadkich, roślin.
Lasy coraz częściej są też miejscem składowania śmieci. Zostawione w miejscach odludnych, trudno dostępnych (w zagłębieniach) są kłopotliwe do usunięcia. Psują estetykę, pogarszają warunki zdrowotne miejsca, są przyczyną zatruć i uszkodzeń ciała zwierząt. Zasypane śmieciami zagłębienia terenu uniemożliwiają rozwój płazów.
Ocena zjawiska.
Omówione wyżej przypadki wynikają głównie z braku wyobraźni, lekceważenia prawa i chęci osiągnięcia zysku lub zdobycia trofeów. Wbrew potocznej opinii kłusownicy i szkodnicy nie zaliczają się wyłącznie do osób najuboższych. Zwykle działają z przekonaniem, że zwierzęta są niczyje i dlatego państwo nie może ustalać w stosunku do nich żadnych przepisów, natomiast człowiekowi można z nimi robić co zechce, zwłaszcza że według nich nic nie rozumieją i nie czują.
Agresja kłusownika skierowana jest zwykle do osoby interweniującej. W Polsce walka z kłusownictwem jest utrudniona także ze względu na przepisy prawa. Wprawdzie kłusownictwo jako przestępstwo jest zagrożone od kary grzywny aż do 5 lat pozbawienia wolności, ale kłusownika trzeba schwytać na gorącym uczynku, a to jest trudne.
Wielu kłusowników dysponuje nowoczesnym sprzętem, np. sztucerami z noktowizorami, telefonami komórkowymi i terenowymi pojazdami. Prywatne punkty skupu zwierzyny oraz prywatne restauracje pozwalają łatwo pozbyć się łupu.
Skala zjawiska.
Według Lasów Państwowych w 2005 poniosły one straty wartości 7,4 miliona złotych. Na straty w wyniku kłusownictwa przypada 1,5 miliona zł. Spowodowało je 548 osób (sprawy skierowane do sądu). Ponadto zebrano i zabezpieczono ponad 250 tys. różnego rodzaju narzędzi kłusowniczych.
Straty z tytułu kłusownictwa są zapewne zaniżone. Wynika to z różnej metody postępowania przestępców. Zwierzyny można się pozbyć prawie natychmiast. Drewno, nawet opałowe, musi trochę poleżeć, aby wyschnąć. Lepsze trafia do tartaku, trzeba je składować w suszarni, u stolarza i na budowie. Stwarza to większe szanse wykrycia przestępstwa.
Skala kłusownictwa wodnego również może być znaczna. Przy zastosowaniu odpowiedniej metody połów może być bardzo wydajny.

</doc>
<doc id="193106" url="https://pl.wikipedia.org/wiki?curid=193106" title="Polska Federacja Combat Kalaki">
Polska Federacja Combat Kalaki

Polska Federacja Combat Kalaki − polska organizacja prowadząca szkolenia oraz turnieje filipińskich sztuk walki. Oficjalnie zarejestrowana w 2000 roku, a jej prezesem i jednocześnie założycielem jest Jan Nycek.
Organizacja współpracuje z wieloma organizacjami Arnis i innych sportów walki z całego świata, m.in.: "Cacoy's Doce Pares Federation", "International Martial Boxing" Richarda Bustillo, "International C.M.A.Akademy" Vinca Palumbo, "International Spirit Combat Aikijitsu" Briana Dosseta i "World Eskrima Kali Arnis Federation".
Strukturę organizacyjną Polskiej Federacji Combat Kalaki tworzą:
W Combat Kalaki istnieje struktura 10 stopni uczniowskich i 9 stopni Dan, oraz 4 klasy instruktorskie.
Combat Kalaki okazało się niezwykle dobrym punktem wyjścia do opracowania programu treningowego dla osób z dysfunkcją kończyn dolnych, który nosi nazwę Kaibigan.
W czerwcu 2010 Polska Federacja Combat Kalaki zawarła porozumienie o współpracy w zakresie promowania wśród dzieci i młodzieży kultury fizycznej oraz zasad "fair play" z Subkorpusem Dolnośląskim Międzynarodowego Korpusu Świętego Łazarza.

</doc>
<doc id="193107" url="https://pl.wikipedia.org/wiki?curid=193107" title="Sponsoring">
Sponsoring

Sponsoring (również sponsorowanie) – forma promocji. Jego istotą są skojarzenia, dzięki którym pozytywny obraz sponsorowanego przenosi się na sponsora.
Znak sponsora najczęściej towarzyszy imprezom lub działaniu sponsorowanych instytucji. W przypadku produktów, których reklama jest ograniczona przepisami prawnymi (np. wyroby tytoniowe, alkoholowe), sponsoring jest często jedyną możliwością promocji masowej. Sponsoring jest jednym z narzędzi public relations wykorzystywanych przez sponsora. Ważnym argumentem przemawiającym za stosowaniem sponsoringu jest również zwiększające się zainteresowanie masową rozrywką oraz wzrost świadomości społecznej.
Charakterystyka.
W sponsoringu występują zawsze dwie strony: sponsor – jest nim najczęściej przedsiębiorca lub osoba prywatna zainteresowana promowaniem siebie lub swoich produktów i ponosząca z tego tytułu określone koszty, oraz sponsorowany – osoba lub instytucja, która korzysta ze świadczenia.
Z punktu widzenia przedmiotu najczęściej wyróżnia się następujące obszary sponsoringu:
Sponsoring bywa rozumiany jako forma dobroczynności (filantropii) i to zarówno przez sponsorów, jak i sponsorowanych. Jednak dla sponsorów jest on dodatkową formą promocji. Sponsoring jest to działanie marketingowe, promujące markę, usługę lub produkt w związku z wizerunkiem czy prestiżem, które ma przynieść określone korzyści sponsorowi, niekoniecznie w krótkim przedziale czasowym.
Forma pracy AA.
Sponsoring jest także formą pracy z Programem 12 Kroków i 12 Tradycji, stworzonym przez Anonimowych Alkoholików i zaadaptowanym przez: AN, Al-Anon, DDA, AJ, AD, SLAA, AH, SA oraz inne wspólnoty dwunastokrokowe. Sponsoring zazwyczaj polega na współpracy dwóch osób – sponsora i podopiecznego. Sponsor to bardziej doświadczony członek danej wspólnoty i pomagający podopiecznemu przejść przez program 12 Kroków. Relacja sponsor – podopieczny nie opiera się o jakiekolwiek gratyfikacje finansowe i jest dobrowolna.
Umowa sponsoringu w sporcie.
W polskim systemie prawa cywilnego umowa sponsoringu w sporcie (umowa sponsorka) jest umową nienazwaną, wzajemną - dwustronnie zobowiązującą, zawieraną przez strony umowy na zasadzie swobody kształtowani umów (zob. art. 351[1] k.c.). Uznając doktrynalną definicję sponsoringu w sporcie (za B.Armknecht), przez sponsoring należy rozumieć zgodne, skutecznie złożone oświadczenia woli dwóch podmiotów (sponsorującego oraz sponsorowanego), których wolą jest odpłatne i wzajemne wspieranie się, przy czym po stronie sponsora będzie to świadczenie pieniężne, rzeczowe lub usługowe, a po stronie sponsorowanego promowanie, użyczenie wizerunku czy wprost reklama'.

</doc>
<doc id="193109" url="https://pl.wikipedia.org/wiki?curid=193109" title="Uniwersytet Artystyczny im. Magdaleny Abakanowicz w Poznaniu">
Uniwersytet Artystyczny im. Magdaleny Abakanowicz w Poznaniu

Uniwersytet Artystyczny im. Magdaleny Abakanowicz w Poznaniu – uczelnia artystyczna w Poznaniu powstała w 1919 roku jako Państwowa Szkoła Sztuk Zdobniczych. Jest jednym z dwóch uniwersytetów o profilu artystycznym funkcjonujących w Polsce.
Gmach główny uczelni, mieszczący rektorat, znajduje się w centrum miasta na rogu Al. Karola Marcinkowskiego i ul. 23 Lutego, w budynku przedwojennego Starostwa Krajowego w Poznaniu.
Historia.
1919–1938: Szkoła Zdobnicza i Państwowa Szkoła Sztuk Zdobniczych i Przemysłu Artystycznego w Poznaniu.
1 listopada 1919 roku po wieloletnich staraniach podnoszonych jeszcze w czasach zaborów otwarto w Poznaniu Państwową Szkołę Sztuk Zdobniczych. W 1921 roku Szkoła Zdobnicza została upaństwowiona i zaczęła funkcjonować pod nazwą Państwowej Szkoły Sztuk Zdobniczych i Przemysłu Artystycznego. W latach 1919–1925 Szkoła realizowała program edukacyjny związany przede wszystkim z rzemiosłem i przemysłem artystycznym oraz malarstwem. W roku akademickim 1927/28 otwarto nowy Wydział Architektury Wnętrz. W roku 1927 w Szkole funkcjonowało sześć wydziałów: Wydział Malarstwa Dekoracyjnego i Wzornictwa (pod kierunkiem Wiktora Gosienieckiego), Wydział Grafiki i Introligatorstwa (Jan Wroniecki), Wydział Ceramiki (Stanisław Jagmin, Rudolf Krzywiec), Wydział Rzeźby w Metalu, Brązownictwa i Jubilerstwa (Jan Wysocki), Wydział Tekstylny (Władysław Roguski) oraz Wydział Architektury Wnętrz. W 1929 roku kadra oraz uczniowie poznańskiej Szkoły Zdobniczej wzięli udział w Powszechnej Wystawie Krajowej, prezentując swoje prace w Dziale Sztuki, a także w innych częściach ekspozycyjnych PWK.
1938–1939: Państwowy Instytut Sztuk Plastycznych w Poznaniu.
Na podstawie Rozporządzenia Ministra Wyznań Religijnych i Oświecenia Publicznego z 1 czerwca 1937 roku Państwowa Szkoła Sztuk Zdobniczych i Przemysłu Artystycznego została przemianowana na Państwowy Instytut Sztuk Plastycznych. Nauka w instytucie trwała pięć lat i była podzielona na roczne kursy na Wydziale Ogólnym i wydziałach specjalnych – okres zajęć dydaktycznych na każdym wydziale zaczynał się 10 września i kończył 20 czerwca. W tych latach Instytut zatrudniał w sumie 40 pracowników, 23 nauczycieli i instruktorów, 12 nauczycieli przedmiotów uzupełniających i 4 osoby personelu administracyjnego, natomiast uczniowie dzielili się na zwyczajnych i nadzwyczajnych, zależnie od uzyskanego wcześniej wykształcenia. W ramach działań Instytutu otwarto publiczną salę rysunków z kursem rysunku, a głównym zadaniem Instytutu było „przygotowanie artystyczne i techniczne pracowników przemysłu artystycznego i rękodzieła do samodzielnej twórczej pracy w przeróżnych gałęziach tej dziedziny”.
1946–1996: Państwowa Wyższa Szkoła Sztuk Plastycznych.
Po otrzymaniu przez Jana Wronieckiego po wojnie pozwolenia na powołanie wyższej uczelni artystycznej w Poznaniu Instytut przekształcony został w Państwową Wyższą Szkołę Sztuk Plastycznych z wydziałami Malarstwa i Grafiki oraz Sztuki Wnętrza i Rzeźby. W latach 50. obostrzenia władz sprawiły, że w poznańskiej szkole zlikwidowano malarstwo, grafikę i tkactwo, a głównymi dyscyplinami stały się meblarstwo z architekturą wnętrz. Po odwilży szkoła przeniosła się do budynku Starostwa Krajowego, który do dzisiaj należy do kompleksu Uniwersytetu Artystycznego (główny budynek A). Zaczęły powstawać galerie sztuki ściśle związane z uczelnią, m.in. Akumulatory 2. Galerie były aktywne przez całe lata 80. i 90.
W uczelni przez wiele lat działał Teatr Plastyków pod kierownictwem artystycznym Kazimierza Grochmalskiego, jeden z ważniejszych teatrów studenckich w Polsce.
Od 1996: Akademia Sztuk Pięknych i Uniwersytet Artystyczny w Poznaniu.
W 1996 roku Szkoła uzyskała status Akademii Sztuk Pięknych, a w 2010 roku status Uniwersytetu Artystycznego.
W 2013 zakończono modernizację gmachu głównego, zmieniając barwę elewacji na piaskowy (z funkcjonującego wiele lat zielonego). Przywrócono (na podstawie starych zdjęć) detale, m.in. dwa orły nad wejściem i stojące na filarach alegorie przemysłu i rolnictwa: Cybelię i Cererę. Obiekt został zwycięzcą konkursu Fasada Roku 2012 w kategorii "Budynek po renowacji"W 2016 otwarto nowy budynek dydaktyczny (B) mieszczący pracownie, studia telewizyjne i filmowe, pracownie tworzyw sztucznych wraz z lakiernią (pierwsze w Polsce akademickie pomieszczenia, gdzie studenci mogą pracować z żywicami), nowocześnie wyposażoną i dostępną dla studentów drukarnię oraz przestrzeń wystawienniczą w Atrium. Atrium jest także miejscem, gdzie odbywają się najważniejsze uroczystości uniwersyteckie, wykłady, koncerty czy spektakle. Wyposażono je w nowoczesny system oświetleniowy i nagłaśniający, m.in. w tzw. prysznice akustyczne kierujące dźwięk punktowo, do osób stojących pod nimi.
Uczelnia posiada w sumie 6 budynków dydaktycznych zlokalizowanych w ścisłym centrum miasta. W 2020 i 2021 planowane jest otwarcie kolejnych obiektów przy ul. Szyperskiej oraz przy ul. Mielżyńskiego. Do uniwersytetu należy także dom plenerowy w Skokach.
Od października 2016 roku działa pięć galerii uczelnianych stworzonych we współpracy z Miastem Poznaniem: Galeria Duża Scena UAP, Galeria Mała Scena UAP, Galeria Curators’LAB, Galeria Design i Galeria R20 (obecnie Galeria Scena Otwarta). W 2020 dołączyła do nich galeria Wydziału Malarstwa i Rysunku UAP – Galeria Szewska 16. W Miejskich Galeriach UAP organizowane są wystawy przede wszystkim studentów, absolwentów oraz kadry Uniwersytetu, a także warsztaty zarówno dla dzieci, jak i dorosłych.
Od 1 stycznia 2021 roku uniwersytet nosi nazwę Uniwersytetu Artystycznego im. Magdaleny Abakanowicz w Poznaniu.
Wydziały.
W ramach uczelni działają następujące wydziały:
Doktorzy honoris causa.
Doktorami honoris causa Uniwersytetu Artystycznego w Poznaniu są:

</doc>
<doc id="193110" url="https://pl.wikipedia.org/wiki?curid=193110" title="Wilhelm Weber (fizyk)">
Wilhelm Weber (fizyk)

Wilhelm Eduard Weber (ur. 24 października 1804 w Wittenberdze, zm. 23 czerwca 1891 w Getyndze) – niemiecki fizyk, badał magnetyzm i elektryczność. Laureat Medalu Copleya.
Życiorys.
Urodził się w Wittenberdze, gdzie jego ojciec, Michael Weber, był profesorem teologii. William był drugim z braci Weberów: Ernesta Heinricha i Eduarda Friedricha. Wszyscy otrzymali wykształcenie.
W 1831 podjął pracę na Uniwersytecie w Getyndze, gdzie wraz z Gaussem zbudował bardzo czuły magnetometr do pomiaru natężenia pola magnetycznego, urządzenia do pomiaru prądu stałego i zmiennego, a także telegraf elektromagnetyczny (1833). Ogłosił szereg podstawowych prac z zakresu elektromagnetyzmu, wydanych pt. „Elektrodynamische Massbestimmungen” (1846-1877).
Upamiętnienie.
Na jego cześć jednostkę strumienia magnetycznego w układzie SI nazwano weberem.

</doc>
<doc id="193112" url="https://pl.wikipedia.org/wiki?curid=193112" title="Kaplica Bożego Grobu w Przeworsku">
Kaplica Bożego Grobu w Przeworsku

Kaplica Bożego Grobu w Przeworsku – kaplica przy bazylice kolegiackiej w Przeworsku, w której znajduje się stały ołtarz będący wierną repliką z bazyliki Grobu Świętego w Jerozolimie.
Kaplica została dobudowana do bazyliki w 1692 roku. Posiada wyraźnie barokowy wystrój. Wejście do niej prowadzi przez bogato zdobione odrzwia z czarnego marmuru z drzwiami z kutego żelaza. We wnętrzu na centralnym miejscu znajduje się wykonany w 1712 roku Boży Grób. W jego ścianę został wmurowany jako relikwia kamień z jerozolimskiego oryginału. Ściany zdobi neoklasyczna dekoracja malarska z około 1845 roku z fragmentem starej polichromii. Na ścianach bocznych znajdują się ołtarze z XVIII wieku: „Złożenie do Grobu” oraz „Niewiasty i uczniowie przy pustym Grobie”.
Istnienie kaplicy związane jest z zakonem Kanoników Regularnych Stróżów Grobu Chrystusowego zwanych bożogrobcami lub miechowitami, którzy przybyli do Przeworska w 1394 roku, sprawując w tej parafii posługę do 1846 roku.
Dziś kościół wraz z kaplicą Grobu Pańskiego stanowi sanktuarium, a także atrakcję turystyczną.
W 2007 obiekt zajął 5. miejsce w plebiscycie gazety „Nowiny” na 7 cudów Podkarpacia.

</doc>
<doc id="193116" url="https://pl.wikipedia.org/wiki?curid=193116" title="Zadanie">
Zadanie

– określenie celu, który należy osiągnąć lub wskazanie czynności, które należy wykonać. W pierwszym przypadku określeniu celu nie musi towarzyszyć podanie sposobu jego realizacji. Co więcej taki sposób może w ogóle nie istnieć, jeżeli zadanie jest niewykonalne. W drugim przypadku celem jest samo działanie sformułowane w zadaniu.
W matematyce:
W naukach przyrodniczych:
W informatyce:

</doc>
<doc id="193118" url="https://pl.wikipedia.org/wiki?curid=193118" title="Zadanie (informatyka)">
Zadanie (informatyka)

Zadanie () – zbiór instrukcji programu komputerowego, załadowanych do pamięci RAM i wykonywanych przez procesor.

</doc>
<doc id="193119" url="https://pl.wikipedia.org/wiki?curid=193119" title="Olimpique Marsylia">
Olimpique Marsylia



</doc>
<doc id="193120" url="https://pl.wikipedia.org/wiki?curid=193120" title="Tymianek właściwy">
Tymianek właściwy



</doc>
<doc id="193122" url="https://pl.wikipedia.org/wiki?curid=193122" title="Przełączanie zadań">
Przełączanie zadań



</doc>
<doc id="193123" url="https://pl.wikipedia.org/wiki?curid=193123" title="Czas (teoria literatury)">
Czas (teoria literatury)

Czas w literaturze – Kazimierz Bartoszyński wiąże pojęcie czasu epickiego z figurami typu: postacie, fabuła, sytuacja narracyjna i interpretuje je jako zespół pewnych relacji, zachodzących w ramach tych figur (układów znaczeniowych) oraz między figurami. 
Badania nad znaczeniem czasu w literaturze obejmują po pierwsze kwestie filozofii czasu ukazywane w dziełach literackich (np. ciągłość i trwałość ludzkiej jaźni i tożsamości, subiektywne poczucie czasu społeczeństwa i jednostki), po drugie - problematykę czasowej struktury utworów literackich, co jest przedmiotem teorii literatury.
W strukturze utworu literackiego wyróżnić można czas zdarzeń i przedmiotów przedstawionych oraz czas wypowiedzi; powstający między nimi dystans jest różny dla różnych rodzajów literackich, ale także w ich obrębie, np. w epice, podlega modyfikacjom. Bartoszyński zwraca też uwagę na aspekt czasowy samej wypowiedzi (czas wykonania komunikatu językowego), tj. na czas językowej konkretyzacji utworu.
Leonard Orr wyodrębnił cztery typy czasu w powieści:
W powieści, w której nie zachowana jest chronologia zdarzeń występują zjawiska: retrospekcji (przedstawia się wydarzenia wcześniejsze niż zasadniczy czas fabuły) lub antycypowania (wydarzenia późniejsze niż zasadniczy czas fabuły. Nie jest możliwe istnienie utworu prozatorskiego, w którym nie występuje kategoria czasu.

</doc>
<doc id="193124" url="https://pl.wikipedia.org/wiki?curid=193124" title="Wartość firmy">
Wartość firmy

Wartość firmy () – nadwyżka wartości udziałów nad odpowiadającą im częścią aktywów netto.
Jest to termin określający tę część wartości przedsiębiorstwa, która nie wynika bezpośrednio z wyceny jego aktywów netto. Wartość firmy powstaje w przypadku przejęć i jest wykazywana w skonsolidowanym sprawozdaniu finansowym. Jest to różnica między ceną nabycia innej jednostki lub jej zorganizowanej części a wartością godziwą przejętych aktywów netto. Jeżeli cena nabycia jednostki lub jej zorganizowanej części jest niższa od wartości godziwej przejętych aktywów, to różnica stanowi ujemną wartość firmy () prezentowaną w pasywach bilansu. Jeżeli cena nabycia jednostki lub jej zorganizowanej części jest wyższa od wartości godziwej przejętych aktywów netto, to różnica stanowi dodatnią wartość firmy, ujmowaną w aktywach bilansu.
Wartość firmy powstaje niekiedy także w przypadku nabycia udziałów (akcji) metodą praw własności.
Wartość firmy musi być amortyzowana metodą liniową przez okres nie dłuższy niż 5 lat. W uzasadnionych przypadkach może on zostać wydłużony do 20 lat.
Gdy wartość firmy powstaje w wyniku przejęcia innego podmiotu na podstawie MSSF 3, to wówczas jest zakaz jej amortyzacji. Należy przeprowadzać wtedy, co najmniej raz w roku, test na utratę wartości firmy.

</doc>
<doc id="193125" url="https://pl.wikipedia.org/wiki?curid=193125" title="Olympique Marsylia">
Olympique Marsylia

Olympique Marsylia () – francuski klub piłkarski z siedzibą w Marsylii, założony 31 sierpnia 1899, występujący w Ligue 1 i zajmujący 1. miejsce w tabeli wszech czasów tej ligi. Jeden z najbardziej utytułowanych francuskich zespołów piłkarskich: 9-krotny mistrz kraju, 10-krotny zdobywca Pucharu Francji, 3-krotny triumfator Pucharu Ligi i 3-krotny zwycięzca Superpucharu Francji. Zdobywca Ligi Mistrzów (1992/93) i Pucharu Intertoto (2005). Od 1937 r. domowe mecze rozgrywa na Stade Vélodrome. Dewizą (lub mottem) klubu z Marsylii jest "Droit au But" (pol. "Prosto do celu"). 
Historia.
Olympique Marsylia został oficjalnie założony przez René Dufaure'a de Montmirail, na mocy dekretu prefektury departamentu Delta Rodanu z 31 sierpnia 1899, w wyniku połączenia się klubu piłkarskiego Football Club de Marseille (utworzonego w 1897 r.) z klubem szermierczym L'Épée. Istnieją jednak źródła potwierdzające funkcjonowanie wielosekcyjnego klubu Olympique de Marseille już w 1892 r., założonego w związku z planami zorganizowania I Letnich Igrzysk Olimpijskich w 1896 r.
W sezonie 1992/93 Olympique Marsylia – jako jedyna do tej pory francuska drużyna klubowa – wygrała piłkarską Ligę Mistrzów (po zwycięstwie 1:0 nad A.C. Milan).
28 lutego 2007 kanadyjski biznesmen Jack Kachkar złożył propozycję kupna klubu, jednak jego gwarancje finansowe zostały uznane za sfałszowane i do transakcji wartej ponad 150 milionów euro nie doszło.
17 października 2016 amerykański biznesmen Frank McCourt (były prezes amerykańskiej drużyny baseballowej Los Angeles Dodgers) zakupił klub za kwotę 45 milionów euro.
W sierpniu 2022 roku do Marsylii przybył chilijski gwiazdor Alexis Sánchez.
Władze klubu.
Obecne władze klubu:
Obecny skład.
"Aktualny na 24 lutego 2023."
Kibice.
Olympique Marsylia cieszy się sporym zainteresowaniem ze strony ludzi ze świata muzyki, filmów, polityki itp. m.in. kibicami OM są Emmanuel Macron, L'Algérino, Soprano, JUL (raper), Naps (raper) i wielu innych.
Piłkarze w historii.
Królowie strzelców.
Królowie strzelców ligi francuskiej występujący w barwach OM.
Kultowi gracze.
Pogrubieni zostali zawodnicy obecnie grający w Olympique Marsylia.
Popularność i zainteresowanie mediów.
Portale społecznościowe OM (aktualne na dzień 13.12.2022 r.)

</doc>
<doc id="193130" url="https://pl.wikipedia.org/wiki?curid=193130" title="Liga Mistrzów UEFA (2005/2006)">
Liga Mistrzów UEFA (2005/2006)

Liga Mistrzów UEFA 2005/2006 – 14. sezon Ligi Mistrzów UEFA, najbardziej prestiżowego turnieju w europejskiej klubowej piłce nożnej, rozgrywanego od 1992 roku (51. turniej ogólnie, wliczając Puchar Europy Mistrzów Klubowych).
Finał rozegrany został 17 maja 2006 na stadionie Stade de France w Paryżu, a zwycięstwo odniósł zespół FC Barcelona.
Rozgrywki składają się z 3 części:
I runda kwalifikacyjna.
Pierwsze mecze:
12 lipca 2005
13 lipca 2005
Mecze rewanżowe:
19 lipca 2005
20 lipca 2005
II runda kwalifikacyjna.
Pierwsze mecze:
26 lipca 2005
27 lipca 2005
Mecze rewanżowe:
2 sierpnia 2005
3 sierpnia 2005
III runda kwalifikacyjna.
Pierwsze mecze:
9 sierpnia 2005
10 sierpnia 2005
Mecze rewanżowe:
23 sierpnia 2005
24 sierpnia 2005
Faza grupowa.
Grupa A.
14 września 2005
Jeanvion Yulu-Matondo 85 – Pavel Nedvěd 66, David Trezeguet 75
Paolo Guerrero 60
27 września 2005
Martín Demichelis 38
David Trezeguet 27, Adrian Mutu 82, Zlatan Ibrahimović 85
18 października 2005
Bosko Balaban 75
Sebastian Deisler 32, Martín Demichelis 37 – Zlatan Ibrahimović 90
2 listopada 2005
Javier Portillo 9, Boško Balaban 25, Gert Verheyen 63 – Marek Kincl 1, Steffen Hofmann 81
David Trezeguet 62, 85 – Sebastian Deisler 66
22 listopada 2005
Alessandro Del Piero 80
Sebastian Deisler 21, Ali Karimi 54, Roy Makaay 73, 77
7 grudnia 2005
Javier Portillo 32 – Claudio Pizarro 21
Marek Kincl 53 – Alessandro Del Piero 35, 45, Zlatan Ibrahimović 42
Grupa B.
14 września 2005
Gilberto Silva 51, Dennis Bergkamp 92 – Nelson Ferreira 53
Miroslav Matušovič 66 – Wesley Sneijder 91
27 września 2005
Markus Rosenberg 70 – Fredrik Ljungberg 2, Robert Pirès 69 (k)
Selver Hodzić 89
18 października 2005
Thierry Henry 21, 74
Janis Anastasiu 36, 55
2 listopada 2005
Thierry Henry 23, Robin van Persie 82, 86
Mauro Lustrinelli 56, Adriano Pimenta 74 – Wesley Sneijder 27, Janis Anastasiu 63, Nigel de Jong 91, Nourdin Boukhari 93
22 listopada 2005
Robert Pirès 88 (k)
Nigel de Jong 68, 89 – Martin Petráš 90
7 grudnia 2005
Grupa C.
14 września 2005
Deco 13, Ronaldinho 76 (k)
Vincenzo Iaquinta 28, 73, 78
27 września 2005
Ezequiel González 5 (k), Ewangelos Mandzios 8 – Miroslav Klose 41
Ronaldinho 13, 32, 90 (k), Deco 41 – Felipe 24
18 października 2005
Antonio Di Natale 86 – Felipe 64 (s)
2 listopada 2005
Miroslav Klose 15, Frank Baumann 24, Johan Micoud 51, 67 – Antonio Di Natale 54, 57, Christian Schulz 60 (s)
Mark van Bommel 1, Samuel Eto’o 14, 40, 65, Lionel Messi 34
22 listopada 2005
Gabri 14, Ronaldinho 26, Henrik Larsson 71 – Tim Borowski 22 (k)
Konstandinos Charalambidis 45 – Vincenzo Iaquinta 81, Vincent Candela 83
7 grudnia 2005
Nelson Valdez 28, 31, Johan Micoud 2 (k), Miroslav Klose 51, Torsten Frings 90+1 – Nasief Morris 53
Santiago Ezquerro 85, Andrés Iniesta 90
Grupa D.
14 września 2005
Fabrizio Miccoli 92
27 września 2005
Ryan Giggs 39, Ruud van Nistelrooy 85 – Simão Sabrosa 59
18 października 2005
Juan Román Riquelme 73 (k) – Manuel Fernandes 77
2 listopada 2005
Marcos Senna 81
Milenko Ačimovič 38
22 listopada 2005
7 grudnia 2005
Geovanni 16, Beto 34 – Paul Scholes 6
Guayre 67
Grupa E.
13 września 2005
Jan Vennegoor of Hesselink 33
Kaká 18, 89, Andrij Szewczenko 87 – Alex 63 (k)
28 września 2005
Alex 40 (k), 68, Stephen Appiah 90
Soren Larsen 3, Hamit Altıntop 70 – Clarence Seedorf 1, Andrij Szewczenko 59
19 października 2005
Fábio Luciano 14, Marcio Nobre 73, Stephen Appiah 79 – Lincoln 59, 62, Kevin Kurányi 77
1 listopada 2005
Jefferson Farfán 12
Kevin Kurányi 32, Ebbe Sand 91
23 listopada 2005
Lewan Kobiaszwili 18 (k), 72, 79 (k)
Andrij Szewczenko 16, 52, 70, 76
6 grudnia 2005
Kaká 52, 60, Andrea Pirlo 42 – Christian Poulsen 44, Lincoln 66
Phillip Cocu 14, Jefferson Farfán 85
Grupa F.
13 września 2005
Alejandro Lago 19 (s) – Per Ciljan Skjelbred 42, Dimitris Mawrojenidis 49 (s), Øyvind Storflor 90
John Carew 21, Juninho Pernambucano 25, Sylvain Wiltord 31
28 września 2005
Raúl 9, Roberto Soldado 86 – Pandelis Kafes 47
Cris 45
19 października 2005
Juninho Pernambucano 4, Sidney Govou 89 – Pandelis Kafes 84
Jonathan Woodgate 48, Raúl 52, Iván Helguera 68, David Beckham 82 – Roar Strand 40
1 listopada 2005
Tijani Babangida 3 – Juninho Pernambucano 11, John Carew 44, 57, Mahamadou Diarra 55
Mikael Dorsin 26 (s), Guti 41
23 listopada 2005
Thorstein Helstad 87 – Rivaldo 25
Guti 41 – John Carew 72
6 grudnia 2005
Erol Bulut 50, Rivaldo 87 – Sergio Ramos 7
Karim Benzema 33, Fred 90 – Daniel Braaten 68
Grupa G.
13 września 2005
Arzu 51 – Florent Sinama-Pongolle 4, Luis García 14
Frank Lampard 19
28 września 2005
Ricardo Oliveira 68
19 października 2005
Didier Drogba 24, Ricardo Carvalho 44, Joe Cole 59, Hernán Crespo 64
Djibril Cissé 20
1 listopada 2005
Dani 28
Fernando Morientes 34, Luis Garcia 61, Djibril Cissé 89
23 listopada 2005
Hernán Crespo 8, Ricardo Carvalho 15
6 grudnia 2005
Vincent Kompany 44
Grupa H.
13 września 2005
Julio Cruz 17
Peter Løvenkrands 35, Dado Pršo 59, Sotiris Kirjakos 86 – Pepe 47, 71
28 września 2005
Luis González 32, Diego 39 – Peter Petráš 45, Ján Kozák 54, Balázs Borbély 74
David Pizarro 49
19 października 2005
Marco Materazzi 22 (s), Benny McCarthy 35
1 listopada 2005
Balázs Borbély 8, Ján Kozák 59 – Dado Pršo 3, Steven Thompson 44
Julio Cruz 75 (k), 82 – Hugo Almeida 16
23 listopada 2005
Luis Figo 28, Adriano 41, 59, 74
Lisandro López 60 – Ross McCormack 83
6 grudnia 2005
Peter Løvenkrands 38 – Adriano 30
1/8 finału.
21 lutego 2006
22 lutego 2006
Rewanże:
7 marca 2006
8 marca 2006
9 marca 2006
Ćwierćfinały.
Pierwsze mecze:
28 marca 2006
29 marca 2006
Rewanże:
4 kwietnia 2006
5 kwietnia 2006
Półfinały.
18 kwietnia 2006
19 kwietnia 2006
Rewanże:
25 kwietnia 2006
26 kwietnia 2006
Finał.
17 maja 2006 na stadionie Stade de France w Paryżu.
 
ZDOBYWCA LIGI MISTRZÓW 2005/2006
FC BARCELONA DRUGI TYTUŁ 

</doc>
<doc id="193131" url="https://pl.wikipedia.org/wiki?curid=193131" title="Lajos Kossuth">
Lajos Kossuth

Lajos Kossuth (ur. 19 września 1802 w Monoku, zm. 20 marca 1894 w Turynie) – węgierski polityk, szlachcic, prawnik, dziennikarz, przewodniczący Krajowego Komitetu Obrony Ojczyzny, gubernator Węgier; przywódca rewolucji węgierskiej uważany za węgierskiego bohatera narodowego.
Życiorys.
Urodził się we wsi Monok w komitacie Zemplén. Od 1825 był prawnikiem, a w latach 1825–1827, 1832–1836 i 1847–1848 węgierskim posłem skrzydła narodowo-liberalnego. 23 czerwca 1831 roku w przemówieniu wygłaszanym na sejmiku komitackim w Sátoraljaújhely poparł walkę Polaków o niepodległość w powstaniu listopadowym. W latach 40. po zaciekłej debacie prowadzonej poprzez prasę ze swym poprzednikiem hrabią Istvánem Széchenyim został liderem ruchu narodowo-liberalnego. W 1837 został oskarżony o zdradę i skazany na areszt w twierdzy. Powodem oskarżenia było opublikowanie przez niego „Obserwacji sytuacji politycznej”. Po wyjściu z więzienia został wydawcą i redaktorem naczelnym gazety narodowo-liberalnego „Pesti Hírlap”.
Walka o niepodległość.
W marcu 1848 po wybuchu Wiosny Ludów w Cesarstwie Austriackim (zwanej tam "rewolucją marcową") domagał się w swej mowie z 3 marca 1848 zmiany monarchii absolutnej na konstytucyjną, jak również konstytucji dla narodów cesarstwa. Jednak podczas rewolucji jego poglądy stały się bardziej radykalne i domagał się (też z bronią w ręku) całkowitej niezależności Węgier od Austrii.
W pierwszym niezależnym węgierskim rządzie, którego premierem był Lajos Batthyány, pełnił funkcję ministra finansów i przewodniczącego komisji ds. wojskowych.
Jako wiodąca osobowość rządu zaproponował i przeprowadził liczne reformy, np. uwolnienie chłopów z niewolniczego poddaństwa, zniesienie pańszczyzny, likwidację przywilejów szlachty.
Utworzył też węgierskie ochotnicze siły zbrojne (Honvéd) do zwalczania proaustriackich ruchów nie-węgierskich grup narodowych, przede wszystkim Chorwatów, na terenie Węgier.
Po abdykacji cesarza Ferdynanda I w wyniku rewolucji marcowej Węgrzy w grudniu 1848 nie uznali praw cesarza Franciszka Józefa I do tronu Węgier. Mimo tego 7 marca 1849 Franciszek Józef I próbował wprowadzić na Węgrzech swoją wersję konstytucji, co spowodowało wybuch rewolucji niepodległościowej na Węgrzech i proklamację niezależności przez Kossutha (14 kwietnia 1849). Kossutha wybrano przywódcą Węgier z pełnomocnictwami władzy absolutnej. Początkowo węgierska armia rewolucyjna, którą ochotniczo wspierali polscy emigranci, pokonała wojska austriackie pod wodzą księcia Alfreda von Windischgrätz. Jednym ze znanych Polaków walczących w węgierskiej armii był gen. Józef Bem. Ostatecznie jednak przy poparciu Rosjan i Chorwatów udało się Austriakom zmienić bieg zdarzeń. W kleszczach między rosyjskimi wojskami z północy i wschodu, chorwackimi z południa i austriackimi z zachodu został zdławiony węgierski ruch wolnościowy, a Węgry stały się ponownie częścią monarchii Habsburgów.
Po klęsce rewolucji i wojny niepodległościowej 13 węgierskich generałów i oficerów (w Aradzie) i byłego premiera Batthyánya (w Peszcie) skazano na śmierć. Wyroki wykonano 6 października 1849. Jedna z legend, którą – według węgierskiego historyka Róberta Hermanna – stworzyli handlarze winem, mówi, że jakoby po egzekucji austriaccy oficerowie stuknęli się na toast piwem i w związku z tym stukanie się piwem na Węgrzech jest do dziś źle widzianym i obraźliwym gestem.
Emigracja.
Sam Kossuth został również (zaocznie) skazany na śmierć. Uniknął jednak egzekucji, gdyż udało mu się uciec za granicę: najpierw do Imperium Osmańskiego, a następnie do Anglii, gdzie poznał Giuseppe Mazziniego. Później we Włoszech spotkał Giuseppe Garibaldiego i utworzył węgierski legion, który walczył w północnych Włoszech przeciwko Austriakom. W 1867 w ramach węgiersko-austriackiego pojednania i związanej z nim amnestii dla byłych powstańców, również wyrok Kossutha cofnięto, w zamian za to cesarz Franciszek Józef I został królem Węgier. Jednakże, jako przeciwnik ugody z Austrią, Kossuth pozostał we Włoszech, umierając w Turynie 20 marca 1894. Kossuth został pośmiertnie zrehabilitowany również przez oficjalne władze austriackie. Cesarz Franciszek Józef I sprowadził uroczyście jego zwłoki do Budapesztu, gdzie zostały one przy udziale tłumów honorowo pochowane.
Droga Węgier do niepodległości.
Pozycja Węgier w monarchii habsburskiej uległa zmianie w wyniku kryzysu wywołanego wojną prusko-austriacką z 1866 roku. W 1867 uzyskały znaczną poprawę statusu i równouprawnienie z Austrią, co oficjalnie manifestowało się zmianą nazwy monarchii austriackiej na Austro-Węgry (niem. "kaiserliche und königliche Monarchie Österreich-Ungarn" albo w skrócie "K.u.K. Monarchie"). Od tej pory kraj Franciszka Józefa I stał się monarchią dualistyczną o statusie pojedynczego państwa, które składało się z dwóch członów. Dla podkreślenia zasług Kossutha dla wolności i niepodległości Węgier bezpośrednio przed budynkiem parlamentu węgierskiego w Budapeszcie stoi jego pomnik. Angielski poeta Algernon Charles Swinburne uczcił Kossutha sonetem "To Louis Kossuth", opublikowany w tomiku "Poems and Ballads. Second Series" z 1878.
Upamiętnienie.
Na jego cześć został nazwany plac Kossuth tér w Budapeszcie, oraz ulice m.in. również w Budapeszcie, Győrze i Miszkolcu.
Lajos Kossuth widnieje m.in. na banknotach 10 milionów milpengő oraz na 1 milionie bilpengő, oraz na monecie 5 forintów
Upamiętnienie w Polsce.
Od 25 października 1976 r. polityk jest patronem ulicy na terenie obecnej dzielnicy Bemowo w Warszawie.

</doc>
<doc id="193134" url="https://pl.wikipedia.org/wiki?curid=193134" title="Burowo">
Burowo

Burowo (niem. "Burow") – wieś sołecka w województwie zachodniopomorskim, w powiecie goleniowskim, w gminie Goleniów. W latach 1975–1998 miejscowość położona była w województwie szczecińskim. W roku 2009 wieś liczyła 110 mieszkańców.
Geografia.
Wieś leży ok. 12 km na wschód od Goleniowa, na pagórkowatej Równinie Nowogardzkiej, w okolicy rzeki Gowienicy, która bierze swoje źródła w okolicznej dolinie torfowej, ok. 3 km na północ od Mostów. Występują tutaj wzgórza morenowe (drumliny), torfowa dolina Gowienicy, przez którą prowadzi droga, w stronę Maciejewa i Mostów. Znajdują się również lasy wschodnich rubieży Puszczy Goleniowskiej zdominowane drzewostanowo przez sosnę i buk. Są to tereny pagórkowate o wysokościach bezwzględnych do 62 m n.p.m. (wzgórze na wschód od wsi).
Historia.
Najstarsze ślady osadnictwa na terenie wsi pochodzą z neolitu. Znaleziska archeologiczne potwierdzają istnienie tutaj osady kultury ceramiki sznurowej. Pierwsze wzmianki o wsi pochodzą z wieku XIV. Od założenia do końca XVIII stulecia wieś pozostawała pod władzą znanej w okolicy rodziny von Flemming, której jedną z siedzib był pałac w Mostach. We wsi znajdował się młyn i tartak. W XIX wieku Burowo zostało przejęte przez ród von Petersdorf. W roku 1872 wieś zamieszkiwało ok. 150 osób. Do "Burow" należał również młyn Burówko oraz majątek rycerski. W samej wsi znajdował się kościół, folwark, młyn, cmentarz, cztery duże gospodarstwa. Po II wojnie światowej regularna owalnica przybrała nieregularny kształt, kościół zniszczono w latach 50. XX wieku, zburzono również tartak i młyn.
Zabytki i atrakcje turystyczne.
Ruiny kościoła oraz cmentarza, kamień pamięci poświęcony ofiarom I wojny światowej – mieszkańcom "Burow". Zabudowa pochodzi w większości z przełomu XIX i XX wieku, można znaleźć domy o konstrukcji ryglowej. 
W okolicy, w dolinie Gowienicy znajduje się przydrożna kapliczka maryjna oraz tablica z dziesięciorgiem przykazań.
Turystyka.
We wsi znajduje się Ośrodek Szkolno – Wypoczynkowy Uniwersytetu Szczecińskiego.
Komunikacja.
W Burowie znajduje się przystanek PKS-u. 

</doc>
<doc id="193135" url="https://pl.wikipedia.org/wiki?curid=193135" title="Bobby McFerrin">
Bobby McFerrin

Bobby McFerrin (ur. 11 marca 1950 w Nowym Jorku) – amerykański wokalista jazzowy. Wykonuje utwory a cappella i z akompaniamentem, solo, jak i z zespołem. Zajmuje się również beatboxem. Współpracował między innymi z pianistą Chickiem Corea, grupą Weather Report i wiolonczelistą Yo-Yo Ma.
Najbardziej znanym utworem McFerrina jest piosenka "Don't Worry, Be Happy" z płyty "Simple Pleasures", która pojawiła się w filmie "Koktajl" z Tomem Cruise’em i znajdowała się na pierwszym miejscu listy przebojów (muzyki popularnej) w USA.
W swojej pracy artystycznej wykorzystuje motywy ludowe, zwłaszcza w zakresie kompozycji i sposobów emisji głosu. Charakterystycznym elementem aranżacji u Bobby’ego McFerrina jest wydobywanie dźwięków o charakterze perkusyjnym poprzez uderzenia w swoje ciało.
Jest synem zmarłego w 2006, znanego śpiewaka operowego Roberta McFerrina Sr.
Laureat NEA Jazz Masters (2020 r.).
Występy w Polsce.
Wystąpił w Polsce 21 lipca 2002 r. na improwizowanym koncercie zamykającym XI edycję festiwalu Warsaw Summer Jazz Days. Na własne życzenie występował z towarzyszeniem nieznanych mu wcześniej, a zaproszonych przez organizatorów, polskich artystów: Grupy MoCarta, Orkiestry z Chmielnej, Motion Trio oraz Adama Pierończyka. W trakcie koncertu zaprosił na scenę 16 osób (ostatecznie weszło ich więcej), z których powstał 4-głosowy chór. Na zakończenie do jego akompaniamentu publiczność odśpiewała pieśń "Ave Maria" Bacha-Gounoda. McFerrin odtwarzał wokalnie partię organów.
29 kwietnia 2010 wystąpił w Zabrzu, gdzie na scenie pojawił się również Marcin Wyrostek. 30 kwietnia 2010 roku wystąpił na festiwalu Gaude Mater w Częstochowie, zaś 13 maja na Dziedzińcu Akademii Rycerskiej w Legnicy, inaugurując cykliczny festiwal Legnica Cantat. 4 lipca 2012 r. zagrał w Sali Kongresowej z towarzyszeniem wokalnego Trio WeBe-3, a planowany na następny dzień koncert w Hali Orbita we Wrocławiu został odwołany. W 2013 roku wystąpił w roli gospodarza koncertu McFerrin+ (w ramach festiwalu Solidarity of Arts) w Gdańsku. 16 czerwca 2015 r. koncertował w Bielsku-Białej na koncercie: „Doskonałość porozumienia” - Chick Corea &amp; "Bobby McFerrin". 22 listopada 2019 wystąpił w Arenie Ursynów w Warszawie z zespołem: Gil Goldstein, Jeff Carney, Louis Cato.

</doc>
<doc id="193136" url="https://pl.wikipedia.org/wiki?curid=193136" title="Essex">
Essex

Essex – hrabstwo administracyjne (niemetropolitalne), ceremonialne i historyczne we wschodniej Anglii, w regionie East of England, położone na północny wschód od Londynu, nad Morzem Północnym, zaliczane do tzw. "Home Counties". Nazwa hrabstwa pochodzi od istniejącego we wczesnym średniowieczu anglosaskiego Królestwa Esseksu.
Hrabstwo administracyjne zajmuje powierzchnię 3465 km², a zamieszkane jest przez 1 393 600 osób (2011). Hrabstwo ceremonialne, obejmujące dodatkowo dwie jednostki administracyjne typu "unitary authority" – Thurrock i Southend-on-Sea, liczy 3670 km² powierzchni i 1 724 900 mieszkańców (2011). Największym miastem hrabstwa ceremonialnego jest Southend-on-Sea, a administracyjnego – Colchester. Ośrodkiem administracyjnym hrabstwa i jedynym miastem na jego terenie posiadającym status "city" jest Chelmsford. Innymi większymi miastami na terenie hrabstwa są Basildon, Rayleigh, Harlow, Grays, Brentwood, Clacton-on-Sea oraz Braintree.
Obszar Esseksu jest nizinny i rozciąga się pomiędzy estuarium Tamizy na południu a ujściem rzeki Stour na północy. Na znacznym obszarze hrabstwo ma charakter wiejski. Bliskość Londynu sprawiła, że wiele miast na terenie Esseksu pełni funkcję miast-sypialń czy ośrodków wypoczynkowych dla mieszkańców stolicy.
Na północy Essex graniczy z hrabstwem Suffolk, na północnym zachodzie z Cambridgeshire, na zachodzie z Hertfordshire, na południowym zachodzie z regionem Wielkiego Londynu a na południu z hrabstwem Kent.
Podział administracyjny.
W skład hrabstwa wchodzi dwanaście dystryktów. Jako hrabstwo ceremonialne Essex obejmuje dodatkowo dwie jednostki administracyjne typu "unitary authority".

</doc>
<doc id="193139" url="https://pl.wikipedia.org/wiki?curid=193139" title="Czarna Łąka">
Czarna Łąka

Czarna Łąka (niem. "Wilhelmsfelde") - wieś sołecka w Polsce położona w województwie zachodniopomorskim, w powiecie goleniowskim, w gminie Goleniów
W latach 1975–1998 miejscowość należała administracyjnie do województwa szczecińskiego. W roku 2009 miejscowość liczyła 230 mieszkańców a w 2011 już 264. Ludność wsi może się powiększać.
Geografia.
Wieś leży w Dolinie Dolnej Odry, ok. 600 m na wschód od jeziora Dąbie, ok. 16 km na południowy zachód od Goleniowa, przy drodze łączącej Lubczynę ze Szczecinem.
Historia.
Czarna Łąka powstała z połączenia wsi "Wilhelmsfelde" z wsią "Bergland" (Bystra). Tę drugą wzmiankowano już w XIV wieku, kiedy istniał tutaj folwark książęcy podarowany miastu Szczecin. W roku 1750 niejaki von Sydow, otrzymawszy te tereny od Fryderyka II, założył tutaj wieś, osiedlając Holendrów, powstaje wieś ulicówka. Mieszkańcy trudnili się głównie połowem ryb w jeziorze Dąbie. Obok folwarku znajdował się tutaj młyn, leśniczówka, kościół, szkoła, cmentarz i przystań rybacka. Podczas II wojny światowej Bystra została prawie całkowicie zniszczona. Zniknął kościół, młyn i inne ważne budynki, resztki zagród zostały włączone do Czarnej Łąki. W 1915 roku zamieszkiwało tutaj ok. 290 osób, znajdował się wiatrak, zakłady rzemieślnicze i przystań rybacka. 
Po II wojnie światowej Czarna Łąka nosiła przejściowo nazwę "Stefanowo". Obecną nazwę wprowadzono urzędowo 9 grudnia 1947 roku.
Zabudowa wsi pochodzi w większości z lat 30. XX wieku (domy ceglane) oraz z okresu polskiego. Większość budynków mieszkalnych zostało wybudowanych na początku lat 2000, zaś pierwszy dom po wojnie powstał w 1994 roku. Wieś, niegdyś rybacka, stopniowo zmieniła swój charakter na rolniczo-wypoczynkowy. Jedyną atrakcją położonej wśród łąk i pastwisk miejscowości jest jezioro Dąbie z małym pomostem. W Czarnej Łące znajduje się plaża, ośrodek wypoczynkowy i wiele prywatnych domków letniskowych nad brzegiem jeziora. Wieś chętnie odwiedzają mieszkańcy Szczecina oraz Goleniowa. Miejscowość znajduje się także na obszarze podmiejskim Szczecina, który może być w przyszłości dużo gęściej zaludniony.

</doc>
<doc id="193141" url="https://pl.wikipedia.org/wiki?curid=193141" title="Klasa papieru">
Klasa papieru

Klasa papieru – rodzaj klasyfikacji papieru stosowany przed laty. Klasyfikacja ta wskazywała z jakich surowców włóknistych był wyprodukowany papier.
Papiery klasy I, II i III to typowe papiery bezdrzewne. Papier jest tym trwalszy i mocniejszy im mniejszy udział procentowy ścieru drzewnego.

</doc>
<doc id="193142" url="https://pl.wikipedia.org/wiki?curid=193142" title="Spichlerz w Goleniowie">
Spichlerz w Goleniowie

Spichlerz w Goleniowie – jeden z zabytków miasta Goleniowa, jedyny ocalały z kilku magazynów zbożowych stojących dawniej w porcie nad Iną, zbudowany został w XVIII wieku jako budynek o konstrukcji ryglowej, obecnie nie jest wykorzystywany.
Historia.
W wieku XIV, w dobie rozkwitu osady rybackiej nad rzeką Iną, powstały dwa spichlerze oraz zabudowa portowa. Goleniów dzięki przynależności do Hanzy od 1368 roku prowadził regularną wymianę handlową z krajami nadbałtyckimi. W połowie XVI wieku, w miejscu dwóch małych spichlerzy wybudowano jeden większy. W 1749 rozebrano go, a na fundamentach postawiono nowy, który przetrwał do naszych czasów. Spichlerz jest cennym elementem dawnego pejzażu kulturowego miasta, które przez wieki swoją siłę czerpało z handlu, a istniejący port i spichlerz były tego symbolem. W XIX wieku miasto straciło swoje znaczenie jako port, zaczęły spadać przewozy morskie zarówno na Zalewie Szczecińskim jak i na rzece Inie, ze względu na coraz gorsze warunki żeglugowe, będące skutkiem braku regulacji rzeki. Poza tym XIX wiek to rozwój transportu kolejowego, o niższych kosztach, a większych możliwościach. W 1882 roku Goleniów uzyskał połączenia kolejowe ze Szczecinem i Kołobrzegiem, a dziesięć lat później z Kamieniem Pomorskim. Port stracił wtedy całkowicie swoje znaczenie, a o jego istnieniu przypomina spichlerz.

</doc>
<doc id="193145" url="https://pl.wikipedia.org/wiki?curid=193145" title="Wilhelm Eduard Weber">
Wilhelm Eduard Weber



</doc>
<doc id="193150" url="https://pl.wikipedia.org/wiki?curid=193150" title="Wieloświat">
Wieloświat

Wieloświat (metawszechświat, multiświat, multiwszechświat, superwszechświat, ultrawszechświat, multiwersum) – hipotetyczny zbiór wszelkich możliwych wszechświatów, zawierający w sobie wszystko inne (w tym wszystkie możliwe, potencjalne – niezależnie od rozważanych czasoprzestrzeni lub wymiarów, w których się znajdują – wszechświaty; w tym także tak zwane wszechświaty równoległe). Do powstania tej koncepcji doprowadziła idea istnienia innych wszechświatów oprócz naszego. Nie ma możliwości empirycznej kontroli nad innymi światami, a możliwości pośredniego testowania ich istnienia są znikome. Hipotezy wieloświatów należy rozumieć w dwóch znaczeniach: interpretacji kwantowej (Hugh Everett) i kosmologicznej, które oznaczają kompletnie inne zjawiska. 
Historia nazwy.
Choć podobne koncepcje istniały już w starożytności, najczęściej używany dziś termin (ang. "multiverse") został wymyślony w grudniu 1960 przez Andy’ego Nimmo, wówczas wiceprezesa Szkockiego Oddziału Brytyjskiego Towarzystwa Międzyplanetarnego na potrzeby odczytu o wieloświatowej interpretacji fizyki kwantowej, która opublikowana została w roku 1957. Odczyt ten miał miejsce w lutym 1961, kiedy to słowo oraz jego pierwotna definicja „widoczny wszechświat, którego wielokrotność stanowi całość wszechświata” zostały użyte po raz pierwszy. Definicja ta różniła się od obecnej dlatego, że definicją słowa 'wszechświat' było „wszystko, co istnieje”. „Uni” oznacza jeden, a „multi” wiele, więc według Nimmo wszystkie multiwersa składają się na jeden wszechświat.
Słowo używane było przez kilka lat zarówno poprawnie, jak i niepoprawnie. Pod koniec lat 60. XX wieku pisarz science fiction Michael Moorcock użył tego słowa do określenia zbioru wszystkich światów. Po przeczytaniu tej powieści, fizyk David Deutsch użył go w tym znaczeniu w pracy naukowej (m.in. rozwijającej kwantową hipotezę wielu światów Hugh Everetta III) o zbiorze wszystkich możliwych wszechświatów, odwrotnie do pierwotnej definicji Andy’ego Nimmo. Po opublikowaniu tej pracy, słowo to rozpowszechniło się wśród innych naukowców. Obecnie więc słowo „wszechświat” oznacza jeden świat, rządzący się określonymi prawami, zaś „wieloświat” jest hipotetycznym zbiorem wszystkich wszechświatów.
Hipotezy naukowe.
Według kwantowej hipotezy wielu światów Hugh Everetta III, nazywanej przez niego „Wieloświatową Interpretacją Mechaniki Kwantowej” (ang. "The Many-Worlds Interpretation of Quantum Mechanics"), wszystko co może się zdarzyć, zdarza się na pewno w którejś z odnóg rzeczywistości, która przypomina wielkie, rozgałęziające się w każdej chwili drzewo życia. U Everetta każdy stan superpozycji jest jednakowo realny, lecz zdarza się w innym, równoległym wszechświecie. Kwantowy multiwszechświat (termin zaproponowany przez Deutscha) jest jak rozgałęziające się w nieskończoność drzewo. Oznacza to między innymi, że i my, przebywający na takim drzewie, chcąc nie chcąc także się rozgałęziamy.
Zgodnie z jedną z interpretacji mechaniki kwantowej w tej przestrzeni znajdują się wszechświaty, które pochodzą od naszego wszechświata. Co chwila powstają w tej przestrzeni nowe uniwersa, za każdym razem, gdy powstaje we wszechświecie wybór (np. dana cząsteczka może poruszyć się kilkoma drogami i wtedy powstaje tyle nowych wszechświatów, ile jest możliwych dróg – a w każdym z nich cząsteczka porusza się po innej drodze).
We wszechświatach równoległych może istnieć nieskończona ilość kopii nas samych, które robią dokładnie to samo co my, albo ich historia życia przebiega zupełnie inaczej niż nasza.
Innego rodzaju multiwersum opisane zostało w 11-wymiarowym rozszerzeniu teorii strun zwanym M-teorią. Według tej hipotezy nasz i inne wszechświaty powstały w wyniku kolizji membran w przestrzeni 11-wymiarowej. W przeciwieństwie do wszechświatów w „multiwersum kwantowym” mogą one mieć zupełnie różne prawa fizyki.
Według obliczeń kosmologów-astrofizyków, prof. A.Linde i dr V.Vanchurin, z Uniwersytetu Stanforda w Kalifornii liczba takich wszechświatów może wynosić , jest to liczba, której nie da się zapisać w postaci dziesiętnej ze względu na liczbę zer większą od liczby atomów w obserwowalnym wszechświecie szacowanej na .
Lee Smolin postawił tezę o istnieniu prawa kosmologicznej naturalnej selekcji działającej analogicznie do prawa doboru naturalnego, dominować mają wszechświaty tworzące najwięcej czarnych dziur jako najbardziej stabilne.
Tego typu hipotezy są jednak często krytykowane za niespełnianie zasady brzytwy Ockhama.
W 2007 r. tygodnik „Nature” uhonorował półwiecze hipotezy Everetta specjalnym wydaniem, a w Oksfordzie zorganizowano poświęcone jej sympozjum.
Hipoteza powstania Wszechświata w oparciu o koncepcję wieloświatów.
Twórcami tej hipotezy, zwanej „kosmicznym ogniem” bądź Teorią Wielkiej Kraksy, są naukowcy z uniwersytetów w Cambridge i Princeton – Paul Steinhardt i Neil Turok. Według nich, na początku kosmos był pustym i zimnym miejscem. Nie istniały czas, energia ani materia. Następnym zdarzeniem miało być zderzenie dwóch położonych obok siebie płaskich wszechświatów, które zainicjowało „wielki pożar”. Powstała wówczas energia wywołała Wielki Wybuch. Twórcy tej teorii tłumaczą nią także obecne rozszerzanie się Wszechświata.
Wieloświaty w religii.
Istnienie wieloświata zakładają wyznawcy niektórych religii, na przykład mormoni czy choćby część rodzimowierców słowiańskich. Dopuszcza je również wielu teologów chrześcijańskich. Wiele religii jednak kategorycznie odrzuca lub nie zajmuje w tej kwestii jednoznacznego stanowiska, w związku z teologicznymi sprzecznościami z tego wynikającymi (np. brak możliwości jednoznacznego osądzenia osoby, która w zależności od rozpatrywanego wszechświata równoległego podejmować może różne wybory i decyzje). W Kościele katolickim np. każdy człowiek ma tylko jedno życie doczesne, po którego utracie poddany zostanie tzw. "Sądowi Ostatecznemu" (podobnie, z analogicznego powodu, część systemów wyznaniowych odrzuca np. reinkarnację – tzw. brak drugiej szansy).
Wisznuizm (hinduizm).
W najważniejszej monoteistycznej religii hinduizmu, wisznuizmie (krysznaizmie) naucza się, że istnieją dwa światy – wieczny duchowy (Królestwo Boga) oraz materialny wieloświat podlegający cyklicznej kreacji i destrukcji.
Tworzenie.
Proces tworzenia materialnych światów jest dość złożony. Najwyższa Osoba Boga, Kryszna, ekspanduje w swoją formę Mahawisznu leżący na tzw. Oceanie Przyczyn (zarządza on guną sattwa). Z porów ciała Mahawisznu emanują z oddechem rozłączne materialne wszechświaty. Wszechświaty te rozwijają się z zarodków do rozwiniętych postaci. Pierwotna przyczyna materialnych elementów nazywana jest w sanskrycie pradhaną a z niej pochodzi mahat-tattva – suma materialnych elementów. Materialne stworzenie składa się z subtelnych (umysł, inteligencja, fałszywe ego) i ciężkich elementów/żywiołów (ziemia, woda,ogień, powietrze, eter). Cięższe elementy rozwijają się z elementów lżejszych. Następnie Bóg jako Garbhodakaśaji w swojej ekspansji wchodzi do każdego z materialnych wszechświatów, zwanych Brahmanda. W tym czasie każdy wszechświat nie posiada form (ciał istot). W każdym z wszechświatów rodzi się następnie pierwsza żywa istota, której pozycja jest określana jako Brahma (zarządca guny radźas), otrzymuje ona w procesie medytacji wiedzę od Boga i stwarza wszystkie istniejące formy. Materialne stworzenie jest zapładniane duchowymi istotami (duszami) przez spojrzenie Wisznu (Kryszny).
Utrzymywanie.
Wszechświaty trwają określony czas i w czasie tzw. nocy Brahmy ulegają częściowej destrukcji.
Unicestwienie.
Pod koniec życia Brahmów materialne wszechświaty ulegają ostatecznemu zniszczeniu, które dokonywane jest przez Śiwę (ekspansję Wisznu zrodzoną z umysłu Brahmy i opiekuna guny tamas). W czasie destrukcji materialnych światów podnosi się ich temperatura. Materialne wszechświaty są zapełnione planetami, klasyfikowanymi jako niebiańskie, średnie oraz piekielne. Świat duchowy także składa się z planet. Wyższe planety można także interpretować jako wyższe, niedostrzegalne ziemskimi zmysłami wymiary. Życie jako energia wyższa Boga w odróżnieniu od martwej materii (mahat-tatvy) jest obecne wszędzie. Wyjaśnienia można znaleźć w Bhagawadgicie oraz Śrimad-Bhagavatam.
Buddyzm.
Buddyzm naucza, że istnieje wiele wszechświatów, które mają okresy swojego powstawania, trwania i zaniku, gdy istnieją ku temu odpowiednie warunki w zgodzie z kolektywnym prawem przyczynowo-skutkowym karma czujących istot mających przebywać w tych wszechświatach. Pomiędzy istnieniem tych wszechświatów są ciemne okresy nieistnienia, kiedy ze względu na brak odpowiednich warunków przyczynowo-skutkowych występuje jedynie potencjał dla stworzenia wszechświatów. Obecny okres istnienia wszechświata tradycyjnie nazwany jest w buddyzmie jako bardzo pomyślny, gdyż pojawi się w nim tysiąc w pełni oświeconych istot tzn. buddów, a historycznym i obecnym buddą jest Siakjamuni urodzony w Indiach, czwarty w kolejności z owych buddów.
Wieloświaty w kulturze masowej.
Multiwersa występują często w utworach science fiction i fantasy. Do najbardziej znanych należą: „wieloświaty” w powieściach Michaela Moorcocka, „cienie” w "Kronikach Amberu" Rogera Zelazny’ego, „światy alternatywne” w powieściach "Felix, Net i Nika", „Opowieści z Narnii”, czy „sfery” w grze "Dungeons &amp; Dragons", "BioShock Infinite". Na koncepcji wieloświata opiera się także cykl powieściowy Terry’ego Pratchetta i Stevena Baxtera „Długa Ziemia”. W grze „” istnieją obok siebie światy Stark i Arkadia. Multiwersa istniały również w filmach "Tylko jeden" czy serialach "Doktor Who", "Sliders", "Dwa światy", "Charlie Jade", "W krainie Władcy Smoków", "", Flash", Arrow, Rick i Morty", Dark.

</doc>
<doc id="193152" url="https://pl.wikipedia.org/wiki?curid=193152" title="Elektryczna maszyna do pisania">
Elektryczna maszyna do pisania



</doc>
<doc id="193153" url="https://pl.wikipedia.org/wiki?curid=193153" title="Uniwersytet w Getyndze">
Uniwersytet w Getyndze

Uniwersytet w Getyndze, również Uniwersytet Georga-Augusta w Getyndze (niem. "Georg-August-Universität Göttingen", potocznie "Georgia Augusta") – niemiecki uniwersytet w Getyndze.
Decyzja o założeniu uczelni zapadła w 1732 r., lecz za rok jej powstania uważa się 1734. Pierwszym kuratorem został Gerlach Adolph von Münchhausen. Nazwa uniwersytetu pochodzi od imienia króla Jerzego II, który był jego założycielem.
Z uniwersytetem było lub jest związanych ponad 40 laureatów Nagrody Nobla, m.in. Otto Wallach (1910), Walther Hermann Nernst (1920), Gustav Ludwig Hertz i Richard Zsigmondy (1925), Adolf Windaus (1928), Max Born (1954), Manfred Eigen (1967), Erwin Neher (1991), Herbert Kroemer (2000). Znajduje się w czołówce uczelni niemieckich.
Osoby związane z uniwersytetem.
Studiowali lub wykładali na nim:

</doc>
<doc id="193154" url="https://pl.wikipedia.org/wiki?curid=193154" title="Karol Knutsson Bonde">
Karol Knutsson Bonde



</doc>
<doc id="193156" url="https://pl.wikipedia.org/wiki?curid=193156" title="Max Liebermann">
Max Liebermann

Max Liebermann (ur. 20 lipca 1847 w Berlinie, zm. 8 lutego 1935 tamże) – niemiecki malarz i grafik pochodzenia żydowskiego. Przedstawiciel realizmu, później impresjonizmu. Współzałożyciel Berlińskiej Secesji.
Życiorys.
Urodził się jako syn zamożnego żydowskiego przemysłowca, Louisa Philippe Liebermanna i jego żony (z domu Hall). Brat Felix Liebermann (1851–1925) był historykiem; kuzyn Carl Theodore Liebermann (1842–1914) był chemikiem. Dziadek malarza – Joseph Lieberman, był przedsiębiorcą włókienniczym, który jako pierwszy w Prusach zbudował maszyny do produkcji bawełny, tkanin i tym samym złamał angielski monopol.
Liebermann najpierw studiował prawo i filozofię na Uniwersytecie w Berlinie, a później malarstwo i rysunek w Weimarze w 1869 i w Paryżu w 1872 roku, gdzie malował pod wpływem Gustawa Courbeta, Milleta i Munkacsy'ego. Studiował u Charlesa Verlata, Carla Steffecka i Ferdinanda Wilhelma Pauwelsa.
Podczas wojny francusko-pruskiej (1870–1871), Lieberman służył koło Metzu jako medyk z zakonu joannitów. W latach 1873–1878 ponownie przebywał w Paryżu, następnie (1878–1884) działał w Monachium, później w Berlinie. Odbył podróż naukową do Holandii 1876–1877, gdzie wpływ wywarło na niego malarstwo Israelsa.
Malował pejzaże, portrety, sceny religijne i rodzajowe. Tworzył akwaforty.
Początkowo tworzył realistyczne obrazy o ciemnych kolorach: "Kobiety skubiące gęsi" (1872), następnie rozjaśnił paletę w plenerowych kompozycjach z Holandii: np. "Dom starców w Amsterdamie" (1880), "Wiązanie sieci" (1889). Po 1890 wprowadził efekty impresjonistyczne, wykształcając ostatecznie swój styl: "Kąpiący się chłopcy" (1896), "Gra w polo" (1902), "Uliczka żydowska w Amsterdamie" (1905) oraz pejzaże z Wannsee.
Wybrane prace: "Kobiety skubiące gęsi" (Berlin), "Naprawa sieci" (Hamburg), "Kobieta z kozami" (Hamburg) oraz portrety: burmistrza Petersena (Hamburg), "Autoportret" (Florencja).
Był autorem "Die Phantasie in der Malerei" ("Fantazja w malarstwie") (1916).

</doc>
<doc id="193157" url="https://pl.wikipedia.org/wiki?curid=193157" title="I Liceum Ogólnokształcące im. Stefana Żeromskiego w Goleniowie">
I Liceum Ogólnokształcące im. Stefana Żeromskiego w Goleniowie

I Liceum Ogólnokształcące im. Stefana Żeromskiego w Goleniowie – publiczne liceum ogólnokształcące w Goleniowie, wchodzące w skład Zespołu Szkół Ponadgimnazjalnych.
Położenie i baza szkoły.
Budynki liceum położone są w północnej części miasta, przy ul. Niepodległości, przy lesie sosnowym stanowiącym fragment Puszczy Goleniowskiej.
Do realizacji swoich celów statutowych szkoła posiada: pomieszczenia do nauki z niezbędnym wyposażeniem – sale lekcyjne; nowoczesne sale językowe; dwie pracownie komputerowe; bibliotekę; czytelnię z Internetowym Centrum Informacji Multimedialnej (ICIM); halę widowiskowo-sportową; kompleks basenu pływackiego z funkcjami towarzyszącymi, zwany „Kompleks Rekreacyjno-Sportowy Fala” (pływalnia Fala); radiowęzeł; gabinet pedagoga szkolnego; gabinet doradcy zawodowego; gabinet pielęgniarki szkolnej; pomieszczenia administracyjno-gospodarcze; boisko sportowe; teren rekreacyjny.
Historia.
Szkoła powstała w roku 1959 jako rozwojowe Liceum przy Szkole Podstawowej nr 1 w Goleniowie. W 1960 wmurowano akt erekcyjny pod budynek nowej szkoły - pomnika 1000-lecia państwa polskiego, który mieścił się przy ówczesnej ul. Karola Świerczewskiego (obecnie Cypriana Kamila Norwida). Rozpoczęcie nauki w nowym budynku przypadło na rok 1962, jednak liceum musiało dzielić budynek ze Szkołą Podstawową nr 4. Rok później pierwsi abiturienci uzyskali świadectwa maturalne, było to 36 absolwentów. W roku 1966 nastąpiło oddzielenie liceum od SP i nadanie mu imienia Stefana Żeromskiego, w 1967 roku szkoła otrzymała pierwszy sztandar. Cały czas poszerzano ofertę edukacyjną liceum, tworzono klasy profilowane: matematyczno-fizyczne, nauczano języków: rosyjskiego, angielskiego i francuskiego. W 1975 roku opiekunem szkoły zostają Zakłady Chemiczne w Goleniowie. Odchodzi dyrektor Edward Kaniuk, którego zastępuje Mirosława Rogalska. Powstaje również, obecnie bogaty w sukcesy chór mieszany „Cantilena” założony przez Tadeusza Pawłowskiego. Na przełomie lat 70. i 80. dyrektorem zostaje Władysław Sapa, szkoła dalej się rozwija i pnie się w rankingach osób przyjętych na studia, rozwija się oferta edukacyjna i wyposażenie szkoły. Uczniowie Waldemara Nowotnego osiągają doskonałe wyniki w sporcie (lekkoatletyka). W 1987 dyrektorem zostaje Bożena Wojciechowska. Na początku lat 90. szkoła nawiązuje współpracę z Gimnazjum w Gartz (Niemcy), do tej pory kilkanaścioro uczniów szkoły kontynuowało naukę i zdało maturę w Niemczech. W latach 1978-1995 przy szkole istniało również Liceum Medyczne. W roku 1994 Zespół Szkół Ogólnokształcących przeniósł się do nowego budynku przy ul. Niepodległości. W roku 1997 dyrektorem zostaje Janina Uścinowicz. Halę widowiskowo-sportową oddano do użytku w roku 1998, zaś pływalnię w 2002. W latach 2008-2010 funkcję dyrektora szkoły pełnił Arkadiusz Malkowski, zaś funkcje wicedyrektorów: Małgorzata Tkaczyk (fizyk), Zuzanna Schabek i Marek Karmazyn-Kanonowicz (trener piłkarski, nauczyciel WF).
Uczniem tego liceum był m.in. (w latach 70.) Paweł Czapkin, od 15 grudnia 2006 roku starosta kamieński, wcześniej pełniący w tym powiecie funkcję wicestarosty.
Edukacja i sport.
Goleniowskie liceum jest nowoczesną, przestronną szkołą o dobrej lokalizacji i bardzo dobrym zapleczu dydaktyczno – sportowym. Istnienie hali widowiskowo - sportowej oraz basenu pływackiego służy rozwojowi uczniowskich pasji, a także ma wpływ na spektakularne osiągnięcia uczniów w wielu dyscyplinach sportowych. Uczniowie osiągają znaczące sukcesy w lekkiej atletyce, piłce siatkowej, koszykowej oraz w piłce nożnej, godnie reprezentując szkołę na szczeblu rejonowym, wojewódzkim i ogólnopolskim. W 2009 roku męska reprezentacja liceum zdobyła III miejsce w Ogólnopolskiej Licealiadzie w piłce nożnej, a drużyna żeńska - V miejsce w Mistrzostwach Województwa w piłce nożnej dziewcząt.
Znaczącymi osiągnięciami sportowymi w roku szkolnym 2009/2010 może również pochwalić się szkolna drużyna piłki siatkowej – III miejsce w finale Wojewódzkiej Licealiady w piłce siatkowej dziewcząt. Wielu abiturientów szkoły, a także obecnych uczniów jest reprezentantami Polski, członkami kadry narodowej w wielu dyscyplinach sportowych. Są wśród nich najlepsi lekkoatleci, biegacze na różnych dystansach - Krystian Zalewski, Karolina Waszak, Mateusz Makaj oraz reprezentanci regionu w strzelectwie sportowym – Paweł Stoiczkow, Oskar Mendrala, Mateusz Wojtala, Radosław Kręwicki, których osiągnięcia sportowe są powodem do dumy i źródłem satysfakcji dla szkoły.
Oprócz osiągnięć w sporcie uczniowie liceum, pod kierunkiem nauczycieli, odnoszą również bardzo dobre i dobre wyniki w olimpiadach i konkursach przedmiotowych na szczeblu wojewódzkim i ogólnopolskim. Wśród najlepszych abiturientów szkoły ostatnich lat, laureatów i finalistów, znalazł się Marcin Szczyciński - II miejsce w XXXVII Olimpiadzie Literatury i Języka Polskiego oraz w XXXIII Olimpiadzie Historycznej, I miejsce w I Ogólnopolskiej Olimpiadzie Mediewistycznej, III miejsce w Ogólnopolskim Konkursie „Drogi do wolności” oraz III miejsce w Olimpiadzie „Losy Polaków na Wschodzie po 17 września 1939 roku”, a także w Ogólnopolskim Konkursie Historycznym „Drogi do wolności” i konkursie wojewódzkim „Historicus sum” oraz wielu innych. Uczeń był także Stypendystą III Edycji Ogólnopolskiego Konkursu Stypendialnego pod hasłem: „Myślę lokalnie, działam regionalnie”.
Kolejne znaczące osiągnięcia w olimpiadach i konkursach wojewódzkich i ogólnopolskich należały m.in. do Sebastiana Urbaniaka - finalisty XXXVIII Olimpiady Literatury i Języka Polskiego oraz XXI Olimpiady Filozoficznej, a także Maksymiliana Saczywko - laureata i finalistę Olimpiad Języka Rosyjskiego. W ostatnich latach szkolnych laureatem i finalistą Wojewódzkiego Konkursu Wiedzy Geograficznej i Konkursu Geograficzno – Nautologicznego był Mateusz Wierzbicki.
Co roku najzdolniejsi uczniowie liceum za wyniki dydaktyczne i swoją działalność szkolną i pozaszkolną otrzymują Stypendia Prezesa Rady Ministrów i Rady Powiatu w Goleniowie. W roku szkolnym 2008/2009 i 2009/2010 uczeń - Tomasz Trosko dwukrotnie otrzymał Stypendium Prezesa Rady Ministrów oraz Stypendium Rady Powiatu za swoje osiągnięcia naukowe i sportowe, a w roku 2010/2011 - uczennica klasy III H - Paulina Popielarska - Stypendium Prezesa Rady Ministrów i po raz drugi z rzędu Stypendium Rady Powiatu. Ponadto w roku szkolnym 2010/2011 drugie Stypendium Rady Powiatu zostało przyznane uczniowi klasy III C - Maciejowi Walasowi.
Corocznie wielu uczniów otrzymuje nagrody z rąk Starosty Goleniowskiego za uzyskanie najwyższych lokat w konkursach przedmiotowych i zawodach sportowych na szczeblu wojewódzkim (miejsca 1-6) i ogólnopolskim. Najlepsi uczniowie wraz z prowadzącymi ich nauczycielami i trenerami z terenu powiatu goleniowskiego spotykają się na uroczystej akademii „Najlepsi z najlepszych”, gdzie dokonuje się podsumowania ich osiągnięć w danym roku szkolnym. 
W roku szkolnym 2009/2010 Starosta Goleniowski przyznał 26 nagród za sukcesy indywidualne uczniów oraz 3 grupowe dla najlepszych drużyn w piłce nożnej chłopców i dziewcząt oraz drużyny piłki siatkowej dziewcząt. Ponadto Starosta Goleniowski przyznał 4 nagrody pieniężne dla najlepszych uczniów i sportowców szkoły.
Realizowane projekty i programy.
Liceum oferuje młodzieży bogatą ofertę zajęć pozalekcyjnych, przygotowujących do matury na poziomie podstawowym i rozszerzonym, a także rozwijających zainteresowania artystyczne i pasje. Ponadto uczniowie klas I i II realizują działania 4 projektów pozyskanych ze środków unijnych. Są to: „As kompetencji”, „Wespół w Zespół z Matematyką bez Granic”, „Szkoła Sukcesu” oraz „Kompetencje kluczowe drogą do kariery”. W ramach w/w działań uczniowie biorą udział w dodatkowych zajęciach z fizyki, matematyki, języka angielskiego, przedsiębiorczości oraz doradztwa kompetencyjnego i zawodowego. Systematyczny udział w oferowanych młodzieży zajęciach i wyjazdach dydaktycznych daje jej duże możliwości rozwoju, a także pozwala na osiągnięcie wyznaczonych celów i samorealizację.
Szkoła od wielu lat posiada certyfikaty: „Bezpieczna szkoła” i „Szkoła bez przemocy”, realizując działania obu programów społecznych oraz organizując corocznie na terenie szkoły „Dzień bez przemocy”. Poza tym uczniowie chętnie włączają się w działania wolontariatu, w tym m.in. programu środowiskowego „Starszy brat - starsza siostra” realizowanego na terenie Goleniowa przez Centrum Wolontariatu w Goleniowie. We współpracy z goleniowskimi szkołami. Wolontariuszki, jako starsze siostry, systematycznie spotykają się z „młodszym rodzeństwem”, wspierając je oraz pomagając np. w odrabianiu lekcji. 
Ponadto uczniowie często uczestniczą w spotkaniach z mieszkańcami Goleniowa, dokonując instruktażu udzielania pierwszej pomocy poprzez przeprowadzanie pokazów szkolnej drużyny ratowniczej oraz promując akcję transplantacji organów - „Transplantacja – jestem na tak”, która miała miejsce w czerwcu 2010 r. w czasie Festynu Organizacji Pozarządowych. Młodzież liceum pomaga również w zbieraniu środków na pomoc świąteczną dla swoich kolegów w czasie akcji „Mikołaje są wśród nas” oraz w kwestach przeznaczonych na leczenie chorych dzieci w kolejnych Finałach Wielkiej Orkiestry Świątecznej Pomocy.

</doc>
<doc id="193159" url="https://pl.wikipedia.org/wiki?curid=193159" title="Sytuacjonizm (ruch społeczno-artystyczny)">
Sytuacjonizm (ruch społeczno-artystyczny)

Sytuacjonizm – ruch społeczno-artystyczny powstały w latach pięćdziesiątych XX wieku, skupiający głównie artystów, architektów i radykalnych działaczy studenckich z Francji, Holandii, Belgii, Danii i Włoch. 
Zrzeszał członków z ruchu artystycznego Międzynarodówki Lettrystycznej.
Według sytuacjonizmu dźwignią rewolucji społecznej jest przewrót w świadomości zbiorowej. Dlatego pojawia się postulat kreowania sytuacji kontrkulturowych (kontrkultury) – stąd termin sytuacjonizm. Młodzież z właściwą jej żywą twórczością jest podmiotem walki rewolucyjnej. Zamiast demonstracji zaleca się „bezpośrednie działanie polityczne”. Studenci-sytuacjoniści zajęli w 1966 samorząd Uniwersytetu w Strasburgu, rozpoczynając tym sytuację buntu młodzieży w Europie, którego finałem stał się Maj 1968. 14 maja 1968 studenci-sytuacjoniści podjęli okupację uniwersytetu w Nanterre pod Paryżem.
Podłoże filozoficzne.
Sytuacjoniści wywodzili swoją teorię filozoficzną bezpośrednio od marksizmu lub anarchizmu, zaś od strony artystycznej nawiązywali m.in. do dadaizmu i surrealizmu, co doprowadziło ich do całościowej krytyki kultury Zachodu.
Odrzucenie opresji na lewicy.
W pamflecie "O nędzy życia studenckiego" ("De la misère en milieu étudiant considérée sous ses aspects économique, politique, psychologique, sexuel et notamment intellectuel et de quelques moyens pour y remédier") Sytuacjoniści krytycznie podchodzili do innych nurtów ultralewicowych. Stalinistów, trockistów i maoistów atakowali za biurokratyzację rewolucji, opresję i antydemokratyczne nastawienie, zaś anarchistów za skrajny idealizm i niezrozumienie procesów społeczno-ekonomicznych. . Sytuacjoniści walczyli również z koncepcjami łączenia marksizmu ze strukturalizmem, postmodernizmem i psychoanalizą, uważając, że prowadzi to do upadku marksizmu jako teorii i metody rewolucyjnej oraz utraty przez niego wszelkiej siły krytycznej.
Krytyka konsumpcjonizmu.
Sytuacjoniści twierdzili, że współczesny świat obdarzony jest szczególną formą fałszywej świadomości, która każe mu traktować fetyszyzm towarów (fr. "fétichisme de la marchandise") opisanych przez Marksa jako jedyną możliwą rzeczywistość, a wszelkie przejawy życia sprowadzają się do ich reprezentacji. Uważają, że pogoń za materialnymi dobrami odbiera wolność ludziom i przez to pozbawia ich człowieczeństwa.
"Spektakl".
Rozwinięte przez nich pojęcie „spektaklu” (fr. "spectacle") oznaczające model społeczeństwa, w którym demokracja jest fasadą, a społeczeństwo może być tylko widzem spektaklu, nie zaś jego czynnym uczestnikiem. Pojęcie odnosiło się do krajów „demokratycznego” kapitalizmu (tzw. spektakl rozproszony) w których jawił się on poprzez nadmiar towarów i rozwój reklamy, jak i do kapitalizmu państwowego krajów bloku wschodniego (tzw. spektakl skoncentrowany) w których opierał się on na partii.
W 1988 Guy Debord opisał tzw. spektakl zintegrowany, który rozwinął się po upadku Związku Radzieckiego, a którego zalążki dostrzegł on w latach osiemdziesiątych.
Za twórców teoretycznego podłoża ruchu sytuacjonistów uważani są Guy Debord oraz Ivan Szczegłow (Иван Владимирович Щеглов).
Międzynarodówka Sytuacjonistów (Internationale situationniste) powstała w 1957 roku.
W Polsce do myśli sytuacjonistycznej nawiązywały działające w latach dziewięćdziesiątych grupy anarchistów skupione wokół pisma „Rewolta” w Warszawie i „Monada” we Wrocławiu.

</doc>
<doc id="193163" url="https://pl.wikipedia.org/wiki?curid=193163" title="Justynian II">
Justynian II



</doc>
<doc id="193166" url="https://pl.wikipedia.org/wiki?curid=193166" title="Fordon (osiedle w Bydgoszczy)">
Fordon (osiedle w Bydgoszczy)



</doc>
<doc id="193167" url="https://pl.wikipedia.org/wiki?curid=193167" title="Sylabizm">
Sylabizm

Sylabizm – najstarszy system numeryczny wiersza, wywodzący się ze średniowiecznego wiersza intonacyjno-zdaniowego.
Konstanty wersyfikacyjne:
Tendencja wersyfikacyjna:
W poezji polskiej sylabizm to drugi chronologicznie system wersyfikacyjny po średniowiecznym wierszu intonacyjno-zdaniowym. Bliska izosylabizmu jest poezja Biernata z Lublina, reprezentując sylabizm względny. Dojrzałą postać wiersza sylabicznego ukształtował Jan Kochanowski, u którego występuje średniówka w środku wersu oraz rym żeński w klauzuli wersu. Od renesansu po oświecenie sylabizm jest głównym systemem wiersza polskiego. W okresie romantyzmu na materiale sylabizmu ukształtuje się sylabotonizm jako trzeci chronologicznie system wiersza polskiego.
Najpopularniejsze rozmiary wersu w wierszach sylabicznych to: trzynastozgłoskowiec (częsty w epice), jedenastozgłoskowiec i ośmiozgłoskowiec.
Sylabizm jako podstawowy system wersyfikacyjny występuje na przykład w literaturze francuskiej i serbskiej. W poezji francuskiej najważniejszym wzorcem jest aleksandryn, czyli dwunastozgłoskowiec ze średniówką pośrodku (6+6). Natomiast w poezji serbskiej podstawowym formatem jest dziesięciozgłoskowiec ze średniówką po sylabie czwartej. W poezji czeskiej – jak podaje Jacek Baluch – występował od XIV wieku. W XIX wieku ustąpił miejsca sylabotonizmowi, ale pozostał w poezji ludowej i dziecięcej.

</doc>
<doc id="193169" url="https://pl.wikipedia.org/wiki?curid=193169" title="Christoffer Wilhelm Eckersberg">
Christoffer Wilhelm Eckersberg

Christoffer Wilhelm Eckersberg (ur. 2 stycznia 1783 w Blaukrug (Księstwo Szlezwiku), zm. 22 lipca 1853 w Kopenhadze) – był jednym z najważniejszych duńskich malarzy XIX wieku.
Początkowo kształcony był przez ówczesnych mistrzów malarstwa Jes Jessena w Aabenraa i Johanna Jacoba Jessena we Flensburgu. W 1800 roku otrzymał świadectwo czeladnicze, a w 1803 został przyjęty na Królewską Duńską Akademię Sztuk w Kopenhadze. W latach 1811-1812 był uczniem Jacques-Louis’a Davida w Paryżu. Od 1818 roku był profesorem w Kopenhaskiej Akademii Sztuk, a w latach 1827-1829 został jej dyrektorem. Uczył takie osobistości jak Wilhelm Bendz i Carl Frederik Sørensen. Eckersberg jest uważany za głównego przedstawiciela malarstwa romantyczno-klasycystycznego tzw. Złotego Wieku Danii (lata 1800-1850 są uważane w Danii za epokę rozkwitu i rozwoju kulturalnego).
Jego grób znajduje się w dzielnicy Kopenhagi Nørrebro.

</doc>
<doc id="193170" url="https://pl.wikipedia.org/wiki?curid=193170" title="Christoffer Eckersberg">
Christoffer Eckersberg



</doc>
<doc id="193171" url="https://pl.wikipedia.org/wiki?curid=193171" title="Wiersz zdaniowy">
Wiersz zdaniowy

Wiersz zdaniowy – typ wiersza, należący do systemu nienumerycznego, zbudowany na zasadzie, że jednostkę budowy wersu stanowi zdanie.
Średniowieczny wiersz intonacyjno-zdaniowy.
Wiersz intonacyjno-zdaniowy (inna rozpowszechniona nazwa: zdaniowo-rymowy) to najstarszy system wersyfikacyjny w poezji polskiej. Ukształtował się w średniowieczu. Jako system opisała go Maria Dłuska. 
W wierszu intonacyjno-zdaniowym każdy wers jest osobnym zdaniem lub samodzielną składniowo cząstką zdania. Granica wersu zbiega się, zgodnie z modelem syntaktyczno-prozodyjnym Wóycickiego, przede wszystkim z granicami łańcuchów i szeregów, nigdy natomiast pojedynczych członów. Czynnikiem delimitacyjnym jest klauzula frazy pod względem składniowo-intonacyjnym, a nie np. emocjonalnym; nacechowane emocjonalnie wyrazy czy równoważniki zdania nie stanowią osobnych wersów. Klauzula frazy, z racji podobieństwa intonacyjnego do prozy, w zachowanych przykładach często korzysta ze środków stylistycznych takich jak rym czy powtórzenie.
Jedynego wariantu wiersza (wyraźnie reprezentowanego przez Pieśń o zabiciu Andrzeja Tęczyńskiego) badaczka doszukała się w podziale długiego wersu na dwa człony "bezrozmiarowe" (tj. bez stałego rozmiaru), "z antykadencją w węźle dwudzielności i kadencją w klauzuli." Taki podział dał początek w wierszu sylabicznym bardziej ustalonej średniówce, ustalił również miejsce intonacji (tu odpowiednio: wznoszącej i opadającej).
Ten model wiersza określa polską lirykę średniowieczną. Według Marii Dłuskiej w swoich początkach historycznych był to wiersz meliczny i być może istniała tendencja do ujednolicania wersów pod względem rozmiaru językowego. Na jego bazie powstał sylabizm, który ostatecznie stał się bardziej popularny i w XVI wieku stał się, za sprawą Jana Kochanowskiego kolejnym, drugim, systemem wersyfikacyjnym w poezji polskiej. Cytując ponownie Marię Dłuską, ""średniowieczny wiersz zdaniowy, ze szczytów poezji wyparty już w połowie XVI w., w niższych, plebejskich jej regionach przetrwał mniej więcej przez wiek XVII i" [...] "przechował się w szczątkach w poezji ludowej.""
Nowożytny wiersz zdaniowy.
Na nowo wiersz zdaniowy pojawił się na przełomie XIX i XX wieku i związany był z ruchami awangardowymi. Wiersze oparte na systemie zdaniowym odnajdujemy w dorobku, między innymi, Rilkego, a z poetów polskich: Czechowicza, Peipera, Przybosia, Różewicza i Miłosza. Od średniowiecznego wiersza zdaniowego odmiana współczesna różni się tym, że jako osobny wers występuje także równoważnik zdania oraz częste są zdania złożone (każde zdanie składowe w osobnym wersie), które w średniowiecznej odmianie były rzadkością. Zazwyczaj brakuje także rymów.
Wiersz taki zbliża się do wiersza wolnego jako systemu.

</doc>
<doc id="193172" url="https://pl.wikipedia.org/wiki?curid=193172" title="Słodki listopad (film 2001)">
Słodki listopad (film 2001)

Słodki listopad (ang. "Sweet November") – amerykański melodramat filmowy z 2001 roku w reżyserii Pata O’Connora. Film jest remakiem filmu z 1968 roku. Oba filmy powstałe na podstawie scenariusza Hermana Rauchera.
Obsada.
i inni. 

</doc>
<doc id="193173" url="https://pl.wikipedia.org/wiki?curid=193173" title="Dwunastu">
Dwunastu

Dwunastu () – zwyczaj ludowy praktykowany dawniej przez niemieckich mieszkańców Nowej Marchii podczas 12-dniowego okresu pomiędzy Bożym Narodzeniem a Świętem Trzech Króli.
Według wierzeń ludowych w czasie Dwunastu na ziemi pojawiały się duchy zmarłych. Nie można było wówczas wykonywać hałaśliwych prac, wieszać bielizny ani gotować grochu i fasoli. Złamanie tych zakazów groziło sprowadzeniem chorób i śmierci.
Duże znaczenie nadawano snom które przyśniły się w tym okresie, a także stronie, na której otworzyło się śpiewnik w noworoczny poranek. Otworzenie strony z pieśnią żałobną wróżyło śmierć, na pieśni weselnej zbliżający się ślub, zaś na pieśni śpiewanej podczas chrztu narodziny dziecka.

</doc>
<doc id="193177" url="https://pl.wikipedia.org/wiki?curid=193177" title="Święty Grzegorz Oświeciciel">
Święty Grzegorz Oświeciciel



</doc>
<doc id="193178" url="https://pl.wikipedia.org/wiki?curid=193178" title="Wiązanie narciarskie">
Wiązanie narciarskie

Wiązanie narciarskie – element wyposażenia nart, służący do przypięcia do nich buta narciarskiego. Jest to jedna z części sprzętu narciarskiego, obok nart, kijków i butów. Wiązanie składa się z dwóch części: przedniej, przytrzymującego czubek buta, oraz tylnej wiążącej do nart piętę.
Wiązanie odpowiada za przypięcie nart do nóg narciarza. Jego zadaniem jest również zabezpieczenie przed urazem w razie upadku osoby jadącej na nartach. Wiązanie posiada mechanizm bezpieczeństwa, który w momencie powstania zbyt dużej siły odczepia but narciarski a tym samym uwalnia nogę narciarza.
We współczesnym narciarstwie spotyka się kilka rodzajów wiązań, które różnią się między sobą przeznaczeniem, konstrukcją i zasadą działania, i stosowane są w różnych dyscyplinach sportów zimowych.
Ze względu na przeznaczenie można wyróżnić następujące wiązania narciarskie:
Część z powyższych typów wiązań blokuje but w stałej pozycji względem narty, a część z nich pozwala na uniesienie pięty, co daje narciarzowi większą swobodę ruchów.
Mechanizm bezpieczeństwa stosowany w wiązaniach jest zwykle oparty na działaniu regulowanej sprężyny, która przy odpowiednio dużej sile odkształca się uwalniając but narciarski. Istnieje wiele rozwiązań technicznych tego urządzenia. Niektóre modele posiadają obrotową część przednią i tylną, które w niebezpiecznych sytuacjach obracają się na bok uwalniając but, inne działają w kierunku pionowym, odczepiając but poprzez zwolnienie zaczepu do góry.
Zwykle wiązanie narciarskie posiada również mechanizm zwany "ski-stop" (patrz obrazki obok), zabezpieczający odczepioną nartę przed samoczynnym zjazdem w dół stoku. Są to najczęściej widełki ułożone wzdłuż narty po wpięciu buta do wiązania, które w przypadku odczepienia się narciarza, odwracane są sprężyną prostopadle do narty i powodują jej wyhamowanie.

</doc>
<doc id="193179" url="https://pl.wikipedia.org/wiki?curid=193179" title="Joanna Brodzik">
Joanna Brodzik

Joanna Honorata Brodzik (ur. 11 stycznia 1973 w Krośnie Odrzańskim) – polska aktorka, znana z seriali "Graczykowie", "Kasia i Tomek", "Magda M." oraz "Dom nad Rozlewiskiem" (i jego kontynuacjach, tj.: "Miłość nad rozlewiskiem", "Życie nad rozlewiskiem", "Nad rozlewiskiem", "Cisza nad rozlewiskiem" i "Pensjonat nad rozlewiskiem").
Życiorys.
Jest absolwentką Szkoły Podstawowej nr 3 w Lubsku i VII Liceum Ogólnokształcącego w Zielonej Górze. W 1996 ukończyła warszawską PWST.
W 2003 otrzymała nagrodę dla najlepszej aktorki komediowej na IV Festiwalu Dobrego Humoru w Trójmieście, a w 2004 odebrała Wiktora dla najlepszej aktorki za rolę w serialu "Kasia i Tomek", który zapewnił jej ogólnopolską popularność. Była laureatką konkursu „Z Cinema do Cannes”. W 2006 odcisnęła swoją dłoń na Bursztynowej Promenadzie Gwiazd podczas Festiwalu Gwiazd w Gdańsku. W 2007 została nagrodzona Telekamerą w kategorii „Najlepsza aktorka”, ponadto otrzymała tytuł „Najpiękniejsza 2006” (przyznany przez dwutygodnik „Viva!”) i „Kobieta Roku Glamour 2006” (przyznany przez miesięcznik „Glamour”).
Została uznana za najlepszą aktorkę w serialu obyczajowym (rola Magdy Miłowicz w serialu "Magda M.") i najlepszą aktorkę w filmie fabularnym (rola Sygity w filmie "Jasne błękitne okna") na Cieszyńskim Festiwalu Filmowym w 2007. Jej rola w "Jasnych błękitnych oknach" została doceniona również za granicą, otrzymała za nią nagrodę dla najlepszej aktorki ("ex aequo" z Beatą Kawką) na Międzynarodowym Festiwalu Filmowym w Madrycie. Nominowana do Telekamer 2010 jako najlepsza aktorka.
Zagrała w teledysku Krzysztofa Kiljańskiego z Kayah do piosenki „Prócz ciebie, nic” (2005).
Prowadziła 10-odcinkowy cykl "Ona, czyli ja" dla TVN Style (2005) i autorski program "Dookoła siebie" dla TVP2 (2006–2007) oraz programy kulinarne "Apetyt na miłość" w Polsacie (2002) i "Brodzik od kuchni" w TVP1 (2010).
Życie prywatne.
Była związana z Bartłomiejem Świderskim. Od 2003 jej życiowym partnerem jest Paweł Wilczak, z którym ma dwóch synów-bliźniaków, Jana i Franciszka (ur. 2 lipca 2008).

</doc>
<doc id="193180" url="https://pl.wikipedia.org/wiki?curid=193180" title="Święty Kolumba">
Święty Kolumba



</doc>
<doc id="193183" url="https://pl.wikipedia.org/wiki?curid=193183" title="Naczelny Sąd Administracyjny">
Naczelny Sąd Administracyjny

Naczelny Sąd Administracyjny (NSA) – organ sądowy sprawujący kontrolę funkcjonowania i bezczynności lokalnej i regionalnej administracji publicznej pod względem zgodności z Konstytucją RP, prawem unijnym i ustawami. Kontroli tej podlegają organy samorządu terytorialnego i zawodowego, terenowe organy administracji rządowej oraz inne podmioty w zakresie wykonywania funkcji administracji publicznej (np. rektor uniwersytetu).
Kompetencje.
Zgodnie z art. 15 § 1 w związku z art. 4 Prawa o postępowaniu przed sądami administracyjnymi – Naczelny Sąd Administracyjny:
Organy.
Organami NSA są:
Skład osobowy NSA w 2009 roku wynosił 85 sędziów.
Historia.
Naczelny Sąd Administracyjny powołany został ustawą z dnia 31 stycznia 1980 r. o NSA oraz o zmianie ustawy Kodeks postępowania administracyjnego, pracę rozpoczął 1 września tegoż roku. Powstanie NSA oznaczało realizację, pojawiających się już od lat czterdziestych, postulatów przywrócenia sądowej kontroli nad administracją. Kontrola ta, tak samo jak kontrola sprawowana w okresie międzywojennym przez Najwyższy Trybunał Administracyjny, była oparta na modelu kontroli instancyjnej. Od początku swego istnienia NSA ma swoją siedzibę w Warszawie (ul. Gabriela Piotra Boduena 3/5).
Do roku 2003 w niektórych większych miastach funkcjonowały Ośrodki Zamiejscowe NSA, obejmujące obszarem swojej właściwości jedno lub kilka województw. W dniu 11 maja 1995 r. uchwalona została nowa ustawa o NSA, która także utrzymywała model jednoinstancyjny. Obecny kształt NSA nadała reforma z 2002 roku, będąca wymogiem art. 176 ust. 1 w zw. z art. 236 ust. 2 Konstytucji.
Dawne Ośrodki Zamiejscowe NSA zostały przekształcone w wojewódzkie sądy administracyjne, orzekające w I instancji, a NSA najczęściej orzeka jako sąd II instancji.
Izby NSA.
W obrębie NSA występują trzy Izby: Finansowa, Gospodarcza i Ogólnoadministracyjna. Pracami każdej z Izb kieruje wiceprezes wyznaczony przez Prezesa NSA. Prezes NSA, za zgodą Kolegium NSA, tworzy i znosi wydziały w Izbach.
Budżet, zatrudnienie i wynagrodzenia.
Wydatki i dochody Naczelnego Sądu Administracyjnego są realizowane w części 05 budżetu państwa.
W 2018 wydatki NSA wyniosły 448,18 mln zł, a dochody 51,1 mln zł. Przeciętne zatrudnienie w przeliczeniu na pełne etaty wyniosło 2274 osoby, a średnie miesięczne wynagrodzenie brutto 10 887 zł (w tym sędziów 21 512 zł).
W ustawie budżetowej na 2019 wydatki NSA zaplanowano w wysokości 524,79 mln zł, a dochody 53,5 mln zł.
Baza orzeczeń.
Naczelny Sąd Administracyjny publikuje Centralną Bazę Orzeczeń Sądów Administracyjnych. W bazie tej znaleźć można pełny tekst wyroków i postanowień (z uzasadnieniami) NSA i wszystkich wojewódzkich sądów administracyjnych, jakie zostały wydane po 1 października 2007 r. oraz wybrane orzeczenia NSA z lat wcześniejszych, w szczególności orzeczenia publikowane. Baza stopniowo jest uzupełniana o teksty orzeczeń kończących postępowania administracyjnosądowe (wraz z ich uzasadnieniami), wydanych w okresie pomiędzy 1 stycznia 2004 r. a 30 września 2007 r. Baza ta ma charakter jedynie informacyjny i edukacyjny, nie jest oficjalnym publikatorem orzeczeń sądowych.

</doc>
<doc id="193185" url="https://pl.wikipedia.org/wiki?curid=193185" title="Jezus z Nazaretu">
Jezus z Nazaretu



</doc>
<doc id="193190" url="https://pl.wikipedia.org/wiki?curid=193190" title="Klauzula (poezja)">
Klauzula (poezja)

Klauzula – końcowy odcinek wersu w dowolnym wierszu, w którym musi nastąpić spadek lub wzrost ciśnienia intonacji głosowej w strunach głosowych u człowieka. W klauzuli skupiają się czynniki delimitacyjne, czyli takie, które wyodrębniają wers, ustalają jego granicę. Niekiedy w klauzuli występuje rym. Klauzula niekoniecznie musi być jednoznaczna z końcem zdania (tak jest w średniowiecznym wierszu zdaniowym), gdyż w wierszu może występować przerzutnia.
Generalnie rzecz biorąc, klauzule w wierszu polskim dzielą się na żeńskie (paroksytoniczne) i męskie (oksytoniczne).
W wierszu Adama Asnyka Ulewa wersy nieparzyste mają klauzulę męską a parzyste żeńską.
Wobec paroksytonezy w wersyfikacji polskiej zdecydowanie przeważa klauzula żeńska.

</doc>
<doc id="193193" url="https://pl.wikipedia.org/wiki?curid=193193" title="Hubert z Lüttich">
Hubert z Lüttich



</doc>
<doc id="193195" url="https://pl.wikipedia.org/wiki?curid=193195" title="Jan Antochowski">
Jan Antochowski

Jan Józef Antochowski (ur. 19 marca 1953 w Białogardzie) – polski polityk i samorządowiec, poseł na Sejm IV kadencji.
Życiorys.
W 1981 ukończył studia na Wydziale Rolniczym Akademii Rolniczo-Technicznej w Olsztynie. Był działaczem Związku Młodzieży Wiejskiej i Związku Socjalistycznej Młodzieży Polskiej. Od 1973 do rozwiązania należał do Polskiej Zjednoczonej Partii Robotniczej. W latach 1979–1990 pełnił funkcję I sekretarza Komitetu Gminnego PZPR w Ostródzie.
W latach 1976–1998 był radnym gminy Ostróda, od 1987 do 1990 pełnił urząd naczelnika tej gminy, a w latach 1990–1998 zajmował stanowisko wójta Ostródy (w 1996 zdobył tytuł „Wójta Roku”). Od 1999 do 2001 sprawował funkcję starosty powiatu ostródzkiego.
Członek Sojuszu Lewicy Demokratycznej. W wyborach parlamentarnych w 2001 uzyskał mandat poselski w okręgu elbląskim (otrzymując 8312 głosów). Zasiadał w Komisji Gospodarki. W wyborach parlamentarnych w 2005 bez powodzenia ubiegał się o reelekcję. W wyborach samorządowych w 2014 i 2018 kandydował do sejmiku warmińsko-mazurskiego.
Odznaczenia.
W 1997 prezydent Aleksander Kwaśniewski odznaczył go Krzyżem Kawalerskim Orderu Odrodzenia Polski.

</doc>
<doc id="193196" url="https://pl.wikipedia.org/wiki?curid=193196" title="Leodium">
Leodium



</doc>
<doc id="193201" url="https://pl.wikipedia.org/wiki?curid=193201" title="Pierwszy rząd Edwarda Szczepanika">
Pierwszy rząd Edwarda Szczepanika

Przedostatni z rządów Rzeczypospolitej Polskiej na uchodźstwie. Urzędował od 29 maja 1986 do 1989.

</doc>
<doc id="193202" url="https://pl.wikipedia.org/wiki?curid=193202" title="Drugi rząd Władysława Sikorskiego">
Drugi rząd Władysława Sikorskiego

Drugi rząd Władysława Sikorskiego – pierwszy rząd na uchodźstwie. Gabinet pod kierownictwem Władysława Sikorskiego, powołany przez prezydenta Władysława Raczkiewicza w dniu 30 września 1939 r. w Paryżu i urzędujący do 18 lipca 1940 r. Pierwsze posiedzenie Rady Ministrów odbyło się w dniu jej powołania, w Paryżu.
W dniu 18 lipca 1940 r. Prezydent RP zwolnił gen. Sikorskiego z funkcji Prezesa Rady Ministrów i powołał na to stanowisko Augusta Zaleskiego. W tym samym dniu delegacja oficerów przekonywała desygnowanego premiera, aby zrzekł się misji tworzenia rządu, Zaleski nie został zaprzysiężony, nie sformował również rządu.

</doc>
<doc id="193203" url="https://pl.wikipedia.org/wiki?curid=193203" title="Rząd Ignacego Daszyńskiego">
Rząd Ignacego Daszyńskiego

Tymczasowy Rząd Ludowy Republiki Polskiej (określany również jako „rząd lubelski” oraz „rząd ludowy”) – rada ministrów pod przewodnictwem Ignacego Daszyńskiego, utworzona 7 listopada 1918 r. w Lublinie, przez działaczy lewicy niepodległościowej. Jeden z regionalnych ośrodków władzy w Polsce w 1918 r. Dymisja rządu lubelskiego nastąpiła 11 listopada 1918 r., na ręce Józefa Piłsudskiego. Większość członków rządu Daszyńskiego stanowili działacze PPS oraz PSL „Wyzwolenie”. Siedzibą rządu był pałac Lubomirskich przy placu Litewskim w Lublinie − wcześniej siedziba austro-węgierskiego Generalnego Gubernatorstwa Wojskowego.
Geneza.
Rozpad Austro-Węgier i przewidywana klęska Cesarstwa Niemieckiego w 1918 r. przyspieszyła działania różnych ośrodków politycznych na rzecz objęcia władzy na terytorium Polski. Podczas obrad konspiracyjnego XIV Zjazdu Polskiej Partii Socjalistycznej we wrześniu 1918 r. uchwalono, iż należy dążyć do usunięcia okupacji i „"stworzenia zjednoczonej i niepodległej republiki ludowej, w której klasa robotnicza przystąpi do realizacji socjalistycznego programu społecznego"”.
Tymczasem stworzona przez okupantów Rada Regencyjna 7 października 1918 roku proklamowała niepodległość Polski. W dniu 19 października powstała Rada Narodowa Księstwa Cieszyńskiego, zaś 28 października w Krakowie Polska Komisja Likwidacyjna z udziałem Wincentego Witosa oraz Ignacego Daszyńskiego, którzy pokrzyżowali Radzie Regencyjnej próbę podporządkowania Galicji.
W nocy z 1 na 2 listopada w mieszkaniu Artura Śliwińskiego, działacza Stronnictwa Niezawisłości Narodowej, podczas zebrania działaczy niepodległościowych podjęto decyzję o stworzeniu rządu ogólnokrajowego przeciw środowiskom konserwatywnym Rady Regencyjnej. Zdecydowano się na Lublin z uwagi na spodziewaną likwidację okupacji austro-węgierskiej. W dniu 6 listopada większość członków mającego się utworzyć rządu przybyła do Lublina.
Skład.
Przed przyjazdem Witosa i Daszyńskiego w dniu 7 listopada do Lublina, rozplakatowany został „Komunikat” nr 91, zawierający niepełny skład rządu. Dopiero na konstytuującym zebraniu ministrów, odbytym w nocy z 7 na 8 listopada, formalnie ustalono skład rządu, ogłoszony w „Komunikacie” nr 92. Na posiedzeniu tym nieobecni byli Jędrzej Moraczewski, Gabriel Dubiel i Błażej Stolarski, zaś Wincenty Witos opuścił posiedzenie w trakcie. Informację o odmowie udziału w rządzie lubelskim po powrocie do Galicji Witos przekazał Polskiej Agencji Telegraficznej.
Program.
Rząd grupował przede wszystkim przedstawicieli lewicy – PPS, PPSD oraz PSL „Wyzwolenie”. Dlatego program rządu można określić jako lewicowy, ale niekomunistyczny – przemiany miały nastąpić nie w drodze rewolucji, ale reform parlamentarnych.
W swoim manifeście rząd ten pretendował do miana ogólnopolskiego, nie dzielnicowego, ogłaszając:
 W swoim programie politycznym wymieniał:
Ponadto rząd zapowiadał wniesienie pod obrady Sejmu ustawodawczego:
Działania.
Dzięki oddziałom Polskiej Organizacji Wojskowej rząd Daszyńskiego przejął kontrolę nad Lublinem oraz częścią obszaru okupacji austro-węgierskiej. Likwidując organy Rady Regencyjnej internowano Juliusza Zdanowskiego, Komisarza Generalnego Rządu, oraz generała Kajetana Olszewskiego, szefa inspektoratu Wojska Polskiego w Lublinie. 
W komunikacie nr 92 z 8 listopada 1918 r. podano, że rząd powołał komisarzy rządowych w powiatach dąbrowskim, radomskowskim, janowskim, hrubieszowskim, chełmskim, opatowskim, opoczyńskim, iłżeckim, lubartowskim, sandomierskim, zamojskim i tomaszowskim oraz w Skarżysku i Ostrowcu. Natomiast w komunikacie nr 96 z 19 listopada 1918 r. poinformowano także o mianowaniu Władysława Kunickiego na stanowisko komisarza ludowego dla Lublina i powiatu lubelskiego.
Działając pod zastępczym kierownictwem Stanisława Thugutta, minister pracy Tomasz Arciszewski wydał jeszcze 17 listopada 1918 r. dekrety o ośmiogodzinnym dniu roboczym oraz w sprawie warunków służbowych minimalnych dla niższej służby fol­warcznej.
Poparcie.
Rząd lubelski poparła Rada Komisarzy Ludowych Zagłębia Dąbrowskiego, 
Formowanie rządu ludowego w Warszawie.
Po powrocie Józefa Piłsudskiego z Magdeburga dzień 11 listopada był dniem wielkiej „gwiaździstej” manifestacji i strajku powszechnego PPS w Warszawie na rzecz poparcia rządu Daszyńskiego. Wówczas to delegacja PPS z Tadeuszem Szturm de Sztremem, Zygmuntem Zarembą, chciała wręczyć Józefowi Piłsudskiemu czerwony sztandar. Piłsudski odmówił stwierdzając, że „"ma obowiązek działania w imieniu całego narodu"”. W tym dniu spontanicznie młodzież, Polska Organizacja Wojskowa, dowborczycy, Wojsko Polskie oraz Milicja Ludowa PPS dokonywały rozbrajania żołnierzy niemieckich. Rada Regencyjna w obliczu tych wydarzeń przekazała Piłsudskiemu władzę nad wojskiem.
12 listopada Ignacy Daszyński udał się wraz z częścią rządu do Warszawy i złożył dymisję na ręce Józefa Piłsudskiego.
13 listopada odbyła się kolejna blisko 50 tys. demonstracja PPS, w trakcie której przemówił Ignacy Daszyński. Demonstranci udali się następnie Plac Zamkowy i zawiesili czerwony sztandar na Zamku Królewskim w Warszawie. Zygmunt Zaremba, wybitny działacz PPS wspominał:
Piłsudski 14 listopada powierzył Daszyńskiemu misję tworzenia rządu, podając w swoim m.in., że:
Wobec nieudanych negocjacji z przedstawicielami Narodowej Demokracji, Daszyński ustąpił. Na jego miejsce Piłsudski powołał 17 listopada Jędrzeja Moraczewskiego, któremu powierzył kierownictwo sformowanego przez Daszyńskiego rządu.
Ocena rządu ludowego.
Przez współczesnych.
Tymczasowy Rząd Ludowy Republiki Polskiej, pomimo dość epizodycznego charakteru uznawany jest za niezwykle ważny rozdział polskiej państwowości. Józef Piłsudski w odczycie w 1924 r. stwierdził
Podkreślano również niezwykle postępowy charakter rządu, który z jednej strony nadał kierunek zmian społecznych, który został wykorzystany przez rząd Moraczewskiego, z drugiej zaś strony – jak napisał Mieczysław Niedziałkowski, działacz PPS, że:
Rząd Daszyńskiego był atakowany ideologicznie zarówno przez prawicę jak i organizacje rewolucyjne. Lubelski Komitet PPS-Lewicy określił, że „"burżuazja całego świata chce utopić hasła rewolucji społecznej w nowym morzu krwi, w nowych walkach o poszczególne &gt;ojczyzny&lt;, gdzie mogłaby utrzymać władze w swoich rękach"". Podobne stanowisko zajmowała Socjaldemokracja Królestwa Polskiego i Litwy, której Komitet Zagłębia Dąbrowskiego 7 listopada stwierdził „"Czyż mało mieliśmy dotąd wyzysku, że mamy budować fundament burżuazyjnego państwa?"”. SDKPiL oświadczała ponadto:
Zdecydowanie negatywnie o rządzie lubelskim wypowiedział się także przywódca PSL jakim był Wincenty Witos, w swych wspomnieniach napisał: „utworzenie tego rządu jest niesłychaną lekkomyślnością i błędem politycznym, graniczącym wprost z bardzo niepoważną awanturą, która powinna być jak najprędzej zlikwidowana...” O enuncjacjach tego rządu Witos wyraził się natomiast, że „przypominały żywcem jakieś manifesty studentów, nie zaś przedstawicieli wielkiego Narodu w chwilach tak poważnych...”
Po latach negatywnie oceniali rząd Daszyńskiego także niektórzy piłsudczycy. Bogusław Miedziński pisał w swych wspomnieniach: „Eksperyment lubelski – eksperyment ekskluzywnych rządów jednej tylko części narodu – od początku nie wróżył jednak powodzenia...”.
Przez historyków.
Zygmunt Partyka, historyk zajmujący się dziejami II Rzeczypospolitej, tak ocenił rządy ludowe:
Tradycje.
W okresie międzywojennym Polska Partia Socjalistyczna i Polskie Stronnictwo Ludowe „Wyzwolenie” kultywowały legendę rządu lubelskiego, jako pierwszego rządu ludowo-robotniczego. Do 1937 r. PPS świętowała rocznicę Niepodległości 7 listopada.
Tradycje rządu ludowego były szczególnie silne w czasie II wojny światowej. 7 listopada 1940 r. podziemna Polska Partia Socjalistyczna występująca pod kryptonimem „WRN” wydała odezwę w 22 rocznicę Niepodległości i pierwszego rządu ludowego. Czytamy w niej:
Do tradycji rządu ludowego usiłowała się również przyznawać Polska Partia Robotnicza. Na spotkaniu 1 stycznia 1944 r. uznanym później za zebranie założycielskie Krajowa Rada Narodowa Bolesław Bierut w wygłoszonym przemówieniu stwierdził:
Wytłuszczone zdania nie znalazły się już w tym dokumencie publikowanym w 1952 r. w zbiorze „W dziesiątą rocznicę powstania Polskiej Partii Robotniczej (Materiały i dokumenty) styczeń 1942−grudzień 1948 r.”, Książka i Wiedza, Warszawa 1952. Pierwsze artykułu historyczne o rządzie ludowym pojawiły się dopiero po 1956 r. (m.in. artykuł Andrzeja Ajnenkiela w „Kwartalniku Historycznym” z 1958 r.). Jednak w PRL ani też w okresie III Rzeczypospolitej nie był żaden sposób eksponowany. Jedynie w Lublinie kultywuje się pamięć rządu. W 1988 r. zawieszona została tablica pamiątkowa, przed którą w dniu 11 listopada władze składają kwiaty, zaś obecnie w 90 rocznicę Ośrodek „Brama Grodzka – Teatr NN” wraz Zakładem Praw Człowieka Wydziału Politologii UMCS oraz Stowarzyszeniem Homo Faber organizują wspólnie z lubelską młodzieżą przygotowanie szeregu wydarzeń, które w niecodzienny sposób opowiedzą historię Lublina z 1918 r..

</doc>
<doc id="193204" url="https://pl.wikipedia.org/wiki?curid=193204" title="Litewsko-Białoruska Socjalistyczna Republika Rad">
Litewsko-Białoruska Socjalistyczna Republika Rad

Litewsko-Białoruska Republika Rad (Litbieł) (, "Советская социалистическая республика Литвы и Белоруссии", lit. "Lietuvos-Baltarusijos Tarybinė Socialistinė Respublika", biał. "Літоўска-Беларуская Савецкая Сацыялістычная Рэспубліка") – byt państwowy powołany przez bolszewików 27 lutego 1919 roku. Formalnie Republika obejmowała obszar obecnej Litwy, Białorusi i część Polski (Suwalszczyzna, Podlasie), faktycznie jej władza nie sięgała Podlasia i zachodniej części Litwy, stąd jest uznawana za „sztuczny twór” czy też „fikcję”.
Władze.
Siedziba władz znajdowała się w Wilnie. Zlikwidowana przez polską ofensywę w sierpniu 1919 roku. Formalnie zniesiona 1 września przez jej rząd, który wycofał się do Smoleńska.
Sam organ rządowy tworzyli:

</doc>
<doc id="193205" url="https://pl.wikipedia.org/wiki?curid=193205" title="Lit-Bieł">
Lit-Bieł



</doc>
<doc id="193207" url="https://pl.wikipedia.org/wiki?curid=193207" title="Tymczasowy Komitet Rewolucyjny Polski">
Tymczasowy Komitet Rewolucyjny Polski

Tymczasowy Komitet Rewolucyjny Polski (TKRP), Polrewkom () – utworzony przez bolszewików 23 lipca 1920 w Smoleńsku twór polityczny mający pełnić funkcję komunistycznej władzy na terenach II Rzeczypospolitej zajętych przez Armię Czerwoną w trakcie ofensywy letniej 1920 podczas wojny polsko-bolszewickiej.
Historia.
Utworzony 23 lipca 1920 w Smoleńsku przez Rosyjską Partię Komunistyczną (bolszewików) z przekształcenia Biura Polskiego przy Komitecie Centralnym partii bolszewickiej w czasie wojny polsko-bolszewickiej z działaczy komunistycznych polskiego pochodzenia przebywających w Rosji Sowieckiej. Komitet przemieszczał się w pociągu pancernym za frontem nacierającej Armii Czerwonej.
Komunistyczna propaganda w okresie Polski Ludowej głosiła, że odezwę o przejęciu władzy w Polsce Polrewkom ogłosił 30 lipca w Białymstoku, pierwszym większym mieście na zachód od linii Curzona, zajętym 28 lipca 1920 przez Armię Czerwoną. W rzeczywistości odezwę tą wygłoszono po raz pierwszy 30 lipca 1920 w Wilnie. "Manifest do polskiego ludu roboczego miast i wsi" (autorstwa Feliksa Dzierżyńskiego), między innymi zapowiadał:
Komitet rozpoczął działalność od wydania uzgodnionego z Leninem programu oraz dwóch odezw – do żołnierzy Armii Czerwonej i Wojska Polskiego, którego żołnierzy zachęcano do buntu. Dzierżyński rozpoczął tępienie wrogów ludu (jego określenie) za pomocą czekistów. W kolejnych dniach TKRP ogłosił program rolny, deklarację o wolności sumienia oraz ustanowił trybunały rewolucyjne. Komitet wydawał w języku polskim własny organ prasowy "Goniec Czerwony".
Obszar kontrolowany przez TKRP ograniczał się do Podlasia i części Mazowsza czasowo zajętych przez Armię Czerwoną. Rozpoczęto formowanie Polskiej Armii Czerwonej pod dowództwem Romana Łągwy. Do 2 Białostockiego Pułku Strzelców zgłosiło się zaledwie 70 osób, a liczebność całej Polskiej Armii Czerwonej wyniosła 176 ochotników. W terenie organizowano Komitety Rewolucyjne. Gdy Armia Czerwona szturmowała przedpola Warszawy, kierownictwo TKRP (Marchlewski, Dzierżyński i Kon) przyjechało do Wyszkowa, aby z bolszewickimi wojskami wkroczyć do stolicy. Próchniak i pozostali członkowie komitetu pozostali w Białymstoku.
Kilkutygodniowe rządy Tymczasowego Komitetu Rewolucyjnego Polski na Wileńszczyźnie i Białostocczyźnie były okresem terroru rewolucyjnego. Komitet powołał trybunały, które represjonowały i zabijały przeciwników rządów Komitetu. W organizowaniu terroru odznaczyli się szczególnie Romuald Muklewicz i Adam Kaczorowski (Sławiński). Według krakowskiego dziennika "Czas" przez cały okres działalności Polrewkomu czekiści rozstrzelali w Białymstoku 16 osób, w tym prezydenta miasta Szymańskiego, prezesa zarządu Filipowicza oraz endeckich radnych Siemaszkę i Glińskiego. Nastąpiły masowe aresztowania osób podejrzanych. Czeka prowadziła również rekwizycje zboża.
W wyniku zwycięskiej kontrofensywy wojsk polskich, 22 sierpnia komitet zmuszony był w pośpiechu opuścić Białystok wraz z wycofującymi się wojskami Armii Czerwonej i udał do Mińska, gdzie znalazł się 26 sierpnia. Wkrótce zaprzestał działalności, a jego członkowie zostali przydzieleni do sztabów frontowych lub obozów jenieckich w celu bezskutecznego jak się okazało werbowania ochotników do Polskiej Armii Czerwonej.
Stefan Żeromski poświęcił Tymczasowemu Komitetowi Rewolucyjnemu Polski opowiadanie "" o pobycie Dzierżyńskiego, Marchlewskiego i Kona u księdza Wiktora Mieczkowskiego.
Członkowie.
Przedstawicielem Komitetu Centralnego Rosyjskiej Partii Komunistycznej (bolszewików) przy Polrewkomie był komisarz Iwan Skworcow-Stiepanow. Współpracownikami byli również Aleksander Fornalski, Marceli Nowotko oraz Józef Lewartowski.

</doc>
<doc id="193208" url="https://pl.wikipedia.org/wiki?curid=193208" title="Polrewkom">
Polrewkom



</doc>
<doc id="193209" url="https://pl.wikipedia.org/wiki?curid=193209" title="Polski Rewolucyjny Komitet">
Polski Rewolucyjny Komitet



</doc>
<doc id="193215" url="https://pl.wikipedia.org/wiki?curid=193215" title="Susa (Tunezja)">
Susa (Tunezja)

Susa (fen. 𐤀𐤃‬𐤓‬𐤌𐤕‬, , = "Sūsah", ) – miasto portowe we wschodniej Tunezji, w regionie Sahel nad zatoką Hammamet (Morze Śródziemne), stolica Gubernatorstwa Susa, położone 143 kilometry na południe od Tunisu.
Susa jest trzecim co do wielkości portem w Tunezji. Kurort wypoczynkowy nad Morzem Śródziemnym, do którego ściąga rocznie ponad półtora miliona turystów. Do miasta należy port jachtowy Marsa al-Kantawi. W Susie urodził się były prezydent Republiki Tunezyjskiej Zin Al-Abidin Ben Ali. Miasto, ze względu na starożytną historię i zabytki, wpisane jest na listę UNESCO.
Historia.
Hadrumetum było jedną z kolonii fenickich założonych w IX w. p.n.e. Znajdowało się ono na północ od Parva i Tapsos oraz na południe od Kartaginy. W 202 p.n.e., podczas drugiej wojny punickiej, była tu baza wojskowa Hannibala. Po trzeciej wojnie punickiej miasto znalazło się w Imperium rzymskim. Po reformie administracji cesarstwa, przeprowadzonej przez Dioklecjana, zostało stolicą prowincji Africa Byzacena.
W IV i V w. stanowiło ważny ośrodek życia chrześcijańskiego. Mnisi z Hadrumetum prowadzili dialog z Augustynem z Hippony w związku z kontrowersją pelagiańską. Wprowadzeni w zamieszanie przez tę doktrynę Pelagiusza w 427 r. przeczytali list Augustyna z Hippony, napisany przed dziewięciu laty do prezbitera Sysktusa i podnieśli kwestię predestynacji. Augustyn, w odpowiedzi na wątpliwości powstałe w klasztorze w Hadrumetum, napisał "listy" 214 i 215, a następnie traktat "O łasce i wolnej woli" / "De gratia et libero arbitrio" / (zob. "Sprostowania", II,92.66). Mnisi, znając pozycję papieża Bonifacego wobec nauki pelagiańskiej, przyjęli ten tekst – według słów opata Walentyna – jako "medicamentum pie curantium cum gratia" ("lekarstwo pobożnie leczonych przez łaskę"; zob. "List" 216, 2-3; CSEL 58,57).
W V wieku n.e. miasto w wyniku najazdu znalazło się w państwie Wandalów.
Na stanowisku archeologicznym znaleziono tabliczki ołowiane z formułami magicznymi, figurki terakotowe i mozaiki, w tym mozaikę przedstawiającą Wergiliusza (w czasach protektoratu francuskiego przeniesiono ją do muzeum w Bardo).
26 czerwca 2015 r. doszło do zamachu terrorystycznego w ośrodku turystycznym Port El Kantaoui, położonym około 10 kilometrów na północ od miasta Susa. W wyniku ataku śmierć poniosło 39 osób, a 36 zostało rannych.

</doc>
<doc id="193216" url="https://pl.wikipedia.org/wiki?curid=193216" title="Dinar tunezyjski">
Dinar tunezyjski

Dinar tunezyjski – jednostka walutowa Tunezji. 1 dinar = 1000 milimów.
Monety występują w nominałach:
Banknoty.
Pierwsze banknoty o nominałach ½, 1 i 5 dinarów były wydane w 1960 r. Banknoty 10 dinarowe wydano w 1969 r. Banknoty ½ dinarowe emitowano do 1973 r., a 1 dinarowe do 1980 r. W tym samym roku wprowadzono banknot o nominale 20 dinarów. W 1997 r. wydano banknoty o nominale 30 dinarów. 25 lipca 2009 roku wprowadzono banknot o nominale 50 dinarów.
Najczęściej używanym jest banknot 10-dinarowy, który występuje w trzech wersjach.
Banknoty występują w nominałach:
Wwóz i wywóz dinarów poza granicę Tunezji jest nielegalny.

</doc>
<doc id="193219" url="https://pl.wikipedia.org/wiki?curid=193219" title="Nigiri">
Nigiri



</doc>
<doc id="193221" url="https://pl.wikipedia.org/wiki?curid=193221" title="Józef Kleczyński">
Józef Kleczyński

Józef Kleczyński (ur. 27 października 1841 w Ihnatowie, Podole, zm. 21 września 1900 w Zakopanem) – polski statystyk, demograf, prawnik, publicysta, i nauczyciel akademicki. Profesor i rektor Uniwersytetu Jagiellońskiego. Członek Akademii Umiejętności w Krakowie. Pionier polskiej demografii i statystyki historycznej, komisarz rządowy na województwo krakowskie w czasie powstania styczniowego.
Życiorys.
Dzieciństwo i młodość.
Urodził się 27 października 1841 w Ihnatowie na Podolu w rodzinie ziemianina Karola i Marii z domu Majewska. Uczęszczał do gimnazjum w Warszawie. Uczestniczył manifestacjach patriotycznych w stolicy. Zaangażował się w działalność konspiracyjną. 1 listopada 1860 został aresztowany za wylanie w teatrze cuchnącej cieczy na lożę cesarską (na której miał zasiąść car Aleksander II) oraz za rozklejanie antycarskich ulotek. Ośmiomiesięczną karę więzienia odbywał w X Pawilonie Cytadeli Warszawskiej. 30 czerwca 1861 wyszedł na wolność i dokończył naukę w gimnazjum. Następnie podjął studia prawnicze w Szkole Głównej Warszawskiej (1862-1863). Przerwał naukę i wziął udział w powstaniu styczniowym. Studia skończył na uniwersytecie w Heidelbergu, w 1867 broniąc tam doktorat praw. Przyjechał do Galicji i pracował jako publicysta w Krakowie (1869-1875).
Kariera naukowa.
W 1875 przeniósł się do Lwowa, pracował jako konceptysta w tamtejszym Biurze Statystycznym. W 1880 habilitował się w dziedzinie statystyki na Uniwersytecie Lwowskim i objął kierownictwo Katedry Prawa Administracyjnego i Statystyki (w 1887 zmieniła nazwę na Katedra Prawa Administracyjnego, Państwowego i Statystyki). W 1881 został profesorem nadzwyczajnym Uniwersytetu Jagiellońskiego, w 1887 otrzymał nominację na profesora zwyczajnego, pełnił funkcje dziekana Wydziału Prawa w roku akademickim 1890/1891, rektora (1898/1899), prorektora (1899/1900). Wykładał statystykę, naukę o administracji i prawo państwowe. Od 1884 kierował Miejskim Biurem Statystycznym w Krakowie. W 1893 został powołany na członka korespondenta krakowskiej Akademii Umiejętności (późniejszej PAU), był również członkiem korespondentem Wiedeńskiej Centralnej Komisji Statystycznej oraz członkiem Międzynarodowego Instytutu Statystycznego.
Jego zainteresowania naukowe obejmowały statystykę historyczną, demografię, metodologię badań statystycznych oraz teorię statystyki. Był pionierem polskich badań w dziedzinie statystyki i demografii historycznej. Współpracował z "Przeglądem Polskim", redagował periodyk "Statystyka miasta Krakowa" (od 1887).
Zmarł 21 września 1900 w Zakopanem. Został pochowany na Cmentarzu Rakowickim w Krakowie.
Życie prywatne.
Brat pianisty Jana Kleczyńskiego (1837-1895), stryj pisarza Jana Kleczyńskiego (1875-1939), brat stryjeczny malarza Bohdana Kleczyńskiego.

</doc>
<doc id="193222" url="https://pl.wikipedia.org/wiki?curid=193222" title="Indyjski Kongres Narodowy">
Indyjski Kongres Narodowy

Indyjski Kongres Narodowy (znany też jako Partia Kongresowa, , ) – największa partia polityczna Indii.
Początki działalności.
Powstała w 1885 r., początkowo partia za cel stawiała sobie zapewnienie większego wpływu na sytuację polityczną wyedukowanych Hindusów. Początkowo INC nie był przeciwny brytyjskim rządom. Pierwsze spotkanie zorganizował Brytyjczyk, brytyjski polityk i urzędnik korpusu cywilnego Allan Octavian Hume. Odbyło się ono w Bombaju, za zgodą ówczesnego wicekróla.
Później jednak żądania stały się bardziej radykalne, a organizacja zaczęła brać udział w ruchu niepodległościowym. W tym czasie powstały w INC dwa obozy:
Po I wojnie światowej nieformalnym przywódcą INC stał się Mahatma Gandhi. W tym czasie Kongres stał się organizacją zrzeszającą ludzi o bardzo różnych poglądach – radykalnych socjalistów, tradycjonalistów, oraz hinduskich i muzułmańskich konserwatystów. INC stał się pierwszą organizacją zrzeszającą miliony ludzi, w różny sposób walczących z kastowością, biedą, religijnymi i etnicznymi różnicami. W krótkim czasie Kongres przerodził się z elitarnej grupy zanglicyzowanych Hindusów w organizację rewolucyjną liczącą sobie 15 milionów członków.
Okres przywództwa Nehru.
W 1927 roku lider Kongresu, Jawaharlal Nehru po raz pierwszy przedstawił w imieniu partii kongresowej rezolucję, w której domagał się „pełnej narodowej niepodległości”, tym samym stał się jednym z pierwszych liderów partii kongresowej którzy uważali że Indie powinny zerwać wszystkie więzi z Imperium. Deklaracja ta została odrzucona przez Kongres, ze względu na sprzeciw ze strony Gandhiego. W 1929 roku opracował politykę Kongresu i niepodległych Indii. Celami partii miały być – wolność wyznania; prawo do stowarzyszenia; wolność słowa i myśli; równość wszystkich wobec prawa – bez względu na kastę, kolor skóry czy religię; ochrona regionalnych języków i kultur; zabezpieczenie interesów pracowniczych; zniesienie niedotykalności; nacjonalizacja przemysłu; socjalizm i budowa świeckości. Uchwała została ratyfikowana przez Ogólnoindyjski Komitet Kongresu pod przewodnictwem Gandhiego.
W latach 30. Kongres prowadził wzmożoną aktywność narodową a lider partii postrzegany był na całym świecie jako bojownik o demokrację i wolność. W uzyskaniu tego miana pomocne okazały – poparcie Nehru dla republikanów walczących przeciwko wojskom generała Franco i antyfaszystowskie poglądy polityczne.
Nie wszyscy działacze Kongresu poparli pacyfistyczny kurs Neru i Gandhiego, w 1939 roku Subhas Czandra Bose utworzył odrębną partię All India Forward Bloc.
Po uzyskaniu niepodległości pojawiły się pewne problemy. Gandhi oraz inny lider, Sardar Patel twierdzili, że po tym wydarzeniu INC powinien zostać rozwiązany. Po zabójstwie Gandhiego w 1948 roku i śmierci Patela w 1950 roku, nowy przywódca, Jawaharlal Nehru stał się nową ikoną INC. Rozpoczął okres prowadzenia polityki cechującej się sekularyzacją, ekonomiką socjalną i niezaangażowaną polityką zagraniczną. To stało się główną linią programową INC, który sprawował niezachwiane rządy aż do 1977 roku.
Za sprawą polityki Nehru zmniejszyło się znaczenie klasy posiadaczy ziemskich i biznesmenów, a poprawie uległa sytuacja mniejszości religijnych i Hindusów pochodzących z niższych kast. Generacja przywódców pochodzących z czasów walk o niepodległość została szybko zastąpiona przez osoby pozostające w cieniu Nehru. Poprowadził on INC do spektakularnych zwycięstw w wyborach w 1952, 1957 i 1962 roku.
Przywództwo Indiry Gandhi.
Kiedy Nehru zmarł w 1964 roku, przyszłość partii stanęła pod dużym znakiem zapytania. Żaden z przywódców nie miał cech wystarczających chociażby do dorównania mu w wielu kwestiach. Kompromisowym kandydatem na lidera stał się umiarkowany i delikatny w wypowiedziach zwolennik Nehru, Lal Bahadur Shastri. Był on premierem Indii do czasu swojej śmierci w 1966 roku.
Po jego śmierci, w wewnętrznych partyjnych wyborach na lidera, zwyciężyła córka Nehru, Indira Gandhi (niespokrewniona z Mahatmą). Pierwszym zagrożeniem dla hegemonii partii, które się pojawiło, było zjednoczenie opozycji, o nazwie Samyukt Vidhamayak Dal, które zwyciężyło w wyborach do parlamentów kilku nadoceanicznych stanów. Wywołało to w INC konflikt, który doprowadził do oskarżeń pod adresem Indiry o nieudolną politykę, rzucanych przez innych przywódców partyjnych. W efekcie w INC doszło do rozłamu na :
Powyższy podział postrzegany był także jako podział na osi prawicowość–lewicowość. I. Gandhi chciała zmobilizować swój elektorat poprzez używanie haseł populistycznych i lewicujących. Główne hasło wyborcze brzmiało "„Garibi hatao (Usunąć biedę)!”". Pragnęła także zbliżenia ze Związkiem Radzieckim. Tymczasem INC(O) zapatrywało się na politykę bardziej prawicowo, nie ufając radzieckiej pomocy. Wkrótce potem INC(O) zjednoczyło się z Janata Party.
W 1974 roku rząd Gandhi uchwalił kolejny plan gospodarczy. Premier obiecała zmniejszyć ubóstwo poprzez ukierunkowanie gospodarki na zwiększenie standardu życia biednych i wprowadzenia szerokich reform społecznych i gospodarczych. Rząd ustalił roczny wzrost o 4,4%. Działania rządu powstrzymały gospodarcze problemy z początku lat 70. Rząd w latach 1974–1979 był w stanie przekroczyć zakładane tempo wzrostu z roczną wzrostu o 5,0–5,2%. W latach 1975–1976 gospodarka rosła w tempie 9%, a plan stał się pierwszym planem, w czasie realizacji którego dochód na osobę wzrósł o ponad 5%.
Gandhi wprowadziła program tzw. zielonej rewolucji. Plan przekształcił Indie z kraju w dużej stopniu uzależnionego od importu zboża i podatnego na głód na kraj, który jest się w stanie w dużym stopniu wyżywić samodzielnie i zapewnił Indiom bezpieczeństwo żywnościowe. 
Stopniowo, rządy I. Gandhi stawały się coraz bardziej „autorytarne”, co spowodowało zwiększanie się opozycji. Oskarżała ona Gandhi o sfałszowanie wyników wyborów w 1971 roku. Gandyjski socjalista, Jayaprakash Narayan wzywał do zmian w rządzie stanu Bihar i w krótkim czasie stał się jednym z inicjatorów ruchu studentów, wieśniaków i pracowników fizycznych, wykorzystującym satjagrahę. Dodatkowo, partia Gandhi została pokonana w wyborach parlamentarnych w stanie Gujarat przez Janata Party (Partię Ludową).
21 czerwca 1975 roku, sędzia Jagmohanlal Sinha sądu najwyższego Allahabadu uznał premier I. Gandhi za winną używania instytucji rządowych dla zmiany wyników wyborów. Żądał usunięcia jej ze stanowiska premiera i zakazu startowania w wyborach na 6 lat. Jej oskarżenie oparto na technicznym szczególe – urzędnik z biura premiera nie złożył rezygnacji przed wyborami, pracując potem przy kampanii Indiry w 1971 roku. Powyższe wydarzenia doprowadziły do strajków robotników i związków zawodowych na terenie całego kraju.
Spowodowało to wprowadzenie stanu wyjątkowego, dokonane przez prezydenta Fakhruddina Ali Ahmeda, na żądanie pani premier. Został on proklamowany na mocy art. 352 konstytucji, umożliwiając jej sprawowanie rządów za pomocą dekretów, odwołując wybory i zawieszając niektóre prawa obywatelskie. Stan wyjątkowy trwał 19 miesięcy, aż do decyzji .Gandhi o nowych wyborach. Podczas niego aresztowano tysiące protestujących i przywódców strajków. Działalność partii opozycyjnych została zakazana. Premier ogłosiła 20-punktowy program mający zapewnić wzrost rolniczej i przemysłowej produkcji, poprawę usług publicznych i zwalczanie biedy oraz analfabetyzmu. Dodatkowo wprowadzono bezpośrednie rządy prezydenta w stanach Gujarat i Tamil Nadu, gdzie przedtem rządziły partie przeciwne Indirze.
W styczniu 1977 roku I. Gandhi zarządziła nowe wybory i wypuściła wszystkich więźniów politycznych. Stało się tak pod naciskiem dowództwa wojskowego, jak również pod wpływem doniesień wywiadu, iż jej administracja jest popularna w całym kraju i zwycięży w wyborach. Jednak zwyciężyła partia Janata. Wielu członków INC opuściło Indirę, która sama utraciła mandat. Morarji Desai został pierwszym premierem Indii spoza INC. Rządy opozycyjnej prawicy doprowadziły najsilniejszej recesji (-5,2%) w historii Indii i inflacji sięgającej 18,2%
Po przegranej w wyborach 1977 roku INC rozpadł się na więcej frakcji. W 1977 roku grupa byłych działaczy Kongresu założyła nowe ugrupowanie Janata (Partia Ludowa). Ugrupowanie lojalne wobec byłej premier stało się popularne jako Kongres(I). Partia ta powróciła do rządów w wyniku wyborów w 1980 roku, a Indira została ponownie premierem. W latach 80. zliberalizowała ona indyjską gospodarkę. Premier postawiła na zaostrzenie wydatków publicznych, większą efektywność przedsiębiorstw państwowych, stymulowanie sektora prywatnego poprzez deregulację. Szósty plan wprowadzony przez rząd okazał się najbardziej udanym z pięciu planów, wykazując w latach 1980–1985 średni wzrost 5,7%.
W 1984 roku została ona zamordowana przez dwóch jej ochroniarzy – Sikhów, w odwecie za skierowaną przeciwko sikhijskim radykałom Operację Błękitna Gwiazda. W efekcie miały miejsce zamieszki, w których zginęły tysiące Sikhów.
Kryzys lat 90. i teraźniejszość.
Schedę po Indirze przejął jej syn, Rajiv Gandhi, który został przywódcą partii i poprowadził ją do zwycięstwa w wyborach z 1984 roku. W następnych jednak poniósł porażkę, a sam Rajiv został zamordowany w 1991 roku. Zastąpił go Narasimha Rao, którego przywództwo było okresem głębokiego kryzysu INC. Partia stopniowo traciła poparcie, Rao był premierem w latach 1991–1996, ale już jego następca na stanowisku lidera partii, Sitaram Kesri, doprowadził do rekordowo niskiego wyniku wyborczego w 1998 roku.
W efekcie zdecydowano się powierzyć przewodnictwo w partii wdowie po Rajivie Gandhim, urodzonej we Włoszech Sonii Gandhi. Pod wpływem tego wyboru, od partii odłączyła się grupa nacjonalistów i utworzyła Kongres Nacjonalistyczny. Z tego powodu powrócono do używania nazwę Kongres(I), w celu podkreślenia przywiązania jego członków do politycznej tradycji dynastii Nehru-Gandhi.
W wyborach z 2004 roku INC otrzymał największą liczbę miejsc, a przewodzony przez niego sojusz 19 partii zwyciężył w wyborach. Sonię Gandhi nominowano na premiera, ale ta nie zdecydowała się na podjęcie tego urzędu i wsparła byłego ministra finansów, Manmohana Singha, który jest premierem Indii od 22 maja 2004 roku. Sonia Gandhi pozostała przewodniczącą partii.
INC posiadała 145 miejsc w 13. Lok Sabha (izbie niższej parlamentu indyjskiego) i jest siłą przewodnią rządzącej koalicji Zjednoczony Sojusz Postępowy (UPA), wspieranego przez Front Lewicowy.
W wyborach parlamentarnych w 2009 roku INC potwierdził ponownie przewagę nad IPL.
Historia poparcia.
Wyniki w wyborach do Izby Ludowej (Lok Sabha) od 1951 roku:

</doc>
<doc id="193223" url="https://pl.wikipedia.org/wiki?curid=193223" title="Efua Theodora Sutherland">
Efua Theodora Sutherland

Efua Theodora Sutherland (ur. 1924, zm. 2 stycznia 1996) – pochodząca z Ghany pisarka, tworząca w języku angielskim.
Studiowała w Mapongo, następnie w Cambridge, a wreszcie w Londyńskim Instytucie Studiów Orientalnych i Afrykańskich. Po powrocie do Ghany założyła Ghańskie Studio Dramatyczne, później utworzyła także teatr eksperymentalny. 
Należy do najwybitniejszych ghańskich pisarzy dramatycznych. Jest autorką kilku dramatów poświęconych głównie współczesnej sytuacji kraju, choć pisze także dzieła, wykorzystujące ludową mitologię (m.in. z pająkiem Ananse, tradycyjnym bohaterem bajek).

</doc>
<doc id="193224" url="https://pl.wikipedia.org/wiki?curid=193224" title="Dinar kuwejcki">
Dinar kuwejcki

Dinar kuwejcki – jednostka walutowa Kuwejtu wprowadzona do obiegu w 1961 roku. W praktyce używana w obrocie głównie na terenie samego Kuwejtu. 1 dinar = 1000 filsów.
Banknoty obiegowe.
Seria pierwsza.
Pierwsza seria została wydana po ogłoszeniu kuwejckiej ustawy walutowej w 1960 r., która ustanowiła Radę Walutową Kuwejtu. Seria ta była w obiegu od 1 kwietnia 1961 do 1 lutego 1982 i składała się z nominałów 1⁄4, 1⁄2, 1, 5 i 10 dinarów.
Seria druga.
Po utworzeniu Centralnego Banku Kuwejtu w 1969 r. W miejsce Kuwejckiej Rady Walutowej, od 17 listopada 1970 r. Wyemitowano nowe banknoty 1⁄4, 1⁄2 i 10 dinarów, a następnie nowe banknoty 1 i 5 dinarów drugiej serii w dniu 20 kwietnia 1971 r. Druga seria została wycofana 1 lutego 1982 roku.
Seria trzecia.
Trzecia seria została wyemitowana 20 lutego 1980 r. przed wstąpienia na tron zmarłego władcy Jabera al-Ahmada al-Jabera al-Sabah, liczyła pięć nominałów; 1⁄4, 1⁄2, 1, 5 i 10 dinarów. Banknot 20 dinarów został wprowadzony później, 9 lutego 1986 r. W wyniku stanu wyjątkowego po inwazji na Kuwejt przez Irak, seria ta została wycofana dnia 30 września 1991 r. Znaczne ilości tych banknotów zostały skradzione przez siły irackie oraz niektóre pojawił się na międzynarodowym rynku 'numizmatycznym.
Seria czwarta.
Po wyzwoleniu Kuwejtu, czwarta seria została wydana 24 marca 1991 r. w celu jak najszybszego zastąpienia poprzedniej wycofanej serii i zagwarantowania szybkiego ożywienia gospodarczego kraju. Czwarta seria była prawnym środkiem płatniczym do 16 lutego 1995 r. Nominały banknotów w tej serii to; 1⁄4, 1⁄2, 1, 5, 10 i 20 dinarów.
Seria piąta.
Piąta seria banknotów kuwejckich była w obiegu od 3 kwietnia 1994 r. Obejmowała zaawansowane technicznie środki bezpieczeństwa, które teraz stały się standardem dla banknotów. Seria została wycofana 1 października 2015 r. Nominały były takie same jak w czwartej serii.
Seria szósta.
Bank Centralny Kuwejtu wprowadził do obiegu szóstą serię banknotów w dniu 29 czerwca 2014 r.

</doc>
<doc id="193225" url="https://pl.wikipedia.org/wiki?curid=193225" title="Allan Octavian Hume">
Allan Octavian Hume

Allan Octavian Hume (ur. 6 czerwca 1829 w St Mary Cray, hrabstwo Kent - zm. 31 lipca 1912) - brytyjski urzędnik korpusu cywilnego, reformator polityczny, ornitolog, znany jako współzałożyciel indyjskiej partii politycznej Indyjski Kongres Narodowy (1885).
Pochowany został na Brookwood Cemetery w hrabstwie Surrey.

</doc>
<doc id="193227" url="https://pl.wikipedia.org/wiki?curid=193227" title="Dinar libijski">
Dinar libijski

Dinar libijski – jednostka walutowa Libii. 1 dinar = 1000 dirhamów.
Historia.
W czasach, gdy Libia stanowiła część Imperium osmańskiego, oficjalną walutą kraju był osmański piastr, jednak aż do 1844, kiedy to wprowadzono złotą lirę Libijczycy bili również własne, lokalne monety. Po przejściu kraju pod okupację włoską lira turecka została zastąpiona przez lira włoskiego. W 1943, gdy Libia została podzielona na francuskie i brytyjskie terytoria mandatowe obowiązującymi walutami, w zależności od strefy wpływów stały się: frank francuski oraz lira emitowana przez brytyjskie władze wojskowe.
Po odzyskaniu niepodległości w 1951 władze wprowadziły nową walutę – funt libijski (LYP) stanowiący równowartość 480 lir lub 980 franków. Funt libijski dzielił się na 100 piastrów i 1000 miliemów. W 1971 po dojściu do władzy Muammara Kadafiego funta zastąpiono w stosunku 1:1 dinarem a miliema – dirhamem.
Dinar jest emitowany przez Centralny Bank Libii (مصرف ليبيا المركزي "Masraf Libia al-Markazi"), który nadzoruje system bankowy w kraju.
Po obaleniu pułkownika Kadafiego władze rewolucyjne postanowiły nadal wykorzystywać stare pieniądze, usuwając z nich jedynie elementy związane z Dżamahirijją. W 2013 wyemitowano nową serię banknotów, która zastąpiła stare dinary.
Nominały.
Monety występują w nominałach:
Banknoty występują w nominałach:
Obecnie w praktyce w powszechnym obiegu występują jedynie banknoty o nominałach 1, 5, 10, 20 i 50 dinarów. Banknoty 1/4 i 1/2 dinara spotykane są rzadko, zastępowane przez monety o tych nominałach, natomiast monety o nominałach poniżej 50 dirhamów praktycznie wyszły z użycia, pozostają jednak nadal prawnym środkiem płatniczym.
Władze libijskie utrzymują niemalże stały kurs wymiany dinara w stosunku do dolara i euro. Kursy te oscylują wokół wartości:

</doc>
<doc id="193228" url="https://pl.wikipedia.org/wiki?curid=193228" title="Dinar algierski">
Dinar algierski

Dinar algierski – jednostka walutowa Algierii. 1 dinar = 100 centymów.
Monety występują w nominałach:
Banknoty występują w nominałach:

</doc>
<doc id="193229" url="https://pl.wikipedia.org/wiki?curid=193229" title="Dinar południowojemeński">
Dinar południowojemeński

Dinar jemeński – jednostka walutowa Jemenu Południowego. 1 Dinar = 1000 filsów. Został wycofany z użycia w 1990 po zjednoczeniu Jemenu. Nową walutą Jemenu został rial. Wymiany dokonano w proporcji. 1 dinar = 26 riali.

</doc>
<doc id="193230" url="https://pl.wikipedia.org/wiki?curid=193230" title="Dinar bahrajski">
Dinar bahrajski

Dinar bahrajski – waluta Bahrajnu. 1 dinar = 1000 filsów.
Monety występują w nominałach:
Banknoty występują w nominałach:

</doc>
<doc id="193231" url="https://pl.wikipedia.org/wiki?curid=193231" title="Saint-Etienne">
Saint-Etienne



</doc>
<doc id="193232" url="https://pl.wikipedia.org/wiki?curid=193232" title="Granatnik-miotacz ognia M202">
Granatnik-miotacz ognia M202

M202 FLASH (ang. Flame Assault Shoulder Weapon) – amerykański czterolufowy rakietowy granatnik-miotacz ognia.
Historia.
M202 FLASH wyewoluował z granatnika XM191, który był intensywnie testowany w warunkach bojowych przez United States Army podczas wojny w Wietnamie pod koniec lat 60. XX wieku. M202 był bardzo podobny do XM191, ale w przeciwieństwie do swojego pierwowzoru jego pociski były wypełnione trietylogliną, a nie napalmem. Dodatkowo XM191 został opracowany jako broń wielozadaniowa, zdolna do strzelania nie tylko pociskami zapalającymi, ale także pociskami kumulacyjnymi kalibru 66 milimetrów, kompatybilnymi z lekkim granatnikiem przeciwpancernym M72 LAW. Jednak M202 FLASH produkowano tylko z jednym rodzajem amunicji – pociskami zapalającymi M74.
Teoretycznie M202 FLASH był imponującą bronią o znacznych zdolnościach bojowych – miał duży zasięg (w porównaniu do wcześniejszych miotaczy ognia), pozwalał na stosunkowo szybki ostrzał i dużą manewrowość, fizycznie i psychologicznie wpływał na niechronioną piechotę i pojazdy wojskowe. Okazało się jednak, że amunicja M202 FLASH miała pewne wady (prawdopodobnie z powodu złej kontroli jakości lub wad konstrukcyjnych), co skutkowało samozapłonem głowic podczas ładowania broni. Skutkiem tego M202 FLASH stał się niepopularny wśród żołnierzy, a większość granatników-miotaczy ognia M202 FLASH trafiła do magazynów pod koniec lat 80., chociaż niektóre egzemplarze broni zaobserwowano podczas szkolenia wojsk amerykańskich i sojuszniczych na początku lat 90. XX wieku.
Opis.
M202 FLASH to broń czterolufowa wielokrotnego użytku, która jest ładowana magazynkiem z fabrycznie załadowanymi pociskami zapalającymi M74, wstępnie wkładanymi do osobnych aluminiowych tub, które są zmontowane razem, tworząc pojedynczy czterostrzałowy magazynek. Zacisk przymocowany jest z tyłu granatnika, a każda załadowana tuba stanowi przedłużenie lufy. Po załadowaniu magazynka i przymocowaniu go do broni, granatnikiem-miotaczem ognia można wystrzelić do czterech razy, z praktyczną szybkostrzelnością nawet jednego pocisku na sekundę. Gdy wszystkie pociski zostaną wystrzelone, pusty magazynek jest odłączany i odrzucany. Podczas przechowywania i transportu M202 FLASH jest zamykany z przodu i z tyłu dwiema osłonami na zawiasach, które należy odblokować i otworzyć przed załadowaniem i oddaniem strzału. Przednia osłona posiada dwufunkcyjną rękojeść, która służy do przenoszenia granatnika-miotacza ognia w pozycji pionowej oraz jako przedni chwyt w pozycji strzeleckiej. Sterowanie strzelaniem obejmuje składany chwyt pistoletowy pod lufą i składany celownik kolimatorowy po lewej stronie broni. Pociski kalibru 66 milimetrów wykorzystują silniki na paliwo stałe, stateczniki składane typu łopatkowego oraz głowice wypełnione trietyloglinem o masie około 0,6 kilograma. Ponieważ M202 FLASH jest granatnikiem-miotaczem ognia, po wystrzeleniu tworzy niebezpieczną strefę gazów wylotowych o długości około 15 metrów. 
Kultura masowa.
M202 FLASH pojawia się w filmie "Komando" (1985) z Arnoldem Schwarzeneggerem w roli głównej. M202 FLASH został między innymi użyty do uszkodzenia policyjnej furgonetki i uwolnienia pułkownika Johna Matrixa granego przez Schwarzeneggera. W rzeczywistości pocisk M74 spaliłby furgonetkę z Matrixem w środku, gdyż powodował ogień równie gorący jak 1800–2200°C przez kilka minut.

</doc>
<doc id="193233" url="https://pl.wikipedia.org/wiki?curid=193233" title="Roberto Mauro Cantoro">
Roberto Mauro Cantoro



</doc>
<doc id="193234" url="https://pl.wikipedia.org/wiki?curid=193234" title="Mauro Roberto Cantoro">
Mauro Roberto Cantoro



</doc>
<doc id="193238" url="https://pl.wikipedia.org/wiki?curid=193238" title="Miękkie prawo">
Miękkie prawo

Miękkie prawo (ang. "soft law") – pokrewne prawu instrumenty, które nie posiadają żadnej mocy prawnie wiążącej, lub których moc wiążąca jest w jakiś sposób "słabsza" w porównaniu do mocy wiążącej tradycyjnego prawa, w tym kontekście często określanego jako "twarde prawo" (ang. "hard law"). Pojęcie "miękkiego prawa" początkowo pojawiło się w prawie międzynarodowym, później zostało jednak przeniesione do innych gałęzi prawa.
W kontekście prawa międzynarodowego termin "miękkie prawo" odnosi się przeważnie do porozumień (których stronami są przeważnie państwa) które pozbawione są niektórych elementów pozwalających uznać je za "prawo" międzynarodowe w ścisłym rozumieniu. W obszarze prawa międzynarodowego do "miękkiego prawa" zaliczyć należy zobowiązania nieujęte w formie traktatu (a więc nie nadające się do prawnego wyegzekwowania)jak również niektóre typy rezolucji organizacji międzynarodowych (np. rezolucje Zgromadzenia Ogólnego ONZ).
Termin "miękkie prawo" jest także często używany w odniesieniu do różnych rodzajów quasi-prawnych instrumentów Wspólnot Europejskich (od grudnia 2009 roku: Unii Europejskiej): "kodeksów postępowania" (ang. "codes of conduct"), "wytycznych" (ang. "guidelines"), "komunikatów" (ang. "communications") itp. W obszarze prawa Unii, instrumenty "miękkiego prawa" są często używane w celu zasygnalizowania, w jaki sposób Komisja Europejska będzie używała swoich kompetencji, w jaki sposób Komisja będzie wykonywała swoje zadania w ramach przysługującego jej swobodnego uznania.

</doc>
<doc id="193244" url="https://pl.wikipedia.org/wiki?curid=193244" title="Droga krajowa nr 5 (Polska)">
Droga krajowa nr 5 (Polska)

Droga krajowa nr 5 – droga krajowa klasy S, klasy GP oraz klasy G łącząca (wraz z odcinkiem drogi krajowej nr 91 między Grudziądzem a Gdańskiem) jedne z największych aglomeracji miejskich w Polsce, tj. Trójmiasto, aglomeracje: bydgoską, poznańską, wrocławską oraz wałbrzyską. Przebiega przez województwa: kujawsko-pomorskie, wielkopolskie i dolnośląskie. Swój bieg kończy na granicy z Czechami w Lubawce (powiat kamiennogórski).
Odcinek Wrocław – Bielany Wrocławskie według pomiarów średniego dobowego ruchu pojazdów silnikowych wykonanych przez GDDKiA w 2010, jest odcinkiem o jednym z największych natężeń ruchu w Polsce.
Pomiędzy Bielanami Wrocławskimi a Kostomłotami (28 km) przebieg drogi nr 5 pokrywa się z trasą autostrady A4, od węzła Poznań Wschód do węzła Poznań Komorniki (25 km) pokrywa się z trasą autostrady A2, a na odcinku Nowe Marzy – Bielany Wrocławskie z trasą europejską E261.
Przebudowany został odcinek drogi nr 5 ze Świecia do Bydgoszczy. Dobudowano pas awaryjny i zmieniono nawierzchnię.
Klasa drogi.
Pomijając odcinki stanowiące drogę ekspresową (część z nich jest jeszcze w budowie), arteria we Wrocławiu i na południe od niego ma parametry klasy GP – wyjątkiem jest odcinek z Bolkowa do granicy w Lubawce, który posiada parametry klasy G – odcinek ten na całej długości zastąpiony będzie drogą ekspresową S3.
Historia numeracji.
Na przestrzeni lat trasa posiadała różne oznaczenia:
W latach 1999–2000 fragment drogi nr 5 w Bydgoszczy, łączący drogę krajową nr 10 z ówczesną drogą nr 245, posiadał kategorię drogi wojewódzkiej.
Droga ekspresowa S5.
Na odcinku Bydgoszcz – Wrocław Północ (A8) droga ma status drogi ekspresowej S5. Na odcinku Nowe Marzy – Bydgoszcz trwa budowa drogi do standardu drogi ekspresowej.
Szczegóły przebiegu.
Wrocław.
Na przestrzeni lat kilkukrotnie zmieniano przebieg trasy we Wrocławiu:
Ograniczenia w ruchu pojazdów ciężarowych.
Dopuszczalny nacisk na oś.
Od 13 marca 2021 roku na drodze dozwolony jest ruch pojazdów o nacisku pojedynczej osi napędowej do 11,5 tony.
Do 13 marca 2021.
Wcześniej droga krajowa nr 5 objęta była ograniczeniami dopuszczalnego nacisku pojedynczej osi:
Stosowne oznakowanie odcinka o dopuszczalnym nacisku na oś do 10 ton () występowało we Wrocławiu.

</doc>
<doc id="193245" url="https://pl.wikipedia.org/wiki?curid=193245" title="Władysław Konopczyński">
Władysław Konopczyński

Władysław Konopczyński, ps. „Dantyszek”, „Korzonek” (ur. 26 listopada 1880 w Warszawie, zm. 12 lipca 1952 w Młynniku koło Ojcowa) – polski historyk, profesor Uniwersytetu Jagiellońskiego, członek Towarzystwa Naukowego Warszawskiego i Polskiej Akademii Umiejętności, członek Koła Krakowskiego Towarzystwa Historycznego, współtwórca i pierwszy redaktor naczelny "Polskiego Słownika Biograficznego", erudyta i poliglota, poseł na Sejm I kadencji w II RP.
Życiorys.
Życie osobiste i rodzinne.
Urodził się 26 listopada 1880 r. w Warszawie. Mszę świętą w dniu 15 grudnia 1880 r. w kościele św. Aleksandra w Warszawie, na której otrzymał imiona Władysław Aleksander nawiązujące do rodzinnej tradycji, celebrował ks. Ksawery Rogowski. Rodzicami chrzestnymi zostali Zofia Strumiłło i Aleksander Konopczyński. Ojciec Ignacy w momencie narodzin syna miał 31 lat, a matka Ludwika 27 lat.
Jego dziadek Stanisław Konopczyński był nauczycielem ludowym. Z kolei jego ojciec Ignacy po wczesnym osieroceniu przez ojca wychowywał się u wuja Szulza. Uczęszczał do szkoły powszechnej w Rypinie, następnie do gimnazjum w Warszawie, zaś studia odbył w Petersburskim Instytucie Inżynierów Dróg i Komunikacji. Jak większość członków rodziny wykazywał zainteresowania techniczno-matematyczne. Pracował początkowo u bankiera Blocha, a potem jako kierownik ruchu w Kolei Nadwiślańskiej. Zmarł na atak serca 30 lipca 1915 r.
Matka – Ludwika Anastazja Obrąpalska (1853–1944) – pochodziła z rodziny o tradycjach inteligencji technicznej. Jej ojciec – Erazm Obrąpalski – był wpływowym inżynierem kolejnictwa w Rosji. Ludwika w młodości miała ładną buzię, a jako feministka krótko obcięte włosy. Amatorsko zajmowała się śpiewem. Pobierała lekcje języka włoskiego, niezbędnego dla śpiewaczki od Marii Siemiradzkiej, która potem została drugą żoną jej ojca. Ludwika parała się także malarstwem, a zajęcia z niego odbierała od Wojciecha Gersona. Wyjeżdżała wraz z ojcem do Petersburga, aby tam kopiować w Ermitażu dzieła van Dycka, a już po ślubie kopiowała obrazy Henryka Siemiradzkiego. Natomiast Jadwiga Ostromęcka (około 1862–1944 lub 1945) wspominała: "zdolna malarka, nie posiadała jednak talentu twórczego, była natomiast świetną portrecistką i kopistką. Mówił o niej Henryk Siemieradzki, że pod każdym swoim skopiowanym przez Konopczyńską obrazem bez wahania podpisałby swoje nazwisko. Jego piękne Parki, namalowane przez Konopczyńską na paterze porcelanowej, uzyskały na Powszechnej Wystawie w Chicago menton honorable".
Jego matka miała dwie siostry Józefę i Zofię. Wszystkie trzy siostry brały ślub jednego dnia. Józefa wyszła za mąż za Franciszka Ostromęckiego, a Zofia za Władysława Strumiłłę. Józefa miała czworo dzieci: Michalinę, Marię, Gabrielę i Ludwika, a Zofia troje: Tadeusza, Zofię i Władysława. Rodzina była zaprzyjaźniona z ks. Leskim, który mawiał, że ich pradziadek zmienił nazwisko z Konopka na Konopczyński.
Miał dwóch braci – Zygmunta (ur. 29 czerwca 1878) i Adama (ur. 16 lipca 1885). Wychowywał się pod okiem matki, zaś ojciec praktycznie nie zajmował się dziećmi wychodząc z założenia, że jego obowiązkiem było zapewnienie maksimum środków finansowych dla żony i dzieci. Bracia wychowywali się wspólnie i ćwiczyli gimnastykę w zakładzie M. Olszewskiego. Na wakacje wyjeżdżali wspólnie z matką na wczasy do Iwonicza, Szczawnicy i Sopotu. Rodzina była zżyta i często odwiedzano wujostwo Ostromęckich w Rogolinie, stryjostwo Strumiłłów w Książniczkach i dziadków Obrąpalskich w Dziepułci. Dom rodzinny przyszłego historyka wypełniony był atmosferą pozytywistyczną.
Przyszły historyk spędził dzieciństwo w Łodzi i Radomiu. Uczęszczał wraz z bratem Zygmuntem do Szkoły Realnej Wojciecha Górskiego w Warszawie. Potem do IV Gimnazjum w Warszawie (1891–1899), w którym był najlepszym uczniem. W szkole zaprzyjaźnił się z Juliuszem Kowalczykiem, Wacławem Wróblewskim, Tadeuszem Korniłowiczem, Ignacym Fonbergiem i Jackiem Woronieckim. Zdał maturę ze srebrnym medalem.
W czasie nauki w gimnazjum po raz pierwszy zakochał się. Wiosną 1897 r. zapisał w swoim pamiętniku: "Pewna panna, daleka kuzynka, zrazu sympatyzowała ze mną (żeby nie powiedzieć za dużo), potem gdy poznała mego sympatycznego przyrodniego wuja, poczęła wzdychać do niego. Ja ze wszystkimi swymi Szyllerami i Payotami zostałem odstawiony, zdystansowany, czemu się trudno dziwić, bo byłem wtedy zarozumiałym sensatem, pozerem, a kuzyn miły, wesoły, miał większą wprawę w rozmowach w pensjonarkami. Partia była przegrana – czy miałem dawać widowisko zazdrości, czy może zrywać z przyjacielem? Dla kogo? Dla kobiety?"
W czasie studiów odbył jednoroczną służbę wojskową w III brygadzie artylerii gwardii (14 IX 1903 – 14 IX 1904). Brygadę wybrał ze względu na jej chlubny udział w bitwie pod Ostrołęką w 1831 r. Nie zrezygnował ze służby wojskowej, aby nie naciągać ojca na wydatek 1000 rubli tzw. odstępnego. Nie zdecydował się także na wyjazd z kraju, gdyż nie pozwalał mu na to honor oficera. Po wybuchu wojny rosyjsko-japońskiej symulował chorobę serca, co pozwoliło mu na uniknięcie wyjazdu na front i możliwego poniesienia śmierci za carat, którego nienawidził. W szpitalu wojskowym oddawał się lekturze Sejmu Czteroletniego Waleriana Kalinki, a następnie pracował nad monografią: "Polska w dobie wojny siedmioletniej". W październiku 1904 r. wyjechał pospiesznie do Krakowa, acz i tam otrzymał w dzień Bożego Narodzenia wezwanie do wojska, acz je zignorował stając się tym samym dezerterem. Czas ten wykorzystał na pracę nad "Polską w dobie wojny siedmioletniej", "Sejmem grodzieńskim 1752 roku" i przygotowaniem pracy do druku o genezie liberum weto. Okres służby wojskowej zaliczał do najbardziej bezprodukcyjnych w życiu, gdyż stwierdzał: "Zmarnowało się w życiu summa summarum jakieś trzy lata na wydziale prawnym, wojsku, w sejmie, w więzieniu".
W marcu 1908 r. poznał na seminarium Szymona Askenazego Marię Jarosiewiczównę, z którą przekładał na język polski Umowę społeczną Jana Jakuba Rousseau. W początkach 1910 r. nastąpiły zaręczyny. Ostatecznie zostały zerwane w maju 1910 r., bowiem ojciec Marii – wytknął młodemu historykowi niski status materialny uniemożliwiający utrzymanie rodziny na odpowiednim poziomie materialnym.
22 lipca 1911 r. poślubił w Kościele świętych Piotra i Pawła w Warszawie Jadwigę Lutostańską (8 VII 1887 – 28 I 1961), córkę nieżyjącego już Seweryna sędziego warszawskiej Izby Sądowej i Marii z Chmielewskich. Jadwiga była siostrą Jana (inżyniera mechanika), Aleksandry zamężnej z Józefem Rząśnickim i Karola – wieloletniego przyjaciela W. Konopczyńskiego i przyszłego profesora Uniwersytetu Warszawskiego
Miał trzy córki: Halinę (17 IX 1912 – 18 VII 1995), zamężną z Marianem Heitzmanem (1937), a następnie z Antonim Wójcickim (lata 60.); Marię (26 VIII 1917 – II 1995) zamężną z Henrykiem Wieczorkiewiczem (1939), z którym rozstała się po wojnie i Wandę (18 X 1922 – po 1999) zamężną z Jerzy Mrozowskim (1949).
Często przebywał w majątku Młynnik koło Ojcowa. Folwark zakupił Ignacy Konopczyński. Pierwsze formalności rozpoczęto jeszcze w 1901 r., a ostateczną umowę kupna za 23 000 rubli od Nawrockiego podpisano w styczniu 1902 r., a Władysław w swoim pamiętniku pod datą31 stycznia zapisał: "Jesteśmy dziedzicami na Młynniku". Początkowo było to miejsce świątecznego odpoczynku, gdzie uczony oddawał się polowaniu, fotografowaniu, lekturze i skąd z braćmi i znajomymi udawał na wyprawy po niepowtarzalnej krajobrazowo okolicy. Po śmierci ojca w 1915 r. w swojej części prowadził folwark i wybudował nowy dom. Było to ulubione dla niego miejsce, bowiem uczony w swoich dziennikach określał dom mianem: "ukochanego miejsca", które "znakomicie pomagało na samopoczucie". Z kolei w liście do Kazimierza Lepszego pisał: "Ja za 5 dni jadę do Buska na 3-4 tygodnie. Żal Młynnika..." Natomiast w liście z 1934 r. pisał do Stanisława Kota "Siedzę przez lato w Młynniku i folguje swej grafomanii (...) Deszcze leją, gnoją siano (...) wiele się krzątam. Rydze, pszczoły, wino porzeczkowe, porządkowanie «archiwum», tj. listów i dzienników. No i troszkę roboty naukowej". W latach II wojny światowej majątek stał się źródłem utrzymania rodziny Konopczyńskich, gdzie Władysław mieszkał z dogasającą matką. Ostatnie lata życia, po usunięciu z UJ i przymusowej rezygnacji z różnych funkcji spędził w tym majątku, który określał jako "Tuskulum Młynnickie". W sierpniu 1952 r. Giga, córka Adama (młodszego brata Władysława) pisała do Jadwigi Konopczyńskiej: "Wciąż żywo stoi nam w pamięci postać Stryjka podczas wakacji w Młynniku w ubiegłym roku, sprężystym krokiem przemierzającego ogród, zawiadującego sprawami Młynnika, opiekującego się troskliwie swymi pszczołami, wesoło bawiącego się z wnukami, z Piratem, prowadzącego wycieczki młodzieży młynnickiej, palącego ogniska w lesie, a nawet zbierającego orzechy – nie tylko przy pomocy laski, ale wspinającego się na leszczyny. A przy tym czynnym i ruchliwym życiu wytrwale pracującego zagadnienia naukowe i tworzące nieprzemijające wartości – dzieła historyczne".
Łowił ryby, odbywał piesze lub rowerowe wycieczki. Nigdy się nie upijał i nie grywał w karty, zaś do swoich seminarzystów mówił: "Nie sztuka się uczyć – powiadał nam jeszcze w czasach uniwersyteckich – sztuka się uczyć i bawić się". Natomiast Władysław Czapliński wspominał: "Był zamiłowanym myśliwym, chodził na wycieczki w góry, pasjonował się sportem tenisowym, kochał muzykę i sam grywał na fortepianie, dogłębnie wreszcie kochał przyrodę, zwłaszcza uroczy zakątek ziemi podkrakowskiej, okolice swego Młynnika".
W okresie międzywojennym w domu Konopczyńskich, najpierw przy ulicy Sobieskiego, a od 1931 r. al. Słowackiego odbywały się tzw. „drugie niedziele”, kiedy mieszkanie nawiedzali liczni goście, nawet siedemdziesiąt osób. Pito czarną kawę, herbatę, likier własnoręcznej roboty gospodarza, jedli małe kanapki, zakąski i ciasteczka, a gości obsługiwały dwie służące. Wśród obecnych pojawiali się Piwarscy, Feldmanowie, Wereszyccy, Sobiescy, Birkenmajerowie, Weyssenhoffowie, Piotrowiczowie, Surzyccy, Szaferowie, Semkowiczowie, Kutrzebowie i inni. Co roku w dniu 27 czerwca odbywały się huczne imieniny historyka, a 15 października jego żony. Uczony żył historią i swoją pracą, bowiem także porze posiłków opowiadał rodzinie o swoich uczniach, przeczytanych książkach i życiu akademickim.
Znał biegle 14 języków: angielski, niemiecki, włoski, francuski, rosyjski, szwedzki, duński, czeski, ukraiński, serbsko-chorwacki, norweski, holenderski, łacinę i grekę.
Przez większość swojego życia prowadził dziennik (w latach 1895–1952). Łącznie ma on około 7000 stron tekstu w formacie 10 × 16 cm. Uczony pisał dziennik w formie krótkich lakonicznych zdań i niezwykle rzadko historyk zawierał odautorskie oceny. Dzienny zapis liczy od 15 do 20 wierszy i zajmuje zazwyczaj pół strony. Nader często zapiski były pisane z pewnym opóźnieniem (czasami i miesięcznym), przez co zdarzają się w nim błędy i nieścisłości, które dotyczą dat poszczególnych zdarzeń. Każdy zapis zaczyna się od podania dnia tygodnia i daty dziennej. Przede wszystkim dziennik zawiera informacje dotyczące życia rodzinnego i zarządu majątku w Młyniku – około 90%. Pozostałe zapiski dotyczą pracy naukowo-dydaktyczna oraz prowadzonej przez niego działalności politycznej i społecznej. Odnośnie do działalności naukowo-dydaktycznej W. Konopczyński opisywał zagadnienia związane z prowadzonymi kwerendami archiwalnymi, czytanymi książkami, opracowywanymi fragmentami rozpraw, prowadzonymi seminariami i wykładami. Swoje miejsce ma też działalność w krakowskim Oddziale Polskiego Towarzystwa Historycznego, Komisji Historycznej Polskiej Akademii Umiejętności i redakcji Polskiego Słownika Biograficznego.
Edukacja historyczna, praca naukowa.
Zamiłowania humanistyczne rozbudził w nim wuj – Emilian Konopczyński (1839–1911) – warszawski pedagog, założyciel gimnazjum męskiego. Zapoznawał go z dziełami dotyczącymi historii starożytnej. Przyszły badacz wykazywał szczególne zamiłowanie do wojen grecko-rzymskich. Po latach na jego seminarium także powstawały tematy dotyczące historii starożytnej, jak np. „Przemiany rzymskiej taktyki bojowej w ciągu II wojny punickiej”, „Kleomenes III”, „Stosunki wewnętrzne w Atenach”, „Walki Rzymian z Luzytami”, „Sulpicjusz Galba”. Pierwsze kroki badawcze stawiał nad Iliadą Homera. Następnie studiował wojny tebańskie, messeńskie, grecko-perskie, podboje Filipa Macedońskiego (tego władcy nie lubił) i Aleksandra Wielkiego, kończąc zapoznawanie się z diadochami, przeszedł do historii Rzymu i Kartaginy. Pisząc od 1896 r. pamiętnik zawierał w nim m.in. zestawienia chronologiczne, drzewa genealogiczne m.in. Achemenidów, Prometeuszy, Antagonidów i Seleukidów oraz obszerne wypracowania dotyczące historii starożytnego Izraela, Rzymu, Grecji, Persów, Egipcjan i Babilończyków. Notatki prowadził na czym tylko mógł: rachunkach kwestury, zaproszeniach ślubnych, rewersach bibliotecznych czy starych rękopisach i na zlepianych świstkach papieru. Notatki były pełne różnych wężyków, podkreśleń, strzałek, kreślonych ołówkami w różnych kolorach, bez żadnej stałej metody.
Po zakończeniu studiowania starożytności, badacz zajął się średniowieczem, wspominając: "Stryj Emilian, śledząc z zadowoleniem moje klasyczne gusta i upodobania do historii, pożyczał kolejno różne tomy Schlossera. Ale cóż miałem robić, gdy mi pod rokiem 476 naszej ery zdezerterował Romulus Augustulus? Wlazłem nie bez wstrętu w wieki średnie, między Teodoryki i Rekkerady, Childeryki i Abderrahmany, Kopronimy i Porfirogenety. Takie to było na wschodzie niewolnicze, na Zachodzie nieokrzesane, kudłate, rogate, bezprogramowe".
Od szóstej klasy gimnazjum należał do tajnego kółka samokształceniowego, będąc w nim bibliotekarzem, wykładowcą i egzaminatorem z historii Polski. Kółko liczyło powyżej 40 osób i ponad 400 tomów zakazanych książek, których część kupował w antykwariatach Konopczyński. Wspominał o tej działalności: "Przeprowadziłem kurs historii polskiej w grupie koleżeńskiej w ten sposób, że przerabialiśmy prawie wyłącznie podręcznik Bobrzyńskiego i jakoś długo nikt nie próbował nam zlecić żadnej odtrutki na te mądre, ale mrożące wywody". Z kolei jego brat Zygmunt stwierdzał: "pisanie historii i sprawy kółka najwięcej go obchodziły i absorbowały. Do kółka należeliśmy obaj, ale ja, w swej skromnej roli kasjera, stałem zawsze na uboczu, podczas gdy on, choć później ode mnie przyjęty, szybko się wysunął na czoło, był spirytus movens".
Najsilniejszy wpływ na młodego Władysława wywarł Tadeusz Korzon, którego poznał dzięki swojemu dziadkowi Erazmowi Obrąpalskiemu. Ten będąc na zesłaniu w Rosji poznał historyka, z którym zaprzyjaźnił się i utrzymywał kontakty po powrocie do Królestwa Polskiego. Pod kierunkiem historyka zapoznał się z podręcznikami do historii Polski Michała Bobrzyńskiego, Anatola Lewickiego, Józefa Szujskiego i Leona Rogalskiego. Pod ich wpływem w wieku 15 lat napisał skrypt obejmujący historię Polski czasów Piastów, Jagiellonów i królów elekcyjnych o objętości 160 stron. Politykę każdego władcy dzielił na wewnętrzną i zewnętrzną, podawał zestawienia chronologiczne, genealogiczne, ale nie tylko królów, ale także rodów magnackich, jak Ostrogskich, Sanguszków i Radziwiłłów. Wszystko ozdobione rysunkami i karykaturami. Jednak jak wspominał bardziej interesował się historią powszechną, a w ławach gimnazjalnych czytał podręczniki historii powszechnej Friedricha Christopha Schlossera i Tadeusza Korzona.
W wieku 16 lat udał się samodzielnie do T. Korzona i zaprezentował się historykowi, jak aspirant dziejopisarski chcący obalić tezy Michała Bobrzyńskiego dotyczące upadku Rzeczypospolitej. Historyk potraktował młodzieńca bardzo poważnie. Nauczył go interpretacji źródeł, krytycznego podejścia do subiektywnego materiału pamiętnikarskiego, prześledził z nim dzieje historiografii, pokazał dokumenty z czasów potopu szwedzkiego, zapoznał z naukami pomocniczymi historii oraz udzielił mu wskazówek metodologicznych obowiązujących historyka. Na koniec skrytykował Michała Bobrzyńskiego zarzucając mu tendencyjność wywodów, naciąganie faktów do potwierdzenia głównej tezy oraz patrzenie na historię z punku widzenia XIX w. Historyk uważał, i widać to w pracach Władysława Konopczyńskiego, że na historię nie można patrzeć jako na katalog błędów, ale powinna ona obejmować trzy zjawiska: charakter narodowy, prądy dziejowe i ducha czasu.
Wpływ Tadeusza Korzona widać po zapisach w pamiętniku, w którym określany był przez W. Konopczyńskiego jako "czcigodnym mistrzem", a spotkanie "pierwszym, najowocniejszym seminarium".
Już w czasach gimnazjalnych, bowiem od 1896 r., zaczął pisać pierwsze rozprawy historyczne, które ukazywały się w kółkowej gazetce. Pierwszą z nich był: "Stosunek Polski do Czech w czasach husytyzmu". Praca została napisana na podstawie "Dziejów Polski w zarysie" Michała Bobrzyńskiego i "Rysu dziejów czeskich" Gajslera i liczyła aż 122 strony rękopisu. Została wydana pod pseudonimem Excelior (zakończył jej pisanie 15 II 1897 r.). Kolejna praca została poświęcona Mołdawii i Wołoszczyźnie i liczyła 30 stron. Historyk wydał ją pod pseudonimem Aleksander Nowina. Natomiast kolejna praca poświęcona wojewodzie Stefanowi Wielkiemu liczyła 36 stron, acz nie została zakończona, a młody autor zapisał na jej końcu: "dalszy ciąg nie nastąpi". W tym czasie streścił jeszcze monografię Adolfa Pawińskiego: "Skarbowość w Polsce i jej dzieje za panowania Stefana Batorego". Działania tego okresu podsumował w następujący sposób: "w kontakcie z kółkiem zdobyłem niewątpliwie kwalifikacje na pracowitego kompilatora cudzych zdobyczy".
Za namową rodziców i przyjaciela Karola Lutostańskiego podjął studia prawnicze na Cesarskim Uniwersytecie Warszawskim. Decyzja była spowodowana także względami materialnymi, gdyż jako absolwent historii nie mógłby liczyć na dobrze płatną pracę. Studia odbył w latach 1899–1904, kończąc je stopniem kandydata nauk prawnych i politycznych na podstawie pracy "Przyczynki do kwestyi powstania liberi veto".
W czasie studiów zetknął się z rosyjskimi profesorami. Nie miał o nich najlepszej opinii, bowiem zarzucał im lenistwo, ciasnotę horyzontów i tendencyjność. Mimo tych zarzutów nie zaniedbywał wykładów, czyniąc z nich obszerne notatki w języku rosyjskim. Pewien wpływ na przyszłego historyka mieli profesorowie: Teodor Zigl, Aleksandr Błok i Gorbunow. W czasie studiów zarobkował poprzez redagowanie skryptów i wraz z Karolem Lutosławskim pod wpływem "Poradnika dla samouków" – przetłumaczyli "Zasady prawa konstytucyjnego" A. Esmeina (wyd. I: 1904, wyd. II: 1921). Pod wpływem lektur A. F. Pollocka, J. Jelinka o G. Simmla zainteresował się historią parlamentaryzmu i instytucji prawno-ustrojowych. Uczony mawiał: "Demokracja parlamentarna to moja dewiza".
Podczas studiów prawniczych nie zaniedbywał lektur historycznych, czego efektem było wydanie, już po ukończeniu studiów w 1905 r., pierwszej naukowej monografii historycznej "Geneza liberum veto", opublikowanej w „Przeglądzie Historycznym”. W latach 1901–1904 pisał artykuły z inicjatywy Tadeusza Korzona do wydawanej wówczas „Wielkiej encyklopedii powszechnej ilustrowanej”. Swoje perypetie związane z pierwszą opublikowaną pracą opisał w swoim tekście, gdzie zanotował, że: "Zresztą czcigodny mój mistrz oddał mi koło tego czasu inną przysługę. W gorącym maju 1901 r., wychyliwszy się z nadobłocznych doktryn etycznych, spojrzałem na „obszar gnuśności zalany odmętem” – i zauważyłem osóbkę z Brześcia rodem, którą mi bardzo zachwalał mi mój główny „syjamski” przyjaciel. Gdy przyjechała po raz drugi w grudniu, wplótł mi się jej obraz w muzykę Tannhäusera i Walkirii; byłem już frenetycznym wagnerzystą i gotów byłem (zwłaszcza dla niej) wystawać w ogonku przed kasą teatralną nawet w ciemności, bez lektury w ręku. Niestety, zauważyłem i to, że panna Andzia przygląda się w bibliotece memu koledze S., który górował nade mną wzrostem i fizjonomia, i nawet produkcją naukową (już go widziano za szybą księgarską). Osóbka piękna i groźna jak płomień, po kłótni z moimi kuzynkami wyleciała aż do Kazania, a mnie pozostał całkiem modernistyczny nouveau frisson. „Satans-Weib” nazwałem bohaterkę krótkotrwałego spięcia i postanowiłem ją spalić na stosie wściekłej pracy. Teraz i ja coś wydrukuję – postanowiłem i pobiegłem do Zamoyskich ofiarować Korzonowi swe pióro dla Wielkiej Encyklopedii Ilustrowanej. Właśnie po czyjeś odmowie czy wycofaniu się redakcja kłopotała się, kto jej napisze artykuł o dziejach Irlandii. Obiecałem to zrobić w przepisanym miesiąca. Korzon dał kilka rad i książkę O’Rourke’a, a po dalsze wskazówki skierował mię do naczelnego redaktora, Stanisława Krzemińskiego. Ów zaczął dyktować bibliografię: Cobbett, O’Connor, Blackstone… „Przepraszam o jakie chodzi tu dzieło Blackstone’a?” „Jak to? Pan nie zna Blackstone’a i chce pan pisać o Irlandii?” Zrobiło mi się nieswojo. Wiedziałem, że Blakcstone pozostawił klasyczne dzieło: Komentarze do Konstytucji, ale angielskiej, nie irlandzkiej… Ów Cobbett, antypatyczny dyktator Kościuszki, też nie wiele się przydał. Zaczęła się w domu praca nad pouczającą książką O’Connora i nad O’Rourkiem. Wstawałem o 6-tej i wiersz po wierszu zdobywałem angielski tekst, znacząc na marginesie miejsca niezrozumiałe, aby je później rozgryzać. Walkiria i Tannhäuser akompaniowali mi w uszach tej robocie. Na 8-mą jechałem do uniwersytetu, gdzie dzięki koniunkturze karnawałowej opanował na swój wyłączny użytek lektorów angielszczyzny i wołoszczyzny (…) Po dwóch tygodniach kropki na marginesie, stały się rzadkością, a na początek lutego sążnista „Irlandia” była gotowa. Jeszcze kilka tygodni – i ujrzałem siebie w druku". W późniejszym czasie napisał biogramy członków rodu Lubomirskich, Małachowskich i Leszczyńskich. Z pracy dla tego wydawnictwa wyniósł zamiłowanie do biografistyki i zamysł stworzenia w Polsce słownika biograficznego.
W sierpniu 1903 r. z inicjatywy Tadeusza Korzona poznał twórcę lwowskiej szkoły historycznej Szymona Askenazego. Ten po krótkiej rozmowie zaproponował do wyboru trzy tematy z zakresu historii nowożytnej: epoki Księstwa Warszawskiego, Królestwa Polskiego lub saskiej. Przyszły uczony wybrał ostatecznie schyłek rządów Augusta III Sasa, co Szymon Askenazy przyjął z zadowoleniem, bowiem "najważniejsze są epoki, w których na pozór nic się nie dzieje, kiedy naprawdę dojrzewają wielkie przemiany". Tematem pracy została Polska w czasie wojny siedmioletniej. Pierwsza kwerenda rozpoczęła się od warszawskich archiwów Zamoyskich, Krasińskich, Kronnenbergów, następnie zbiorów Czartoryskich w Krakowie, rękopisów Akademii Umiejętności i Biblioteki Jagiellońskiej. W Krakowie na posiedzeniach Koła Historyków UJ zapoznał się z Adamem Skałkowskim, Stanisławem Zachorowskim, Kazimierzem Morawskim i Stanisławem Kościałkowskim (1904 r.). Pisał o tym: "Dzieliła mię od galicyjskich adeptów historii różnica w przysposobieniu: oni szkolili się na naukach pomocniczych, różnych paleografiach, dyplomatykach, heraldykach, geografii historycznej, a ja byłem zbrojny w prawo, filozofię, psychologię, trochę socjologii i ekonomii". W lutym 1905 r. spotkał się w Krakowie z Szymonem Askenazym, za którego namową udał się po raz pierwszy do Lwowa (5 marca–1 kwietnia 1905 r.) na kwerendę archiwalną, gdzie przeglądał zbiory w bibliotekach Dzieduszyckich, Ossolińskich, Pawlikowskich, Baworowskich i Uniwersyteckiej. W międzyczasie słuchał wykładów znanego filozofa Kazimierza Twardowskiego. Na potrzeby monografii udał się w pierwszą (roczną z letnią przerwą) zagraniczną kwerendę archiwalną, odwiedzając placówki archiwalne w Wiedniu (Haus-, Hof-und Staatsarchiv), Dreźnie (dwa razy, pomiędzy odpoczywał w Krakowie, a także przeglądał korespondencję Jerzego Mniszcha, a w Jagiellonce materiały dotyczące genezy wojny siedmioletniej), Paryżu (Biblioteka Narodowa, Biblioteka Polska, Archiwum Ministerstwa Spraw Zagranicznych i Archiwum Narodowe), Londynie (Public Record Office i British Museum), Kopenhadze (korespondencja duńskich dyplomatów w Rzeczypospolitej i Rosji) i Berlinie (korespondencja Gédéona Benoît z Fryderykiem Wielkim z czasów wojny siedmioletniej). Po powrocie 25 czerwca 1906 r. został następnie nauczycielem historii w warszawskim gimnazjum swojego stryja Emiliana Konopczyńskiego, gdzie pracował przez rok. Wspominał: "trochę podkuwszy się, trochę przemyślawszy, rozpocząłem dziś swój zawód belferski. Strzępiłem buzie w klasie piątej, szóstej i siódmej". Szybko zniechęcił się do pracy, gdyż wkrótce pisał: "Po co ja wdepnąłem w tę szkołę". W marcu 1907 r. został członkiem lwowskiego Towarzystwa Historycznego. Jesienią 1907 r. ponownie wyjechał do Lwowa, gdzie uczęszczał na seminarium Szymona Askenazego, a także słuchał wykładów innych profesorów, a mianowicie: Ludwika Finkla, Józefa Kallenbacha, Bronisława Dębińskiego i Kazimierza Twardowskiego. Napisana rozprawa stała się podstawą otwarcia doktoratu na Uniwersytecie Lwowskim, zwłaszcza że młody historyk miał jeszcze wydane cztery poważne studia historyczne. Recenzentami rozprawy zostali Bronisław Dembiński i Ludwik Finkel. Następnie po zdaniu egzaminu z historii powszechnej i Polski (10 lipca 1908 r.) oraz filozofii (17 października 1908 r.), odbyła się tego samego dnia uroczysta promocja doktorska. Na dyplomie podpisali się: rektor Antoni Mars, dziekan Wydziału Filozoficznego Stanisław Witkowski oraz pod nieobecność Szymona Askenazego – jako promotor Bronisław Kruczkiewicz (filolog klasyczny). Doktorat pt. "Polska w dobie wojny siedmioletniej 1755–1758", który stanowił pierwszą część dzieła, ukazał się drukiem w Krakowie w 1909 r. Książka liczyła 548 stron, a przedmowę napisał Szymon Askenazy (17 stron).
W latach 1906–1909 z inicjatywy Tadeusza Korzona, był wykładowcą historii Polski na Wydziale Humanistycznym Towarzystwa Kursów Naukowych w Warszawie, gdzie prowadził zajęcia z czasów saskich z omówieniem źródeł i literatury przedmiotu.
W latach 1909–1911 historyk odbył kolejną kwerendę archiwalną odwiedzając placówki archiwalne w Moskwie, Petersburgu, Dreźnie, Berlinie, Paryżu i Londynie. Zbierał wówczas materiały do monografii poświęconych konfederacji barskiej i Radzie Nieustającej. Po powrocie do Warszawy rozpoczął na podstawie archiwów polskich przygotowanie serii "Diariuszy sejmowych XVIII wieku".
Okres lwowski przyniósł odwrócenie się młodego doktora od swojego mistrza. Konopczyński dostrzegł u Askenazego dużo efekciarski ego blichtru na jego wykładach, oburzała go nierzetelność badawcza, w odniesieniu do spraw, które gruntownie badał w archiwach. W swoim dzienniku notował że: "Askenazy wykładał ładnie, tylko bez należytego przygotowania i z trudnością myśli zbierał", a także z oburzeniem pisał: "który robiąc mi reklamę ex cathedra, jednocześnie wygadywał o Czartoryskich takie rzeczy, na które nigdy bym się nie zgodził. Byłem wprost scandalisé. Czyżby, nie zauważył mojej obecności?", a z kolei: "Askenazy za wiele mówił o dworach ościennych i amorach Katarzyny". Także i promotor zmienił swój stosunek do ucznia, co było związane z faktem, że młody uczony nie był pokorny w polemikach; także kolejnym przyczynkiem stał się stosunek obu do Romana Dmowskiego, pod którego urokiem pozostawał Konopczyński ("profesor wpadł ze straszną fougue’ą, zahukał mnie, zakrzyczał, oszołomił, ale nie przekonał do błędów Dmowskiego"). Już w marcu 1908 r. (a więc jeszcze przed obroną) Konopczyński wyrażał rozczarowanie, że Askenazy nie ma czasu na lekturę pierwszego tomu Polski w wojnie siedmioletniej, a jednocześnie obciążył go kwestią zbadania "co znaczyła właściwie Ukraina, kiedy zaczęli tę nazwę przyswajać sobie Rusini galicyjscy i w jakim rozmiarze. Gdyby kto inny proponował mi to, odmówiłbym. (...) Przystąpiłem niezwłocznie do kwestii ukraińskiej. (...) Siedmioletnia poszła na bok, a szkoda". Promotor nie był także obecny na obronie doktoratu, a powodu obecności nie przedstawił (wyjazd do chorej matki do Warszawy). Także miał mu za złe, że na okładce pierwszego tomu nazwisko promotora było nadto wyeksponowane, gdyż: "wiele osób dziwuje się okładce monografii, to całkiem słusznie upatrują w niej chęć mistrza «do wypychania się na pierwszy plan»". Atmosferę zapewne poprawiła propozycja, jak można się domyślać z tekstu dziennika Konopczyńskiego, habilitacji, która wyszła od Askenazego na podstawie drugiego tomu "Polski w latach wojny siedmioletniej". Rzecz miała miejsce w połowie maja 1909 r., gdy doktor został wezwany do Askenazego, a przeprowadzona rozmowa miała oficjalny przebieg, gdyż: "trzy punkty paradnej rozmowy: mój drugi tom, reorganizacja monografii, habilitacja w Krakowie". Propozycja twórcy lwowskiej szkoły historycznej związana była z faktem, że tym samym chciał on zamknąć młodemu badaczowi drogę do profesury na uniwersytecie we Lwowie (potwierdził to w liście do Ludwika Finkla ze stycznia 1911 r., a propozycję motywował faktem, że nie cenił potencjału intelektualnego doktora). Pod koniec września 1908 r. Askenazy wyraził zgodę na druk drugiego tomu w objętości większej niż miała monografia, a po kolejnym sporze o politykę Czartoryskich, gdy mistrz: "Napastował srodze mój pogląd na myśl królewską Czartoryskich [...] zresztą obalających argumentów przytoczyć nie mógł", w marcu 1909 r. usłyszał, że druk drugiego tomu został odłożony do jesieni. W końcu września 1909 r. Konopczyński ponownie spotkał się z Askenazym w Warszawie, a ten mu oświadczył, że publikacja drugiego tomu, która miała być podstawą habilitacji, nie może się ukazać, ze względu na brak środków. Zerwanie stosunków między badaczami nastąpiło w 1910 r., a wiązało się to z nader krytyczną recenzją pracy Kazimierza Rudnickiego o Kajetanie Sołtyku, która powstała na seminarium Askenazego. Dodatkowo promotor we wstępie chwalił monografię i jej bohatera wysuwając go na męczennika sprawy narodowej. Recenzja uderzyła nie tylko w autora, ale i promotora. Na zarzuty odpowiedział Askenazy, a następnie replikował mu jeszcze recenzent. Spowodowało to ostatecznie całkowite zerwanie stosunków Konopczyńskiego z Askenazym. Mimo toczącej się dyskusji Konopczyński próbował nadal utrzymywać dobrze stosunki ze swoim promotorem. W maju 1910 r. ponownie spotkał się z nim i uzyskał zgodę na publikację drugiego tomu, acz bez deklaracji w kwestiach finansowych i wydawniczych. Wziął także udział w przygotowaniach i samej uroczystości w związku z przyznaniem statusu członka czynnego Akademii Umiejętności dla Askenazego, choć jak zapisał po laudacjach odpowiedź mistrza była: "całkiem niepyszna, po niej wykład gładziutki i tani". Kilka dni później zaniósł mu drugi tom rękopisu, a zgłosiwszy się po odbiór Askenazy wyraził zgodę na druk i jednocześnie: "mocno i dotkliwie, choć spokojnie zastrzegł się przeciw zarzutowi sprzeczności podniesionemu w IX rozdziale, zapowiedział stanowczą kiedyś rozprawę krytyczną". Z korzystną opinią opuścił Lwów i w początkach czerwca 1910 r. wyjechał do Krakowa.
W styczniu 1911 r. starał się o otwarcie przewodu habilitacyjnego na podstawie drugiej części pracy "Polska w dobie wojny siedmioletniej" oraz liczniejszych wcześniejszych artykułów i rozpraw. Kolokwium habilitacyjne odbyło się 27 kwietnia 1911 r., a w komisji zasiedli m.in.: Franciszek Bujak, Wacław Sobieski, Wiktor Czermak, Ignacy Chrzanowski, Emil Godlewski, Józef Tretiak, Wacław Tokarz, Kazimierz Nitsch i dziekan Stanisław Krzyżanowski. Podczas kolokwium przeciwko habilitantowi opowiedzieli się: Wacław Tokarz, Wiktor Czermak i Wacław Sobieski. Pierwszy z profesorów zarzucił w recenzji złą konstrukcję, trzymanie się układu chronologicznego, nadmiar faktów, nieistotne wywody w sprawach drugorzędnych oraz brak przejrzystości i prostoty. Mimo tych zarzutów w recenzji pisał: "Są to jednak rzeczy drugorzędne w porównaniu z doniosłością znaczenia pracy Konopczyńskiego dla naszej historiografii czasów saskich. Gdy się weźmie pod uwagę niezwykłą erudycję, rozległość badań i energię pracy autora, to można powiedzieć, że warunki, jakie wnosi on do pracy dla naszego uniwersytetu przekraczają stanowczo miarą to, czego się zwykle wymaga od docenta". Natomiast powód sprzeciwu pozostałych dwóch recenzentów nie jest do końca jasny. Być może związane było to z osobistą niechęcią habilitanta, który nie aprobował koniunkturalnych zachowań i zmiany orientacji politycznej z lewicowej na prawicową, bowiem Wacław Tokarz i Wacław Sobieski w młodości sympatyzowali z socjalistami, by skończyć, podobnie jak W. Konopczyński, w Narodowej Demokracji. W. Konopczyński miał także za złe Wacławowi Sobieskiemu zmianę wyznania i powtórne małżeństwo. Innym powodem mogła być zazdrość profesorów wobec młodego historyka, który szybko wspinał się po szczeblach kariery, gdy oni w jego wieku dopiero ją zaczynali. Ponadto dynamizm prac habilitanta w historii nowożytnej osłabiał ich dorobek i znaczenie. Po II wojnie światowej historiografia marksistowska podchwyciła te zarzuty dodając zarzut, że historyk miał ciężki i zawiły styl pozbawiony lekkości i ekspresji. Ostatecznie wynik był korzystny, a w aktach zapisano: "Dr Konopczyński wykazał się gruntowną znajomością historii nowożytnej, w szczególności XVIII i XIX wieku". Wykład habilitacyjny wygłosił 29 kwietnia 1911 r. pt. "Anglia wobec upadku Polski przed pierwszym rozbiorem". W dniu 26 maja 1911 r. zapadła Uchwała Rady Wydziału Filozoficznego Uniwersytetu Jagiellońskiego o nadaniu Veniam legendi w zakresie historii nowożytnej, a zatwierdziło to 2 sierpnia 1911 r. Ministerstwo Wyznań i Oświaty CK Austro-Węgier.
Od 1911 r., jako docent prywatny związał się z Uniwersytetem Jagiellońskim. W tym samym roku wydał książkę "Mrok i świt" (ss. VII, 442) poświęconą czasom saskim, a także dzięki współpracy z Towarzystwem Naukowym Warszawskim diariusze sejmowe sejmów z 1746 (wyd. w 1912, ss. XV, 326) i 1748 r. (wyd. w 1911, ss. XXVII, 401). Bardzo wysoko druk diariuszy ocenił Marian Kukiel, który stwierdzał: "w rzędzie najzasłużeńszych wydawców tego tak ważnego rodzaju źródeł dziejowych naszych, stwarzającego nowe, doskonalsze formy techniki wydawniczej: spośród szeregu odszukanych diariuszy wybierał jeden tekst zasadniczy, ale podając jednocześnie w przypisach wszystkie ważniejsze wersje i warianty i naświetlając je krytycznie, wreszcie poprzedzał je wyczerpującymi wstępami metodyczno-krytycznymi". Wydał także pamiętniki Teofili Sapieżyny (1914, s. 205) i Stanisława Augusta Poniatowskiego (1915, ss. XXIII, 368).
W 1912 r. zorganizował jubileusz ku czci swojego mistrza Tadeusza Korzona. W 1913 r. z ramienia Akademii Umiejętności uczestniczył w IV Międzynarodowym Kongresie Historyków w Londynie. Wygłosił wówczas referat o liberum veto oraz pozostawił opis imprezy opublikowany w Bibliotece Warszawskiej ("Pod znakiem Heroda (kilka słów o Międzynarodowym Kongresie Historycznym w Londynie, odbytym d. 3–9 kwietnia", „Biblioteka Warszawska” 1913, s. 1–30). Przed I wojną światową współpracował także z Towarzystwem Wykładów Naukowych w Poznaniu.
W momencie wybuchu I wojny światowej uczony przebywał na wakacjach w Sopocie, skąd jako poddany carski został wydalony do Szwecji. Podczas deportacji profesor zapomniał zabrać rzeczy osobiste, acz zabrał walizkę z materiałami do "Konfederacji Barskiej". Na obczyźnie przebywał przez półtora roku jeżdżąc co jakiś czas do Kopenhagi i Sztokholmu, gdzie prowadził badania archiwalne do przygotowywanej rozprawy "Polska a Szwecja 1660-1795". W 1915 r. nawiązał kontakt z Agencją Lozańską, na której zamówienie wraz z Karolem Lutostańskim napisał pracę: "A Brief of Polish History", wydaną w 1919 r. w Genewie. Natomiast profesor zarabiał na życie dawaniem lekcji.
Był członkiem Ligi Narodowej od 1915 roku. W 1917 mianowany profesorem nadzwyczajnym i kierownikiem Katedry Historii Polski Nowożytnej i Najnowszej, profesorem zwyczajnym został w 1921. W 1939 objął funkcję dziekana Wydziału Filozoficznego, zachowując ją formalnie przez cały okres wojny. Znalazł się w gronie pracowników Uniwersytetu Jagiellońskiego, zatrzymanych w ramach Sonderaktion Krakau; był więziony w Krakowie, Wrocławiu i obozie koncentracyjnym Sachsenhausen, gdzie organizował wykłady i dyskusje naukowe. Po zwolnieniu w lutym 1940 brał udział w tajnym nauczaniu, wykładając historię nowożytną na Tajnym Uniwersytecie Jagiellońskim.
Po wkroczeniu Armii Czerwonej do Krakowa w dn. 20 stycznia 1945 r. Uniwersytet Jagielloński rozpoczął na nowo działalność. W. Konopczyński powrócił do pracy. Przez kolejne trzy lata prowadził wykłady monograficzne: "Polscy pisarze polityczni XVIII wieku" i "Fryderyk Wielki a Polska". Przez rok historię Polski międzywojennej oraz metodologię historii zwracając szczególnie uwagę na sposoby, cele i środki badania historycznego. Oprócz tego prowadził seminarium, które ukończyli wówczas m.in.: Jan Wimmer, Józef Gierowski, Emanuel Rostworowski czy Jerzy Michalski. Tematy na seminarium rozrzucone były od starożytności do współczesności obejmowały m.in. takie tematy jak: "Walka Henryka Głogowskiego o dzielnicę senioralną", "bp. Jan Grot", "kard. Zbigniew Oleśnicki", "bp. Jan Gruszczyński", "Przemko Cieszyński", "Elżbieta Granowska", "Kościół św. Barbary w Krakowie", "elekcja Jana III Sobieskiego", "Kongres Wiedeński", "Jakub Kettler" czy "Żydzi w powstaniu styczniowym".
W 1948 r. oskarżany przez komunistyczne władze o publikacje „szowinistycznie obciążone” i przepojone „furią rasistowską”, został zmuszony do rezygnacji z pracy. Ostatnie lata życia spędził w posiadłości w Młynniku, chorując na niewydolność serca.
Zainteresowania naukowe Władysława Konopczyńskiego obejmowały historię Polski XVII i XVIII wieku, historię państwa i prawa polskiego, historię parlamentaryzmu europejskiego, edytorstwo i biografistykę. Jest uważany za współtwórcę (obok Wacława Sobieskiego) tzw. nowej historycznej szkoły krakowskiej. Prowadził wieloletnie badania archiwalne (w Wiedniu, Dreźnie, Paryżu, Londynie, Kopenhadze, Berlinie), gromadząc liczne materiały do dziejów politycznych Polski w połowie XVIII wieku. Badał genezę i znaczenie konfederacji barskiej. Zainicjował prace nad utworzeniem polskiego ośrodka dokumentacyjno-informacyjnego. Przygotował do wydania m.in. "Dyaryusze sejmowe z wieku XVIII" (1911–1937, 3 tomy), "Pamiętniki" Stanisława Augusta Poniatowskiego (1915, ze Stanisławem Ptaszyckim), "Materiały do dziejów wojny konfederackiej 1768–1774 r." (1931), "Reforma elekcji czy naprawa Rzeczypospolitej" (1949, wybór tekstów politycznych z XVIII wieku). Współpracował z "Wielką Encyklopedią Powszechną Ilustrowaną" (1902–1914), „Biblioteką Warszawską”, „Gazetą Polską”, „Kwartalnikiem Historycznym”, „Przeglądem Historycznym”, „Przeglądem Polskim”.
Polski Słownik Biograficzny.
W 1921 zgłosił projekt wydania "Polskiego Słownika Biograficznego". Po dziesięciu latach idea doczekała się realizacji i Konopczyński został pierwszym redaktorem naczelnym wydawnictwa (1931), publikując do wybuchu wojny cztery tomy (do początku litery „D”); po przerwie wojennej słownik wznowiono i pod redakcją Konopczyńskiego ukazały się kolejne dwa tomy (do połowy litery „F”). W 1948, wraz z przymusową emeryturą redaktora, nastąpiła kolejna przerwa w wydawaniu; tom VII ukazał się już po śmierci Konopczyńskiego w 1958.
Uczestnictwo w towarzystwach naukowych i społecznych.
W 1907 r. W. Konopczyński został członkiem lwowskiego Towarzystwa Historycznego i warszawskiego Towarzystwa Miłośników Historii. Jednocześnie pragnął aby podobna organizacja skupiająca historyków powstała w Krakowie. Twórcą pomysłu na założenie filii Towarzystwa Historycznego był Marian Łodyński (luty 1911 r.), który skonsultował swój pomysł z W. Konopczyńskim. Ten z kolei przedstawił propozycję M. Łodyńskiego i przekonał do niego sekretarza generalnego Akademii Umiejętności Bolesława Ulanowskiego. Sprawa wkrótce przycichła z powodu wyjazdu uczonego na zagraniczną kwerendę naukową. Na nowo dyskusja rozgorzała w październiku 1912 r., a W. Konopczyński przekonywał do pomysłu M. Łodyńskiego, Stanisława Kutrzebę i Wacława Sobieskiego, ale żaden z historyków nie wykazał nim zainteresowania. Zrezygnowany z powodu oporu kolegów pisał w swoim dzienniku: "Straszna oziębłość wzajemna tutejszych historyków" i "jeżeli nadal tyle będzie oziębłości, trzeba będzie zamknąć się w domu jak inni i nie kompromitować swej inicjatywy". Ostatecznie sprawa ruszyła po rozmowie w grudniu 1912 r. z dyrektorem Biblioteki Jagiellońskiej i współzałożycielem Towarzystwa Historycznego we Lwowie, Fryderykiem Papée, którego krakowski profesor zachęcił do założenia krakowskiego koła i użyczenia mu lokalu w Collegium Maius. Od tego momentu rozpoczął pracę nad utworzeniem koła, jednakże nie widział, jak pisał w dzienniku: "innych chętnych ludzi do pracy oprócz Papéego, Łodyńskiego, no i [Stanisława] Zachorowskiego". Zainteresowany przeprowadzał także rozmowy z profesorami, którzy mieszkali w tej samej kamienicy co on – Józefem Tretiakiem, Marianem Zdziechowskim i Franciszkiem Fuchsem, jednak nie przyniosły one efektów. Natomiast sukcesem zakończyła się próba skłonienia Stanisława Krzyżanowskiego do zorganizowania konferencji 16 historyków w celu założenia filii Towarzystwa Historycznego, a uczony z zadowoleniem pisał, że "fatalnie dał się wykierować na inicjatora tego przedsięwzięcia". Na początku grudnia 1912 r. zaplanował już sześć odczytów na następne pół roku. Jednocześnie zastanawiając się, "kto [z wykładowców] ściągnie słuchaczy, kto pootwiera im usta do dyskusji". Po przeprowadzeniu konsultacji z S. Krzyżanowskim ustalił termin konferencji historyków na 14 grudnia 1912 r. Ostatecznie dzień ten był bardzo ważny w życiu krakowskiego środowiska historycznego, bowiem wówczas powstał komitet wykonawczy, który postawił sobie zadanie stworzenia osobnego koła Towarzystwa Historycznego i "opracowanie organizacji i stosunku do Lwowa". W spotkaniu wzięło udział 18 badaczy; obok Konopczyńskiego byli to: Franciszek Bujak, Edmund Długopolski, Franciszek Duda, ks. Jan Fijałek, Roman Grodecki, Kazimierz Kaczmarczyk, Abdon Kłodziński, Ludwik Kolankowski, Stanisław Krzyżanowski, Marian Łodyński, Kazimierz Marian Morawski, Fryderyk Papée, Jan Ptaśnik, Wacław Sobieski, Wacław Tokarz, Józef Tretiak i Stanisław Zachorowski. Na zebraniu po krótkim wprowadzeniu głos zabrał W. Konopczyński, który "wyłuszczył całą rzecz". Przewodniczącego komitetu został F. Papée, a członkami W. Sobieski, W. Tokarz, M. Łodyński i W. Konopczyński. 16 grudnia odbyło się pierwsze posiedzenie komitetu wykonawczego, na którym, jak zapisał uczony: "Tokarz świecił nieobecnością, Sobieski odznaczał się jak zwykle nonszalancją i cygańskim stylem". Przewodniczący F. Papée ułożył listę blisko 100 członków, a krakowski profesor dodał do niej jeszcze kilkanaście nazwisk, tak że razem było ponad 120 historyków. W. Konopczyński, będąc twórcą całego przedsięwzięcia udał się do W. Tokarza, aby prosić go o objęcie wiceprezesury koła. Ten jednak odmówił, a wobec tego udał się do B. Ulanowskiego, lecz podjęta dwukrotnie próba pozyskania jego wsparcia zakończyła się fiaskiem, głównie z powodu fizycznej niedyspozycji profesora. Nie było bowiem "tajemnicą dla nikogo, że Ulanowski choruje na alkoholizm" – notował w dzienniku uczony. Następne kroki skierował do Stanisława Smolki, ale i ten odmówił współudziału. Wobec niechęci starszej profesury doszedł do przekonania, że nowo powstałe koło "obejdzie się bez dygnitarzy". Niewątpliwie tworzenie nowej organizacji spotykało się z oporem ze strony „starych”, którzy uważali Komisję Historyczną Akademii Umiejętności za wystarczającą dla rozwoju pracy naukowej. Podobne odczucia miał F. Papée, który we wspomnieniach odnotował, że krakowskim profesorom "nasuwały się zrazu wątpliwości: «po co wnosić sowy do Aten», po co tworzyć jeszcze jedno kółko kulturalne, gdy ich już było tyle w Krakowie". Po latach, uczeń W. Konopczyńskiego, Józef Feldman, oceniający postawy z okresu tworzenia krakowskiego koła Towarzystwa, przyznawał, że w Krakowie "nie odczuwano potrzeby tworzenia nowej placówki. Wydawało się, że na wypełnienie jej świeżą treścią braknie siły i czasu". Ostatecznie 11 stycznia 1913 r. na Uniwersytecie Jagiellońskim odbyło się spotkanie organizacyjne, na którym historycy jednogłośnie powołali do życia krakowskie koło Towarzystwa Historycznego. Twórca wspominał, że: "przyszedłem do sali XXXV już o 6-ej, gdy było coś 10–12 osób obecnych. Stopniowo zeszło się około 75, dużo nieznajomych twarzy; nauczycieli gimnazjalnych. Parę osób przybyło aż z prowincji [– –]. Szło z początku gładko niby konwokacja Czartoryskich. De improviso dali się zaprosić do komitetu redakcyjnego Fijałek, Sobieski, [Michał] Rostworowski; Fuchs zgodził się wejść do zarządu. Oracja Papéego trochę zbyt może patetyczna (z początku miał straszną tremę); ja mówiłem płynnie, wyraziście ściągając z kartki; Łodyński może zbyt rozciągle o „Kwartalniku” [Historycznym] (ale dobrze). Potem też de improviso – utknęliśmy na haku autonomii finansowej, którą zakwestionowali pod względem prawnym [Antoni] Karbowiak i Krzyżanowski; wypadło zrobić jeszcze parę poprawek, a kwestię pieniężną zupełnie skreślić. Obrano do zarządu Papéego, Tokarza, mnie, Łodyńskiego i Fuchsa. Nie najgorzej poszło i nie najlepiej". Następnym krokiem było sporządzenie regulaminu, który zamierzał wysłać do prezesa Towarzystwa Historycznego Tadeusza Wojciechowskiego we Lwowie. Przy układaniu tekstu wspierał się radą A. Karbowiaka. Gotowy projekt zaniósł F. Papéemu, który z kolei oddał go do przejrzenia S. Krzyżanowskiemu. Kilka dni później doszło do spotkania F. Papéego, S. Krzyżanowskiego, M. Łodyńskiego i W. Konopczyńskiego, na którym zredagowano ostateczny projekt. W. Konopczyński przekonał F. Papéego do zwołania pierwszego zebrania odczytowego, które odbyło się 26 stycznia 1913 r., a wykład o "Tajemnicy Trembeckiego" wygłosił inicjator powstania Koła w obecności około czterdzieściorga słuchaczy. Natomiast oficjalna inauguracja odbyła się kilka dni później, a uświetnił ją odczyt F. Papéego pt. "Przegląd dziejów Władysława Jagiellończyka 1434–1444".
W 1908 został członkiem rzeczywistym, a w 1929 członkiem czynnym Towarzystwa Naukowego Warszawskiego; w latach 1925–1926 wchodził w skład Zarządu towarzystwa.
W czerwcu 1919 r. zaangażował się w działalność Towarzystwa Żeglugi Polskiej, Związku Inteligencji Polskiej i Towarzystwa Etycznego.
W 1922 został członkiem korespondentem, w 1933 członkiem czynnym Polskiej Akademii Umiejętności. Pełnił funkcję sekretarza (1917–1921), później przewodniczącego (1945–1949) Komisji Historycznej PAU, w latach 1931–1949 przewodniczył Komitetowi Redakcyjnemu "Polskiego Słownika Biograficznego", wydawanego przez PAU. Należał również do Towarzystwa Historycznego we Lwowie (1913 członek założyciel Oddziału Krakowskiego), Polskiego Towarzystwa Historycznego (w latach 1946–1952 przewodniczący Oddziału Krakowskiego, 1947 prezes Zarządu Głównego), Towarzystwa Naukowego w Toruniu, Związku Inteligencji Polskiej, Szwedzkiej Akademii Literatury, Historii i Archeologii, Towarzystwa Naukowego w Lund, Królewskiego Towarzystwa dla Wydawania Źródeł do Dziejów Skandynawii w Sztokholmie, Towarzystwa Żeglugi Polskiej.
W dniu 15 lutego 1945 r. został wybrany przewodniczącym Komisji Historycznej Polskiej Akademii Umiejętności. Na tym stanowisku za najważniejsze uznał: 1. systematyczne gromadzenie źródeł w odpisach, celem stworzenia nowych podstaw dla historiografii w miejsce zniszczonych w czasie II wojny światowej; 2. ratowanie i utrwalanie resztek (śladów) zniszczonych źródeł, jakie pozostały w rękach badaczy lub ich potomków; 3. gromadzenie dokumentów po działaczach ostatniego okresu; 4. ustalenie w drodze ankiety i rewizji minimalnego, ale racjonalnego planu wydawnictw z podziałem na pilne i dorywcze; 5. utworzenie pracowni historycznej w Krakowie, gdzie uczeni mogliby korzystać ze zbiorów rękopiśmiennych Komisji i z biblioteki podręcznej do dziejów Polski wyposażonej w 10 tomów źródeł i opracowań, która służyłaby za warsztat pracy dla autorów Polskiego Słownika Biograficznego. Pod przewodnictwem W. Konopczyńskiego Komisji odbyła 27 posiedzeń, podczas gdy w całym okresie międzywojennym tylko 25. Przewodniczący zabiegał o środki finansowe, o lokale, przyspieszenie druku wydawnictw czy o dostęp do archiwaliów radzieckich. Działania te miały jednak ograniczony rezultatach ze względu na niechęć jaką okazywały mu nowe władze. Przewodniczący zorganizował także Konferencję Towarzystw i Instytucji Naukowych Usprawniających Badania Historyczne. Wiosną 1949 r. został zmuszony przez ministra oświaty Stanisława Skrzeszewskiego do ustąpienia z funkcji pod groźbą utraty subwencji na działalność Komisji. Sprawozdanie pożegnalne podsumowujące jego pracę na tym stanowisku nosi datę 24 czerwca 1949 r.
Działalność polityczna.
W 1917 r. za namową Franciszka Bujaka zapisał się do tajnej Ligi Narodowej, w której wkrótce po ustąpieniu Stanisława Rowińskiego został sekretarzem. Znalazł się w doborowym otoczeniu, bowiem członkami tej organizacji z Krakowa byli: Stanisław Rymer, Karol Hubert Rostworowski, Ignacy Chrzanowski i Wacław Sobieski, a sympatykami: abp Adam Stefan Sapieha, ks. Jan Piwowarczyk, Stanisław Kutrzeba i Władysław Semkowicz. Następnie pełnił funkcję członka Rady Głównej i pozostał na tym stanowisku do rozwiązania Ligi Narodowej w 1927 r.
W październiku 1918 r. został członkiem Stronnictwa Narodowo-Demokratycznego – Związku Ludowo-Narodowego (maj 1919 r.) i współpracownikiem czasopism "Rok Polski", "Gazeta Polska" i "Przegląd Narodowy". Wstąpienie do partii było zgodne z jego antyniemiecką postawą, prawicowymi przekonaniami wyniesionymi z uczelni i znajomością z czołowymi postaciami tego ruchu: Romanem Dmowskim, Marianem Seydą, Stanisławem Grabskim, Romanem Rybarskim i Zygmuntem Balickim. Przystąpienie do tej siły politycznej spowodowało, że Marceli Handelsman wyeliminował go z organizacji Uniwersytetu Warszawskiego.
W dniach 16 do 20 maja 1918 r. przebywał w Pradze na Zjeździe Słowiańskim, gdzie ustalono etnograficzną zasadę podziału Śląska Cieszyńskiego. Natomiast w listopadzie 1918 r. wraz Tadeuszem Ludwikiem Grabowskim z ramienia Polskiej Komisji Likwidacyjnej zabiegał w belgradzkiej kwaterze aliantów zabiegał o interwencję w oblężonym Lwowie u generała Henrys’a (23 listopada). Uczeni domagali się ustanowienia alianckiej okupacji Lwowa, Stanisławowa, Stryja i Borysławia. Generał szorstko odmówił; podając jako powody: szczupłość swoich sił i brak łączności z Lwowem. Poza tym uważał, że mandat do reprezentowania sprawy polskiej ma Komitet Narodowy Polski.
Był ekspertem delegacji polskiej na konferencji pokojowej w Paryżu w 1919 roku zajmującym się zagadnieniami historycznymi i prawnymi. Uczony zdawał sobie sprawę z faktu, że grupa ekspertów i doradców nie wywarła większego wpływu na program terytorialny polskiej delegacji, bowiem został on opracowany wcześniej przez działaczy Komitetu Narodowego Polskiego z Romanem Dmowskim, Marianem Seydą i Janem Rozwadowskim na czele.
W czasie wojny polsko-bolszewickiej ochotniczo wstąpił do wojska i od 10 lipca do 8 października 1920 r. był w krakowskim garnizonie instruktorem artylerii pospolitego ruszenia.
W czasie kampanii konstytucyjnej (zima 1920/1921) organizował manifestacje na rzecz dwuizbowego parlamentu.
W latach 1922–1927 pełnił mandat poselski z ramienia Związku Ludowo-Narodowego. Krytykował politykę Józefa Piłsudskiego (m.in. na łamach „Trybuny Narodu”). Domagał się docenienia roli Romana Dmowskiego w historii Polski ("O miejsce dla Dmowskiego w historii"). W czasie wojny polsko-bolszewickiej był instruktorem artylerii.
Po zakończeniu II wojny światowej nie zerwał kontaktów ze Stronnictwem Narodowym. Pisywał m.in. polemiczne artykuły do tajnej gazety narodowej "Walka". Był obserwowany przez organy bezpieczeństwa, a w swoim dzienniku kilkakrotnie zapisał: "czarny typik mnie śledził", acz uniknął szczęśliwie dla siebie aresztowania.
W 1946 r. brał udział w obchodach trzeciomajowych w Krakowie, w czasie których doszło do starć z milicją. W swoim dzienniku wspominał o 8 zabitych i ponad 100 rannych, podczas gdy w oficjalnych oświadczeniach mówiono o 2 rannych. Protestował także przeciwko odezwie wydanej przez UJ popierającej w kampanii przedwyborczej blok demokratyczny (PPR, PPS, SL i SD). Z nieukrywaną złością zapisał w swoim dzienniku: "kto to świństwo mógł tak po stańczykowsku wystylizować? Krzyżanowski? Grzybowski? Dobrowolski?"
Uczniowie.
W gronie studentów Konopczyńskiego byli przyszli redaktorzy "Polskiego Słownika Biograficznego" – Kazimierz Lepszy i Emanuel Rostworowski, a także m.in. Czesław Chowaniec, Aleksander Codello, Władysław Czapliński, Jan Dihm (historyk), Józef Feldman, Józef Andrzej Gierowski, Lech Haydukiewicz, Jadwiga Krasicka, Eugeniusz Latacz, Zygmunt Lorentz, Tadeusz Mączyński, Michał Nycz, Julian Nieć, Jan Pachoński, Jan Perdenia, Adam Przyboś, Przemysław Smolarek, Jan Szwarc, Franciszek Szymiczek, Stefan Truchim, Adam Tyran, Helena Waniczkówna-Wereszycka, Anna Wnorowska-Lepszyna, Aleksander Codello.
Publikacje.
Publikacje książkowe.
pośmiertne (pierwodruki):
Odznaczenia i upamiętnienie.
Był odznaczony m.in. krzyżem kawalerskim szwedzkiego Orderu Gwiazdy Polarnej w 1924 oraz krzyżem oficerskim francuskiego Orderu Legii Honorowej w 1939.
W 2019 pośmiertnie otrzymał polski Medal Virtus et Fraternitas.
W Krakowie znajduje się ulica jego imienia, do 2017 nosząca imię Jana Szwai.
Bibliografia.
Piotr Biliński, "Władysław Konopczyński" (1880 1952) "człowiek i dzieło," Kraków 2017.

</doc>
<doc id="193249" url="https://pl.wikipedia.org/wiki?curid=193249" title="Hubert z Leodium">
Hubert z Leodium



</doc>
<doc id="193251" url="https://pl.wikipedia.org/wiki?curid=193251" title="Miotacz płomieni">
Miotacz płomieni



</doc>
<doc id="193252" url="https://pl.wikipedia.org/wiki?curid=193252" title="Obserwatorium Paryskie">
Obserwatorium Paryskie

Obserwatorium Paryskie (fr. "Observatoire de Paris" albo "Observatoire de Paris-Meudon") – obserwatorium astronomiczne we Francji i jeden z największych astronomicznych ośrodków na świecie.
Administracyjnie jest to "grand établissement" („znakomita firma”) pod opieką ministerstwa, kształcąca studentów z wyższym wykształceniem, ze statusem zamkniętego publicznego uniwersytetu. Jego misje obejmują:
Obserwatorium jest siedzibą słonecznego obserwatorium przy Meudon i radioastronomicznego obserwatorium przy Nançay. W latach 1913-1987 było siedzibą Międzynarodowego Biura Czasu.
Historia.
Podstawowe fundamenty obserwatorium zapoczątkował Jean-Baptiste Colbert, który chciał poszerzać morską potęgę Francji i handel międzynarodowy w XVII wieku. Ludwik XIV był promotorem uruchomienia budowy, która zaczęła się w 1667 a zakończyła się w 1671. Architektem był prawdopodobnie Claude Perrault, którego brat, Karol, był sekretarzem Colberta i kierownikiem robót publicznych. Optyczne przyrządy zostały zapewnione przez Giuseppe Campaniego. Budynki zostały rozbudowane w 1730, 1810, 1834, 1850 i 1951. Ostatnim powiększeniem był pokój południkowy zaprojektowany przez Jeana Prouvé. W 1863 obserwatorium wydało pierwszą współczesną mapę pogodową.

</doc>
<doc id="193255" url="https://pl.wikipedia.org/wiki?curid=193255" title="Ty 2">
Ty 2



</doc>
<doc id="193257" url="https://pl.wikipedia.org/wiki?curid=193257" title="Ty2">
Ty2



</doc>
<doc id="193259" url="https://pl.wikipedia.org/wiki?curid=193259" title="Ursmar z Lobbes">
Ursmar z Lobbes



</doc>
<doc id="193262" url="https://pl.wikipedia.org/wiki?curid=193262" title="Ina Goleniów">
Ina Goleniów

Ina Goleniów – klub sportowy o wiodącej sekcji piłki nożnej z siedzibą w Goleniowie.
Historia.
Klub został założony w 1946 roku jako Gołonoski Klub Sportowy. Początkowo większość graczy stanowili pracownicy PKP. W tym samym roku klub zmienił nazwę na KS "Kolejarz" Goleniów. W 1953 awansował do poznańskiej grupy klasy międzywojewódzkiej, która stanowiła wówczas trzeci poziom rozgrywkowy, w której zajął ostatnie, dwunaste miejsce. W sezonie 1954/55 występował w rozgrywkach o Puchar Polski na szczeblu centralnym, gdzie dotarł do 1/16 finału. W 1956 klub przyjął nazwę Kolejowy Klub Sportowy "Ina". Jedenaście lat później ponownie zmienił nazwę, tym razem na Międzyzakładowy Klub Sportowy "Ina" Goleniów. Drużyna powróciła do III ligi w 1990. Brała udział w trzecioligowych rozgrywkach w sezonach 1990/91-1991/92 i 1993/94-1995/96. W 1995 ostatecznie przyjęto nazwę Miejski Klub Sportowy "Ina" Goleniów, która jest nadal w użyciu dziś. Obecnie Ina gra w zachodniopomorskiej grupie IV ligi.
Stadion.
Stadion Miejski w Goleniowie, 948 krzesełek w barwach gminy wokół głównej murawy oraz kilkadziesiąt obok kortu i boiska ze sztuczną nawierzchnią.

</doc>
<doc id="193264" url="https://pl.wikipedia.org/wiki?curid=193264" title="Pisarze wczesnochrześcijańscy">
Pisarze wczesnochrześcijańscy



</doc>
<doc id="193266" url="https://pl.wikipedia.org/wiki?curid=193266" title="Teleskop zwierciadlany">
Teleskop zwierciadlany

Teleskop zwierciadlany, teleskop lustrzany, reflektor – teleskop optyczny, używający zwierciadeł, zamiast soczewek, do skupiania światła.
Historia.
Podstawowym problemem trapiącym wczesne XVII-wieczne lunety była aberracja chromatyczna i aberracja sferyczna. W lunetach tych stosowano pojedynczą soczewkę jako obiektyw, co sprawiało, że oba rodzaje aberracji manifestowały się szczególnie silnie (pierwszy obiektyw achromatyczny został wynaleziony dopiero w I połowie XVIII wieku). Początkowo z problemem tym próbowano sobie radzić stosując lunety o monstrualnie długich ogniskowych (soczewka o bardzo małej światłosile jest praktycznie pozbawiona obu aberracji). Przykładem takich konstrukcji może być luneta Jana Heweliusza o długości ponad 40 metrów lub stosowane w I połowie XVII wieku teleskopy powietrzne (aerial telescopes). Były to lunety pozbawione tubusu, składające się z długoogniskowego obiektywu osadzonego ruchomo na wysokim maszcie i okularu trzymanego przez obserwatora w ręce, połączonego z oprawą obiektywu przy pomocy naciągniętej linki. Konstrukcje te były jednak niewygodne w użyciu, posiadały małe pole widzenia, a wycelowanie lunety na obiekt i jego późniejsze utrzymanie w polu widzenia było zadaniem ekstremalnie trudnym. Pomysł zastosowania w teleskopie zwierciadła wklęsłego zamiast soczewki jako elementu skupiającego światło narodził się w połowie XVII wieku. Zwierciadło z definicji pozbawione jest aberracji chromatycznej (ponieważ podczas odbicia światło nie zmienia ośrodka, w którym się rozchodzi), natomiast aberrację sferyczną można korygować dobierając odpowiednio kształt zwierciadła. Jeden z pierwszych projektów teleskopu zwierciadlanego stworzył około 1663 roku James Gregory, lecz praktycznej realizacji doczekał się on (za sprawą Roberta Hooke'a) dopiero 10 lat później. Zbudowanie pierwszego działającego teleskopu zwierciadlanego (około roku 1670) przypisuje się angielskiemu uczonemu Isaacowi Newtonowi, który zaprojektował i wykonał instrument własnego pomysłu. Od XVII aż do połowy XIX wieku zwierciadła teleskopów wykonywane były ze specjalnego brązu ("speculum metal"), łatwego do obróbki mechanicznej (szlifowania i polerowania), ale posiadającego względnie niewielki współczynnik odbicia światła i dość szybko tracącego swoje właściwości wskutek korozji. Z takiego materiału zostało m.in. wykonane w 1789 roku zwierciadło 126 cm teleskopu Williama Herschela oraz w 1845 roku 183 cm zwierciadło teleskopu Rosse'a. Metalowe zwierciadła zostały wyparte przez szklane w II połowie XIX wieku, po wynalezieniu technologii powlekania szkła cienką warstwą srebra, posiadającego znacznie lepszy współczynnik odbicia.
Wykonanie zwierciadła teleskopowego jest znacznie prostsze i tańsze niż wykonanie obiektywu achromatycznego o porównywalnej średnicy (wyszlifować należy tylko jedną zamiast co najmniej czterech powierzchni). Poza tym w przypadku zwierciadła dużo łatwiej jest zapewnić mu odpowiednią sztywność i uniknąć gięcia pod własnym ciężarem (zwierciadło może być od spodu podparte praktycznie na całej powierzchni, soczewka tylko na obwodzie). Z tego powodu wszystkie duże teleskopy budowane po II połowie XIX wieku są teleskopami zwierciadlanymi.
2 listopada 1917 roku w Obserwatorium na Mount Wilson w USA uruchomiono największy wówczas na świecie teleskop ze szklanym zwierciadłem o średnicy 100 cali (254 cm). Teleskop ten (nazywany teleskopem Hookera od nazwiska fundatora, Johna Hookera) przyczynił się do dokonania wielu ważnych odkryć w dziedzinie astronomii, m.in. pozwolił na zaobserwowanie pojedynczych gwiazd w galaktykach innych niż Droga Mleczna oraz odkrycie ucieczki galaktyk przez Edwina Hubble'a. Teleskop Hookera przez ponad 30 lat był największym teleskopem na świecie. Kolejny rekord został pobity w 1948 roku przez 508 cm teleskop Hale'a umieszczony w obserwatorium na Mount Palomar, a następny w 1975 roku przez rosyjski teleskop BTA-6 o średnicy zwierciadła 6 metrów, oddany do użytku w Specjalnym Obserwatorium Astrofizycznym Rosyjskiej Akademii Nauk na górze Pastuchowa na Kaukazie.
Teleskop BTA-6 i teleskop Hale'a są dwoma największymi teleskopami wyposażonymi w zwierciadło w postaci monobloku szklanego. Konstrukcja pojedynczych zwierciadeł o większych średnicach napotyka na poważne trudności technologiczne, dlatego współcześnie budowane duże teleskopy są wyposażone w zwierciadła mozaikowe, składające się wielu mniejszych segmentów. Przykładami takich teleskopów mogą być teleskopy Kecka, SALT lub Gran Telescopio Canarias. W planach jest budowa jeszcze większych teleskopów, m.in. europejskiego (ESO) teleskopu ELT z mozaikowym zwierciadłem o średnicy 39,3 m.
Rodzaje teleskopów zwierciadlanych.
Teleskop Newtona.
Reflektor Newtona jest teleskopem z wklęsłym, najczęściej paraboloidalnym zwierciadłem głównym i płaskim zwierciadłem wtórnym. Zwierciadło wtórne nachylone jest pod kątem 45° do osi optycznej teleskopu, dzięki czemu światło jest wyprowadzone z boku tubusu w jego przedniej części. Wadą konstrukcji jest spora długość tubusu, odpowiadająca ogniskowej zwierciadła głównego. Dlatego też najczęściej stosuje się ją w przypadku małej bądź średniej wielkości przyrządu. Ze względu na prostotę konstrukcji jest ona szczególnie chętnie używana przez miłośników astronomii.
Teleskop Gregory'ego.
Teleskop Gregory'ego był historycznie pierwszym zaprojektowanym teleskopem zwierciadlanym. Autorem projektu był szkocki astronom i matematyk James Gregory. Teleskop posiada wklęsłe, paraboloidalne zwierciadło główne oraz wklęsłe, elipsoidalne zwierciadło wtórne. Po odbiciu od zwierciadła wtórnego światło jest wyprowadzane z teleskopu przez otwór znajdujący się w centralnej części zwierciadła głównego. Teleskopy tego typu dają proste (nieodwrócone) obrazy. Ich zaletą jest też łatwość wykonania zwierciadła wtórnego, którego kształt może być badany metodą cieniową (w przeciwieństwie do wypukłych zwierciadeł w układzie Cassegraina). Wadą jest większa długość tubusu teleskopu. Teleskopy Gregory'ego zostały niemal całkowicie wyparte przez teleskopy Cassegraina.
Teleskop Cassegraina (i jego modyfikacje).
Teleskop Cassegraina został zaprojektowany w 1672 roku przez francuskiego księdza Laurenta Cassegraina. Jego konstrukcja jest zbliżona do teleskopu Gregory'ego, z tą różnicą, że zwierciadło wtórne ma kształt wypukłej hiperboloidy. Daje obrazy odwrócone. Zastosowanie wypukłego zwierciadła wtórnego umieszczonego przed ogniskiem zwierciadła głównego sprawia, że tubus może być krótszy i konstrukcja teleskopu jest przez to bardziej zwarta. System Cassegraina (oraz rozmaite jego modyfikacje) jest obecnie rozwiązaniem najpowszechniej stosowanym w przypadku średnich i dużych teleskopów.
Teleskop Ritcheya–Chrétiena.
Wadą teleskopów z paraboloidalnym zwierciadłem głównym jest występowanie komy, aberracji optycznej polegającej na zniekształceniu obrazów obiektów leżących poza osią optyczną teleskopu. Wady tej jest praktycznie pozbawiony system zaprojektowany na początku XX wieku przez George'a Willisa Ritcheya i Henriego Chrétiena. W systemie tym paraboloidalne zwierciadło główne zostało zastąpione zwierciadłem hiperboloidalnym. Przez odpowiedni dobór krzywizn zwierciadła głównego i wtórnego można uzyskać wolny od komy obraz dla względnie dużego pola widzenia. Teleskopy tego typu są powszechnie używane w zastosowaniach profesjonalnych.
Teleskop Dall-Kirkham.
Układ zaprojektował w 1928 roku Horace Dall. Składa się on z elipsoidalnego zwierciadła pierwotnego i sferycznego, wypukłego zwierciadła wtórnego. Ponieważ system ten nie pozwala na pełną eliminację komy, często wyposaża się go w dodatkowy system soczewek korekcyjnych umieszczony przed ogniskiem teleskopu (rozwiązanie takie nosi nazwę Corrected Dall-Kirkham lub Modified Dall-Kirkham).
Teleskop Nasmytha i Coude.
W systemie Nasmytha pomiędzy zwierciadłem głównym i wtórnym znajduje się dodatkowe płaskie zwierciadełko nachylone pod kątem 45° do osi teleskopu, które wyprowadza światło w bok tubusu. W teleskopach tego typu zwierciadło główne nie posiada otworu centralnego.
W systemie Coude światło jest wyprowadzane z boku tubusu do wnętrza jednej z osi obrotu instrumentu, a następnie przy pomocy kolejnego, ruchomego zwierciadełka kierowane do ustalonego miejsca na zewnątrz teleskopu. System taki stosowany był często w teleskopach współpracujących ze spektrografami o wysokiej dyspersji.
Teleskop Herschela.
Jest przykładem teleskopu z ogniskiem pozaosiowym. Został zbudowany w II połowie XVIII wieku przez Williama Herschela. Rozwiązanie takie miało na celu wyeliminowanie zwierciadła wtórnego w celu zmniejszenia strat światła (ówczesne teleskopy miały zwierciadła wykonane z polerowanego brązu o stosunkowo niedużym współczynniku odbicia). Herschel zastosował ten system w zbudowanym przez siebie w 1789 roku teleskopie o średnicy 126 cm. W teleskopie Herschela zwierciadło główne jest lekko nachylone w stosunku do osi teleskopu, dzięki czemu ognisko wyprowadzone jest w okolice przedniej krawędzi tubusu.
W układzie tym, przy odpowiednim ustawieniu lustra głównego, mógł też pracować w 180-cm teleskop Rosse'a, największy teleskop XIX w.
Teleskop "Prime Focus".
W systemie tym detektor światła (kamera CCD, klisza fotograficzna itp.) znajduje się bezpośrednio w ognisku głównym. Przy dostatecznie dużej średnicy zwierciadła możliwe jest umieszczenie w ognisku głównym kabiny obserwatora (takie rozwiązanie było zastosowane m.in. w 508 cm teleskopie Hale'a na Mount Palomar).
Systemy soczewkowo-zwierciadlane.
W celu zapewnienie dużego, wolnego od komy i innych aberracji, pola widzenia stosowane są systemy soczewkowo-zwierciadlane (katadioptryczne), stanowiące połączenie teleskopu zwierciadlanego z dodatkowymi soczewkowymi układami korygującymi obraz.
Teleskop Schmidta.
Wynaleziony w 1930 roku przez Bernharda Schmidta. Zwierciadło główne ma kształt sferyczny. W celu usunięcia aberracji sferycznej z przodu tubusu umieszczona jest cienka, szklana płyta korekcyjna, która w części centralnej działa jak soczewka skupiająca, w części obwodowej jak rozpraszająca. Światło jest z takiego teleskopu wyprowadzone najczęściej przez otwór w zwierciadle głównym (system Schmidta-Casegraina), ale spotykane są też inne konfiguracje.
Teleskop Maksutowa.
System zaprojektował w 1941 roku rosyjski fizyk Dmitrij Maksutow. Jego zasada działania jest zbliżona, jak w przypadku teleskopu Schmidta, z tą różnicą, że funkcję korekcyjną pełni w nim wklęsło-wypukły menisk szklany. Znajduje on zastosowanie przy budowie teleobiektywów fotograficznych, gdy wymagana jest długa ogniskowa przy względnie niedużych rozmiarach obiektywu.
Teleskop z płynnym zwierciadłem (Liquid Mirror Telescope, LMT).
W teleskopach tych powierzchnią odbijającą światło nie jest wypolerowany element szklany lub metalowy, lecz ciecz (najczęściej rtęć), przybierająca kształt paraboloidy w wyniku wprawienia jej w ruch obrotowy z odpowiednią prędkością kątową. W celu zminimalizowania ilości cieczy potrzebnej do uzyskania odpowiedniego efektu, obrotowy pojemnik ma dno o kształcie możliwie jak najbardziej zbliżonym do pożądanego kształtu powierzchni odbijającej. Po nalaniu rtęci do nieruchomego pojemnika zbiera się ona początkowo w centralnej jego części, natomiast po wprawieniu pojemnika w ruch obrotowy rozpływa się równomiernie po całej powierzchni.
Wadą tego rodzaju teleskopu jest to, że może on pracować jedynie jako teleskop zenitalny (skierowany zawsze dokładnie w okolice zenitu) i niemożliwe jest skierowanie go w dowolny obszar nieba (do obserwacji dostępny jest jedynie wąski pas sfery niebieskiej przemieszczający się przez zenit w wyniku ruchu dobowego). Ponadto ze względu na toksyczność par rtęci konieczne jest zapewnienie personelowi pracującemu przy teleskopie odpowiednich środków ochronnych. Problemem jest też czyszczenie powierzchni ciekłego zwierciadła z osiadającego na nim kurzu i pyłu.
Największą zaletą LMT jest natomiast niski koszt wykonania w porównaniu z klasycznym teleskopem zwierciadlanym o porównywalnej średnicy.

</doc>
<doc id="193267" url="https://pl.wikipedia.org/wiki?curid=193267" title="Mylène Farmer">
Mylène Farmer

Mylène Farmer, właściwie Mylène Jeanne Gautier (ur. 12 września 1961 w Pierrefonds, w prowincji Quebec) – francuska piosenkarka urodzona w Kanadzie. Dotychczas sprzedano ponad 30 mln egzemplarzy jej płyt. Swój pseudonim zaczerpnęła od nazwiska amerykańskiej aktorki Frances Farmer.
Życiorys.
Wczesne lata.
Jej rodzice, Francuzi, osiedlili się w Kanadzie na przedmieściach Montrealu, a gdy Mylène miała osiem lat, rodzina zamieszkała ponownie we Francji – najpierw w Ville-d’Avray, a następnie w Chaville.
Kariera.
Mylène Farmer i Laurent Boutonnat zrealizowali pełnometrażowy fabularny film "Giorgino", jednak był on porażką zarówno w opinii krytyków, jak i pod względem komercyjnym. Film był utrzymany w mrocznej tonacji, bez żywej akcji, co w połączeniu z jego długością (trzy godziny) spowodowało, że nie był dziełem łatwym w odbiorze. Przy budżecie 80 milionów franków film obejrzało zaledwie 60 tys. widzów. Mylène Farmer zagrała w "Giorgino" rolę drugoplanową. Jej późniejszą przygodą z kinem był dubbing frankofońskiej wersji autorskiej trylogii Luca Bessona o "Arturze i Minimkach" (podkładała głos księżniczki Selenii).
Mylène Farmer ma za sobą pięć tras koncertowych. Ostatnia zakończyła się 19 września 2009 roku koncertem na Stadionie Króla Baudouina I w Brukseli. Poprzednia, która trwała od 13 do 29 stycznia 2006 i obejmowała 13 koncertów, odbyła się wyłącznie w Paryżu. Dla potrzeb trasy "Mylenium Tour" 1999-2000 scenografię zaprojektował szwajcarski surrealista H. R. Giger, m.in. twórca postaci "Obcego" z filmu Ridleya Scotta.
We wrześniu 2008 roku wydała płytę studyjną zatytułowaną "Point de suture". Następnym wydawnictwem artystki był koncertowy album pt. "No 5 On Tour", który został wydany 7 grudnia 2009 roku i zawierał materiał zarejestrowany podczas koncertów w Lyonie w czerwcu tegoż roku. W kwietniu 2010 wydany został koncertowy zestaw pt. "Stade de France" (DVD lub Bluray), zawierający rejestrację koncertu ze stadionu Stade de France z Paryża, z września 2009 roku.
W grudniu 2010 roku ukazał się studyjny album zatytułowany "Bleu Noir", do którego utwory skomponowali m.in. Red One, Moby, Archive. To pierwszy album w dyskografii Mylene, na który żadnego z utworów nie skomponował Laurent Boutonnat. W 2011 roku Farmer wystąpiła na NRJ Music Awards 2011, gdzie promowała piosenkę „Oui mais... non”. W tym samym roku ukazała się także kompilacja "Best of 2001-2011" i dwa nowe single: „Sois Moi – Be Me” i „Du Temps”
W 2012 roku Farmer wydała album studyjny pt. "Monkey Me". W 2013 roku powstały klipy do piosenek „Je te dis tout” i „Monkey Me”. Tego samego roku Farmer wystąpiła na NRJ z piosenką „Je te dis tout”. Rozpoczęła również przygotowania do trasy koncertowej "Time3less" ("Timeless 2013"). Film koncertowy "Timeless 2013: Le Film" osiągnął status potrójnie diamentowej płyty.
15 maja 2015 roku wyszła książka Mylène Farmer pt. "Fragile" ilustrowana zdjęciami autorstwa Sylvie Lancrenon. Dotychczas wydano o Mylène Farmer kilka pozycji książkowych, a także ukazuje się regularnie we Francji co najmniej jedno drukowane czasopismo jej poświęcone, "Mylène Farmer et vous".
6 listopada 2015 roku ukazał się dziesiąty album studyjny zatytułowany "Interstellaires". Promujące album single to „Stolen Car”, „Insondables” oraz „City of Love”.
Farmer zasiadała w jury konkursu głównego na 74. MFF w Cannes (2021).
Muzyka i teledyski.
Mylène Farmer nagrała duety z piosenkarzem gatunku rai Khaledem („La poupée qui fait non”), Jean-Louisem Muratem („Regrets”), z Sealem („Les mots”) i z Moby’m („Slipping away”/„Crier la vie”); tylko fatalny splot wydarzeń spowodował jej rezygnację z jednego z koncertów cyklu "Pavarotti and Friends" ("Pavarotti i Przyjaciele"). Ponadto Mylène Famer i Laurent Boutonnat odkryli i wylansowali młodą Korsykankę Alizée, dla której napisali wspólnie teksty i muzykę na jej dwa pierwsze albumy. Alizée umieściła na swoim albumie "Blonde" zadedykowaną piosenkę o nazwie „Mylène Farmer”.
Dwa wielkie przeboje z dawniejszych płyt Mylène Farmer, „Désenchantée” i „Libertine”, włączyła do swego repertuaru Kate Ryan; znalazły się one na liście najpopularniejszych piosenek także w Polsce. Francuska piosenkarka Lorie nagrała piosenkę „Sans Contrefacon”.
Teledyski Mylène Farmer są często kilkunastominutowymi filmami o wieloznacznej fabule. Są wśród nich barwne kostiumowe opowieści z czasów Ludwika XV, libertyńskie i antywojenne (np. „Libertine” lub „Pourvu Qu’elles Soient Douces”), parafrazy znanych utworów literackich (np. "Pinokia" w przypadku „Sans contrefaçon” czy "Królewny Śnieżki" w przypadku utworu „Tristana”), manifesty dotyczące odwiecznej walki płci (np. alegoria sparingu bokserskiego w „Je t’aime mélancolie” lub korridy w „Sans logique”), nawiązania do twórców i dzieł XX wieku (np. do George’a Orwella w „Désenchantée” czy Krzysztofa Kieślowskiego w przypadku utworu „California”), skecze (np. „Que mon cœur lâche”), nastrojowe obrazy (np. wśród płomieni w „Souviens-toi du jour...”). W teledysku do utworu „A quoi je sers” bohaterka płynie łodzią na drugi brzeg rzeki, spotykając tam postacie z wcześniejszych teledysków Farmer. W jej teledyskach można znaleźć też odniesienia do tradycji europejskiego kina, od Ingmara Bergmana począwszy, na Federico Fellinim skończywszy. Większość z nich reżyserował Laurent Boutonnat, ale niektóre m.in. Luc Besson (np. „Que mon cœur lâche”) lub Abel Ferrara (np. „California”). Większość teledysków Mylène Farmer wydano na trzech płytach DVD zatytułowanych: "Music Videos I", "Music Videos II &amp; III" i "Music Videos IV". Rysunkowy teledysk „C’est une belle journée” powstał na podstawie szkiców wykonanych przez samą artystkę.

</doc>
<doc id="193268" url="https://pl.wikipedia.org/wiki?curid=193268" title="Vratislav Greško">
Vratislav Greško

Vratislav Greško (ur. 24 lipca 1977 w Tajovie) to słowacki piłkarz grający na pozycji lewego obrońcy lub pomocnika.
Vratislav jest wychowankiem klubu Dukla Bańska Bystrzyca, a następnie był piłkarzem Interu Bratysława. Potem grał w Bayerze 04 Leverkusen, z którego odszedł w 2000 roku do Interu Mediolan. Dwa lata później przeszedł do innego włoskiego klubu AC Parma, lecz tam grał mało i w styczniu 2003 roku przeniósł się do Blackburn. 29 listopada tego samego roku strzelił swoją pierwszą bramkę w tym klubie przeciwko Tottenhamowi. W grudniu 2004 zerwał więzadła krzyżowe i nie zagrał już do końca sezonu 2004/2005.
W lipcu 2006 za porozumieniem stron Greško rozwiązał kontrakt z Blackburn. Przez miesiąc szukał klubu i na początku września podpisał roczny kontrakt (z opcją przedłużenia na kolejne 2 lata) z 1. FC Nürnberg. W latach 2007–2009 ponownie występował w Bayerze Leverkusen. Od roku 2011 do 2015, czyli do końca kariery, występował w ŽP Šport Podbrezová.
W reprezentacji Słowacji rozegrał w latach 2000–2007 34 spotkania i zdobył 2 gole.

</doc>
<doc id="193269" url="https://pl.wikipedia.org/wiki?curid=193269" title="Vratislav Gresko">
Vratislav Gresko



</doc>
<doc id="193271" url="https://pl.wikipedia.org/wiki?curid=193271" title="Katarzyna Ewa Zdanowicz-Cyganiak">
Katarzyna Ewa Zdanowicz-Cyganiak

Katarzyna Ewa Zdanowicz-Cyganiak (ur. 1979) – polska poetka, wykładowca i dziennikarka.
Życiorys.
W okresie szkolnym stypendystka Krajowego Funduszu na rzecz Dzieci. Absolwentka filologii polskiej na Uniwersytecie w Białymstoku. Dwukrotnie (1997 i 2003) była stypendystką Ministra Kultury i Sztuki w dziedzinie literatury. Została asystentką Wydziału Filologicznego Uniwersytetu Śląskiego w Katowicach. W czerwcu 2009 uzyskała tam promocję doktora nauk humanistycznych na podstawie rozprawy "Kategorie: Inna – Obca – Wykluczona we współczesnej poezji kobiecej". Jest adiunktem w Katedrze Dziennikarstwa Ekonomicznego i Nowych Mediów Uniwersytetu Ekonomicznego w Katowicach oraz wieloletnim członkiem Polskiego Towarzystwa Edukacji Medialnej (PTEM) w Krakowie.
Publikacje z reguły podpisuje jako Katarzyna Ewa Zdanowicz. Wyjątek stanowi zbiór "Deadline", który sygnowała jako Katarzyna Zdanowicz-Cyganiak.
Nagrody i wyróżnienia.
Laureatka Nagrody Literackiej Prezydenta Miasta Białegostoku im. Wiesława Kazaneckiego za rok 2000 za tomik "Szkliwo" oraz wyróżnienia Poznańskiego Przeglądu Nowości Wydawniczych „Lato 2003” organizowanego przez Bibliotekę Raczyńskich za tomik "Jak umierają małe dziewczynki". W 2014 roku została finalistką Nagrody Literackiej Gryfia za książkę "Ciemność. Resort SPA".
Publikacje.
antologie:

</doc>
<doc id="193272" url="https://pl.wikipedia.org/wiki?curid=193272" title="Miroslav Karhan">
Miroslav Karhan

Miroslav Karhan (ur. 21 czerwca 1976 w Trnawie) – słowacki piłkarz występujący na pozycji pomocnika.
Kariera klubowa.
Karierę zaczynał w Spartaku Trnawa. Później reprezentował barwy Realu Betis i Beşiktaş JK. Od 2001 roku był zawodnikiem VfL Wolfsburg (Jest aktualnym rekordzistą w tym klubie pod względem ilości występów – 173). W 2007 roku przeniósł się do drugoligowego 1. FSV Mainz 05. W 2011 roku wrócił do Spartaka Trnawa.
Kariera reprezentacyjna.
Karhan jest piłkarzem, który jak dotychczas rozegrał najwięcej spotkań w reprezentacji Słowacji (107).

</doc>
<doc id="193273" url="https://pl.wikipedia.org/wiki?curid=193273" title="Sogdianus">
Sogdianus



</doc>
<doc id="193279" url="https://pl.wikipedia.org/wiki?curid=193279" title="Mylene Farmer">
Mylene Farmer



</doc>
<doc id="193281" url="https://pl.wikipedia.org/wiki?curid=193281" title="Obszar Warowny „Śląsk”">
Obszar Warowny „Śląsk”

Obszar Warowny Śląsk – polska umocniona pozycja obronna przecinająca obszar Górnego Śląska, stanowiąca niegdyś potężne pasmo warowne, broniące podstawowego rejonu przemysłowego II RP przed agresją III Rzeszy.
Opis założenia.
Obszar Warowny Śląsk rozciąga się na odcinku około 60 kilometrów, od miejscowości Przeczyce na północy po miejscowość Wyry na południu. Była to linia umocnień stałych i polowych dodatkowo uzupełniona szeregiem obiektów towarzyszących lub zabezpieczających (w sumie ok. 180 budowli). Dziś stanowi wyjątkowy w skali kraju zabytek polskiej myśli fortyfikacyjnej z okresu międzywojennego.
W skład poszczególnych punktów oporu wchodziły najczęściej:
a także:
Te ostatnie to budowle sugerujące istnienie dużego i dobrze uzbrojonego schronu bojowego. W rzeczywistości wznoszono jedynie żelbetowe ściany, często wraz z pozornymi kopułami, wypełniając ich wnętrze ziemią.
Obiekty.
Fortyfikacje Obszaru Warownego Śląsk (stan na sierpień 1939 r.):
Zabytki.
Obiekty Obszaru Warownego Śląsk zostały uznane za zabytki; zdecydowana większość z nich jest chroniona poprzez ujęcie w gminnych ewidencjach zabytków oraz w miejscowych planach zagospodarowania przestrzennego. Niektóre z nich, uznane przez gminy za „miejsca pamięci”, zostały włączone do ewidencji miejsc pamięci prowadzonej przez Śląski Urząd Wojewódzki w Katowicach.
41 schronów wpisano do rejestru zabytków nieruchomych województwa śląskiego decyzjami Śląskiego Wojewódzkiego Konserwatora Zabytków w Katowicach (stan na 2 grudnia 2022; lista ułożona chronologicznie kolejnymi wpisami do rejestru zabytków):
Historia.
Projekty pierwszych schronów bojowych zostały zatwierdzone przez szefa Sztabu Głównego latem 1933 roku, zaraz potem zaczęła się ich realizacja. Pierwszym wzniesionym odcinkiem umocnień był punkt oporu Dąbrówka Wielka. W 1934 roku powstał kolejny punkt oporu – Szyb Artura. W 1936 roku budowa nabrała tempa – wybudowano dwa nowe punkty oporu, a w roku następnym kolejne trzy. W kolejnych latach uzupełniano wcześniej wybudowaną linię uzupełniając ją m.in. schronami polowymi i pozornymi. W 1939 roku przystąpiono do rozbudowy skrzydeł pozycji, początkowo na północy, później na południu. Budowę przerwał wybuch wojny, wskutek czego Obszar Warowny Śląsk nie był w pełni ukończony.
Udostępnienie obiektów.
Obecnie opieką nad niektórymi obiektami wchodzącymi w skład Obszaru Warownego „Śląsk” zajmuje się Stowarzyszenie Na Rzecz Zabytków Fortyfikacji „Pro Fortalicium” z siedzibą w Bytomiu.
Obiekty udostępnione do zwiedzania:
Obiekty w remoncie:
Poza tym od 2008 roku istnieje także możliwość zwiedzenia schronu bojowego nr 75 w Kochłowicach, który udostępniła grupa miejscowych hobbystów.

</doc>
<doc id="193282" url="https://pl.wikipedia.org/wiki?curid=193282" title="Konkurs Eurowizji">
Konkurs Eurowizji



</doc>
<doc id="193283" url="https://pl.wikipedia.org/wiki?curid=193283" title="Kaganat Chazarski">
Kaganat Chazarski

Kaganat Chazarski, Chazaria – państwo chazarskie powstałe w wyniku rozpadu kaganatu zachodniotureckiego w II połowie VII wieku nad Wołgą i Donem. Panując nad tymi rzekami Chazarowie i inni koczownicy wchodzący w skład federacji plemion kontrolowali ważne szlaki handlowe. W okresie największego rozkwitu państwa w VIII wieku kaganowi chazarskiemu trybut płaciło 25 plemion i księstw, w tym władca Kijowa. 
Wyprawa księcia nowogrodzkiego Olega Mądrego na Kaganat Chazarski i Kijów (882) doprowadziła do zjednoczenia północnych i południowych księstw ruskich (wareskich). Oleg Mądry z przyczyn geopolitycznych przeniósł wkrótce stolicę swego państwa z Nowogrodu Wielkiego ("Holmgardu") do Kijowa ("Kaenugard") co dało początek Rusi Kijowskiej, normańskiej nowej Gardariki.
Decydujący cios kaganatowi, po którym już nie wrócił do dawnej potęgi, zadał w 965/966 roku władca Rusi Kijowskiej Światosław I. W czasie ruskiej wyprawy zbrojnej zniszczył najważniejsze ośrodki chazarskie: Itil, Samandar i Serkel co położyło kres państwowości chazarskiej. 
Władcą kaganatu czyli federacji koczowniczych plemion był kagan – zwierzchnik arystokracji i ludu. Władcy uzależnionych plemion kaganowi płacili trybut i dostarczali potrzebne kontyngenty wojskowe. Gdy wymagała tego potrzeba, kagan wysyłał w newralgiczne miejsca swojego namiestnika "tuduna". Kronikarze arabscy: Ibn Fadlān i Al-Masudi piszą o dualizmie najwyższej władzy chazarskiej. "Wielki kagan", który pokazywał się poddanym jedynie cztery razy w roku, miał swojego zastępcę, "kagan-bega", "malika", który dowodził wojskiem i kierował sprawami państwa, czyli posiadał rzeczywistą władzę. W administrowaniu państwem kagan-begowi pomagali "kundur-kagana", "dżawszygyra" oraz "tarchanowie". 
Wielki kagan, który pochodził zazwyczaj z rodziny dynastycznej, a od IX wieku musiał być wyznawcą judaizmu, władał państwem przez okres czterdziestu lat, po którym był zwalniany bądź zabijany. Jako posiadacz boskiej siły był gwarantem pomyślności poddanych.
W grodzie Itil – stolicy kaganatu – rezydowało siedmiu sędziów: po dwóch dla wyznawców islamu, chrześcijaństwa i judaizmu oraz jeden dla pogan.

</doc>
<doc id="193284" url="https://pl.wikipedia.org/wiki?curid=193284" title="Zwierciadlany teleskop">
Zwierciadlany teleskop



</doc>
<doc id="193285" url="https://pl.wikipedia.org/wiki?curid=193285" title="Miotacz ognia RPO Ryś">
Miotacz ognia RPO Ryś

RPO Ryś (ros. РПО Рысь) - radziecki rakietowy miotacz ognia.
Wady klasycznych plecakowych miotaczy ognia sprawiły, że w USA podjęto w latach sześćdziesiątych prace nad bronią, która mogłaby je zastąpić. W ich efekcie, pod koniec lat sześćdziesiątych XX w., armia amerykańska zaczęła eksploatować niewielkie ilości eksperymentalnych XM191.
Prace te wzbudziły spore zainteresowanie w ZSRR. W 1972 roku powstał pierwszy prototyp, a w 1974 rozpoczęły się próby wojskowe nowej broni, która rok później została przyjęta do uzbrojenia jako RPO Ryś (RPO od "riekatywnyj piechotnyj ogniemiot" - rakietowy miotacz ognia piechoty). Poza pociskami zapalającymi (Ryś-Z), można było z niego odpalać pociski dymne (Ryś-D).
W następnych latach RPO Ryś był używany przez armię radziecką w czasie wojny afgańskiej. Zebrane tam doświadczenia wykazały, że Ryś jest bardzo skuteczną bronią. Lepszym jednak rozwiązaniem jest rakietowy miotacz ognia jednorazowego użytku. Dlatego po wprowadzeniu w 1980 roku do uzbrojenia jednorazowego miotacza ognia RPO Trzmiel, produkcję Rysia zakończono.
Miotacze RPO Ryś używane były także w kompanii miotaczy ognia Wojska Polskiego, od późnych lat 70. do przełomu lat 80. i 90. - do czasu zużycia zakupionego jednorazowo zapasu amunicji i wyczerpania resursów.
Opis techniczny.
Miotacz ognia RPO jest jednostrzałową bronią zespołową. Składa się z lufy, mechanizmu spustowego, przyrządów celowniczych i dwójnogu. Pocisk w jednorazowym pojemniku jest dołączany od tyłu wyrzutni. Po wciśnięciu spustu impuls elektryczny powoduje odpalenie silnika rakietowego pocisku. Silnik pracuje bardzo krótko (kończy prace zanim pocisk opuści wyrzutnię) i oddziela się od stabilizowanej brzechwowo głowicy po opuszczeniu wyrzutni. Pociski zawierają po 4 l mieszanki napalmowej.

</doc>
<doc id="193286" url="https://pl.wikipedia.org/wiki?curid=193286" title="Szilárd Németh">
Szilárd Németh

Szilárd Németh (ur. 8 sierpnia 1977 w Komárnie) – słowacki piłkarz pochodzenia węgierskiego występujący na pozycji napastnika.
Karierę rozpoczynał w Slovanie Bratysława, z którego później przeniósł się do Koszyc. W obu tych klubach imponował skutecznością i niebawem został wypożyczony do czeskiej Sparty Praga. Niedługo potem wrócił na Słowację, do Interu Bratysława. Swoją dobrą grą zwrócił uwagę zachodnich klubów (m.in. Interu Mediolan). W 2001 roku trafił jednak do Middlesbrough. W styczniu 2006 został wypożyczony do Strasbourga. Od lipca 2006 jest zawodnikiem drużyny II Bundesligi Alemannii Aachen.
Németh jest z 22 bramkami najskuteczniejszym piłkarzem w historii reprezentacji Słowacji.

</doc>
<doc id="193287" url="https://pl.wikipedia.org/wiki?curid=193287" title="Szilard Nemeth">
Szilard Nemeth



</doc>
<doc id="193289" url="https://pl.wikipedia.org/wiki?curid=193289" title="Nielisz">
Nielisz

Nielisz – wieś w Polsce położona w województwie lubelskim, w powiecie zamojskim, w gminie Nielisz, której jest siedzibą.
Miejscowość leży przy drodze wojewódzkiej nr 837.
Prywatna wieś szlachecka położona była na przełomie XVI i XVII wieku w ziemi chełmskiej województwa ruskiego. W latach 1975–1998 miejscowość administracyjnie należała do województwa zamojskiego.
Części miejscowości.
Wieś położona nad rzeką Wieprz, na której utworzono sztuczny zbiornik Nielisz z zaporą i elektrownią wodną. Miejscowość jest siedzibą parafii Nielisz.
Znajduje się tu drewniany kościół parafialny pw. św. Wojciecha i Matki Boskiej Różańcowej z 1859 roku.
Historia.
W XVI w. Nielisz należał do włości szczebrzeskiej jako wieś szlachecka rodu Nieliskich.
Według rejestru poborowego z 1564 r. Olechno posiadał 3 i ¾ łana użytków, 2 zagrodników z ziemią i 1 zagrodnika bez ziemi. Stanisław Dobrzycki miał ¼ łana, Mikołaj Romanowski ½ łana, Anna Nieliska ¾ łana, Tomasz Nieliski ½ łana i 2 zagrodników bez ziemi, a Stanisław Rudnicki posiadał ¾ łana użytków.
Rejestr z 1589 r. wskazywał na istnienie we wsi stawu. Wówczas jako właściciele wsi obok Nieliskich: Wojciecha, Szymona, Jana, Mikołaja, Baltazara, Tomasza i Macieja notowani byli Piotr Rudnicki, Marek Jaślikowski, Maciej, Kacper i Jakub Dobrzeccy oraz Jan Czaplicki.
W 1659 r. swoje dobra posiadali tu: Jakub Nieliski, Gąsiorowski, Gabriel Niesiecki, sukcesorzy Piotra Rudnickiego, sukcesorzy Wojciecha Prochowskiego, sukcesorzy Jana Łuczyckiego i Tomasza Nieliskiego. W pierwszej połowie XVII w. nastąpił rozpad rodziny Nieliskich i zanik ich męskich potomków we wsi. W majętność zaś obrasta i jeszcze za życia ostatniego z Nieliskich do miana dziedzica wsi dochodzi Maciej Gąsiorowski. On też w 1641 r. zbudował w Nieliszu kaplicę filialną parafii wieląckiej oraz przy niej domek dla wikariusza. W 1662 r. drobne działy wsi były we władaniu Mikołaja i Tomasza Rudnickich, Jana Maszowskiego, Pawła, Adama, Stanisława i Jana Wiśniowskich, Wacława Sakowskiego, Zuzanny Wierzbowskiej, Wespazjana Niesieckiego, Piotra Gąsiorowskiego, Tomasza Koźmiana, Wojciecha Prochowskiego, Jakuba Skomorowskiego, Mikołaja i Pawła Gruszeckich, Jana Sakiewicza, Gabriela Dąbskiego i Stanisława Jaślikowskiego.
Bezpotomna śmierć Górków, dotychczasowych dziedziców Szczebrzeszyna, wieś w części należącej do nich została zakupiona przez kanclerza Jana Zamoyskiego w 1593 r. i włączona do dóbr Ordynacji Zamojskiej.
W 1676 r. niewielkie działy w Nieliszu posiadali: Adam Wiśniewski, Andrzej Kaznowski, Mikołaj Stawski, Jan Sakowicz, Jan Kormański i Andrzej Laskowski. W 1678 r. bracia Niecieccy dokonali działu dóbr we wsi Nielisz. Wówczas Paweł i Katarzyna Niecieccy sprzedali swoją część Janowi Kormańskiemu. W 1679 r. Marcin Zamoyski odkupił od Zuzanny de Dobruty, żony Jakuba Nieliskiego, jej część, podobnie też od Adama i Stanisława Wiśniowskich, Szymona Pełki, Stanisława Krzemińskiego i Ewy Gruszeckiej.
W 1699 r. miał miejsce dział dóbr Koźmianów we wsi Nielisz. W 1711 r. Antoni Nieciecki dał intromisję na swoje dobra w Nieliszu Janowi Rodeckiemu i Agnieszce Gruszeckiej. Następnie posiadaczem części dóbr został Jan Chryzostom Żelski, komendant twierdzy zamojskiej.
Rejestr z 1779 r. wymienia jako właścicieli: Mogielnicką, Skrzypkowską, Rodecką, Michała i Antoniego Rodeckich, Gruszeckich, Gosławskiego, Dąbskiego, Trzcińskiego, Borzęckiego, Wiśniowskiego, Zbrożka, Strzeleckiego, Kormańskich, Niecieckiego, Wilczopolskiego, Staskiego i Żaboklickiego. W 1818 r. Józef Wroński wraz ze swoją żoną kupił część dóbr Nielisz A od Julianny z Jabłońskich za 6000 zł, natomiast drugą część kupił od Marianny z Niecieckich za 424 zł. W 1821 r. po matce Mariannie Wrońskiej połowę dóbr odziedziczyły dzieci: Feliks, Marianna i Józefa Wrońscy, a w 1836 r. wykupiła je Józefa z Wrońskich Balińska. W 1839 r. od córki dobra wykupił Józef Wroński za 7000 zł i roku następnym sprzedał całość dóbr Nielisz za 8000 zł Konstantemu Zamoyskiemu.
Dobra Nielisz B scalił na początku XIX w. Józef Rudnicki. W 1800 r. część dóbr kupił od Kajetany Szczuckiej, w 1801 r. od Tekli ze Szczuckich Romańskiej, a w 1803 r. część od Jana Dąbrowskiego i od Ludwiki Makulskiej. W 1830 r. dobra Nielisz B kupił od Józefa Rudnickiego Walenty Rudnicki i trzy lata później sprzedał je Andrzejowi Zamoyskiemu, który kupił je dla swego ojca Stanisława.
W 1807 r. dobra Nielisz C od Jakuba Krywkowskiego kupili Marian i Marianna Krywkowscy, po których dwa lata później przejął syn Jan Krywkowski. W 1803 r. w części ordynackiej wsi był dwór, piwnica murowana, ogród z nowo wystawionym dworkiem, kuchnia, folwark, spichlerz, gumno, karczma, browar i pasieka. W 1823 r. Ordynacja Zamojska otrzymała na własność od Rządu Królestwa Polskiego m.in. część wsi Nielisz w zamian za oddanie miasta Zamościa. Wówczas Nielisz D należał do Marcina i Tekli z Radeckich Dąbskich.
Spis z 1827 r. notował wieś w powiecie zamojskim i parafii Nielisz. Liczyła wówczas 71 domów i 446 mieszkańców. W 1869 r. Nielisz został siedzibą gminy. Początkowo zapewne urząd mieścił się w drewnianym budynku, ale w 1905 r. wybudowano we wsi murowany budynek urzędu gminy.
Ordynackie dobra Nielisz składały się pod koniec XIX w. z folwarku Wirkowice i Krzak oraz kolonii młynarskiej w Nieliszu. Ponadto były to dobra poproboszczowskie w ilości 5 mórg, dobra włościańskie (729 mórg) i dobra szlachty cząstkowej – 144 morgi. We wsi było 8 domów dworskich i 64 domy włościańskie, w których mieszkało 749 osób, w tym 714 katolików, 22 prawosławnych i 13 żydów. Był tu wówczas kościół drewniany, urząd gminy, kasa wykładowo-zaliczkowa oraz szkoła początkowa.
W 1903 r. sekretarz Urbański oraz ksiądz Telatycki założyli wiejską Straż Ogniową. W 1915 r. doszło do bitwy okolicach Nielisza pomiędzy oddziałami rosyjskimi a austriackimi. Po tych pozostały dwa cmentarze i spłonęła szkoła w Nieliszu.
Według spisu powszechnego z 1921 r. wieś liczyła 152 domy oraz 1001 mieszkańców, natomiast folwark liczył 5 domów i 81 mieszkańców. 20 czerwca 1942 r. oddziały Batalionów Chłopskich Jerzego Mara-Meyera „Visa” dokonały udanej akcji na posterunek granatowej policji w Nieliszu, zabijając 7 Niemców. 4 stycznia 1943 r. Niemcy w odwecie za wysadzenie mostu kolejowego w Ruskich Piaskach rozstrzelali 22 mieszkańców wsi. W 1943 r. Niemcy dwukrotnie pacyfikowali wieś, mordując 35 Żydów oraz kilkudziesięciu Polaków. 4 stycznia 1944 r. policja rozstrzelała we wsi 59 osób, w tym 27 Polaków i 32 Żydów.
W 1950 r. w Nieliszu wybuchł duży pożar, podczas którego spłonęło 17 domów i 39 budynków gospodarczych.
Kaplica i parafia.
Ponieważ tutejsza kaplica w połowie XVIII w. była w ruinie, biskup chełmski Józef Eustachy Szembek pozwolił ją rozebrać, a w jej miejsce Jan Chryzostom Żelski zbudował w 1748 r. kościół drewniany pw. św. Wojciecha. W 1753 r. kościół ten był erygowany jako samodzielna filia parafii wieląckiej. W 1769 r. świątynię remontowano. Kolejny kościół pw. św. Wojciecha, w obecnym kształcie, został zbudowany w 1859 r., a konsekrowany w roku następnym. W 1922 r. w Nieliszu erygowano parafię rzymskokatolicką.
Tutejszy kościół usytuowany jest przy końcu wsi, na skraju lasu, zwrócony prezbiterium na południowy zachód. Jest to świątynia drewniana o konstrukcji wieńcowej, z zewnątrz oszalowana, na podmurowaniu. Pierwotnie kościół składał się z prostokątnej nawy i węższego prezbiterium zamkniętego trójbocznie. Po obu stronach prezbiterium znajdują się zakrystie, a w nawie chór muzyczny wsparty na czterech parach słupów. W 1975 r. kościół został rozbudowany przez przedłużenie nawy o jedno przęsło i dobudowanie przedsionka.
Przy kościele istniał cmentarz grzebalny, a w połowie XIX w. na gruncie ordynackim, na skraju lasu, założono nowy cmentarz. Był on wielokrotnie powiększany i obecnie posiada kształt nieregularnego wieloboku. Na terenie miejscowości znajduje się także cmentarz z I wojny światowej, na którym znajduje się 35 mogił zbiorowych i 1 indywidualna. Posiada on kształt wydłużonego prostokąta.

</doc>
<doc id="193290" url="https://pl.wikipedia.org/wiki?curid=193290" title="Bob Beamon">
Bob Beamon

Robert "Bob" Beamon (ur. 29 sierpnia 1946 w Nowym Jorku) – amerykański lekkoatleta, uczestnik Igrzysk Olimpijskich w Meksyku w 1968. Zdobywca złotego medalu w skoku w dal.
Był faworytem przed igrzyskami po wygraniu 22 z 23 zawodów w 1968. Jego rekord życiowy wynosił 8,33 m. Na igrzyskach, 18 października, oddał „skok marzeń” (zwany też „skokiem w XXI wiek”) na odległość 8,90 m. Poprawił tym samym poprzedni rekord świata należący do Ralpha Bostona z 1965 i Igora Ter-Owanesjana z 1967 aż o 55 cm. Przetrwał on do 1991, kiedy na Mistrzostwach Świata w Lekkoatletyce w Tokio pobił go Mike Powell, uzyskując 8,95 m. Na tych samych zawodach Carl Lewis uzyskał wynik 8,87 m, czyli rezultat Boba Beamona jest do tej pory drugim rezultatem na liście wszech czasów oraz aktualnym rekordem olimpijskim.
Swój rekordowy wynik Beamon zawdzięcza życiowej formie i sprzyjającym warunkom atmosferycznym. Po igrzyskach, głównie na skutek kontuzji nie zbliżył się już do tego rezultatu.
Srebrny medalista igrzysk panamerykańskich (1967). Beamon był mistrzem Stanów Zjednoczonych (AAU) w 1968 i 1969, a także dwukrotnym halowym mistrzem kraju (1967 i 1968). W 1968 został podwójnym halowym mistrzem NCAA – oprócz złota w skoku w dal był także najlepszy w trójskoku.

</doc>
<doc id="193291" url="https://pl.wikipedia.org/wiki?curid=193291" title="Radecznica">
Radecznica

Radecznica – wieś w Polsce położona w województwie lubelskim, w powiecie zamojskim, w gminie Radecznica, w Szczebrzeszyńskim Parku Krajobrazowym, nad Porem. Liczy około 920 mieszkańców. W latach 1975–1998 miejscowość położona była w województwie zamojskim.
Miejscowość jest siedzibą gminy Radecznica. Znajduje się tutaj barokowa bazylika pod wezwaniem św. Antoniego z Padwy oraz klasztor oo. Bernardynów na wzgórzu zwanym Łysą Górą z sanktuarium i miejscem objawień św. Antoniego. Jako cel pielgrzymek wiernych, nazywana jest "Częstochową Lubelszczyzny" – znajduje się tu m.in. drewniana kaplica „na wodzie” z I poł. XIX wieku. W czasie okupacji była ośrodkiem ruchu oporu. Mieści się tu szpital psychiatryczny.

</doc>
<doc id="193294" url="https://pl.wikipedia.org/wiki?curid=193294" title="Kazimierz Lepszy">
Kazimierz Lepszy

Kazimierz Lepszy (ur. 11 czerwca 1904 w Krakowie, zm. 30 maja 1964 tamże) – polski historyk, profesor i rektor Uniwersytetu Jagiellońskiego, członek Polskiej Akademii Umiejętności, redaktor naczelny "Polskiego Słownika Biograficznego", poseł na Sejm PRL III kadencji.
Życiorys.
Był synem Leonarda (historyka sztuki złotniczej) i Zofii z Muczkowskich, bratankiem Edwarda (malarza, twórcy witraży i obrazów w kościołach Krakowa i Lwowa). Uczęszczał do IV Gimnazjum im. Henryka Sienkiewicza w Krakowie (do 1922), od 1916 działał w harcerstwie. W latach 1922–1927 studiował historię na Uniwersytecie Jagiellońskim, m.in. u Władysława Konopczyńskiego, Stanisława Kota, Ludwika Piotrowicza i Wacława Sobieskiego; był prezesem Koła Historyków Studentów na uczelni (1925–1927). Należał do Korporacji Akademickiej „Lauda” w Krakowie. W 1928 obronił na UJ pracę doktorską "Walka stronnictw w pierwszych latach panowania Zygmunta III". W latach 1927–1930 był asystentem w Bibliotece Jagiellońskiej, następnie bibliotekarzem w Bibliotece Książąt Czartoryskich. W 1939 habilitował się na UJ na podstawie pracy "Rzeczpospolita Polska w dobie sejmu inkwizycyjnego 1589-92" i został docentem w Katedrze Historii Polski Nowożytnej i Najnowszej. Był w gronie pracowników UJ aresztowanych w ramach Sonderaktion Krakau; więziony w Krakowie, Wrocławiu i obozach koncentracyjnych Sachsenhausen i Dachau, został zwolniony w styczniu 1941. Uczestniczył w tajnym nauczaniu uniwersyteckim.
Powrócił do pracy na Uniwersytecie Jagiellońskim w 1945; pozostał docentem w Katedrze Historii Polski Nowożytnej i Najnowszej, w 1954 został profesorem nadzwyczajnym, w 1959 profesorem zwyczajnym. Pełnił funkcje dziekana Wydziału Historycznego (1952/1953), dwukrotnie prorektora (1953–1956, 1960–1962), rektora (od 1962). Od 1957 kierował Katedrą Historii Polski XVI-XVIII Wieku. Jako rektor nawiązał liczne kontakty z uczelniami zagranicznymi, przyczynił się do powstania filii uniwersytetu w Katowicach (1963), przewodniczył Komitetowi Jubileuszowemu 600-lecia uczelni. Wykładał dzieje reformacji i kontrreformacji, historię Pomorza Zachodniego, dzieje Wiosny Ludów na ziemiach polskich, stosunki polsko-szwedzkie; historię nowożytną Polski wykładał również w Wyższej Szkole Pedagogicznej w Katowicach (1946–1952, kierując Katedrą Historii Polski). Był ponadto związany z Instytutem Bałtyckim w Gdańsku (1946–1950) i Instytutem Historii Polskiej Akademii Nauk (od 1953 kierownik Zakładu Dokumentacji, od 1962 pod nazwą Zakład Dokumentacji i Informacji Naukowej).
W 1951 został powołany na członka korespondenta Polskiej Akademii Umiejętności, w latach 1948–1952 był sekretarzem Komisji Historycznej PAU. Od 1950 był również członkiem Komisji Historycznej Towarzystwa Naukowego Warszawskiego, a od 1963 przewodniczył Komisji Historycznej Oddziału PAN w Krakowie. Należał do Polskiego Towarzystwa Historycznego (od 1947 członek Zarządu, od 1951 wiceprezes), Towarzystwa Miłośników Historii i Zabytków Krakowa, Komisji Historii Morskiej w Paryżu (wiceprezydent). Po II wojnie światowej współpracował z Radą Narodową Miasta Krakowa przy opracowaniu nowych nazw ulic. W 1953 organizował wystawę polskiego Odrodzenia w Muzeum Narodowym w Warszawie.
W latach 1925–1927 był członkiem Rady Naczelnej Związku Akademickiego Młodzież Wszechpolska. W tym okresie, w 1927 jako student UJ, kandydował na delegata na V Ogólny Zjazd Polskiej Młodzieży Akademickiej w Poznaniu z ramienia listy Bloku Ogólno-Narodowego (endecja). Jako bezpartyjny kandydat został wybrany w 1961 posłem na Sejm PRL III kadencji, brał udział w pracach Komisji Oświaty i Nauki. Został odznaczony m.in. Krzyżem Kawalerskim Orderu Odrodzenia Polski (1954), Medalem 10-lecia Polski Ludowej (1955) i Orderem Sztandaru Pracy I klasy (1964).
Zainteresowania naukowe Kazimierza Lepszego obejmowały historię Polski XVI wieku, historię marynistyki, historię kultury renesansowej, dzieje Krakowa, historię mieszczaństwa polskiego XVI wieku oraz biografistykę. W swojej pracy doktorskiej dokonał analizy elekcji w 1587 Zygmunta III Wazy, a w pracy habilitacyjnej omawiał kontakty tego króla z Habsburgami w sprawie ewentualnego przekazania im korony polskiej. Zainicjował szerokie badania nad polską polityką na Bałtyku. Interesował się dziejami poczty polskiej oraz myślą społeczną Andrzeja Frycza Modrzewskiego. Współpracował z „Przeglądem Filatelistycznym”, był redaktorem „Kwartalnika Historycznego” (1939–1946) i „Odrodzenia i Reformacji w Polsce” (od 1957). Wydał IV tom "Archiwum Jana Zamoyskiego, kanclerza i hetmana wielkiego koronnego", obejmujący lata 1585–1588 (1948).
Brał udział w pracach przygotowawczych do wydania "Polskiego Słownika Biograficznego". Był od 1935 sekretarzem redakcji; po śmierci redaktora Władysława Konopczyńskiego przyczynił się do wznowienia wydawania "Słownika" i został jego drugim redaktorem naczelnym (1958). Funkcję tę pełnił do końca życia; pod jego redakcją ukazały się cztery tomy (do tomu X, początek litery „J”), poszerzono także tematykę biogramów o działaczy ruchu robotniczego i ludowego, przedstawicieli radykalnej inteligencji, techników.
Zmarł 30 maja 1964 o godzinie 3.45 nad ranem na zawał serca. Pogrzeb odbył się w Krakowie 2 czerwca 1964. Pochowany na Cmentarzu Rakowickim (AC, wsch, 3).
Opublikował ponad 180 prac naukowych.

</doc>
<doc id="193295" url="https://pl.wikipedia.org/wiki?curid=193295" title="Adamów (powiat zamojski)">
Adamów (powiat zamojski)

Adamów – wieś w Polsce położona w województwie lubelskim, w powiecie zamojskim, w gminie Adamów.
W latach 1975–1998 miejscowość należała administracyjnie do województwa zamojskiego.
Ośrodek usługowy regionu rolniczego. 
Historia.
Wieś powstała w początkach XVIII wieku w krasnobrodzkich dobrach hrabiów Tarnowskich, nazwana od imienia ówczesnego dziedzica dóbr. Już wkrótce potem wieś sama stała się ośrodkiem odrębnych włości ziemskich.
Wiek XIX.
W połowie XIX w. należała do Załuskich, zaś w początkach XX stulecia do hrabiego Witolda Łosia. W 1920 r. majątki ziemskie tego ostatniego w Adamowie, Bondyrzu i Szewni zajmowały łączny obszar 3471 ha użytków rolnych.
Według spisu z 1827 roku wieś była w powiecie zamojskim i parafii Potoczek. Liczyła wówczas 21 domów i 131 mieszkańców.
Okres międzywojenny i okupacja.
W okresie międzywojennym Adamów należał do gminy Suchowola powiatu zamojskiego. Według pierwszego w odrodzonej Polsce spisu ludności z 1921 r., wieś liczyła 49 domów i 266 mieszkańców, w tym 14 prawosławnych.
Podczas kampanii wrześniowej 1939 roku (23-25 września) w okolicach wsi(głównie w Jacni) toczyły się zacięte boje oddziałów polskich zgrupowania kawalerii gen. W. Andersa oraz 39 i 41 Dywizji Piechoty z niemieckim VII Korpusem. Został tu zdziesiątkowany m.in. 2 pułk strzelców konnych ze zgrupowania Andersa.
W nocy z 29 na 30 czerwca 1943 r. hitlerowcy próbowali wysiedlić mieszkańców wsi, którzy jednak w zdecydowanej większości zdołali zbiec do lasu. Schwytano wówczas ok. 30 osób, pozostałych we wsi i wywieziono do obozu w Zamościu. Po akcji niemieckiej ludność powróciła do domów.

</doc>
<doc id="193296" url="https://pl.wikipedia.org/wiki?curid=193296" title="Eurowizja (znak towarowy)">
Eurowizja (znak towarowy)

Eurowizja – spolszczona forma angielskiego terminu Eurovision, stanowiącego zastrzeżony znak towarowy, należący do Europejskiej Unii Nadawców (EBU) i używany w oficjalnych nazwach programów i widowisk telewizyjnych organizowanych przez tę międzynarodową instytucję.
Etymologia słowa.
Słowo "Eurowizja" stanowi zbitkę wyrazów "Europa" i "telewizja", analogicznie jak w przypadku oryginalnego terminu "Eurovision", utworzonego z angielskich słów "Europe" i "television". Po raz pierwszy terminu "Eurovision" użyto jako nazwy naziemnej infrastruktury przesyłu sygnału telewizyjnego – tzw. sieci telewizyjnej Eurowizji.

</doc>
<doc id="193297" url="https://pl.wikipedia.org/wiki?curid=193297" title="Eurovision Network">
Eurovision Network



</doc>
<doc id="193299" url="https://pl.wikipedia.org/wiki?curid=193299" title="Beamon Bob">
Beamon Bob



</doc>
<doc id="193300" url="https://pl.wikipedia.org/wiki?curid=193300" title="Łabunie">
Łabunie

Łabunie – wieś w Polsce położona w województwie lubelskim, w powiecie zamojskim, w gminie Łabunie.
W latach 1954-1972 wieś należała i była siedzibą władz gromady Łabunie. W latach 1975–1998 miejscowość administracyjnie należała do województwa zamojskiego.
Miejscowość jest siedzibą gminy Łabunie. Leży 11 km na południowy wschód od Zamościa.
Historia.
Według opracowania J. Niedźwiedzia, udokumentowana historia wsi sięga co najmniej XV w. 
Wiek XV.
W 1428 roku odnotowano w dokumentach istnienie rodu Łabuńskich. O Wojciechu i Adamie z Łabuń w powiecie grabowieckim wspominają zapisy z lat 1433–1444 oraz 1435-1447. Adam był w 1435 roku jednym z fundatorów drewnianego kościoła w Łabuniach. Później opiekę nad świątynią przejął Jan z Łabuń (występujący w źródłach w latach 1448–1466) oraz Świętosław z Łabuń (notowany w l. 1447–1464). Świętosław mógł być wpływową osobą, ponieważ uczestniczył w delegacji przedstawicieli księstwa bełskiego do króla polskiego w roku 1462, prosząc o włączenie tegoż księstwa do Korony Królestwa Polskiego. Z tej rodziny pochodził także pisarz kancelarii królewskiej i biskup kamieniecki Mikołaj z Łabuń. W latach 1483–1491 jako właściciel włości łabuńskich występował Jan Łabuński, a w roku 1491 jedyną dziedziczką Łabuń została Barbara Łabuńska, żona Piotra Potockiego.
Wiek XVI.
Dobra mogły ulec zniszczeniu na początku XVI wieku w wyniku najazdów tatarskich, odnotowanych na tych terenach w l. 1500 i 1506, ponieważ rejestr poborowy z 1531 r. wykazał zaledwie 3 łany użytków w Łabuniach i Woli Łabuńskiej. Przed 1556 r. pół wsi, jako spadek po Katarzynie Rogali, przejął Jan Rogala, a od niego w tym roku kupił wraz z Wolą Łabuńską Stanisław Zamoyski. W 1566 roku Zamoyski zastawił swoją część wsi Łukaszowi Oleśnickiemu. 
Wiek XVII.
Z Jarosławem Oleśnickim zapewne należy łączyć powstanie w Łabuniach zboru ariańskiego, który mieścił się w dotychczasowym drewnianym kościele. W 1605 roku Jarosław i Dorota Oleśniccy przywrócili kościół katolikom i w tym samym roku biskup chełmski Jerzy Zamoyski rekonsekrował świątynię pod wezwaniem Matki Bożej Szkaplerznej oraz św. Dominika. W 1630 roku wg rejestru podymnego wieś liczyły 30 domów. Dobra, w których leżała wieś, trafiły w posagu Doroty Leśniowolskiej do Stanisława Firleja z Dąbrowicy, do którego należały Łabunie i sąsiednia wieś Łabuńki w 1648 r. W tym okresie, podczas oblężenia Zamościa, Bohdan Chmielnicki rozłożył w Łabuniach swój obóz, biorąc na kwaterę tutejszy dwór Firleja. Według kolejnych rejestrów cała włość łabuńska pozostała własnością Stanisława Firleja, później kasztelana lubelskiego, co najmniej do 1667.
Wiek XVIII.
Podczas wojny północnej w 1704 r. przez kilka dni obozował we wsi król szwedzki Karol XII. 
Wiek XIX.
W XIX wieku Feliks Tarnowski (1790–1851), właściciel sąsiednich dóbr krasnobrodzkich, zbudował w Łabuniach browar, gorzelnię i młyn do mielenia słodu.
Wiek XX.
W 1902 roku dobra Łabuńskie od Jana Stanisława Tarnowskiego zakupił Aleksander Szeptycki. W 1922 roku podarował pałac wraz z parkiem i kilku hektarowym gospodarstwem siostrom Franciszkankom Misjonarkom Maryi.
W latach 1940–1945 Niemcy zbudowali na terenach majątku Szeptyckich lotnisko wojskowe. Używane było w okresie początkowych walk po ataku na ZSRR i w czasie odwrotu w 1944.
Sport.
W Łabuniach funkcjonuje Gminny Klub Sportowy Sparta Łabunie – amatorski klub piłkarski, założony w 1951 roku. Obecnie drużyna seniorów gra w grupie zamojskiej klasy A. Sparta rozgrywa mecze na stadionie w Łabuniach.

</doc>
<doc id="193303" url="https://pl.wikipedia.org/wiki?curid=193303" title="Miączyn (województwo lubelskie)">
Miączyn (województwo lubelskie)

Miączyn – wieś w Polsce położona w województwie lubelskim, w powiecie zamojskim, w gminie Miączyn.
W latach 1954–1972 wieś należała i była siedzibą władz gromady Miączyn. W latach 1975–1998 miejscowość administracyjnie należała do województwa zamojskiego.
Miączyn leży na trasie z Zamościa do Zosina.
Miejscowość jest siedzibą gminy Miączyn. Wieś stanowi sołectwo gminy Miączyn.
Z Miączyna pochodzi Janusz Woźnica, polski polityk, nauczyciel, senator I i II kadencji.
Historia.
Wieś występuje w dokumentach źródłowych w 1394 roku, wymieniono ją w składzie łacińskiej parafii grabowieckiej. W okresie od XV do XVIII stulecia podlegała starostwu grabowieckiemu. Lustracja dóbr królewskich z 1564 r. wykazała we wsi 21,5 łana kmiecego (obecnie, w przeliczeniu, około 361,2 ha) gruntów rolnych. W roku 1765 Miączyn był już w posiadaniu księcia Antoniego Lubomirskiego, wówczas wojewody lubelskiego. Prawdopodobnie w tym okresie przestała być własnością królewską).
W 1827 r. wieś liczyła 78 domów i 570 mieszkańców. 
W końcu XIX w funkcjonowały tu duża gorzelnia (w 1893 r. produkująca 22 000 wiader spirytusu), a także 2 młyny wodne, wiatrak, cegielnia oraz eksploatowano pokłady torfu i kamienia wapiennego.
W roku 1921 było w Miączynie 151 domów oraz 1095 mieszkańców, w tym 76 Żydów i aż 587 Ukraińców.
W okresie międzywojennym Miączyn był siedzibą gminy, o obszarze 8140 ha z ludnością 6690 osób.
Sport.
W Miączynie funkcjonuje Ludowy Klub Sportowy Olimpia Miączyn – amatorski klub piłkarski założony w 2001 roku. Obecnie drużyna seniorów gra w grupie zamojskiej klasy okręgowej natomiast drużyna juniorów starszych rozgrywa mecze w I lidze wojewódzkiej juniorów starszych. Olimpia rozgrywa mecze na Stadionie Sportowym w Miączynie.

</doc>
<doc id="193304" url="https://pl.wikipedia.org/wiki?curid=193304" title="Sitno (powiat zamojski)">
Sitno (powiat zamojski)

Sitno – wieś w Polsce położona w województwie lubelskim, w powiecie zamojskim, w gminie Sitno.
Wieś położona 7 km na północny wschód od Zamościa. Miejscowość jest siedzibą gminy Sitno, stanowi sołectwo tejże.
W latach 1975–1998 miejscowość należała administracyjnie do województwa zamojskiego.
Tradycją w Sitnie są coroczne wystawy zwierząt hodowlanych i maszyn rolniczych.
Przez Sitno przepływa Czarny Potok tworząc ogromny obszar bagienny.
Historia.
W wieku XVI wieś Sitno stanowiła część powiatu zamojskiego. W roku 1564, Sitno z Wolą Sitaniecką w parafii Sitaniec, płaciły pobór od 49 ½ łana, 4 zagrodników, 2 rzeźników; we wsi znajdowała się drewniana cerkiew.
Według Słownika geograficznego Królestwa Polskiego z roku 1889: "Sitno - wieś i folwark, w powiecie zamojskim, gminie Zamość, parafii katolickiej Sitaniec, cerkiew parafialna w miejscu. Wieś odległa od Zamościa 10 wiorst, od stacji pocztowej i telegraficznej w Nowym Zamościu 8 wiorst, od stacji drogi żelaznej w Rejowcu 56 wiorst."
Około roku 1889 wieś posiadała 15 domów dworskich i 133 włościańskich zamieszkałych przez 1073 mieszkańców (w tym 228 wyznania rzymskokatolickiego i 8 żydów). W 1874 roku obszar dworski obejmował 2031 mórg (na co składało się: 864 mórg roli, 882 mórg lasu), z czego włościanie posiadali 1727 mórg. Istniała ponadto osada karczmarska z 1 domem na 3 morgach gruntu. Cerkiew parafialna pw. św. Włodzimierza, wybudowana z drewna, gontem kryta, zbudowana kosztem rządu w 1875 roku, w miejsce starej z roku 1718, niewiadomej erekcji. We wsi była szkoła początkowa.
Właścicielem dominium Sitaniec był Kornel Malczewski, w dobrach pałac piętrowy murowany, piękny ogród owocowo-spacerowy, pasieka, młyn wodny o 2 kamieniach, zbudowany 1862 r. na strumieniach tworzących tu rzeką Łabuńkę. W skład dominium wchodzą także wsie: Ciołki, Kornelówka i Ludwinówka, mające od roku 1874 oddzielne księgi hipoteczne. W latach 1857 do roku 1886 była tu gorzelnia z roczną produkcją na 6134 rubli srebrnych. Według noty słownika gleba urodzajna, a łąki obfite.
W Sitnie od 2012 roku działa Gminny Klub Sportowy „Potok Sitno”.

</doc>
<doc id="193305" url="https://pl.wikipedia.org/wiki?curid=193305" title="Stanisław Lilpop">
Stanisław Lilpop

Stanisław Lilpop (ur. 8 maja 1817 w Warszawie, zm. 15 października 1866 w Biarritz) – polski przemysłowiec i konstruktor, uważany za jednego z pionierów uprzemysłowienia w Królestwie Polskim.
Życiorys.
Syn Augustyna i Elżbiety z Gromanów. Pochodził z rodziny warszawskich zegarmistrzów, która w końcu XVIII wieku przybyła ze Styrii do Polski. Po ukończeniu w 1833 r. konwiktu pijarów na Żoliborzu, rozpoczął praktykę w warsztatach Banku Polskiego, a od 1839 r. w Rządowej Fabryce Machin na Solcu w Warszawie. Wykazując nieprzeciętne uzdolnienia techniczne i organizacyjne, został wysłany na koszt Banku Polskiego za granicę na studia w dziale budowy maszyn parowych. Przez dwa lata praktykował w renomowanych zakładach Akwizgranu, Lyonu, Paryża, Londynu, Manchesteru i Berlina.
W 1854 r. wraz z Wilhelmem Rauem (administratorem „Fabryki Machin” na Solcu) przystąpił do spółki Braci Evansów. Równocześnie objął posadę dyrektora Fabryki Machin i Odlewów na Świętojerskiej.
Wzorując się na poznanej za granicą organizacji pracy, Lilpop przestawił ręczny sposób produkcji na maszynowy. W miejsce obcokrajowców (stanowiących dotąd większość wykwalifikowanych kadr) zatrudniał Polaków, jeśli posiadali odpowiednie kwalifikacje. Rozszerzył zakres produkcji o maszyny i kotły parowe, konstrukcje żelazne oraz kompletne urządzenia wytwórcze dla przemysłu rolno–spożywczego (głównie cukrowni). Sam projektował całościową infrastrukturę różnego typu zakładów przemysłowych.
Zasłynął jako konstruktor maszyn rolniczych i mechanizator rolnictwa, wprowadzając swoje projekty: pługi, brony, żniwiarki (udoskonalił żniwiarkę amerykańską McCormicka, przystosowując ją do warunków krajowych), młockarnie parowe, siewnik uniwersalny.
Urządzenia konstrukcji Lilpopa – od pługa do wielkich młockarni parowych – odznaczały się prostą budową, łatwością obsługi, wydajnością i niezawodnością przewyższającą podobne modele z krajów wysoko uprzemysłowionych (nagrody m.in. w Moskwie, Paryżu, Wiedniu i Filadelfii). Stanisław Lilpop dużo publikował (np. „O narzędziach i sprzętach rolnika polskiego XIX stulecia wyrabianych w fabrykach krajowych i używanych w gospodarstwach naszych”), dając się poznać jako popularyzator myśli technicznej.
Lilpop wykorzystywał nowoczesne formy kredytowania, a przede wszystkim opierał się na ścisłej współpracy z miejscowym kapitałem bankowym (Leopoldem Kronenbergiem) i ziemiańskim (Andrzejem Zamoyskim).
Był także miłośnikiem sztuki. Posiadał prywatną kolekcję prac malarzy polskich 1 połowy XIX wieku. W jego domu odbywały się wieczory muzyczne. Willa S. Lilpopa w Alejach Ujazdowskich w Warszawie (późniejsza własność Radziwiłłów) przetrwała II wojnę i dopiero w latach 60. XX wieku, po wyburzeniu, wzniesiono w jej miejscu budynek ambasady USA. W sąsiedniej willi W. Raua mieści się ambasada Szwajcarii.
Wojna krymska spowodowała, że angielscy właściciele „Fabryki Machin” zmuszeni byli pozbyć się 60% udziałów. W 1866 r. Lilpop do spółki z Wilhelmem Rauem nabyli na własność całość przedsiębiorstwa braci Evansów, które w 1873 r. przekształcone zostało w Towarzystwo Akcyjne „Lilpop, Rau i Loewenstein” i do 1939 r. było przodującym przedsiębiorstwem polskiego przemysłu budowy maszyn.
Został pochowany w grobowcu rodzinnym na cmentarzu Powązkowskim w Warszawie (kwatera B-1/2-4).
Jego żoną była Joanna z Petzoldów. Mieli ośmioro dzieci – synów: Karola – inżyniera mechanika; Wiktora – inżyniera, założyciela „Fabryki Maszyn i Narzędzi Rolniczych W. Lilpop &amp; Ska”; Mariana – ziemianina; Stanisława Wilhelma – ziemianina, współzałożyciela miasta Podkowa Leśna i Łukasza oraz córki: Elżbietę, zamężną Wernicką; Helenę, zamężną Marconi i Anielę, zamężną Pillawitzową.

</doc>
